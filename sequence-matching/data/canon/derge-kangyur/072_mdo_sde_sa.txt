[\[1a\]]
[\[1a.1\]]@#/_/mdo sde sa bzhugs so//
[\[1b\]]
[\[1b.1\]{D301}]@##/_/rgya gar skad du/_a b+hi niSh+k+ra maN sU tra/_bod skad du/_mngon par 'byung ba'i mdo/_dkon mchog gsum la phyag 'tshal lo/_/gang zhig nyid kyi 
[\[1b.2\]]dbu ni rin chen 'od ldan dang /_/btsun mo pad ma kha bye ma rnyis mdangs ldan pas/_/slong ba dga' mdzad sangs rgyas go 'phang brnyes gyur cing /_/chos rnams ston mdzad zhi ba de la 
[\[1b.3\]]phyag 'tshal lo/_/gang zhig rnyed pas ngan 'gro'i 'jigs las 'das gyur cing /_/srid pa'i 'ching ba thams cad zad byed zhir gyur la/_/sdug bsngal mtha' med 'khor ba'i rgya 
[\[1b.4\]]mtsho las rgal ba'i/_/zam pa gcig pu bde gshegs chos la phyag 'tshal lo/_/gang la yon tan phul byung la gnas sbyin pa'i gnas/_/mchod pa cung zad byas kyang rgya che nyid 
[\[1b.5\]]'gyur ba/_/bde bar gshegs pas rab bsngags gang zag mchog brgyad kyis/_/rab brgyan 'phags pa'i dge 'dun de la phyag 'tshal lo/_/thub gsung rnam par brtags na 
[\[2a\]]
[\[2a.1\]]dad pa mi skyed pa'am/_/phan pa mi 'byung gang de ci yang yod min la/_/tshig btu ba dang 'dzin pa'i nus dang rnam bral ba/_/rnam par g.yengs phyir 'bras rtsol 'di bdag nyung zad cig_/ji ltar pad ma kha bye'i dbus gnas bung ba ni/_/'khor zhing pad 
[\[2a.2\]]ma la ni [{]chung zad [,]cung zad [}]sogs par byed/_/de bzhin thub pa'i zhal gyi pad ma'i tshal nang nas/_/rang yid rab tu dga' byed [{]chung zad [,]cung zad [}]bsdu bar bya/_/thub pa'i gsung ni ma lus shin tu rtogs dka' ba/_/dad ldan mi la nyin re'ang rgyas par nyer 'gro ste/_/rnam par dpyad 
[\[2a.3\]]na tshigs bcad phyed mtha'ang mi dpogs na/_/rin chen mdo brgya bsdu ba 'di ni smos ci dgos/_/phyogs go rnams su snyan dang grags pa'i snang bas khyab/_/rab gsal zhes bya sa yi bdag por gyur pa na/_/bsod nams stobs kyis dgra las rgyal bas rgyal phran gyis/_/
[\[2a.4\]]btud pas nor bu'i cod pan 'od kyis zhal gtsang byas/_/glang po'i dbang po rgyags 'khrig 'dod chags kyis chags pa/_/'phral du bcos pa'i thabs med nyon mongs skabs gyur la/_/gzigs nas 'gro ba'i chags sogs nyes pa zhi bzhed pas/_/thugs brtan 
[\[2a.5\]]thub dbang gyur par des ni smon lam btab/_/de nas brtsams te sbyin dang tshul khrims bzod pa dang /_/brtson 'grus bsam gtan mi g.yo blo gros rnon po rnams/_/nyid bde'i ltos med shin tu yun ring yang dag spel/_/'gro la phan phyir shin tu dka' ba brgya phrag 
[\[2a.6\]]mdzad/_/thugs rje cher ldan drang srong mchog 'di tshe gzhan du/_/nyid kyis 'gro phan don mdzad mi skyo ji snyed de/_/brjod par 'di na shA ri'i bus kyang mi nus na'ang /_/gang dag phyir ni [{]chung zad [,]cung zad [}]yongs su brjod par bya/_/stag mo shi bi glang po spre'u dka' thub 
[\[2b\]]
[\[2b.1\]]dbang /_/tshangs sogs sku tshe brgya phrag du mar dge mdzad nas/_/don kun sgrub brtson bdag nyid chen po tshe gcig thogs/_/byang chub sems dpa' dga' ldan gnas su skye ba bzhes/_/der bzhugs nas ni 'gro ba kun la legs gzigs nas/_/skyabs med g.yo zhing 
[\[2b.2\]]phongs pa du mas yongs khyab la/_/thugs rje chen pos thugs ni spro ba bskyed gyur te/_/gzhan gyi don mdzad thugs dam nyid kyi rgyud dgongs gyur/_/de bas 'di ni ji ltar mi yul nyer gshegs te/_/skye dang rga shi na ba'i 'jigs pa gzigs nas ni/_/rab byung blo gros des mdzad 
[\[2b.3\]]byang chub yang dag brnyes/_/de bzhin chos ston mdzad pa bshad kyis mnyan par gyis/_/de nas dga' ldan gyi gnas na bzhugs pa'i byang chub sems dpa' bskal pa mang por bsod nams dang /_ye shes kyi tshogs dpag tu med pa rnam pa du mar nye bar bsags pas byang chub 
[\[2b.4\]]kyi tshogs yongs su rdzogs par mdzad pa/_nyon mongs pa'i chu bo stobs dang ldan pas shin tu chod pa rnams la thugs rjes yongs su bskul ba/_gzhan gyi don mdzad pa'i phyir rtag tu brtson par mdzad pa de thugs la dgongs pa 'di lta bu mngon sum du mdzad de/_gang ngas skye ba mang por 
[\[2b.5\]]yongs su 'khor ba na rang gi sha dang khrag dang mgo dang mig dang bu dang chung ma rnams gtong ba dang shin tu gtong bas yongs su btang ba dang /_dka' ba'i tshul khrims la gnas pa dang /_gzhan gyis sbyar ba'i bsnyen bkur ma yin pa sna tshogs pa bzod par byas pa dang /_rtag tu lhod pa med 
[\[2b.6\]]pa'i spro ba dang /_'bras bu dang bcas pa'i ting nge 'dzin gyi bde ba la ma chags pa dang /_yod pa dang med pa'i don la rnam par dpyod pa dang ldan pas gzhan gyi don la brtson pa'i blo gros kyis shin tu mi bzad pa'i sdug bsngal gyi tshor ba rnam pa mang pos sems la gdungs pa'i sdug phongs 
[\[2b.7\]]pa'i srog chags rnams la mchog tu snying rje bskyed nas byams pa'i stobs dang /_zla 'od dang shi bi dang glang po dang thams cad sgrol dang bzod par smra ba dang spre'u'i bdag po dang mig [{]bzangs [,]bzang [}]dang sman chen po la sogs pa skyes pa'i rabs stong phrag snyed tu smon lam byas shing bsags pa/_e ma'o kye 
[\[3a\]]
[\[3a.1\]]ma bdag gis 'jig rten long ba 'dren pa med pa/_yongs su 'dren pa med pa/_chos ma yin pa/_'dod chags kyi dbang du 'gro ba/_log pa'i chos kyis yongs su khyab pa/_sems la mi bzad pa'i chags pas zil gyis non pa/_khro ba mang ba/_lta ba ngan pa'i 
[\[3a.2\]]tshang tshing gis rnam par brlag pa/_phrag dog dang ser snas kun tu bcings pa/_legs par spyod pa la 'jug pa la rgyab kyis phyogs shing nyes par spyod pa la kun tu gzhol bar gyur pa rnams la bdag sangs rgyas su gyur nas sems can ma rgal ba rnams ni bsgral bar bya'o/_/ma grol 
[\[3a.3\]]ba rnams ni dgrol bar bya'o/_/dbugs ma phyin pa rnams ni dbugs dbyung bar bya'o/_/yongs su mya ngan las ma 'das pa rnams ni yongs su mya ngan las bzla bar bya'o zhes ngas yun ring du mngon par 'dod pa yin nad ni don de bya ba'i dus la bab pa yin gyis/_ma la bdag gis 
[\[3a.4\]]'jig rten gyi gnas skabs ci zhig yin pa bltas na gdul bar nus so/_/gdul bar nus so zhes de ltar rnam par dgongs nas 'jig rten 'di dag thams cad la gzigs pa 'jug ste/_su ni 'grib/_su ni dge ba'i chos rnams kyis 'phel/_su ni gnod par gyur/_su ni 
[\[3a.5\]]nyam thag par gyur/_su ni sdug bsngal bar gyur/_gang la ni ngas ma 'jigs shig_/ma 'jigs shig ces mi 'jigs pa sbyin pas dbugs dbyung bar bya/_su ni ngan song la gzhol/_su ni ngan song la 'bab/_su ni ngan song la bab/_su ni ngas ngan song las bton te/_
[\[3a.6\]]mtho ris dang thar pa'i 'bras bu la gzhag par bya/_su ni 'dod pa'i 'dam du bying ba la lag nas drang bar bya/_su ni 'phags pa'i nor dang bral ba rnams la 'phags pa'i nor gyi dbang phyug gi bdag po la gzhag par bya/_gang gi dge ba'i rtsa ba ma bskyed pa dag ni bskyed par bya/_gang gi dge 
[\[3a.7\]]ba'i rtsa ba bskyed pa dag ni yongs su smin par bya/_gang gi yongs su smin pa rnams ni rnam par grol bar bya zhes ye shes kyi gzigs pa 'jug par mdzad pa na srog chags brgya stong dpag tu med pa la la ni dge ba'i rtsa ba ma bskyed par bskyed par 'os pa dang /_la la dge ba'i rtsa ba ma smin pa 
[\[3b\]]
[\[3b.1\]]yongs su smin par nus pa dang /_la la dge ba'i rtsa ba yongs su smin pa bde 'gror 'gro bar gzhol ba dang /_la la 'bras bu dang po thob par gzhol ba dang /_la la lan cig phyir 'ong ba'i 'bras bu dang phyir mi 'ong ba dang dgra bcom pa nyid dang rang byang chub 'thob par gzhol ba dang /_la la 
[\[3b.2\]]bla na med pa yang dag par rdzogs pa'i byang chub pa'i skal ba dang ldan pa dang /_la la ni sngon gyi smon lam rnams nye bar bsags pas rkyen la rag las pa gang zhig ma thos pas dam pa'i chos las yongs su nyams par gyur par gzigs so/_/gzigs nas kyang 'di snyam du dgongs te/_
[\[3b.3\]]kye ma'o bdag gis yun ring po nas yang dag par rtogs pa rdzogs par gyur cing nga'i ngal ba 'bras bu dang bcas par gyur to zhes dgyes shing ngas bya ba ni byas so/_/ngas khur bskur bar dka' ba ni mthar phyin te/_gang nga'i yongs su dag pa'i rgyud dang ldan pa'i zhing du gyur cing gdul bya'i skye 
[\[3b.4\]]bo rnams yun ring por mi thogs par pad ma'i tshal yongs su smin cing kha bye la ma reg pa'i nyi ma shar bas rgyas par 'gyur ba lta bur gyur gyis phyi bshol mi bya'o/_/'dir gnas bzhin du yang dngos po thams cad rdzogs par bya bar nus pa ma yin pas na gzhes pa'i dus ni ma yin gyis ma 
[\[3b.5\]]la bdag mi'i 'jig rten du song la der phyin nas brtson 'grus kyi grogs dang /_de bzhin gshegs pa'i bla na med pa'i ye shes rtogs par byas te/_'di rnams skal ba ji lta ba bzhin du 'di rnams kyi dge ba'i rtsa ba bskyed cing yongs su smin la rnam par grol bar bya zhing skye ba dang rga ba 
[\[3b.6\]]dang na ba dang 'chi ba dang mya ngan dang smre sngags 'don pa dang sdug bsngal ba dang yid mi bde ba'i sdug bsngal gyi rgya mtshor lhung ba/_skyabs med pa/_yongs su skyob pa med pa'i srog chags rnams dam pa'i chos bstan pa'i lag pa brkyang bas gdon par bya'o/_/thog ma med pa'i dus nas rjes su 
[\[3b.7\]]'brel ba'i 'dod chags dang /_zhe sdang dang gti mug gi mes kun tu gdungs pa rnams la 'phags pa'i lam yan lag brgyad pa'i chu'i rgyun blugs pas sdug bsngal ma lus pa bsal bar bya'o zhes de lta bu'i thugs la dgongs pa nges par bskyed nas/_'dzam bu'i gling du 'jug par 
[\[4a\]]
[\[4a.1\]]mdzad pa na rigs dang yul dang dus dang rgyud dang bud med de gzigs pa rnam pa lngas gzigs par mdzad do/_/byang chub sems dpa' rnams rgyu gang gis rigs la gzigs par mdzad ce na/_byang chub sems dpa' dga' ldan gyi gnas na bzhugs pa ni 'di snyam du 
[\[4a.2\]]dgongs te/_byang chub sems dpa' rnams rigs ji lta bu zhig tu nying mtshams sbyor ba len snyam na/_bram ze'i rigs sam/_rgyal rigs su yin la/_de la res 'ga' ni bram ze'i rigs btsun par bkur/_res 'ga' ni rgyal rigs te/_da lta na ni rgyal rigs btsun par bkur 
[\[4a.3\]]bar gzigs nas/_ma la bdag la gzhan dag byang chub sems dpas rigs ngan par nying mtshams sbyor ba blangs so/_/zhes gzhi 'dis kha zer bar mi 'gyur bar bdag gis rgyal rigs su nying mtshams sbyor ba blang bar bya'o snyam mo/_/'di ltar byang chub sems dpas thog ma med pa'i 
[\[4a.4\]]dus nas smad par mi 'gyur ba'i las byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rigs la gzigs par mdzad do/_/byang chub sems dpa' rnams rgyu gang gis yul la 
[\[4a.5\]]gzigs par mdzad ce na/_byang chub sems dpa' dga' ldan gyi gnas na bzhugs pa ni 'di snyam du dgongs te/_byang chub sems dpa' rnams yul ji lta bu zhig tu nying mtshams sbyor ba len snyam na/_'bras dang bu ram shing dang ba lang dang ma he phun sum tshogs pa/_slongs mo 
[\[4a.6\]]pa brgya 'du ba/_mtha' 'khob kyi skye bo med pa/_dbus pa'i skye bo gnas pa gang du skye bo gcig btul bas skye bo'i tshogs chen po 'dul bar 'gyur ba'i yul gang yin pa gzigs so/_/de nas byang chub sems dpa' 'di snyam du dgongs te/_dbus kyi yul 'di ni bu ram 
[\[4a.7\]]shing gi phreng ba dang 'bras dang ba lang dang ma he phun sum tshogs pa/_slongs mo pa brgya 'du ba/_mtha' 'khob kyi skye bo med pa/_dbus pa'i skye bo gnas pa/_gang du skye bo gcig btul bas skye bo'i tshogs chen po btul bar 'gyur ba yin gyis/_ma la bdag la gzhan dag 
[\[4b\]]
[\[4b.1\]]byang chub sems dpas yul mtha' 'khob rnams su nying mtshams sbyor ba blangs so zhes gzhi 'dis kha zer bar mi 'gyur bar bdag gis yul dbus su nying mtshams sbyor ba blang bar bya'o snyam mo/_/'di ltar byang chub sems dpas thog ma med pa'i dus nas smad par mi 'gyur ba'i las 
[\[4b.2\]]byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' yul la gzigs par mdzad do/_/byang chub sems dpa' rnams rgyu gang gis na dus la gzigs par mdzad ce na/_byang chub sems dpa' 
[\[4b.3\]]dga' ldan gyi gnas na bzhugs pa ni 'di snyam du dgongs te/_byang chub sems dpa' rnams dus ji lta bu zhig tu 'dzam bu'i gling du nying mtshams sbyor ba len snyam na/_skye dgu'i tshe lo yar skye ba na brgyad khri thub pa yan chad nying mtshams sbyor ba mi len la/_/mi rnams kyi tshe lo mar 'grib pa 
[\[4b.4\]]na brgya thub pa man chad nying mtshams sbyor ba mi len no/_/byang chub sems dpa' rgyu gang gis mi rnams kyi tshe lo brgyad khri thub pa yan chad nying mtshams sbyor ba len par mi mdzad ce na/_mi rnams kyi tshe lo brgyad khri thub pa na yid 'byung bar dka' zhing skyo bar bya bar dka' la blun zhing dbang po rtul 
[\[4b.5\]]ba dang /_bag med cing bde ba mang bas bden pa rnams kyi snod du mi 'gyur ba'i phyir ro/_/mar 'grib pa lo brgya man chad du yang snyigs ma lnga po 'di lta ste tshe'i snyigs ma dang /_nyon mongs pa'i snyigs ma dang /_sems can gyi snyigs ma dang /_lta ba'i snyigs ma dang /_dus kyi 
[\[4b.6\]]snyigs ma shas che ba yin pas bdag la gzhan dag byang chub sems dpas snyigs ma lnga shas che ba'i dus su nying mtshams sbyor ba blangs so zhes gzhi 'dis kha zer bar mi 'gyur ro snyam mo/_/'di ltar byang chub sems dpas thog ma med pa'i dus nas smad par mi 'gyur ba'i las byas shing 
[\[4b.7\]]bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams dus la gzigs pa yin no/_/byang chub sems dpa' rnams rgyu gang gis rgyud la gzigs par mdzad ce na/_byang chub sems dpa' dga' 
[\[5a\]]
[\[5a.1\]]ldan gyi gnas na bzhugs pa ni 'di snyam du dgongs te/_byang chub sems dpa' rnams rgyud ci 'dra ba zhig tu nying mtshams sbyor ba len snyam na/_rigs gang zhig btsun par bkur zhing ma mes dang /_pha mes zung bdun gyi bar du spyod pa la skyon med par gzigs 
[\[5a.2\]]nas/_de 'di snyam du dgongs te shAkya'i rigs rgyud 'di ni btsun par bkur ba yin zhing mang pos bkur ba nas bzung ste spyod pa skyon med pa yin gyis/_ma la bdag la gzhan dag byang chub sems dpas rgyud ngan pa las nying mtshams sbyor ba blangs so zhes gzhi 'dis kha zer bar mi 
[\[5a.3\]]'gyur bar bdag gis rgyal po zas gtsang ma'i rgyud du nying mtshams sbyor ba blang ngo snyam mo/_/'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas 
[\[5a.4\]]rgyu 'dis na byang chub sems dpa' rgyud la gzigs par mdzad do/_/byang chub sems dpa' rnams rgyu gang gis bud med la gzigs par mdzad ce na/_byang chub sems dpa' dga' ldan gyi gnas na bzhugs pa ni 'di snyam du dgongs te/_byang chub sems dpa' rnams bud med ci 'dra ba zhig gi 
[\[5a.5\]]rum du nying mtshams sbyor ba len snyam na de 'di snyam du dgongs te/_bud med gang zhig gzugs bzang mo dang ldan pa/_rigs dang ldan pa/_rigs 'phel bar 'gyur ba/_khro bag can ma yin pa/_phra ma can ma yin pa/_ngag rtsub pa ma yin pa/_dad pa dang ldan pa/_rang bzhin 
[\[5a.6\]]bzang ba/_bsam pa dge ba/_rgyud phun sum tshogs pa/_rigs mtho ba/_nye du'i rigs dang ldan pa/_shes rab phun sum tshogs pa/_gtong ba phun sum tshogs pa/_mtshan nyid mi g.yo ba/_rang bzhin brtan la rgod bag can ma yin pa khengs pa med pa/_byams pa'i 
[\[5a.7\]]sems dang ldan pa/_sdug cing yid du 'ong ba/_'jig rten thams cad la chos dang ldan pa/_bud med thams cad kyi mchog tu gyur pa/_sngon gyi sangs rgyas rnams la e ma'o bdag sangs rgyas kyi yum du gyur cig ces smon lam btab pa dang /_byang chub sems dpa' zla ba bcu rum 
[\[5b\]]
[\[5b.1\]]du 'dzin nus pa dang rang gi don yang nyams par mi byed pa yin par gzigs so/_/de nas byang chub sems dpa' 'di snyam du dgongs te/_sgyu 'phrul chen mo 'di ni ma mes dang pha mes zung bdun gyi bar du spyod pa la skyon med cing gzugs dang ldan pa dang /_rigs dang ldan pa dang /_tshul 
[\[5b.2\]]dang ldan zhes bya ba nas bud med thams cad kyi mchog tu gyur ces bya ba'i bar gong ma bzhin te/_khro bag can ma yin pa dang /_rigs 'phel bar 'gyur ba dang /_byang chub sems dpa' rum du zla ba bcur 'dzin nus pa dang /_rang gi don yang mi nyams pa yin la 'di ltar sgyu 'phrul 
[\[5b.3\]]chen mos sngon sangs rgyas rnams la kye ma bdag sangs rgyas kyi yum du gyur cig ces smon lam btab pa yang yin pas bdag la gzhan dag byang chub sems dpas mtshan ngan pa dang ldan pa'i bud med kyi rum du nying mtshams sbyor ba blangs so zhes kha zer bar mi 'gyur ro snyam mo/_/'di 
[\[5b.4\]]ltar byang chub sems dpas smad par mi 'gyur ba'i las byas shing bsags pa dang /_sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' bud med rnams la gzigs par mdzad do/_/de nas byang chub sems dpa' 
[\[5b.5\]]gzigs pa lngas gzigs nas dga' ldan na spyod pa'i lha'i ris rnams la gsungs pa/_grogs po dag shes par gyis shig_/nga 'dzam bu'i gling du babs nas yul dbus su nying mtshams sbyor ba len gyis khyed cag las gang dag bdud rtsi don du gnyer ba de phal cher yul dbus kyi grong khyer 
[\[5b.6\]]chen po drug po 'di lta ste/_mnyan yod dang sA ke ta dang yangs pa can dang tsam pa dang rgyal po'i khab dang bA rA Na sIr nying mtshams sbyor ba long shig_/de skad ces bka' stsal pa dang /_dga' ldan gyi ris kyi lha rnams kyis byang chub sems dpa' la 'di skad ces gsol to/_/byang chub 
[\[5b.7\]]sems dpa' mkhyen par mdzod cig_/da ltar 'jig rten ni sdig pas gos pa/_skye dgu ni ma rungs pa'i bsam pa can/_'dzam bu'i gling na rtog ge pa drug dang /_rjes su sgrogs pa drug dang /_snyoms par 'jug pa drug gis dkrugs pa lags so/_/de la rtog ge pa drug gang 
[\[6a\]]
[\[6a.1\]]zhe na/_'di lta ste/_'od srung rdzogs byed dang /_kun tu rgyu gnag lhas kyi bu dang /_smrang 'don gyi bu mo'i bu yang dag rgyal ba can dang /_mi 'pham skra'i la ba can dang /_ka t+yA'i bu nog can dang /_gcer bu pa gnyen gyi bu'o/_/rjes su sgrogs pa drug 
[\[6a.2\]]gang zhe na/_'di lta ste/_bram ze sgyus rgal dang /_bram ze rnas rdeg dang /_bram ze bzang ldan dang /_bram ze tshangs pa'i tshe dang /_bram ze pad ma'i snying po dang /_bram ze dmar po'o/_/snyoms par 'jug pa drug gang zhe na/_'di lta ste/_rangs byed kyi bu lhag spyod 
[\[6a.3\]]dang /_sgyu rtsal shes kyi bu ring 'phur dang /_kun tu rgyu rab bzang dang /_bram ze'i khye'u kun rgyal dang /_drang srong nyon mongs med pa dang /_lteng rgyas 'od srung ral pa can no/_/'dir ni chos mnyan pa'i slad du byang chub sems dpa' khyed kyi gdan dpag tshad bcu gnyis pa 
[\[6a.4\]]bsham pa bgyi zhing bdag cag 'di snyam du bdag cag la dga' ldan gyi gnas na byang chub sems dpa' bzhugs pas chos bshad de chos de bdag cag gis thos nas ci nas kyang bdag cag gi yun ring po'i don dang /_sman pa dang /_bde bar 'gyur ba de lta de ltar bsgrub par bgyid 
[\[6a.5\]]par sems lags so/_/de skad ces gsol pa dang /_byang chub sems dpas dga' ldan gyi lha rnams la 'di skad ces gsungs so/_/grogs po dag de'i phyir rol mo'i cha spyad thams cad rdungs shig_/dga' ldan gyi ris kyi lha rnams kyis rol mo'i cha spyad 
[\[6a.6\]]thams cad brdungs pa dang /_byang chub sems dpas kyang dung bus te gsungs pa/_grogs po dag 'di la lhag par sgra gang che/_bcom ldan 'das dung gi sgra lags so/_/grogs po dag ji ltar dung gi sgras rol mo'i cha spyad thams cad zil gyis mnan te gnas pa de bzhin du 
[\[6a.7\]]ngas kyang 'dzam bu'i gling du song la rtog ge pa drug dang /_rjes su sgrogs pa drug dang /_snyoms par 'jug pa drug zil gyis mnan nas bdud rtsi rtogs par bya ste/_bdud rtsis 'gro ba tshim par bya'o/_/mi rtag pa'i dung bud par bya'o/_/stong pa nyid kyi rnga brdung bar bya'o/_/bdag 
[\[6b\]]
[\[6b.1\]]med pa'i seng ge'i sgra bsgrag par bya'o zhes gsungs nas tshigs su bcad de yang gsungs pa/_seng ge gcig gis gcan gzan tshogs ni du ma 'joms/_/rdo rje gcig gis brag gi rtse mo du ma 'jig_/brgya byin gcig gis lha ma yin dbang du ma 'joms/_/nyi ma 
[\[6b.2\]]gcig gis mun pa du ma rnam par sel/_/grogs po dag khyed cag las gang bdud rtsi don du gnyer ba de yul dbus kyi grong khyer chen po drug tu nying mtshams sbyor ba long shig_/de nas lha rnams kyi dbang po brgya byin 'di snyam du sems te byang chub sems dpa' 'di ni btsun mo sgyu 
[\[6b.3\]]'phrul chen mo'i lhums su nying mtshams sbyor ba len par bzhed kyis ma la de la bdag gis gzi brjid bsgrub par bya/_lhums kyang sbyang bar bya'o snyam nas lha rnams kyi dbang po brgya byin gyis btsun mo sgyu 'phrul chen mo la gzi brjid bsgrubs shing lhums kyang gtsang mar byas so/_/
[\[6b.4\]]de nas byang chub sems dpa' dga' ldan gyi gnas na bzhugs pa rigs dang /_yul dang /_dus dang /_rgyud dang /_bud med la gzigs pa ste/_gzigs pa lngas gzigs nas nam gyi gung la glang po cher bstan te dga' ldan gyi lha'i ris nas 'phos nas yum gyi lhums 
[\[6b.5\]]su zhugs so/_/gang gi tshe byang chub sems dpa' dga' ldan gyi lha'i ris nas shi 'phos te yum gyi lhums su zhugs pa de'i tshe sa chen po 'di shin tu g.yos par gyur 'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag 
[\[6b.6\]]smag tu gyur pa/_gang du nyi ma dang zla ba 'di ltar rdzu 'phrul che ba/_'di ltar mthu che bdag gis kyang 'od kyis snang bar mi nus pa de dag kyang de'i tshe snang ba chen pos gsal bar gyur to/_/der sems can gang dag skyes pa de dag rang gi lag pa brkyang ba mi mthong ba las/_de rnams snang ba 
[\[6b.7\]]des gcig gis gcig mthong nas shes ldan dag sems can gzhan yang 'dir skyes so/_/shes ldan dag sems can gzhan yang 'dir skyes so zhes bya bar shes so/_/ji ltar sprin ni rgya chen legs 'dus pa/_/chu mang bsags pa rlung gis bskyod pa ltar/_/de bzhin blo ldan de ni 
[\[7a\]]
[\[7a.1\]]lhums 'dug pa/_/ston ka'i sprin rum zla rgyas ji bzhin no/_/gang tshe rtsal ldan mnyam med nyer gshegs la/_/de tshe 'jig rten so so'i gling bar na/_/mun gyis khebs bsal phyogs kun shin tu ni/_/gsal snang byung gyur 'di 'dir chos nyid do/_/
[\[7a.2\]]gang gi tshe byang chub sems dpa' dga' ldan gyi lha'i ris nas 'phos te yum gyi lhums su zhugs par mdzad pa de nyid kyi mtshan mo btsun mo sgyu 'phrul chen mos rmi lam bzhi mthong ste glang po che'i phru gu dkar po zhig bdag gi rum g.yas pa dral nas zhugs pa dang /_steng gi nam mkha' la 
[\[7a.3\]]skyil mo krung gis 'chag pa dang /_seng ge'i gdan la 'dug nas skye bo'i tshogs chen po la chos ston pa dang /_lha dang lha ma yin du bcas pa'i 'jig rten bdag la phyag byed pa'o/_/rgyal po zas gtsang mas btsun mo las de thos pa dang /_mtshan mkhan rnams la rmi lam 'di 
[\[7a.4\]]ji ltar ston pa yin dris pa dang /_de rnams kyis smras pa/_lha mkhyen par mdzod cig_/gang btsun mos rmi lam du mthong ba glang po che'i phru gu dkar po zhig bdag gi rum g.yas pa dral nas zhugs pa zhes bya ba ni 'khor los sgyur ba'i sras bltam par 'gyur ro/_/steng 
[\[7a.5\]]gi nam mkha' la 'chag go zhes bya ba ni rdzu 'phrul che ba dang mthu che bar 'gyur ro/_/seng ge'i gdan la 'dug ste chos ston to zhes bya ba ni de yang seng ge'i gdan la bzhugs te 'khor bzhi la chos ston par 'gyur ro/_/lha dang lha ma yin du bcas pa'i 'jig rten bdag la phyag 
[\[7a.6\]]byed do zhes bya ba nas gal te de rab tu byung bar gyur na lha dang lha ma yin du bcas pa'i 'jig rten gyis mchod cing rjed la mngon par bstod par 'gyur ro/_/chos nyid kyis gang gi tshe byang chub sems dpa' dga' ldan gyi lha'i ris nas 'phos te yum gyi lhums na zhugs pa de'i 
[\[7a.7\]]tshe/_lha rnams kyi dbang po brgya byin gyis de la mi'am mi ma yin pa sus kyang 'tshe bar mi 'gyur bar/_lha'i bu bzhi yum gyi srungs mar 'jog pa ni lag na ral gri dang /_lag na mdung dang /_lag na mdung thung dang /_lag na mda' bo che'o/_/de la 'di skad ces bya ste/_
[\[7b\]]
[\[7b.1\]]lha mchog bzhi la brgya byin gyis smras pa/_/khyed rnams song la lha mi rnams kyi ni/_/shin tu mchog gyur yum de ji ltar su'ang /_/gnod mi byed par gus pas yongs su srungs/_/de rnams shin tu 'bad byas dga' ba dang /_/brgya byin lung ni spyi bos mnos nas 
[\[7b.2\]]su/_/rnam kun mda' mdung ral gri lag na thogs/_/byang chub sems dpa'i yum ni srung bar byed/_/g.yul du rgyal gyur lha bzhis sbas pa dang /_/de ni nyin mtshan sna tshogs rgyan 'chang zhing /_/lha mo rang khyim nang nas rnam rol pa/_/dga' ba'i tshal na spyod pa 
[\[7b.3\]]lta bur spyod/_/de nas dus gzhan zhig na btsun mo sgyu 'phrul chen mo 'di lta bu'i 'dod pa skyes te/_kye ma'o lha btson thams cad thar bar bgyi'o/_/rgyal po zas gtsang mas kyang btsun mo'i tshig mnyan nas btson thams cad thar bar byas so/_/de nas dus gzhan zhig na 
[\[7b.4\]]btsun mo 'dod pa skyes pa/_kye ma'o lhas grong khyer gyi shar phyogs kyi dbus su dman pa dang /_long ba dang /_bkren pa dang /_sdug phongs pa dang /_slongs mo pa rnams la sbyin pa byin la bsod nams dag byas pa dang /_lho dang /_nub dang /_byang dang /_sum 
[\[7b.5\]]mdo'i dbus su dman pa dang /_long ba dang /_bkren pa dang /_sdug phongs pa dang /_slongs mo pa rnams la sbyin pa byin/_bsod nams ni bgyi'o/_/de nas rgyal po zas gtsang gis btsun mo'i tshig mnyan nas grong khyer gyi shar phyogs su dman pa dang /_long ba dang /_
[\[7b.6\]]bkren pa dang /_sdug phongs pa dang /_slongs mo pa rnams la ji ltar mngon par 'dod pa dang /_ji ltar bslangs pa bzhin du sbyin pa ni byin/_bsod nams ni byas pa dang /_de bzhin du lho dang /_nub dang /_byang dang /_sum mdo'i dbus su dman pa dang /_long ba dang /_
[\[7b.7\]]bkren pa dang /_sdug phongs pa dang /_slongs mo pa rnams gang mngon par 'dod pa dang /_ji ltar bslangs pa bzhin du sbyin pa ni byin bsod nams ni byas so/_/gang gi tshe byang chub sems dpa' shAkya thub pa dga' ldan gyi lha'i ris nas 'phos te yum gyi lhums na bzhugs 
[\[8a\]]
[\[8a.1\]]pa na mdzod kyi nang du rdzas bzhag pa bzhin du mngal gyi dri ma dang /_sha ma'i dri ma dang /_khrag gi dri ma dang /_mi gtsang ba gang yang rung ba sna tshogs kyis ma sbags so/_/dper na nor bu rin po che ka shi'i ras kyis mi gos pa dang /_ka shi'i ras kyang 
[\[8a.2\]]nor bu rin po ches mi gos pa de bzhin du gang gi tshe byang chub sems dpa' yum gyi lhums na bzhugs pa na mdzod kyi nang du rdzas bzhag pa bzhin du mngal gyi dri ma dang /_sha ma'i dri ma dang /_khrag gi dri ma dang /_mi gtsang ba gang yang rung ba sna tshogs kyis ma sbags so/_/
[\[8a.3\]]ji ltar nor bu tshon shel 'od gsal dang /_/rab gtsang ka shi'i ras kyang gos pa med/_/de bzhin thub chen lhums na bzhugs pa na/_/mngal gyi dri ma cis kyang gos pa med/_/gang gi tshe byang chub sems dpa' dga' ldan gyi lha'i ris nas 'phos nas yum gyi lhums na bzhugs 
[\[8a.4\]]pa de'i tshe yum gyi lhums na de thams cad yongs su rdzogs pas bzhugs pa mthong ngo /_/dper na nor bu bai dUr+ya zur brgyad pa bzang po/_rigs dang ldan pa/_dang ba gsal ba/_dri ma med pa/_tshon skud sna lnga sngon po dang /_ser po dang /_dmar po dang /_dkar po dang /_le 
[\[8a.5\]]brgan la brgyus la de skyes bu mig dang ldan pas mthong na 'di ni skud pa'o/_/'di ni nor bu'o/_/skud pa 'di la nor bu brgyus pa yin no zhes shes pa de bzhin du/_gang gi tshe byang chub sems dpa' shAkya thub pa dga' ldan gyi gnas nas 'phos te yum gyi lhums na bzhugs pa de'i 
[\[8a.6\]]tshe/_de'i yum gyi lhums na rnam pa thams cad yongs su rdzogs par lhums kyi nang na bzhugs pa mthong ngo /_/ji ltar dri med nor bu bai dUr+ya/_/'od gsal lag par bzhag pa snang ba ltar/_/de bzhin thub chen yum gyi lhums bzhugs pa/_/shes shing sems pas yum 
[\[8a.7\]]ni yang dag lta/_/chos nyid kyis gang gi tshe byang chub sems dpa' shAkya thub pa dga' ldan nas 'phos nas yum gyi lhums na bzhugs pa de'i tshe/_de'i yum 'di lta ste byang chub sems dpa' 'dzin pas lus ngal ba 'am lus dub par 'gyur ba med do/_/las kyi rnam smin zad pas mtho ris 
[\[8b\]]
[\[8b.1\]]'phos/_/gang tshe 'di ni lhums zhugs bzhugs pa na/_/de'i yum ngal bas 'dzin par mi byed par/_/de tshe gyur pa 'dir de chos nyid do/_/chos nyid kyis gang gi tshe byang chub sems dpa' shAkya thub pa dga' ldan gyi gnas nas 'phos nas yum gyi lhums na bzhugs pa de'i tshe 
[\[8b.2\]]yum de phan chad ji srid 'tsho'i bar du brtul zhugs lnga'i gzhi blangs par gyur te/_ji srid 'tsho'i bar du srog gcod pa spangs te srog gcod pa las slar ldog go/_/ma byin par len pa dang /_mi tshangs pa spyod pa dang /[ {]brdzun [,]rdzun [}]du smra ba dang /_'bru'i chang dang /_sbyar ba'i chang 
[\[8b.3\]]myos par 'gyur ba bag med pa'i gnas spangs te/_'bru'i chang dang /_sbyar ba'i chang myos par 'gyur ba bag med pa'i gnas las slar ldog par byed do/_/srog mi gcod dang ma byin mi len dang /_/[{]brdzun [,]rdzun [}]mi smra dang chang la mi brkam dang /_/'khrig pa'i mi tshangs spyod pa spong ba 
[\[8b.4\]]'di/_/'di ni don grub yum gyi chos nyid yin/_/chos nyid kyis gang gi tshe byang chub sems dpa' shAkya thub pa dga' ldan gyi gnas nas 'phos nas yum gyi lhums na bzhugs pa de'i tshe de'i yum 'di lta ste/_skyes pa rnams la 'dod pa dang ldan pa'i yid gtod pa med do/_/nyon mongs 
[\[8b.5\]]rnams la chags par mi 'gyur zhing /_/de ni 'dod rgyus sems gdungs mi 'gyur la/_/de yum 'dod pa'i yon tan ldan pa yi/_/skyes pa rnams la sems ni gtod pa med/_/de nas dus gzhan zhig na btsun mo sgyu 'phrul chen mo 'dod pa skyes pa kye ma bdag gis rgya mtsho 
[\[8b.6\]]chen po bzhi'i chu btung ngo snyam nas des rgyal po zas gtsang la smras pa dang /_rgyal po zas gtsang gis mtshan mkhan rnams la smras pa/_ci'i phyir btsun mo 'di lta bu'i 'dod pa skyes/_mtshan mkhan rnams kyis lha btsun mo la sras skyes bu chen po'i mtshan sum cu rtsa gnyis 
[\[8b.7\]]kyis sku brgyan pa zhig bltam par 'gyur te de rab tu byung nas shes bya'i rgya mtsho mtha' dag 'thung bar 'gyur ro zhes lung bstan to/_/rgyal po zas gtsang gis smras pa/_gal te 'di la mtsho chen po'i chu ma blud na cir 'gyur/_de rnams kyis smras pa/_sras yan lag ma tshang ba 
[\[9a\]]
[\[9a.1\]]zhig btsa' bar 'gyur ro/_/rgyal pos smras pa/_nga'i ming zas gtsang zhes bya ba'i bu yan lag ma tshang bar bya'am/_de'i tshe grong khyer ser skya'i gzhi na kun tu rgyu mig dmar zhes bya ba mig 'phrul la byang ba zhig 'dug pa de rgyal pos bkug nas rgya mtsho chen po las 
[\[9a.2\]]chu myur bar khug shig ces bsgo ba dang /_des de nyid na 'dug bzhin du rgya mtsho chen po bzhi'i chu drangs te de rnams la btsun mo 'thung du bcug pa dang /_de'i 'dod pa skyes pa gang yin pa de dang bral bar gyur to/_/de nas dus gzhan zhig na btsun mo sgyu 'phrul chen mo tshul 'di lta bu'i 
[\[9a.3\]]'dod pa skyes te/_kye ma'o bdag lus lum bi nI'i tshal du zhugs la shing gi rtsar yal ga'i mthar 'dug par bya'o snyam mo/_/de nas rgyal po zas gtsang mas btsun mo sgyu 'phrul chen mo tshul de lta bu'i 'dod pa skyes par rig nas rin po che sna bzhi las byas pa'i khyogs bshams te 
[\[9a.4\]]glang po'i tshogs dang /_rta'i tshogs dang /_shing rta'i tshogs dang /_dpung bu chung gi tshogs te dpung gi tshogs yan lag bzhi pa go bskon nas skye bo'i tshogs chen pos yongs su bskor te/_btsun mo sgyu 'phrul chen mo dang lhan cig tu chas nas lum bi nI'i tshal du phyin to/_/
[\[9a.5\]]de nas btsun mo sgyu 'phrul chen mos lum bi ni'i tshal mthong ba na sems rtse gcig par gyur pa dang /_de khyogs las babs te/_shing mya ngan 'tshang me tog yang dag par rgyas pa mthong bas dga' ba dang yid bde ba skyes te de der song nas me tog dang /_'dab ma'i g.yur gyis 
[\[9a.6\]]dud pa'i yal ga la 'jus te/_bud med rgan pas bskor nas gnas so/_/de nas lha rnams kyi dbang po brgya byin 'di snyam du sems te btsun mo sgyu 'phrul chen mo sras bltam par nye bar gnas kyis ma la bdag gis byang chub sems dpa' de dang po bltam pa na blang bar bya'o/_/
[\[9a.7\]]de nas yang bsams pa/_btsun mo sgyu 'phrul chen mo ni ngo tsha shes pa dang ldan pa yin pas bdag gi mdun du bltam mi phod kyis thabs shig bsham par bya'o snyam nas lha'i dbang po brgya byin bud med rgan mo zhig gi cha byad du sprul te/_des gang gis bud med rgan mo de rnams phyogs 
[\[9b\]]
[\[9b.1\]]bcur 'bros par 'gyur ba de lta bu'i rlung dang char drag po zhig sprul nas de rnams bros pa dang /_bdag nyid ma ma rgan mo'i cha byad du mngon par sprul nas btsun mo sgyu 'phrul chen mo'i mdun du 'dug go/_/chos nyid kyis byang chub sems dpa' ni mkhyen bzhin du yum gyi lhums 
[\[9b.2\]]su 'jug pa dang /_mkhyen bzhin du gnas pa dang /_mkhyen bzhin du 'byung ba yin no/_/de nas byang chub sems dpa' de 'di snyam du dgongs te gang bdag skyes bu tha mal pa bzhin du mngal gyi sgo nas 'byung ba ni tshul dang 'thun pa ma yin gyis ma la bdag gis yum gyi 
[\[9b.3\]]dku g.yas pa brtol la 'byung bar bya'o zhes de nas byang chub sems dpa' yum gyi dku g.yas pa brtol te byung ba dang /_lha'i dbang po brgya byin gyis lag pa gnyis kyis blangs pa dang /_byang chub sems dpa' 'di snyam du dgongs te brgya byin 'di bdag gis byang chub sems 
[\[9b.4\]]dpa' 'di blangs so zhes dregs pa skye bar 'gyur bar mkhyen nas ngo bo nyid kyi rdo rje'i snying po can gyi skur byin gyis brlabs te lhums su ni yum 'dzin pas nyon mongs par ma gyur cig snyam du dgongs nas yang bar mdzad de bzhugs pa yin no/_/de nas lha'i dbang po brgya byin 
[\[9b.5\]]gyis 'dzin par ma nus pa dang 'dar bar gyur to/_/byang chub sems dpas bka' stsal pa/_kau shi ka thong thong /_de skad ces bka' stsal pa dang /_lha'i dbang po brgya byin gyis byang chub sems dpa' sa la bzhag go/_/bzhag pa tsam gyi mod la sus kyang ma 
[\[9b.6\]]bzung bar phyogs bzhir gzigs nas gom pa bdun bdun bor zhing tshig tu yang gsung ba/_kau shi ka phyogs 'di gang yin/_byang chub sems dpa' shar phyogs lags so/_/byang chub sems dpas bka' stsal pa/_kau shi ka sems can thams cad kyi sngon du 'gro 
[\[9b.7\]]bar bya'o/_/phyogs 'di gang yin/_lho phyogs lags so/_/'gro ba thams cad kyi yon gnas su gyur par bya'o/_/phyogs 'di gang yin/_byang phyogs lags so/_/srid pa'i rgya mtsho las brgal bar bya'o/_/phyogs 'di gang yin/_nub phyogs lags so/_/
[\[10a\]]
[\[10a.1\]]nga'i skye ba tha ma ni 'di yin par 'gyur ro/_/skye 'chi mthar byed de ni bltams pa na/_/sa la gom pa bdun ni bzhud nas su/_/'di nga'i skye ba tha mar gyur yin zhes/_/'jig rten gsum gyi bla ma gcig pus gsungs/_/chos nyid kyis byang chub sems 
[\[10a.2\]]dpa' shAkya thub pa yum gyi lhums nas byung ba de'i tshe sa chen po 'di shin tu g.yos par gyur/_'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag smag tu gyur pa gang du nyi ma dang zla ba 'di ltar rdzu 'phrul che ba/_'di 
[\[10a.3\]]ltar mthu che ba dag gis kyang 'od kyis snang bar mi nus pa de dag kyang de'i tshe snang ba chen pos gsal bar gyur to/_/der sems can gang dag skyes pa de dag rang gi lag pa brkyang ba yang mi mthong ba las de rnams snang ba des sems can gcig gis gcig mthong nas/_shes ldan dag 
[\[10a.4\]]sems can gzhan yang 'dir skyes so/_/shes ldan dag sems can gzhan yang 'dir skyes so zhes bya bar shes so/_/gang tshe rnam 'dren bltam par gyur pa na/_/de tshe sa ni rir bcas shin tu g.yos/_/gang gis 'jig rten par yang skad cig gis/_/snang byed 'od gsal 
[\[10a.5\]]de yang byung bar gyur/_/de nas rgyal po zas gtsang mas sa g.yos pa chen po dang snang ba rgya chen po mthong ba dang /_byang chub sems dpa' la bskor ba byas te zhabs gnyis la phyag byas nas 'di skad ces smras so/_/'di lta bu'i rdzu 'phrul che ba dang mthu che ba'i bu skyes pa ni 
[\[10a.6\]]bdag gis rnyed pa legs par rnyed do/_/chos nyid kyis gang gi tshe byang chub sems dpa' shAkya thub pa yum gyi lhums nas bltam pa na ral gri shubs nas phyung ba bzhin du mngal gyi dri ma dang /_sha ma'i dri ma dang /_khrag gi dri ma dang /_mi gtsang ba gzhan dang gzhan sna 
[\[10a.7\]]tshogs kyis ma gos so/_/ji ltar 'od gsal tshon shel bzang po dang /_/ka shi ras gtsang phan tshun gos mi 'gyur/_/de bzhin thub de lhums nas byung ba na/_/gser sbyangs me chen nang nas bton pa 'dra/_/chos nyid kyis byang chub sems dpa' shAkya thub pa 
[\[10b\]]
[\[10b.1\]]yum gyi lhums nas bltam pa de'i tshe de'i yum mi 'dug mi nyal te 'greng bzhin du rgyal rigs ma des rgyal rigs bltam par byed do/_/de ni mi 'dug nyal ba'ang ma yin te/_/yan lag lnga ldan tshul khrims kyis brgyan pas/_/de ni 'greng bzhin shin tu dge ba 
[\[10b.2\]]yi/_/gzhon nu de 'dir brgya byin dag gis blangs/_/chos nyid kyis gang gi tshe byang chub sems dpa' shAkya thub pa yum gyi lhums nas bltam pa de'i tshe de'i dbu'i steng nas lha rnams gdugs dkar po nor bu'i yu ba can dag 'dzin to/_/dri med zla ba'i dkyil 
[\[10b.3\]]'khor 'od 'dra'i gdugs/_/lha yi gtso bos dbu yi steng nas 'dzin/_/gdub 'khrol 'od zer gyis 'bar lag pa dang /_/rnga yab bzang gis 'di la g.yob par byed/_/chos nyid kyis gang gi tshe byang chub sems dpa' shAkya thub pa bltam pa'i mod la 
[\[10b.4\]]bar snang las chu bsil ba gcig dang /_chu dron mo gcig ste/_chu gnyis kyi rgyun spyi gtsug gi steng du 'bab cing des byang chub sems dpa' khrus mdzad do/_/dri med rab dag bsil dang de bzhin dro'i/_/chu yis rkang gnyis gtso bo khrus mdzad de/_/rigs 
[\[10b.5\]]rgyud gang du byang chub sems dpa' 'khrungs/_/klu rnams de la'ang mchod pa byed par gyur/_/chos nyid kyis byang chub sems dpa' bltam pa'i mod la skrun pa'i yum gyi mdun du chu mig chen po byung nas 'babs par gyur te de la de'i yum khrus chu'i bya ba byed do/_/rkang gnyis 
[\[10b.6\]]gtso bo gzhon nu bltam pa na/_/lha de rnams ni shin tu yid dga' bas/_/der ni chu bzang phyung bar gyur pa la/_/de yum der ni chu yis bya ba byed/_/lha yi rol mo shin tu sgra snyan rnams/_/shin tu dga' ba mchog tu rdung bar byed/_/de rnams gos dang phreng ba 'thor byed 
[\[10b.7\]]cing /_/gzhan dag rab tu 'dud cing de bzhin bstod/_/chos nyid kyis byang chub sems dpa' bltam pa'i mod la lhas bar snang las lha'i ud pal dang /_pad ma dang /_ku mu da dang /_pad ma dkar po dang /_a ga ru'i phye ma dang /_rgya spos kyi phye ma dang /_tsan dan gyi phye ma dang /_
[\[11a\]]
[\[11a.1\]]ta ma la'i 'dab mas 'thor ro/_/lha'i me tog man dA ra bas kyang 'thor ro/_/lha'i sil snyan rnams kyang sgra 'byin to/_/gos dag kyang 'thor bar byed do/_/mkhas pas btud pa'i sangs rgyas bltam pa na/_/dri zhim dri mchog char ni phab pa dang /_/de 
[\[11a.2\]]dang des na rang spobs tshul 'thun pa'i/_/rab dga'i sems kyis bstod pa rjod par byed/_/'dis ni byang chub mchog dag thob 'gyur zhing /_/sdug bsngal zad pa'i 'gro phan mdzad gyur la/_/'gro ba mi shes rab rib mig ldongs la/_/sman pa mchog 'di mig ni rab stsol 
[\[11a.3\]]'gyur/_/'di ni rmongs pas mig khebs long ba yi/_/'gro ba'i sgron ma chen po nyid du 'gyur/_/lta ngan gyis brlag log pa'i lam zhugs la/_/ma 'tshol drang ba'i lam ni ston par 'gyur/_/ngan 'gro'i lam ni ma lus 'gog 'gyur zhing /_/lha yi gnas kyis ni 
[\[11a.4\]]'byed 'gyur zhes/_/'og min bar na gnas pa'i lha rnams ni/_/lha yi gnas su yang yang sgrogs par byed/_/gang gi tshe byang chub sems dpa' shAkya thub pa bltam pa de nyid kyi tshe mnyan yod du rtsibs kyis 'phur tshangs byin bu btsas pa na tshangs byin 'di snyam du sems 
[\[11a.5\]]te/_bdag gi bu btsas pa na yul gsal ba gsal ba bzhin du snang bas de bas na 'di'i ming gsal rgyal zhes bya bar gdags so zhes btags so/_/rgyal po'i khab kyi grong khyer na rgyal po pad ma chen po bu btsas pa na pad ma chen po 'di snyam du sems te/_bdag gi bu 
[\[11a.6\]]btsas pa na 'jig rten nyi ma'i gzugs shar ba ltar snang zhing gzugs can ma'i bu yin pas 'di'i ming gzugs can snying po zhes bya bar gdags so zhes btags so/_/ko'u shAm bi na rgyal po dmag brgya pa bu btsas pa na dmag brgya pa 'di snyam du sems te/_bdag gi 
[\[11a.7\]]bu btsas pa na 'jig rten nyi ma shar ba ltar snang bar gyur pas 'di'i ming shar ba zhes bya bar gdags so zhes btags so/_/grong khyer 'phags rgyal du rgyal po mu khyud mtha' yas bu btsas pa na de 'di snyam du sems te/_bdag gi bu btsas pa na 'jig rten sgron mas snang ba 
[\[11b\]]
[\[11b.1\]]lta bur gyur pas 'di'i ming rab snang zhes bya bar gdags so zhes btags te/_de ni de lta ma yin no/_/'on kyang de thams cad ni byang chub sems dpa'i mthu yin no/_/gang gi tshe byang chub sems dpa' shAkya thub pa bltam pa de nyid kyi tshe dga' bo la sogs pa shAkya'i gzhon 
[\[11b.2\]]nu lnga brgya btsas pa dang /_grags 'dzin ma la sogs pa shAkya'i gzhon nu ma lnga brgya btsas pa dang /_'dun pa la sogs pa rim gro pa lnga brgya btsas pa dang /_bsngags ldan la sogs pa rta lnga brgya 'brangs so/_/lha rnams kyis gter lnga'i kha yang nye bar bstan to/_/
[\[11b.3\]]khams kyi rgyal phran rnams dang /_mkhar gyi rgyal po rnams kyis rab tu btud cing thams cad kyis kyang dpya phul lo/_/de nas rgyal po zas gtsang ma 'di snyam du sems te/_bdag gi bu btsas pa na 'dod pa thams cad grub pas na gzhon nu 'di'i ming don thams cad grub pa zhes 
[\[11b.4\]]bya'o zhes byang chub sems dpa' la thog mar mtshan btags so/_/chos nyid kyis byang chub sems dpa' shAkya thub pa bltam pa'i mod la yab yum gyis mtshan mkhan dang /_ltas mkhan gyi bram ze rnams la nye bar ston pa yin pas/_shes ldan dag cig gzhon nu gang dag dang 
[\[11b.5\]]ldan na 'gro ba gnyis su 'gyur gyi gzhan du ni ma yin te gal te khyim pa khyim na gnas par gyur na 'khor los sgyur ba'i rgyal po mtha' bzhir rnam par rgyal ba/_chos kyi rgyal po chos dang ldan pa/_rin po che sna bdun dang ldan par 'gyur te/_de'i rin po che sna bdun ni 'di lta bu dag 'byung 
[\[11b.6\]]ste/_/'di lta ste/_/'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni blon po rin po che'o/_/bu dpa' ba/_rtul phod pa/_yan lag mchog gi gzugs dang ldan 
[\[11b.7\]]pa/_pha rol gyi sde rab tu 'joms pa stong 'byung ba de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis 'debs pa med pa/_chos dang 'thun pas legs par phab ste gnas par 'gyur ro/_/gal te skra dang kha 
[\[12a\]]
[\[12a.1\]]spu bregs nas gos ngur smrig bgos te/_dad pa yang dag pa kho nas khyim nas khyim med par rab tu byung na/_de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam par grags par 'gyur ba skyes bu chen 
[\[12a.2\]]po'i mtshan sum cu rtsa gnyis dang ldan nas lha mad lags te/_gzhon nu skyes bu chen po'i mtshan sum cu rtsa gnyis dang ldan pa ni 'gro ba gnyis su 'gyur gyi gzhan du ni ma yin te zhes bya ba nas yang dag par rdzogs pa'i sangs rgyas zhes bya bar 'jig rten du gdags par 'gyur 
[\[12a.3\]]zhes bya ba'i bar du ste/_snga ma bzhin du 'di ni 'dir chos nyid yin no/_/de la 'di skad ces bya ste/_rgyal pos gzhon nu bltam nas skyes bu yi/_/mtshan shes bram ze la dris de tshe smras/_/rgyal bu gal te khyim na gnas gyur na/_/nges par 'di ni mi dbang dag tu 'gyur/_/
[\[12a.4\]]brtul bar ldan zhing rgyal po gzhan rnams kyi/_/spyi la dbang ba'i 'khor los sgyur bar 'gyur/_/'di ni gling rnams kun tu mngon rgyal ba'i/_/chos kyi rgyal srid dag ni byed par 'gyur/_/rin chen gyur pa 'di ni rin chen bdun/_/mi mchog bsod nams las kyis 
[\[12a.5\]]'thob par 'gyur/_/gang gi mthu yis sa ni ma lus pa/_/'di ni lung mi gcog par spyod par 'gyur/_/gser las legs byas lte ba shin tu zlum/_/rtsibs stong ldan zhing mu khyud ma nyams bzang /_/dang por sa la rnam par rgyal 'gyur gang /_/'khor lo de 'dis 
[\[12a.6\]]dang por thob par 'gyur/_/yan lag thams cad legs skyes sa la ni/_/rab gnas gangs can rtse 'dra'i glang po'i mchog_/rgyal po la 'os mkha' la 'gro ba yi/_/rin chen mchog ni gnyis pa 'dis 'thob 'gyur/_/tho rangs dus su phyogs kun ma lus pa'i/_/
[\[12a.7\]]sa rnams bskor nas slar ni ldog gyur gang /_/rma bya'i mgrin 'dra spu ni yid 'ong ba'i/_/rin chen rta ni 'di yis 'thob par 'gyur/_/rin chen dri med bai dUr+ya rang bzhin/_/kun tu dpag tshad tsam du snang byed pa/_/dri med mtshan mo ci 'dra nyin de bzhin/_/rin chen mchog ni 
[\[12b\]]
[\[12b.1\]]bzhi pa 'thob par 'gyur/_/gang zhig reg dri gzugs dang mdangs ldan pa'i/_/bud med dam pa dregs ldan rnams kyi mchog_/lha mo bzhin du yon tan kun ldan pa/_/bud med rin chen de 'dir 'thob par 'gyur/_/gang yang 'di na rgyal la mu tig dang /_/
[\[12b.2\]]gser sogs shin tu mang po 'bul ba yi/_/nor ldan mtshungs par nor mang khyim bdag ni/_/rin chen thob nas rnam par spyod par 'gyur/_/'gro dang kun tu gnas dang rnam ldog dang /_/ma lus dpung la mkhas par byed pa yi/_/dpa' ldan bdun pa 'byung bar 
[\[12b.3\]]'gyur ba ni/_/mi yi rin chen blon po zhes bya yin/_/dpa' zhing rtul phod yan lag mchog gzugs ldan/_/bu stong dag ni 'di la 'byung 'gyur zhing /_/gang gi gzi brjid shin tu stobs che zhing /_/sa bdag gzhan dag 'dud par byed pa 'byung /_/gal te 
[\[12b.4\]]khyim ni nyes mang gis dkrugs pa/_/rab 'bar shing ni bya yis spong ba ltar/_/nye bar zhi phyir nags su nges song na/_/de 'dir ring por mi thogs sangs rgyas 'gyur/_/khyod kyi sras 'di deng ni 'di 'dra ba/_/gzhon nu 'gro ba'i rin chen gcig bltam pa/_/'gro ba 
[\[12b.5\]]gnyis las gzhan du mi 'gro ba/_/de ltar sngags kyi tshig las mthong ba lags/_/shes ldan dag gang dag dang ldan pa'i skyes bu chen po 'gro ba gnyis su 'gyur gyi gzhan du ma yin zhes bya ba nas snga ma bzhin du 'jig rten gyi sgra rnam par grags par 'gyur zhes bya ba'i bar 
[\[12b.6\]]gyi skyes bu chen po'i mtshan sum cu rtsa gnyis po ni gang dag yin/_lha gzhon nu'i zhabs shin tu gnas pa lags so/_/zhabs gnyis shin tu gnas pa nyid kyis sa la mnyam par 'bab ste/_lha 'di ni gzhon nu'i skyes bu chen po'i skyes bu chen po'i mtshan lags so/_/de'i 
[\[12b.7\]]zhabs kyi mthil gyi ngos gnyis la 'khor lo rtsibs stong pa lte ba dang mu khyud du bcas pa rnam pa thams cad yongs su rdzogs pa mchis te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu'i sor mo ring ba dang /_zhabs kyi rting pa yangs pa 
[\[13a\]]
[\[13a.1\]]dang /_de'i phyag dang zhabs 'jam zhing gzhon sha chags pa lags te/_phyag dang zhabs 'jam zhing gzhon sha chags pa ni dper na/_shing bal gyi 'da' ba 'am/_ras bal gyi 'da' ba bzhin no/_/lha 'di ni gzhon nu'i skyes bu chen po'i skyes bu chen po'i 
[\[13a.2\]]mtshan lags so/_/lha gzhon nu'i phyag dang zhabs dra bar 'brel pa lags te/_de'i phyag dang zhabs dra bar 'brel pa ni dper na ngang pa'i rgyal po gzhon nu bzhin no/_/lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu'i zhabs 
[\[13a.3\]]long mo'i tshigs mi mngon pa dang /_byin pa [{]ri dgas [,]ri dwags [}]e na ya'i lta bu dang /_sku mdud pa dang /_sku bzhengs bzhin du ma btud par phyag pus mo'i lha nga gnyis slebs shing reg pa ste/_lha 'di ni gzhon nu'i skyes bu chen po'i skyes bu chen po'i mtshan lags so/_/lha 
[\[13a.4\]]gzhon nu ni mdoms kyi sba ba sbubs su nub pa lags te/_de'i mdoms kyi sba ba sbubs su nub pa ni dper na glang po che cang shes kyi'am/_rta cang shes byung ma thag gi bzhin no/_/lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu'i sku 
[\[13a.5\]]ci srid par 'dom yang de srid la/_'dom ci srid par sku yang de srid pas shing n+ya gro d+ha ltar chu zheng gab pa lags te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu'i ro stod kyi spu re re nas skye zhing de'i sku la spu re re nas skye ba yang 
[\[13a.6\]]mthing ga la g.yas phyogs su 'khyil bar skye lags te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu ni mdog gser 'dra ba dang /_'od 'dom gang ba dang /_pags pa srab cing mdog gser gyi 'dra ba lags te/_pags pa srab 
[\[13a.7\]]pa nyid kyis rdul dang dri mas sku la mi gos pa ste/_/lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu'i sku ni bdun mtho ba ste sku bdun mtho bar 'khrungs pa ni phyag gnyis dang /_zhabs gnyis dang /_dpung mgo gnyis dang ltag pa lags 
[\[13b\]]
[\[13b.1\]]te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu ni thal gong rgyas pa dang /_sku ro stod seng ge'i 'dra ba dang /_sku drang zhing kho lag che ba dang /_dpung mgo shin tu zlum pa dang /_tshems bzhi bcu mnga' ba dang /_tshems mnyam 
[\[13b.2\]]pa dang /_tshems thags bzang ba dang /_mche ba shin tu dkar ba dang /_'gram pa seng ge'i 'dra ba dang /_ro bro ba'i mchog dang ldan pa lags te/_/lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu ni ljags shin tu ring zhing srab 
[\[13b.3\]]pa lags te/_ljags shin tu ring ba nyid dang /_srab pa nyid kyi phyir ljags zhal nas phyang bas skra mtshams nas bzung ste/_zhal gyi dkyil 'khor thams cad kyi bar du yog par mdzad pa ste/_lha 'di ni gzhon nu'i skyes bu chen po'i skyes bu chen po'i mtshan lags so/_/lha 
[\[13b.4\]]gzhon nu ni tshangs pa'i dbyangs dang /_ka la ping ka'i skad ltar yid du 'ong ba dang /_rnga'i dbyangs can lags te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha gzhon nu'i spyan mthon mthing la ba'i rdzi ma lta bu dang /_gtsug tor dang ldan 
[\[13b.5\]]pa dang /_smin mtshams kyi mdzod spu dung ltar dkar zhing g.yas su 'khyil ba lags te/_lha 'di ni gzhon nu'i skyes bu chen po'i skyes bu chen po'i mtshan lags so/_/lha 'di dag ni gang dang ldan pa'i 'gro ba gnyis su 'gyur gyi gzhan du ni ma lags pa zhes bya ba nas snga ma bzhin 
[\[13b.6\]]du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum cu rtsa gnyis lags so/_/bdag nyid legs bsgoms sku la ni/_/sku yi tha ma 'dzin mdzad pa'i/_/thub pa chen po'i mtshan rnams ni/_/de ni bdag gis brjod par 
[\[13b.7\]]bgyi/_/'di zhabs shin tu gnas pa ste/_/sa la mnyam par 'bab pa yin/_/'di zhabs phyag gi mthil la ni/_/'khor lo shin tu dbyibs legs skyes/_/'di zhabs rting pa yangs pa dang /_/de ni sor mo ring zhing mdzes/_/phyag zhabs dra bar 'brel pa 
[\[14a\]]
[\[14a.1\]]dang /_/shing bal lta bur 'jam pa dang /_/'di'i zhabs long bu'i tshigs mi mngon/_/byin pa e ne ya dang mtshungs/_/mi mchog sku yang ma btud par/_/phyag gis pus mo'i lha nga slebs/_/mdoms kyi sba ba sbubs su nub/_/n+ya gro d+ha ltar 
[\[14a.2\]]chu zheng gab/_/ro stod spu ni re re nas/_/skye zhing de spu g.yas su 'khyil/_/mdog ni gser sbyangs 'dra ba dang /_/kun nas 'dom gang 'od dang ldan/_/bcom ldan de ni pags srab cing /_/'di sku bdun ni mtho ba ste/_/bcom ldan thal gong rgyas pa dang /_/sku stod 
[\[14a.3\]]seng ge 'dra ba dang /_/sku drang kho lag che ba dang /_/dpung mgo shin tu zlum pa dang /_/bcu phrag bzhi yi tshems rnams ni/_/yongs su rdzogs shing ma tshang med/_/mnyam dang thags bzang nyid du ni/_/de yi tshems ni legs par gnas/_/rab dkar 'gram pa seng ge 'dra/_/
[\[14a.4\]]ro bro mchog dang ldan pa dang /_/ljags ni shin tu srab pa dang /_/bcom ldan tshangs pa'i dbyangs dang ldan/_/rdzi ma ba 'dra spyan mthon mthing /_/smin ma'i mtshams kyi mdzod spu ni/_/dung ltar dkar zhing g.yas su 'khyil/_/mtshan bzang sum cu rtsa gnyis 'di/_/gang 
[\[14a.5\]]zhig la ni 'byung 'gyur ba/_/de ni 'gro ba gnyis 'gyur gyi/_/gsum par 'gyur ba ma lags so/_/'di ni gal te khyim gnas na/_/'khor los sgyur rgyal nyid 'gyur te/_/dran ldan bu ni mang ba dang /_gnod pa chung zhing mkhas par 'gyur/_/gal te rab byung 
[\[14a.6\]]rdzogs sangs rgyas/_/gang zag mnyam pa med par 'gyur/_/bshos dang btung dang na bza' dang /_/gzims cha rnams kyang rnyed 'gyur la/_/'di yi 'khor ni mi phyed cing /_/lus can kun gyi yid du 'ong /_/lha rnams rjes su 'brang ba dang /_/mi rnams kyang ni de 
[\[14a.7\]]bzhin te/_/chos kyi bdag po mchog 'gyur zhing /_/mi yul dag tu'ang de bzhin 'gyur/_/mnyam pa med cing 'dra ba med/_/rnam 'dren mtshungs pa med par 'gyur/_/lha 'di ni gzhon nu'i skyes bu chen po'i mtshan lags te/_gang dang ldan na 'gro ba gnyis su 'gyur gyi 
[\[14b\]]
[\[14b.1\]]gzhan ni ma lags zhes bya ba ni snga ma bzhin no/_/chos nyid kyis byang chub sems dpa' shAkya thub pa bltam nas zhag bdun lon pa dang /_de skrun pa'i yum nongs par gyur te/_nongs ma thag tu sum cu rtsa gsum gyi lha'i ris gya nom par skyes so/_/de nas rgyal po zas 
[\[14b.2\]]gtsang mas byang chub sems dpa' ma ma rnams la gtad nas ma ma khyed kyis gzhon nu 'di dus dus su sku mnye byos shig_/dus dus su khrus byos shig_/dus dus su zas byin cig_/dus dus su yang dag pa'i bde bas bsnyen bkur byos shig_/ma ma dga' ba'i lag pa 
[\[14b.3\]]gnyis kyis de blangs nas dus dus su sku mnye byed/_dus dus su khrus byed/_dus dus su zas byin/_dus dus su yang dag pa'i bde bas bsnyen bkur byed do/_/yang de'i tshe dri shin tu yid du 'ong ba'i ngo bo gang yin pa de rnams byugs shing rgyan thams cad kyis brgyan nas yab 
[\[14b.4\]]zas gtsang la phul ba dang /_rgyal po zas gtsang gis de blangs te dga' bas pang du bzhag nas yang dang yang du rtog cing dga' ba skyed do/_/chos nyid kyis byang chub sems dpa' shAkya thub pa ni gzugs bzang ba/_mdzes pa/_blta na sdug pa/_mi'i kha dog las yang 
[\[14b.5\]]dag par 'das la lha'i kha dog ma thob pa/_skyes pa dang /_bud med rnams kyis bltas pa na ngoms mi shes shing dga' ba 'thob ste/_dper na 'dzam bu'i chu bo'i gser la mgar ba mkhas pas/_rgyan brdungs pa/_la ba dkar po sar pa'i steng du bzhag na shin tu gsal 
[\[14b.6\]]zhing 'bar la rnam par 'tsher ba de bzhin du byang chub sems dpa' shAkya thub pa gzugs bzang ba/_mdzes pa blta na sdug pa/_mi'i kha dog las 'das shing lha'i kha dog ni ma thob pa yin no/_/chos nyid kyis byang chub sems dpa' shAkya thub pa skye bo'i tshogs chen po'i snying du sdug 
[\[14b.7\]]pa dang yid du 'ong bar 'gyur te/_/yang 'di skye bo'i tshogs chen pos de phrag pa nas phrag par spo bar byed pa ni dper na ston ka'i pad ma skye bo'i tshogs chen po'i snying du sdug cing yid du 'ong bas skye bo'i tshogs chen pos de lag pa nas lag par brgyud par byed pa bzhin te snga ma bzhin 
[\[15a\]]
[\[15a.1\]]no/_/chos nyid kyis byang chub sems dpa' bltam pa'i mod nas spyan mi 'dzums par gzugs rnams la lta ste/_de spyan mi 'dzums pa ni dper na sum cu rtsa gsum gyi lha rnams bzhin no/_/chos nyid kyis byang chub sems dpa' bltam pa'i mod nas sngon gyi las 
[\[15a.2\]]kyi rnam par smin pa las skyes pa'i lha'i spyan des de nyin dang mtshan du dpag tshad gcig kho ra khor yug tu gzigs so/_/las bcas las byung dri med spyan gyis ni/_/gzugs chen po dang de bzhin phra rab rnams/_/nyin dang mtshan du khor yug dpag tshad gcig_/mdun 
[\[15a.3\]]na gnas pa bzhin du'ang gzigs par 'gyur/_/chos nyid kyis byang chub sems dpa' bltam pa'i mod nas gsung snyan cing 'jebs pa dang /_gsung snyan pa dang /_gsung yid du 'ong ba yin te/_dper na gangs can gyi bya skad snyan cing 'jebs pa dang /_skad snyan pa dang /_
[\[15a.4\]]yid du 'ong ba de bzhin du byang chub sems dpa' bltam pa'i mod nas gsung snyan cing 'jebs pa dang /_gsung snyan pa dang /_gsung yid du 'ong ba yin no/_/ri bo kun 'dzin la drang srong nyon mongs med ces bya ba mngon par shes pa lnga dang ldan pa/_byams pa'i bdag nyid can snying 
[\[15a.5\]]rje dang ldan pa/_skye dgu la mnyes gshin pa zhig gnas te de la tsha bo mis byin zhes bya ba yod pa dang /_de de'i tshe phug tu zhugs te bsam gtan byed pa na byang chub sems dpa' bltam ste/_/'jig rten thams cad snang ba rgya chen pos gsal bar gyur pa'i snang ba de mthong ba dang nyon mongs med 
[\[15a.6\]]la smras pa/_mkhan po 'dir ni nyi ma thams cad dag_/cig car byung bar gyur tam ci/_/'di ltar ri ni phug bcas pa/_/'di ni 'od kyis gsal bar gyur/_/nyon mongs med kyis de la smras pa/_nyi ma'i 'od ni rgyun du rno/_/bu gcig snang ba 'di dag ni/_/yan lag reg 
[\[15a.7\]]na 'od bsil bas/_/nges par thub pa de yi 'od/_/byang chub sems dpa' 'od can ni/_/nges par lhums nas bltam gyur la/_/bltams nas sems dpa' chen po de'i/_/'od zer gser dang 'dra ba ni/_/dri ma med pa 'di dag gis/_/'jig rten gsum ni snang byas yin/_/
[\[15b\]]
[\[15b.1\]]mis byin gyis smras pa/_mkhan po bzhud/_ci re zhig 'khor los sgyur ba'i rgyal por 'gyur ram/_'on te bla na med pa'i ye shes rtogs par 'gyur ba rang nyid kyis blta bar mdzod cig_/drang srong nyon mongs med kyis smras pa/_da ltar na ni rgyal po zas gtsang ma'i 
[\[15b.2\]]khyim nyi 'og gi rgyal po dang /_mkhar gyi rgyal po dang /_tshong pa dang /_tshong dpon dang /_ded dpon rnams dang /_bram ze dang /_khyim bdag brgya stong dpag tu med pas kun tu khyab nas 'dug gis gang gi tshe de dben par gyur pa de'i tshe rgyal po zas gtsang ma'i gan du 'gro 
[\[15b.3\]]bar bya'o/_/de nas rgyal po zas gtsang ma 'di snyam du kye ma'o drang srong nyon mongs med rkang gis ser skya'i gzhir 'ongs na ci ma rung snyam du sems so/_/de nas drang srong nyon mongs med steng gi nam mkha' la mngon par 'phags nas rgyal po zas gtsang ma'i pho brang sgor phyin 
[\[15b.4\]]pa dang /_ji tsam na sgo srungs kyis rgyal po zas gtsang ma la lha dgyes pa bskyed du gsol/_drang srong nyon mongs med 'dir mchis so zhes rig par byas pa dang /_rgyal po zas gtsang mas thos te dga' ba dang /_mgu ba dang /_rab tu dga' ba dang /_mchog tu rangs pa 
[\[15b.5\]]byung nas mchog tu gus pas mchod de 'di skad ces smras so/_/drang srong chen po legs par 'ongs so/_/dgos pa ci zhig la 'ongs/_nyon mongs med kyis smras pa/_rgyal po chen po bdag ni 'dir/_/khyed sras blta ba'i phyir mchis te/_/'jig rten gtso bo rnam 
[\[15b.6\]]'dren pa/_/thub pa de ni mthong bar 'tshal/_/rgyal pos smras pa/_gal te de lta na ni gzhon nu gnyid log gis sad kyi bar du re zhig sdod cig_/nyon mongs med kyis smras pa/_rigs dang ldan pa'i rta rnams ni/_/mtshan mo'i bzhi cha nyal ba ltar/_/dgos pa don 
[\[15b.7\]]gnyer rnams kyi gnyid/_/mig la yun ring mi gnas so/_/de nas gzhon nu shAkya thub pa ma ma'i pang na 'dug pa drang srong nyon mongs med la byin pa dang /_drang srong nyon mongs med kyis lag pa gnyis kyis blangs nas yud tsam brtags te smras pa/_lha gzhon nu 'di mtshan mkhan 
[\[16a\]]
[\[16a.1\]]rnams kyis ji skad lung bstan/_rgyal po zas gtsang mas smras pa/_rin po che sna bdun dang ldan pa'i 'khor los sgyur ba'i rgyal por 'gyur ro zhes zer ro/_/de nas drang srong nyon mongs med kyis byang chub sems dpa' mthong nas tshigs su bcad de smras 
[\[16a.2\]]pa/_sa bdag rtog pa po rnams blo 'khrul te/_/rtsod pa'i dus na 'khor los sgyur mi 'byung /_/bsod nams mchog gis chos kyi mdzod 'di ni/_/nyes las rnam par rgyal nas sangs rgyas 'gyur/_/mtshan mi gsal dang ldan na mi dbang po/_/gling bzhi rnams kyi bdag 
[\[16a.3\]]po dbang phyug 'gyur/_/thub dbang mtshan ni shin tu gsal bas na/_/mi mchog sangs rgyas chos kyi 'khor los sgyur/_/de nas drang srong nyon mongs med kyis bdag nyid kyi tshe'i mtha'i nges pa dang /_byang chub sems dpa'i mngon par byang chub pa brtag pa la zhugs 
[\[16a.4\]]pa dang /_byang chub sems dpa' lo nyi shu rtsa dgu bzhes nas/_khab nas byung nas lo drug tu dka' ba spyod par 'gyur te de nas bdud rtsi rtogs par 'gyur bar mthong ngo /_/bdag ni bar skabs der 'chi ba'i dus byed par mthong nas de mig mchi mas gang ste 'dug pa 
[\[16a.5\]]rgyal po zas gtsang gis mthong nas dngangs nas tshigs su bcad de smras pa/_skyes pa bud med rnams kyis mthong ba na/_/ngoms par mi 'gyur dga' ba thob 'gyur ba/_/lus bzang dge byed de ni 'dir mthong nas/_/drang srong chen po ci slad ngu bzhin gyur/_/
[\[16a.6\]]gang las bdag gi gzhon nu 'jigs pa'am/_/tshe zad 'gyur ba nye bar mi gnas grang /_/de ni myur du legs par bdag la smros/_/khyod kyi mchi mas bdag ni 'dar bar gyur/_/drang srong nyon mongs med kyis kyang tshigs su bcad de smras pa/_gal te 'di yi steng 
[\[16a.7\]]du nam mkha' las/_/rdo rje ser drag 'phangs pa bab gyur kyang /_/thub pa chen po'i sku la ba spu ni/_/nyag ma gcig kyang g.yos par mi nus so/_/me chen rlung gi shugs kyis bdas pa dang /_/mtshon cha rnon po shin tu mi bzad dang /_/drag po'i dug dang sbrul gyi dug 
[\[16b\]]
[\[16b.1\]]rnon yang /_/gzhon nu la bab skad cig 'jigs mi 'gyur/_/thugs rje nyid la gnas gyur gang lags pa/_/'jigs pas nyen pa rnams la mi 'jigs stsol/_/de ni 'jig rten kun gyi 'jigs 'joms na/_/mi dbang 'di la 'jigs pa ga la 'byung /_/
[\[16b.2\]]'jig rten na ni bdag nyid che rnams kyi/_/gtsor gyur bdag nyid chen po gang zhig la/_/tshangs bcas lha yang rtag tu srung byed pa/_/mi dbang de la 'jigs pa ga la 'byung /_/mi dbang bdag gi rgud pa mthong nas ni/_/gang phyir zhi ba mi 'thob bdag tu mod/_/chos 
[\[16b.3\]]kyi mchog mdzod 'di dang phrad nas ni/_/don ma thob par bdag ni 'chi bar 'gyur/_/gang dag smra ba dam pa mtshungs med pa/_/'di yi chos thos 'gyur zhing thos nas kyang /_/rab tu zhi ba'i pha rol 'gro de dag_/skyid cing bsod nams ldan la rims nad bral/_/
[\[16b.4\]]de nas drang srong nyon mongs med byang chub sems dpa' la reg pa'i mthus de'i rdzu 'phrul nyams so/_/nyams pa dang nyon mongs med kyis smras pa/_rkang kho nas grong khyer nas phyir 'byung bar bya'o/_/de nas rgyal po zas gtsang mas thos pa dang grong khyer thams cad rdo ba dang /_
[\[16b.5\]]gseg ma dang /_gyo mo rnams bsal nas spos dang /_phye mas khyab par byed du bcug go/_/de nas drang srong nyon mongs med 'byor pa chen pos grong khyer nas byung ste/_rim gyis ri bo kun 'dzin du phyin pa dang mis byin la smras pa/_ngas gzhon nu mthong ste/_bla na med pa'i ye 
[\[16b.6\]]shes rtogs par 'gyur na ngas ni de sleb par mi 'gyur te nga ni bar skabs su dus byed par 'gyur gyis khyod ni de'i thad du rab tu byung la/_nga rgyal dang dregs pa nges par bcom par gyur pa dang /_tshangs par spyod pa la spyad par bya ste/_rigs kyis dregs par mi bya/_rus kyis 
[\[16b.7\]]dregs par mi bya/_rigs rgyud kyis dregs par mi bya ste/_khyod kyis kyang yun ring po mi thogs par bdud rtsi 'thob par 'gyur gyis zhes smras nas yang tshigs su bcad de smras pa/_de bzhin gshegs pa tshol 'dod na/_/shar phyogs su ni khyod 'dug dang /_/rdzogs 
[\[17a\]]
[\[17a.1\]]pa'i sangs rgyas grags ldan pa/_/rnyed par dka' ba mthong bar 'gyur/_/de nas dus gzhan zhig na rgyal po zas/_gtsang mas gzhon nu ma ma'i pang na 'dug pa la yang dang yang du lta zhing nga'i bu ci 'dra ba de lta bu ni sa'i steng na su la yang med do snyam du 
[\[17a.2\]]sems shing shin tu dga' bar gyur to/_/de nas byang chub sems dpa' 'khrungs nas ring por ma lon par ma ma'i pang du bzhugs nas/_gser gyi gzhong par 'bras dang shar bsres pa'i chan gsol ba na de ma mas bkag kyang ma thub par mang por gsol nas dbrog par 
[\[17a.3\]]brtsams pa dang /_dbrog ma nus nas des rgyal po zas gtsang la sbran pa dang /_rgyal po btsun mo dang lhan cig gis dbrog par brtsams pa dang des kyang ma nus so/_/de nas rgyal pos blon po rnams dang ser skya na gnas pa'i skye bo'i tshogs rnams la bsgo na de rnams kyis 
[\[17a.4\]]kyang dbrog par ma nus so/_/de nas glang po che lnga brgya la btags pa dang /_byang chub sems dpas bsams pa/_'di rnams kyis bdag gi stobs nyams na mi rung gis ma la bdag gis mdzub mo bkug pas gser gyi gzhong pa nas gzung ngo snyam nas des mdzub mo 
[\[17a.5\]]bkug pas gser gyi gzhong pa bzung nas drangs pa dang /_glang po che lnga brgya po de dag kha phyir bsgyur te drangs nas de dag gis kyang gser gyi gzhong pa dbrog par ma nus so/_/rgyal po zas gtsang gis bsams pa/_ji ltar byang chub sems dpa'i lag pa g.yon pas glang po 
[\[17a.6\]]che lnga brgya drangs pa dang sbyar na gdon mi za bar lag pa gnyis kyis ni glang po che stong thub kyis de bas na gzhon nu'i ming glang po che stong gi stobs can zhes gdags so zhes btags so/_/grong khyer ser skya'i gzhi na gnod sbyin shAkya 'phel zhes bya ba zhig gnyug mar gnas so/_/
[\[17a.7\]]shAkya rnams kyis kun tu spyod pa ni shAkya su yang rung ba la khye'u'am/_bu mo btsas pa gang yin pa de gnod sbyin shAkya 'phel gyi rkang pa la phyag 'tshal du gzhug pa'i phyir 'khrid pa yin pas rgyal pos blon po rnams la bsgo ba/_shes ldan dag deng la gzhon nu gnod sbyin shAkya 'phel 
[\[17b\]]
[\[17b.1\]]gyi rkang pa la phyag 'tshal du chug shig_/de nas byang chub sems dpa' glang po che la bskyon te dpung gi tshogs dpag tu med pas yongs su bskor te grong khyer ser skya'i gzhir 'jug par brtsams pa dang /_grong khyer ser skya'i gzhi sgra bcu gnyis dang bral bar gyur cing byang chub 
[\[17b.2\]]sems dpa' de nang du zhugs pa na thub pa bzhin du gnas par gyur to/_/de nas rgyal po zas gtsang mas bsams pa/_grong khyer 'di 'di lta ste/_glang po che'i sgra dang /_rta'i sgra dang /_shing rta'i sgra dang /_dpung bu chung gi sgra dang /_dung gi sgra dang /_rnga bo che'i sgra dang /_
[\[17b.3\]]be de'i sgra dang /_rwa dung gi sgra dang /_gar gyi sgra dang /_glu'i sgra dang /_rol mo'i sgra dang /_sbyin pa ni byin/_bsod nams ni gyis/_bsnyen gnas la ni nye bar gnas/_/tshul khrims yang dag par blangs te mnos shig ces bya ba'i sgra ste sgra bcu gnyis dang bral zhing 
[\[17b.4\]]gzhon nu de nang du zhugs pa na thub pa bzhin du zhi bar gnas pas gzhon nu'i ming shAkya thub pa zhes gdags so zhes byang chub sems dpa'i ming shAkya thub pa zhes bya bar btags so/_/de nas byang chub sems dpa' gnod sbyin shAkya 'phel gyi gan du khyer ba dang /_gnod 
[\[17b.5\]]sbyin shAkya 'phel gyis byang chub sems dpa' gnas dang nye bar phyin pa mthong ngo /_/mthong nas kyang phyir byung nas lus thams cad kyis byang chub sems dpa'i rkang pa gnyis la gtugs te phyag byas so/_/de mthong ba dang /_rgyal po zas gtsang mas smras pa/_lhas kyang 
[\[17b.6\]]rkang pa gnyis la gtugs pas 'di ni lha'i yang lha yin pas gzhon nu'i ming lha'i yang lha zhes bya'o zhes byang chub sems dpa'i ming lha'i yang lha zhes bya bar btags so/_/de nas de'i tshe rgyal po zas gtsang gis dgos pa'i ched la 'dug nas don zab mo'i tshig dang yi ge dag 
[\[17b.7\]]shes rab kyis so sor 'byed par byed do/_/de nas byang chub sems dpa' shAkya thub pa 'khor lnga brgya dang yi ge'i slob dpon srin bu go cha la yi ge slob par btang nas yi ge'i slob dpon srin bu go chas byang chub sems dpa' la yi ger bris nas phog pa dang /_byang chub sems 
[\[18a\]]
[\[18a.1\]]dpas smras pa/_'di ni ngas shes so/_/de nas des yi ge gnyis dang gsum nas de bzhin du lnga brgya'i bar bris nas phog pa dang /_byang chub sems dpas smras pa/_'di dag thams cad kyang ngas shes kyis gzhan dag smros shig_/srin bu go chas 
[\[18a.2\]]smras pa/_'jig rten na ni yi ge 'di tsam spyod kyi gzhan ni bdag gis ma 'tshal to/_/de nas byang chub sems dpa' nyid kyis yi ge bris te srin bu go cha la byin nas gsungs pa/_yi ge 'di ming ci yin smros shig_/des smras pa ma 'tshal to/_/byang chub sems dpas 
[\[18a.3\]]gsungs pa/_'jig rten du gnyis shig byung nas mngon par 'gyur te byang chub sems dpa' dang 'khor los sgyur ba'o/_/nam mkha'i ngos la gnas pa'i tshangs pas smras pa/_srin bu go cha byang chub sems dpas ji skad gsungs pa de de bzhin te/_yi ge 'di ni 
[\[18a.4\]]'jig rten du gnyis shig byung na mngon par 'gyur te byang chub sems dpa' 'am/_'khor los sgyur ba'i rgyal po'o/_/byang chub sems dpas yi ge de tshangs pa'i dbyangs kyis bklags la nam mkha'i ngos la gnas pa'i tshangs pas dbang byas pas tshangs pa'i yi ge zhes bya 
[\[18a.5\]]bar gyur to/_/de nas byang chub sems dpa' yi ge'i mthar phyin pa dang 'khor lnga brgya dang bcas par bzang len dang /_lhar bcas zhes bya ba 'phong gi slob dpon gyi gan du 'phong gi gnas su gtad do/_/de nas byang chub sems dpa' gnas lnga po rgyang nas phog pa dang /_sgra 
[\[18a.6\]]grag par phog pa dang /_gnad du phog pa dang /_mi 'chor bar phog pa dang /_tshabs che ba la byang bar gyur to/_/de nas bzang len dang /_lhar bcas 'di snyam du sems te byang chub sems dpa' 'di ni snying rje can yin pas bslab par bya ba thams cad bslab kyi lha sbyin 'di ni gdug 
[\[18a.7\]]pa yin pas 'jig rten thams cad du gnod par 'gyur na mi rung gis 'di la gnad du bsnun par bslab par mi bya'o snyam mo/_/de nas dus gzhan zhig na lha sbyin gyis ngang pa lcags mdas bsnun pa dang /_byang chub sems dpa' steng gi khang [{]bzangs kyi [,]bzang gi [}]gzhi la bzhugs pa de'i pang 
[\[18b\]]
[\[18b.1\]]par de lhu nga ngo /_/de nas byang chub sems dpas bzung nas mda' phyung ste sman gyis byugs pas sos so/_/lha sbyin gyis smras pa/_byang chub sems dpa' ngang pa 'di ni ngas yongs su bzung ba yin gyis bskur cig_/byang chub sems dpas smras pa/_ngas ches sngar 
[\[18b.2\]]yongs su bzung ste gang gi tshe bla na med pa yang dag par rdzogs pa'i byang chub tu sems bskyed pa de kho na'i tshe yongs su bzung ngo /_/der byang chub sems dpa' la lha sbyin gnod sems dang /_bzod pa ma yin pa dang /_phebs pa ma yin pa byung bar gyur to/_/de nas lha sbyin la 
[\[18b.3\]]sogs pa shAkya'i gzhon nu lnga brgya byung ba dang /_lha sbyin gyis ras kyis bcings nas shAkya'i gzhon nu lnga brgya bsgyel to/_/ci tsam na byang chub sems dpa' phyogs der bzhud pa dang /_lha sbyin gyis smras pa/_byang chub sems dpa' ci la sdod/_byang chub sems dpas kyang 
[\[18b.4\]]ras bcings te shAkya'i gzhon nu lnga brgya bsgyel to/_/de nas lha sbyin ras kyis bcings pa dang /_byang chub sems dpas kyang bzung ste rkang pa gyen du bstan nas gan rgyal du bsgyel pa dang /_der yang byang chub sems dpa' la lha sbyin gnod sems dang /_mi bzod pa dang /_
[\[18b.5\]]bag mi phebs pa'i sems gnyis pa bskyed par gyur to/_/de nas shAkya gzhon nu lnga brgya mda' gzhu thogs te phyi rol du byung nas ta la la tshabs byed pa la zhugs pa dang /_la las ni ta la gcig phigs so/_/la las ni gnyis so/_/lha sbyin gyis ni gsum mo/_/byang chub 
[\[18b.6\]]sems dpas lcags mda' 'phangs pa dang shing ta la bdun phigs pa las ji srid rlung gis bskyod de thams cad 'gyel ba'i bar du rgya cher sbyar ro/_/de nas gtsang ma'i lha rnams kyis 'bab chu ro hi ta ka'i 'gram na shing dge ba'i snying po zhes bya ba nyi ma gcig cing khru brgyar skye ba mtshan 
[\[18b.7\]]mo ni sen mos kyang gcad du rung la nyin par ni mtshon gyis kyang gcad par mi nus pa zhig yod pa dang /_gnas gtsang ma pa'i lha rnams kyis gang gis shing dge ba'i snying po rtsa ba steng du bton nas ro hi ta ka'i nang du bcug pa de lta bu'i rlung dang char drag cig sprul to/_/de rgyal po zas gtsang ma dang /_
[\[19a\]]
[\[19a.1\]]legs par rab sad kyis thos nas shing 'dis grong khyer brlag par ma gyur tam snyam nas srog chags brgya stong dpag tu med pa dang /_shing dge ba'i snying po gang na ba der song ste phyin pa dang /_'khor brgya stong dpag tu med pas drangs su zin kyang ci tsam du bskyod 
[\[19a.2\]]par yang ma nus so/_/'char kas smras pa/_lha byang chub sems dpa' sbron cig_/rgyal pos smras pa/_kho bos gzhon nu la bka' stsol bar mi nus so/_/'char kas smras pa/_khyed rnams kyis ca co'i sgra gsang mthon po sgrogs shig_/ci nas kyang ngas 
[\[19a.3\]]byang chub sems dpa' gshegs par bya'o/_/de nas skye bo'i tshogs de rnams kyis sgra gsang mthon po dang chen pos ca co'i sgra bsgrags so/_/'char ka byang chub sems dpa'i thad du song ba dang /_byang chub sems dpas smras pa/_'char ka ca co'i sgra 'di ci zhig yin/_
[\[19a.4\]]'char kas rnam pa de dag rgya cher gsol to/_/de nas byang chub sems dpas gsungs pa/_gal te de lta na 'byin du 'deng /_de nas 'char ka dang /_byang chub sems dpa' chas pa dang /_ci tsam na khung nas sbrul gdug pa zhig byung ngo /_/'char kas byang chub sems dpa' zin par 
[\[19a.5\]]gyur du 'ong ngo zhes ral gri rnon pos rked pa bcad pa dang /_sbrul gyi dug gi dbugs kyis 'char ka la phog ste de nag por gyur nas de'i ming yang 'char ka nag po zhes bya bar gyur to/_/de nas byang chub sems dpa' shing dge ba'i snying po gang na ba der bzhud de phyin pa dang /_lha sbyin la 
[\[19a.6\]]gsungs pa/_khyod kyi stobs ci tsam pa blta yis bskyod cig_/lha sbyin gyis 'bad de cung zad cig bsgul to/_/dga' bos ni cung zad drangs so/_/ji tsam na byang chub sems dpa' stobs kyi nyams sad par mdzad cing shing dge ba'i snying po phyag gis blangs te 'bab chu ro hi ta ka'i 'gram 
[\[19a.7\]]nas 'phangs te byang chub sems dpas gsungs pa/_shes ldan dag shing dge ba'i snying po 'di ni bsil ba'i rang bzhin yin pas mkhris pa'i nad dang /_shu ba dang /_phol mig byung ba la byugs na zhi bar 'gyur gyis dum bur byos la khyer te rang rang gi khyim du zhog shig_/yang yangs 
[\[19b\]]
[\[19b.1\]]pa can du glang po che rin po che zhig skyes pa dang /_de nas yangs pa can gyi lid tsa bi rnams kyis glang po che mtshan dang ldan pa zhig rnyed nas de rnams kyis bsams pa/_rgyal po zas gtsang gi sras mtshan mkhan rnams kyis 'khor los sgyur ba'i rgyal por 'gyur ro zhes lung bstan pa de'i 
[\[19b.2\]]mthus glang po che rin po che 'di byung gis dong la de kho na la dbul lo snyam mo/_/de rnams kyis glang po che de rgyan thams cad kyis brgyan nas khrid de dong ba las rim gyis ser skya'i gzhir phyin nas rgyal po'i pho brang gi sgor glang po che'i dam pa bzhag nas sdod pa dang /_ma stes te gdug pa'i 
[\[19b.3\]]las can lha sbyin phyir byung ba des glang po che'i dam pa de de ltar rgyan gyis brgyan par mthong nas de des phrag dog chen po skyes te de phrag dog dang mi bzod pa skyes pas dris pa/_glang po che'i dam pa 'di su'i yin/_de rnams kyis smras pa/_gzhon nu shAkya thub pa mtshan mkhan rnams 
[\[19b.4\]]kyis 'khor los sgyur ba'i rgyal por lung bstan pa de la yangs pa can gyi tshogs rnams kyis glang po rin po che 'di skyes su phul lo/_/lha sbyin lhag par mi bzod pa skyes nas smras pa/_re zhig de 'khor los sgyur bar ma gyur par je khyed cag glang po rin po che 'bul lam zhes smras nas 
[\[19b.5\]]thal lcag gis glang po che bsad do/_/ji tsam na phyogs der dga' bo 'ongs pa des de mthong nas dris pa/_shes ldan dag glang po che bzang po 'di sus bsad/_de rnams kyis smras pa/_lha sbyin gyis so/_des bsams pa gdon mi za bar 'di la lha sbyin gyi mthu sad kyis ma la bdag 
[\[19b.6\]]gis kyang 'di la mthu sad par bya'o snyam nas mjug ma nas bzung ste gom pa bdun du bor ro/_/ji tsam na byang chub sems dpa' shAkya thub pa phyir byung ba des de gzigs nas dris pa/_glang po che 'di gang nas 'ongs/_de rnams kyis ji ltar gyur pa smras so/_/sus bsad/_lha sbyin 
[\[19b.7\]]gyis so/_/mgron rnams la mgron gyi mchod pa bya ba yin nam legs pa zhig byas so/_/phyogs gang du bsad/_pha bir ro/_/'dir sus drud/_dga' bos so/_/des dgongs pa 'dir gdon mi za bar de gnyis kyis 'di la mthu sad kyis ma la ngas kyang 'di la mthu sad par bya'o 
[\[20a\]]
[\[20a.1\]]snyam du dgongs nas mjug ma nas bzung ste ra ba'i khar 'phangs pa las ra ba rim pa bdun dang /_'obs rim pa bdun las 'das te bor ro/_/de lhung bas gshong btod pa glang po che'i gshong glang po che'i gshong zhes bya bar gyur to/_/'dir smras pa/_
[\[20a.2\]]lha sbyin gyis ni glang chen dbang po bsad/_/dga' bos de ni gom pa bdun du drud/_/byang chub sems dpas phyag gis bar snang la/_/rdo ba bzhin du phyi rol rgyang ring 'phangs/_/mtshan mkhan rnams kyis lung bstan pa/_gal te gzhon nu lo bcu gnyis kyi bar du rab tu ma 
[\[20a.3\]]byung na 'khor los sgyur ba'i rgyal por 'gyur ro/_/de nas rgyal po zas gtsang ma 'di snyam du sems te/_ma la bdag gis 'di la 'dod pa'i yon tan lnga phal po che byin na de lta na ni de rnams la dga' bas rab tu 'byung bar mi 'gyur ro snyam nas rgyal po zas gtsang gis byang chub sems dpa'i 
[\[20a.4\]]mdun du gos dang /_rgyan gyi phung po bzhag nas smras pa/_deng khyed kyis shAkya'i bu mo rnams la rgyan dang gos rnams byin cig_/de nas rgyal po zas gtsang gis ser skya'i grong khyer du deng gzhon nu gos dang rgyan rnams ster bar 'gyur gyis shAkya'i bu mo thams cad shog shig ces dril 
[\[20a.5\]]sgrog tu bcug go/_/de nas shAkya'i gzhon nu ma lnga brgya 'ongs pa dang /_thams cad la byang chub sems dpas gos dang rgyan rnams byin no/_/de nas shAkya dbyig pa can la grags 'dzin ma zhes bya ba'i bu mo yod pa dang /_des de la smras pa/_khyed la yang gzhon nu gos dang 
[\[20a.6\]]rgyan rnams ster bar 'gyur gyis song /_de nas grags 'dzin ma ci bdag la byang chub sems dpa' las gzhan su zhig khyor 'gyur snyam du bsams nas byang chub sems dpa'i thad du song ba dang /_ci tsam na gos dang rgyan thams cad byin zin nas ci yang ma lus pa dang /_des byang 
[\[20a.7\]]chub sems dpa'i mgul na shin tu mdzes shing rin che ba'i mu tig phreng gcig lus pa mthong nas de de la dga' bas bag 'khums pa med par rang nyid kyis bkrol te rang gi mgul du btags nas byang chub sems dpa'i thad nas song ngo /_/de nas rgyal po zas gtsang 'di snyam du sems te bu mo 
[\[20b\]]
[\[20b.1\]]'di phebs shing brtan pa las na 'dis gzhon nu'i thugs dang bstun par nus kyis 'di blang bar bya'o snyam du bsams nas grags 'dzin ma bud med kyi 'khor nyi khri dang byang chub sems dpa'i btsun mor blangs so/_/rgyal po zas gtsang mas byang chub sems dpa' la smras pa/_song las 
[\[20b.2\]]kyi mtha' ci tsam pa la ltos shig_/de nas byang chub sems dpa' rgyal po zas gtsang mas bsgo ba gsan te shing rta bzang po la zhugs nas phyi rol du gshegs te yab rgyal po zas gtsang ma'i las kyi mtha' gzigs shing byang chub sems dpa' las kyi mtha' la zhugs pa rnams kyi gan du 
[\[20b.3\]]byon pa dang /_gshol lnga brgya dang zhing rmed cing zhing pa'i mi de rnams kyis kyang gshol gnon cing 'dren pas stobs nye bar nyams pa mgo lus rdul gyis yog pa dang /_rlung dang than pas lus la gdungs pas lus rtsub cing mdog ngan pa/_rkang pa dang /_lag pa gas pa dang /_dengs 
[\[20b.4\]]shing dri ma can gyi gos gyon pa/_rkang pa dri ma can/_ltogs pa dang skom pas mdog ngan zhing /_lkog ma dang /_mkhur ba dang /_mig gi logs skams pa dang /_glang de rnams kyang rmon pa lcags gzer rnon po can gyis lus dral bas rgyab dang /_mjug do'i phyogs khrag gis g.yogs 
[\[20b.5\]]pa/_ltogs pa dang skom pas dbugs brtsegs shing snying ga'i phyogs nas dbugs brtsegs pa ring du 'dren la gnya' shing gis mnan pa'i rma las rnag khrag 'dzag pa la sbrang bu dang /_'bu'i tshogs kyis za ba/_thong lcags kyis rkang pa la rma byung zhing kha dang sna nas kha chu dang sna chu 'dzag 
[\[20b.6\]]pa la sbrang ma dang /_sha sbrang dang /_sbrang bu mchu [{]rings kyis [,]ring gis [}]yog pa rnams gzigs so/_/gzigs nas kyang thog ma med pa'i dus nas bsod nams bskyed cing bsags pa'i thugs rjes kun nas bskyod pa'i thugs kyis zhing pa rnams la 'di skad ces gsungs so/_/shes ldan 
[\[20b.7\]]dag khyed su'i yin/_de rnams kyis gsol pa/_byang chub sems dpa'i lags so/_/des gsungs pa/_shes ldan dag khyed deng phan cad bran du mi bya/_mngag gzhug par mi bya/_rang dbang can gar dga' bar 'gro bar byas/_bde ba la reg par gnas shig_/rmon pa 
[\[21a\]]
[\[21a.1\]]rnams kyang bkrol nas gsungs pa/_khyed cag kyang deng phan cad rtswa mchog ma nyams pa za zhing chu ma rdul ma brnyogs shing dang bdag la 'thung shig_/khyed la phyogs bzhi nas kyang rlung bsil ba ldang bar gyur cig_/de nas byang chub sems dpa' yid byung ba 
[\[21a.2\]]de nyid kyis yab shAkya zas gtsang gi zhing blas kyi mtha' la gzigs nas snum zhing sngo la 'dab ma mthug cing grib ma bzang po dang ldan pa'i 'dzam bu'i shing gi grib ma gang na ba der gshegs te byon nas shing 'dzam bu'i grib ma la bzhugs te/_'dod pa las dben pa sdig pa 
[\[21a.3\]]mi dge ba'i chos rnams las dben pa/_rtog pa dang bcas dpyod pa dang bcas shing dben pa las skyes pa'i dga' ba dang bde ba zag pa med pa dang 'dra ba'i bsam gtan dang po la snyoms par zhugs so/_/skye bo'i tshogs chen po yang byang chub sems dpa' spangs te mi 'gro bar shing 
[\[21a.4\]]gzhan rnams kyi drung na sdod do/_/rgyal po zas gtsang gis bsams pa/_byang chub sems dpa' ring zhig thogs te 'di ltar dro'i dus las yol gyis bltar 'gro'o zhes de shing rtar zhugs nas zhing pa'i grong du song ste phan tshun du byang chub sems dpa' tshol zhing shing 'dzam 
[\[21a.5\]]bu'i drung du phyin to/_/de'i tshe nyi ma'i gung yol nas shing gzhan rnams kyi grib ma shar phyogs su gzhol/_shar phyogs su 'bab/_shar phyogs su bab par gyur to/_/byang chub sems dpa'i mthus shing 'dzam bu'i grib ma ni byang chub sems dpa'i sku mi gtong ngo /_/rgyal po 
[\[21a.6\]]zas gtsang gis nyi ma'i gung yol nas shing gzhan rnams kyi grib ma ni shar phyogs su gzhol/_shar phyogs su 'bab/_shar phyogs su bab par gyur na/_shing 'dzam bu'i grib ma ni byang chub sems dpa'i sku mi gtong ba mthong ngo /_/mthong nas kyang de 'di snyam du sems te/_
[\[21a.7\]]gzhon nu ni rdzu 'phrul che zhing mthu che ba yin te/_'di ltar da nyi ma'i gung yol nas shing gzhan rnams kyi grib ma ni shar phyogs su gzhol/_shar phyogs su 'bab/_shar phyogs su bab par gyur na/_shing 'dzam bu'i grib ma ni byang chub sems dpa'i sku mi gtong ba ngo mtshar che'o snyam 
[\[21b\]]
[\[21b.1\]]mo/_/de nas dga' ba'i bsti stang byas te byang chub sems dpa'i zhabs gnyis la gtugs nas tshigs su bcad de smras pa/_ji ltar bltam tshes ni g.yos pa ltar/_/'dzam bu'i grib ma khyod sku mi gtong ba/_/blo chen khyod kyi ya mtshan gnyis 'di ste/_/kun gzigs khyod kyi 
[\[21b.2\]]zhabs la phyag 'tshal lo/_/de nas byang chub sems dpa' ting nge 'dzin de las bzhengs nas shing rtar zhugs pa dang /_ji tsam na gter skyong ba skra dang kha spu dang sen mo ring ba gter thogs te byang chub sems dpa' gang na ba der song ste phyin nas byang chub sems dpa' la 'di skad 
[\[21b.3\]]ces gsol to/_/lha gter 'di rnams bzhes shig_/byang chub sems dpas gsungs pa/_'di gang gi lha skyes bu gang zhig dus las 'das pa de rnams kyi lags so/_/byang chub sems dpas gsungs pa/_'di rnams kyis chog gis re zhig de rnams kyi blun po 
[\[21b.4\]]yongs su gzung ba byas nas ci zhig byas khyed nga la dgos pa med kyis song shig_/tshigs su bcad pas kyang gsungs pa/_gang gis nga la 'chi ba'i gtam smras pa/_/de dag kyang shi gtam du gyur pa yin/_/bdag kyang shi nas ring por mi thogs par/_/gzhan dag gi yang 
[\[21b.5\]]gtam du 'gyur bar 'ong /_/de rnams kyis yang sgra phyung ba/_gzhon nu gal te mi bzhes na bdag cag rgya mtsho chen por 'jug go/_/byang chub sems dpas ci bde bar zhugs shig ces gsungs pa dang /_de rnams rgya mtsho chen po'i nang du zhugs so/_/de nas gnas gtsang ma'i 
[\[21b.6\]]ris kyi lha rnams 'di snyam du sems te/_byang chub sems dpa' rnams ni rgyu'i stobs can yin mod kyi 'on kyang rkyen bsgrub par bya dgos te 'di ltar rgyu'i stobs chen po yang rkyen gyi stobs la ltos so snyam nas byang chub sems dpa' dur khrod kyi nang nas gshegs pa na/_lha 
[\[21b.7\]]rnams kyis mi ro rnam par sngos pa dang /_rnam par rnags pa dang /_rnam par 'bus gzhigs pa dang /_rnam par bam pa dang /_rnam par zos pa zhig bstan pa dang /_byang chub sems dpas gzigs nas skyo ba 'khrungs so/_/de nas rgyal po zas gtsang mas byang chub 
[\[22a\]]
[\[22a.1\]]sems dpa' lam gzhan nas grong khyer ser skya'i gzhir 'jug par byas so/_/de nas grong khyer ser skya'i gzhi'i bud med kyi tshogs skar khung dang /_skar khung dra ba can dang /_ba gam dag na byang chub sems dpa' la lta zhing 'dug pa dang /_shAkya dus legs 
[\[22a.2\]]kyi bu mo sa 'tsho ma zhes bya ba steng gi khang [{]bzangs kyi [,]bzang gi [}]gzhi la 'dug pa byang chub sems dpa' la rtog pa na rkang pa'i mthe bos sa la brkos te khrag byung yang ma tshor ro/_/byang chub sems dpa' yang sa 'tsho ma la gzigs pa na phyag g.yas kyis mda' phye mar rlags so/_/kha lo bas 
[\[22a.3\]]lcags mda' phul ba dang de yang phye mar rlags so/_/de nas rgyal po zas gtsang ma 'di snyam du sems te/_'dis ni gzhon nu'i thugs dang bstun par nus so snyam mo/_/de nas kha lo sgyur bas shing rta drangs pa dang /_shAkya dril bu sgra'i bu mo [{]ri dgas [,]ri dwags [}]skyes zhes bya bas byang 
[\[22a.4\]]chub sems dpa' shing rtar zhugs te byon pa mthong ba dang /_yang steng gi khang [{]bzangs kyi [,]bzang gi [}]gzhi la 'dug nas tshigs su bcad de smras pa/_kye ma 'di yi yum bde zhing /_/yab kyang shin tu bde ba yin/_/kye ma gang gi khyim thab gyur/_/bud med de yang mya ngan 'das/_/skyes 
[\[22a.5\]]mchog bsam gtan pa de yis/_/mya ngan 'das pa'i sgra gsan nas/_/mya ngan 'das pa zhi nyid du/_/mkhyen nas de la thugs dgyes gyur/_/de nas byang chub sems dpas mya ngan las 'das pa'i sgra gsan pas [{]ri dgas [,]ri dwags [}]skyes la dgyes te mgul nas mu tig phreng cig phog ste/_
[\[22a.6\]]'phangs nas shing rta de la bsam gtan la snyoms par zhugs par mdzad do/_/phreng ba de yang de'i mgul du 'khris par gyur to/_/de nas rgyal po zas gtsang ma 'di snyam du sems te/_'dis ni byang chub sems dpa'i thugs dang bstun par nus so snyam nas sa 'tsho ma bud med nyi 
[\[22a.7\]]khris bskor ba dang /[ {]ri dgas [,]ri dwags [}]skyes kyang bud med nyi khris bskor ba byang chub sems dpa'i btsun mor blangs so/_/de ltar na grags 'dzin ma dang /_sa 'tsho ma dang /[ {]ri dgas [,]ri dwags [}]skyes la sogs pa btsun mo stong phrag drug cu byung bar gyur to/_/mtshan mkhan rnams kyis gal te byang 
[\[22b\]]
[\[22b.1\]]chub sems dpa' lo bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan to/_/de nas rgyal po zas gtsang ma 'di snyam du sems te ma la bdag gis byang chub sems dpa' la 'dod pa'i yon tan lnga las phal po che zhig sbyin par bya'o snyam 
[\[22b.2\]]nas phal po che byin no/_/mtshan mkhan gyis gal te byang chub sems dpa' zla ba bdun gyi bar du rab tu ma byung na gdon mi za bar 'khor los sgyur ba'i rgyal por 'gyur ro zhes lung bstan to/_/de nas rgyal po zas gtsang mas byang chub sems dpa' la 'dod pa'i yon tan lnga shin tu 
[\[22b.3\]]yang mang du byin te 'di ltar yang 'di la mngon par dga' bas rab tu 'byung bar mi 'gyur ro snyam mo/_/chos nyid kyis byang chub sems dpa' skyed mos tshal gyi gzhir gshegs bzhed par gyur pa de'i tshe kha lo sgyur ba la/_kye kha lo sgyur ba re zhig bzhon pa bzang po myur bar shoms 
[\[22b.4\]]shig dang /_der zhugs nas skyed mos tshal gyi gzhir 'gro'o/_/zhes gsung bar 'gyur bas de nas byang chub sems dpas kha lo sgyur ba la bsgo ba/_kye kha lo sgyur ba re zhig bzhon pa bzang po myur du shoms shig dang der zhugs nas skyed mos tshal gyi gzhir 'gro'o/_/lha 
[\[22b.5\]]bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po myur du bshams te byang chub sems dpa' shAkya thub pa gang na ba der song nas phyin pa dang /_byang chub sems dpa' shAkya thub pa la 'di skad ces smras so/_/lha bcibs 
[\[22b.6\]]pa bzang po bshams lags kyis/_lha da de'i dus la bab par dgongs su gsol/_de nas byang chub sems dpa' shAkya thub pa bzhon pa bzang por zhugs nas skyed mos tshal gyi gzhir byung ba dang /_byang chub sems dpa' shAkya thub pas mi rgas 'khogs gtugs pa/_
[\[22b.7\]]sgur po phyam dgu po ltar kyar kyor can mdun nas 'khar ba la rten cing /_lus 'dar zhing 'gro ba de'i skra se ba/_ji ltar yang mi gzhan dag dang mi 'dra ba zhig gzigs so/_/gzigs nas kyang kha lo sgyur ba la gsungs pa/_kha lo sgyur ba mi rgas 'khogs gtugs pa/_sgur 
[\[23a\]]
[\[23a.1\]]po phyam dgu po ltar kyar kyor can mdun nas 'khar ba la rten cing /_lus 'dar zhing 'gro ba de'i skra se ba/_ji ltar yang mi gzhan dag dang mi 'dra ba 'di ci yin/_lha mi 'di ni rgas pa zhes bgyi'o/_/kha lo sgyur ba rgas pa zhes bya ba 'di ci yin/_lha mi 'di ring 
[\[23a.2\]]por mi thogs pa kho nar 'gum par 'gyur bas de rgas pa zhes bgyi'o/_/kha lo sgyur ba nga yang rga ba'i chos dang /_rga ba'i chos nyid las ma 'das sam/_lha yang rga ba'i chos dang rga ba'i chos nyid las ma 'das so/_/kha lo sgyur ba de'i phyir shing rta phyir sgyur cig_/pho brang nyid du 
[\[23a.3\]]'dong ngo /_/'di ltar nga pho brang du phyin nas nga rga ba las ma 'das so zhes grag pa'i don de nyid bsam par bya'o/_/kha lo sgyur bas shing rta phyir sgyur nas pho brang nyid du chas te der byang chub sems dpa' shAkya thub pa pho brang gi nang du byon nas nga yang rgas pa las ma 'das pa lta zhig ces 
[\[23a.4\]]mi dgyes shing thugs ngan dgongs so/_/'dir smras pa/_dar yol rgas shing sgur la mgo skya ba/_/lag na 'khar ba thogs pa'i mi gzigs nas/_/'di bdag rgas las ma 'das zhes grag ces/_/de nas mi dgyes thugs ngan dgongs par mdzad/_/de nas rgyal po 
[\[23a.5\]]zas gtsang gis kha lo sgyur ba la smras pa/_kha lo sgyur ba ci gzhon nu yid dga' ba dang mgu bas skyed mos tshal gyi gzhir byung ngam/_skyed mos tshal la mngon par dga' 'am/_lha ma lags so/_/de ci'i slad du zhe na/_lha gzhon nu skyed mos tshal gyi gzhir gshegs pa na/_
[\[23a.6\]]mi rgas 'khogs gtugs pa sgur po phyam dgu po ltar kyar kyor can mdun nas 'khar ba la rten cing /_lus 'dar zhing mchi la de'i skra se ba/_ji ltar yang mi gzhan dag dang mi 'dra ba zhig gzigs so/_/gzigs nas kyang bdag la 'di skad ces bka' stsal to/_/kha lo 
[\[23a.7\]]sgyur ba mi rgas 'khogs gtugs pa sgur po phyam dgu po ltar kyar kyor can mdun nas 'khar ba la rten cing /_lus 'dar zhing 'gro la de'i skra se ba/_ji ltar yang mi gzhan dag dang mi 'dra ba 'di ci yin/_de la bdag gis 'di skad ces gsol to/_/lha 'di ni rgas pa zhes bgyi'o/_/
[\[23b\]]
[\[23b.1\]]des 'di skad ces gsungs te/_kha lo sgyur ba rgas pa zhes bya ba 'di ci yin/_de la bdag gis 'di skad ces gsol to/_/lha mi 'di ring po mi thogs pa kho nar 'gum par 'gyur bas lha de ni rgas pa zhes bgyi'o/_/des 'di skad ces gsungs te/_kha lo sgyur ba nga yang rga 
[\[23b.2\]]ba'i chos dang rga ba'i chos nyid las ma 'das sam/_de la bdag gis 'di skad ces gsol to/_/lha yang rga ba'i chos dang /_rga ba'i chos nyid las ma 'das so/_/des 'di skad ces gsungs te/_kha lo sgyur ba de'i phyir shing rta phyir sgyur cig_/pho brang nyid du 'dong ngo /_/
[\[23b.3\]]'di ltar pho brang du phyin nas nga rga ba las ma 'das so zhes grag pa'i don de nyid bsam par bya'o/_/lha gzhon nu de pho brang gi nang du gshegs te/_de nas rga ba las ma 'das pa lta zhig ces mi dgyes shing thugs ngan dgongs so/_/de nas rgyal po zas gtsang ma 'di snyam du sems 
[\[23b.4\]]te/_mtshan mkhan dang ltas mkhan gyi bram ze de rnams kyis tshig yang dag par bden par mi 'gyur grang /_gzhon nu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar 'gyur du 'ong gis ma la bdag gis gzhon nu la 
[\[23b.5\]]'dod pa'i yon tan lnga las phal po che zhig byin la ci nas kyang 'di la dga' zhing rab tu 'byung bar mi 'gyur bar bya'o snyam mo/_/de nas rgyal po zas gtsang gis byang chub sems dpa' shAkya thub pa la 'dod pa'i yon tan lnga las phal po che byin te ci nas kyang 'di la dga' zhing rab tu 'byung 
[\[23b.6\]]bar mi 'gyur bar byas so/_/'dir smras pa/_kha lo sgyur ba'i tshig de thos pa dang /_/gzhon nu la ni yab de dogs bzhin du/_/de tshe slar dga' nags su mi 'gro'i phyir/_/'dod pa'i yon tan lngar bcas mang du byin/_/de nas chos nyid kyis byang chub sems dpa' skyed mos tshal 
[\[23b.7\]]gyi gzhir gshegs par bzhed par gyur pa de'i tshe kha lo sgyur ba la kye kha lo sgyur ba re zhig bzhon pa bzang po myur du shoms shig dang de la nga zhon nas skyed mos tshal gyi gzhir 'gro'o zhes gsung bar 'gyur bas de nas byang chub sems dpas kha lo sgyur ba la gsungs pa/_kye kha lo sgyur ba 
[\[24a\]]
[\[24a.1\]]re zhig bzhon pa bzang po myur du shoms shig_/de la nga zhon nas skyed mos tshal gyi gzhir gshegs so/_/lha bka' bzhin 'tshal lo zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po bshams te/_byang chub sems dpa' 
[\[24a.2\]]shAkya thub pa gang na ba der song ste phyin nas byang chub sems dpa' shAkya thub pa la 'di skad ces gsol to/_/lha bcibs pa bzang po bshams lags na/_lha da de'i dus la bab par dgongs su gsol/_de nas byang chub sems dpa' shAkya thub pa bzhon pa bzang por zhugs nas skyed 
[\[24a.3\]]mos tshal gyi gzhir byung ba dang /_byang chub sems dpa' shAkya thub pas mi skya bo rbab rbab po rid pa nyam chung ba dbang po nyams pa/_skye bo mang po'i mig gis lta mi phod pa zhig gzigs so/_/gzigs nas kyang kha lo sgyur ba la gsungs pa/_kha lo sgyur ba mi skya bo rbab rbab po rid pa nyam 
[\[24a.4\]]chung ba dbang po nyams pa/_skye bo mang po'i mig gis lta mi phod pa 'di ci yin/_lha 'di ni bro nad kyis thebs pa zhes bgyi'o/_/kha lo sgyur ba bro nad kyis thebs pa zhes bya ba 'di ci yin/_lha mi 'di gang gis 'gum par 'gyur ba'i gnas de mchis te/_lha 'di ni bros thebs pa zhes bgyi'o/_/
[\[24a.5\]]kha lo sgyur ba nga yang nad kyi chos dang nad kyi chos nyid las ma 'das sam/_lha yang snyun gyi chos dang snyun gyi chos nyid las ma 'das so/_/kha lo sgyur ba de'i phyir shing rta phyir sgyur cig_/pho brang nyid du 'dong ngo /_/'di ltar pho brang du phyin nas nga nad las ma 'das pa zhes bya ba'i don de nyid bsam 
[\[24a.6\]]par bya'o/_/kha lo sgyur bas shing rta phyir bsgyur nas pho brang nyid du chas te/_der byang chub sems dpa' shAkya thub pa pho brang gi nang du gshegs nas bdag kyang nad las ma 'das pa lta zhig ces mi dgyes shing thugs ngan dgongs so/_/'dir smras pa/_mi ni lus rid skya bo rbab rbab po/_/
[\[24a.7\]]rang dbang med pa'i nad thebs 'dir gzigs nas/_/nad las bdag ma 'das pa lta zhig ces/_/de nas mi dgyes thugs ngan dgongs par mdzad/_/de nas rgyal po zas gtsang gis kha lo sgyur ba la smras pa/_kha lo sgyur ba ci gzhon nu yid dga' ba dang mgu bas skyed mos tshal gyi gzhir 
[\[24b\]]
[\[24b.1\]]byung ngam/_/skyed mos tshal la mngon par dga' bar gyur tam/_/lha ma lags so/_/de ci'i slad du zhe na/_lha gzhon nu skyed mos tshal gyi gzhir byung ba na/_mi skya bo rbab rbab po rid pa nyam chung ba dbang po nyams pa/_/skye bo mang po'i mig gis lta mi phod pa zhig gzigs so/_/
[\[24b.2\]]gzigs nas kyang bdag la bka' stsal pa/_kha lo sgyur ba mi skya bo rbab rbab po rid pa nyam chung ba dbang po nyams pa/_skye bo mang po'i mig gis lta mi phod pa 'di ci yin/_de la bdag gis 'di skad ces gsol to/_/lha 'di ni bro nad kyis thebs pa zhes bgyi'o/_/des 'di skad ces 
[\[24b.3\]]gsungs te/_kha lo sgyur ba nad kyis thebs pa zhes bya ba 'di ci yin/_de la bdag gis 'di skad ces gsol to/_/mi 'di gang gnod pa 'dis 'gum pa'i gnas mchis te/_lha de ni bros thebs pa zhes bgyi'o/_/des 'di skad ces gsungs te/_kha lo sgyur ba nga yang nad kyi chos dang 
[\[24b.4\]]nad kyi chos nyid las ma 'das sam/_de la bdag gis 'di skad ces gsol to/_/lha yang snyun gyi chos dang snyun gyi chos nyid las ma 'das so/_/des 'di skad ces gsungs te/_kha lo sgyur ba de'i phyir shing rta phyir sgyur cig_/pho brang nyid du 'dong ngo /_/'di ltar nga pho brang nyid du phyin 
[\[24b.5\]]nas nga nad las ma 'das zhes grag pa'i don de nyid bsam par bya'o/_/gzhon nu de pho brang gi nang du gshegs nas nga yang nad las ma 'das pa lta zhig ces mi dgyes shing thugs ngan dgongs so/_/de nas rgyal po zas gtsang ma 'di snyam du sems te mtshan mkhan dang ltas mkhan gyi bram 
[\[24b.6\]]ze de rnams kyi tshig yang dag par bden par mi 'gyur grang zhes bya ba la sogs pa snga ma bzhin no/_/'dir smras pa/_de tshe dga' nas bdag ngor mi gzhug phyir/_/gzugs dang sgra dang dri dang ro rnams dang /_/reg bya yid du 'ong ba gtso rnams kyi/_/'dod pa'i yon tan lnga po yang 
[\[24b.7\]]byin no/_/chos nyid kyis byang chub sems dpa' shAkya thub pa skyed mos tshal gyi gzhir gshegs par bzhed par gyur pa de'i tshe/_kha lo sgyur ba la bka' stsal pa la sogs pa snga ma bzhin te/_byang chub sems dpa' shAkya thub pas ras kha dog sna tshogs las byas pa'i bla re bres 
[\[25a\]]
[\[25a.1\]]pa dang /_khyogs khyer ba dang /_mdun nas me sgron thogs pa dang /_skye bo'i tshogs chen po mdun nas 'gro ba dang /_bud med skra bshig pa rnams ngu zhing rjes bzhin du 'brang ba zhig gzigs so/_/gzigs nas kyang kha lo sgyur ba la gsungs pa/_
[\[25a.2\]]kha lo sgyur ba ras kha dog sna tshogs las byas pa'i bla re bres pa dang /_khyogs khyer ba dang /_mdun nas me sgron thogs pa dang /_skye bo'i tshogs chen po mdun nas 'gro ba dang /_bud med skra bshig pa rnams ngu zhing rjes bzhin du 'brang ba 'di ci yin/_lha 'di ni gum pa zhes bgyi'o/_/
[\[25a.3\]]kha lo sgyur ba shi ba zhes bya ba 'di ci yin/_lha mi 'dis slan chad sdug pa'i pha ma mi mthong zhing bu pho dang /_bu mo dang /_bran pho dang /_bran mo dang /_las bgyid pa dang /_/zho shas 'tsho ba'i mi rnams kyang ma lags la de dag gis kyang slan chad 'di mi mthong bas lha 'di ni gum pa zhes bgyi'o/_/
[\[25a.4\]]kha lo sgyur ba nga yang 'chi ba'i chos dang 'chi ba'i chos nyid las ma 'das sam/_lha yang 'chi ba'i chos dang 'chi ba'i chos nyid las ma 'das so/_/kha lo sgyur ba de'i phyir shing rta phyir sgyur cig_/pho brang nyid du 'dong ngo /_/'di ltar nga pho brang du phyin nas nga 'chi ba las ma 'das zhes grag pa'i 
[\[25a.5\]]don de nyid bsam par bya'o/_/kha lo sgyur bas shing rta phyir bsgyur nas pho brang nyid du chas te der byang chub sems dpa' shAkya thub pa pho brang gi nang du gshegs nas bdag kyang 'chi ba las ma 'das pa lta zhig ces mi dgyes shing thugs ngan dgongs so/_/'dir smras pa/_tshe zad pa yis 
[\[25a.6\]]'du shes bral gyur cing /_/sems med mi yi ro zhig gzigs nas ni/_/'chi las bdag ma 'das pa lta zhig ces/_/de nas mi dgyes thugs ngan dgongs par mdzad/_/de nas rgyal po zas gtsang gis kha lo sgyur ba la smras pa zhes bya ba la sogs pa ni snga ma bzhin no/_/'dir smras 
[\[25a.7\]]pa/_grong khyer dam pa dpal ldan yid 'ong der/_/lha yi lhar gyur sgron ma dang mtshungs pa/_/'dod pa'i yon tan lnga pos kun dgyes pa/_/mig stong dga' ba'i tshal na gnas pa bzhin/_/de nas gnas gtsang ma'i ris kyi lha rnams 'di snyam du sems te/_byang chub sems dpa' 
[\[25b\]]
[\[25b.1\]]ni rgyu'i stobs can yin mod kyi 'on kyang rkyen bsgrub par bya dgos te 'di ltar rgyu'i stobs chen po yang rkyen gyi stobs la ltos so snyam nas de rnams kyis mi skra bregs shing gos ngur smrig gyon pa/_lag pa na lhung bzed thogs pa zhig khyim nas khyim dang /_khang pa nas khang par rgyu zhing 'gro 
[\[25b.2\]]ba zhig sprul to/_/chos nyid kyis byang chub sems dpa' skyed mos tshal gyi gzhir gshegs par bzhed par gyur pa zhes bya ba la sogs pa ni snga ma bzhin no/_/skyed mos tshal gyi gzhir byung ba dang /_byang chub sems dpa' shAkya thub pas mi skra bregs shing gos ngur smrig gyon pa lag 
[\[25b.3\]]pa na lhung bzed thogs pa zhig khyim nas khyim dang /_khang pa nas khang par rgyu zhing 'gro ba zhig gzigs so/_/gzigs nas kyang kha lo sgyur ba la gsungs pa/_kha lo sgyur ba mi skra bregs shing lag pa na lhung bzed thogs nas khyim nas khyim dang /_khang pa nas khang par rgyu zhing 'gro la 
[\[25b.4\]]'di'i gos kyang kha dog mi mtshungs te ji ltar yang mi gzhan dag gi dang mi 'dra ba ci yin/_lha de ni rab tu byung ba zhes bgyi'o/_/kha lo sgyur ba rab tu byung ba zhes bya ba 'di ci yin/_lha rab tu byung ba de ni dul ba legs pa dang /_yang dag par sdom pa legs pa dang /_don spyod pa 
[\[25b.5\]]legs pa dang /_chos spyod pa legs pa dang /_dge ba spyod pa legs pa dang /_dge legs spyod pa legs par rig nas skra dang /_kha spu bregs te/_gos ngur smrig bgos nas dad pa yang dag pa kho nas khyim nas khyim med par rab tu byung ba ste/_lha 'di ni rab tu byung ba zhes 
[\[25b.6\]]bgyi'o/_/kha lo sgyur ba de'i phyir shing rta 'di rab tu byung ba gang na ba de logs su sgyur cig_/lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas shing rta de rab tu byung ba gang na ba der bsgyur to/_/de nas byang chub sems dpa' shAkya thub 
[\[25b.7\]]pas rab tu byung ba de la 'di skad ces bka' stsal to/_/kye mi khyod ci'i phyir skra bregs shing lag pa na lhung bzed thogs nas khyim nas khyim dang /_khang pa nas khang par rgyu zhing 'gro la khyod kyi gos kyang kha dog mi mtshungs te ji ltar yang mi gzhan dag gi dang mi 'dra ba yin/_des 'di 
[\[26a\]]
[\[26a.1\]]skad ces smras so/_/gzhon nu bdag ni rab tu byung ba zhes bgyi'o/_/kye mi khyod ji ltar na rab tu byung ba zhes bya/_/gzhon nu bdag gis dul ba legs pa dang /_yang dag par sdom pa legs pa dang /_don spyod pa legs pa dang /_chos 
[\[26a.2\]]spyod pa legs pa dang /_dge ba spyod pa legs pa dang /_dge legs spyod pa legs par rig nas/_skra dang kha spu bregs te/_gos ngur smrig bgos nas dad pa yang dag pa kho nas khyim nas khyim med par rab tu byung ste/_de ltar na bdag rab tu byung ba zhes bya'o/_/kye mi 
[\[26a.3\]]khyod kyis dul ba legs pa dang /_yang dag par sdom pa legs pa dang /_don spyod pa legs pa dang /_chos spyod pa legs pa dang /_dge ba spyod pa legs pa dang /_dge legs spyod pa legs par rig nas skra dang kha spu bregs te/_gos ngur smrig bgos nas dad pa 
[\[26a.4\]]yang dag pa kho nas khyim nas khyim med par rab tu byung ba legs so/_/de nas byang chub sems dpa' shAkya thub pas kha lo sgyur ba la gsungs pa/_kha lo sgyur ba de'i phyir shing rta phyir sgyur cig_/pho brang nyid du 'dong ngo /_/'di ltar nga pho brang nyid du phyin nas don 'di kho na bsam 
[\[26a.5\]]par bya'o/_/kha lo sgyur bas shing rta phyir sgyur nas pho brang nyid du chas te/_der pho brang du gshegs pa dang /_byang chub sems dpa' shAkya thub pa kye ma'o bdag ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung 
[\[26a.6\]]bar bya'o snyam pa'i don de nyid dgongs so/_/de nas rgyal po zas gtsang gis kha lo sgyur ba la smras pa la sogs pa ni snga ma bzhin no/_/de nas skye dgu'i bdag mo chen mos rmi lam rmis pa dbang po'i tog lhung ba dang /_shAkya rnams phyag dar gyis khengs pa dang /_sa ldog 
[\[26a.7\]]pa dang /_dpal khyim nas byung ba dang /_phyi rol na skad cig cing ngu zhing dgod pa la bdag nyid lta ba dang /_nyi ma gang nas shar ba de nyid nas nub pa'o/_/byang chub sems dpas de gsan pa dang /_dgongs pa nga ni shAkya rnams kyi dbang po'i tog gi gnas yin pa dang /_
[\[26b\]]
[\[26b.1\]]nga grong khyer nas 'byung na dpal 'byung bar 'gyur ro/_/rgyal po zas gtsang mas kyang rmi lam rmis pa dpal gyi mal khri chag pa dang /_pha'i rgyud chad pa'o/_/byang chub sems dpas de gsan pa dang /_de de bzhin te/_nga ni grags 'dzin ma'i dpal gyi gnas su 
[\[26b.2\]]gyur pa dang /_zas gtsang ma'i pha'i rigs rgyud kyi gnas su gyur pas nga rab tu byung na shAkya rnams kyi rigs rgyud chad par 'gyur ro/_/mtshan mkhan rnams kyis rgyal po zas gtsang ma'i mdun du gal te gzhon nu zhag bdun gyi bar du rab tu ma byung na 'khor los sgyur ba'i rgyal 
[\[26b.3\]]por 'gyur ro zhes lung bstan to/_/'di skad ces kyang smras so/_/gal te de yi bzang po gzigs bzhed na/_/de slad dgung bdun bar du srungs shig dang /_/mi dbang gdugs ni bdal bar gyur pa lta'i/_/rin chen sna bdun 'byung bar the tsom med/_/khyod sras 
[\[26b.4\]]rin chen bdun po yi/_/dbang phyug gi ni rgyal por 'gyur/_/rgya mtsho la ni thug pa'i sa/_/chad pa med pas skyong bar 'gyur/_/'on te sa ni spangs nas su/_/bsnyengs med nags su bzhud na ni/_/thams cad mkhyen pa thob gyur nas/_/'gro ba sgrol ba mdzad 
[\[26b.5\]]par 'gyur/_/zhes thos so/_/thos nas kyang zas gtsang dang /_zas dkar dang /_bre bo zas dang /_bdud rtsi zas bzhi lhan cig gcig tu tshogs nas gros bya bar brtsams pa/_shes ldan dag mtshan mkhan dang ltas mkhan gyi bram ze rnams kyis byang chub sems dpa' 
[\[26b.6\]]shAkya thub pa la gal te zhag bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan gyis de lta bas na bdag cag gis byang chub sems dpa' zhag bdun gyi bar du bsgrims te bsrung bar bya zhing grong khyer yang legs par bsrung bar bya'o/_/de nas 
[\[26b.7\]]de rnams kyis ser skya'i gzhi'i grong khyer ra ba rim pa bdun dang /_'obs rim pa bdun gyis bskor nas grong khyer gyi sgo 'phar lcags las byas shing sgo 'phar rnams la dril bu shin tu sgra gsal ba btags te/_sgo phye na de'i sgras dpag tshad gcig khor yug tu grag par 'gyur ro/_/
[\[27a\]]
[\[27a.1\]]byang chub sems dpa' khang [{]bzangs kyi [,]bzang gi [}]gzhi na bud med yid 'phrog pa/_gzugs bzang ba rnams dang gar dang /_glu dang /_rol mo rnams kyi spyod pas bsnyen bkur byed du bcug go/_/skas shin tu che ba spor rung ba mi lnga brgyas bteg pa byas so/_/
[\[27a.2\]]chibs bsngags ldan gyi sa phyogs ni zangs ma'i glegs bus g.yogs shing gser gyi sil dkrol gyi dra ba btags pas bskor to/_/byang chub sems dpa' ni steng gi khang [{]bzangs kyi [,]bzang gi [}]gzhi skyes pa med par zhugs nas/_pi bang dang /_gling bu dang /_khar rnga dang /_sgra 
[\[27a.3\]]snyan la sogs pa rol mo'i cha byad dag nye bar len cing 'byor pa chen pos bzhugs so/_/mtshan mo ni rgyal po zas gtsang yang dpung gi tshogs yan lag bzhi dang shar sgo'i phyi rol na 'dug go/_/lho phyogs na ni bre bo zas so/_/nub phyogs na ni zas dkar ro/_/byang phyogs 
[\[27a.4\]]na ni bdud rtsi zas so/_/grong khyer gyi dbus kyi 'dram po byed pa ni shAkya ming chen dpung gi tshogs yan lag bzhi dang ldan pa'o/_/de shar sgor song nas smras pa/_su zhig mel tse byed/_su zhig mel tse byed/_rgyal po zas gtsang gis smras pa/_kho bo mel tse byed 
[\[27a.5\]]do/_/lha mel tse mdzod cig_/mel tse mdzad dang khyod la legs par 'gyur zhes smras te tshigs su bcad de smras pa/_'jig rten gnyid log ro dang mtshungs/_/gnyid log bdud kyi dbang du song /_/'di ni mi nyal rtag tu mkhas/_/de bas ma nyal mel tse byos/_/lho 
[\[27a.6\]]sgor song nas smras pa/_su zhig mel tse byed/_su zhig mel tse byed/_bre bo zas kyis smras pa/_kho bo mel tse byed do/_/lha mel tse mdzod cig_/mel tse mdzad dang /_khyod la legs par 'gyur ro zhes smras nas tshigs su bcad de smras pa/_'jig rten gnyid 
[\[27a.7\]]log ro dang mtshungs/_/gnyid log bdud kyi dbang du song /_/gnyid log 'chi bdag dbang du song /_/de bas ma nyal mel tse byos/_/nub sgor song nas smras pa/_su zhig mel tse byed/_su zhig mel tse byed/_zas dkar gyis smras pa/_kho bo mel tse byed do/_/
[\[27b\]]
[\[27b.1\]]lha mel tse mdzod cig_/mel tse mdzad dang khyod la legs par 'gyur ro zhes smras nas tshigs su bcad de smras pa/_gnyid log pa ni rtag tu myos/_/myos 'gyur bre bos 'thungs pa nyal/_/dgon pa nags su nyal ba 'dras/_/de bas ma nyal mel tse byos/_/byang sgor 
[\[27b.2\]]song nas smras pa/_su zhig mel tse byed/_su zhig mel tse byed/_bdud rtsi zas kyis smras pa/_kho bo mel tse byed do/_/lha mel tse mdzod cig_/mel tse mdzad dang khyod la legs par 'gyur ro zhes smras nas tshigs su bcad de smras pa/_ri nyal ri sul nyal ba bzhin/_/rgya 
[\[27b.3\]]mtsho'i chur ni nyal ba dang /_ljon shing rtse la nyal ba bzhin/_/de bas ma nyal mel tse byos/_/dbus kyi bzhi mdo dang /_sum mdo dag tu song nas smras pa/_su zhig mel tse byed/_su zhig mel tse byed/_srungs ma rnams kyis smras pa/_bdag cag mel tse bgyid do/_/
[\[27b.4\]]mel tse byos shig_/mel tse byas dang legs par 'gyur ro/_/zhes smras nas tshigs su bcad de smras pa/_chos spyod chos ma yin ma spyod/_/bden par smros shig [{]brdzun [,]rdzun [}]ma smra/_/mun pa chen por 'jug par 'gyur/_/de bas ma nyal mel tse byos/_/de nas nam 
[\[27b.5\]]nangs nas shAkya ming chen gyis rgyal po zas gtsang la smras pa/_lha dgung sangs lags te/_dgung bdun la dgung gcig ni thal dgung drug ni lus so/_/rgyal po zas gtsang gis smras pa/_legs kyis zhag drug 'das nas gzhon nu 'khor los sgyur bar gyur na bdag 
[\[27b.6\]]cag nam mkha'i ngos la rgyu zhing gling bzhir phyi bzhin 'dong ngo /_/de bzhin du dgung gcig lus so zhes bya ba'i bar du'o/_/de nas lha'i dbang po brgya byin 'di snyam du sems te/_mi dbang shAkya'i sras po thub pa 'di/_/bdag nyid chen po pha rol phyin drug rdzogs/_/thugs 
[\[27b.7\]]rnams dgyes par mdzad pa dka' thub tshal/_/'phags pa dgyes pa'i nags su gshegs par bzhed/_/de nas byang chub sems dpa' 'di snyam du dgongs te/_bdag la gzhan dag gzhon nu shAkya thub pa ni skyes pa ma yin te/_gang gi phyir grags 'dzin ma dang /_
[\[28a\]]
[\[28a.1\]]sa 'tsho ma dang /[ {]ri dgas [,]ri dwags [}]skyes dang /_bud med drug khri spangs nas rab tu 'byung ngo zhes gzhi de las kha zer bar 'gyur du 'ong gis ma la bdag gis grags 'dzin ma dang lhan cig dga' mgur spyad par bya'o snyam nas des grags 'dzin ma dang lhan cig dga' mgur spyad 
[\[28a.2\]]pa dang grags 'dzin ma sems can dang ldan par gyur nas/_de 'di snyam du sems te/_nam nangs nas byang chub sems dpa'i snyan du gsol lo snyam mo/_/de nas byang chub sems dpa' de'i tshe rten cing 'brel par 'byung ba dang ldan pas tshigs su bcad de gsungs pa/_bud med dang 
[\[28a.3\]]bdag khyim nyal ba'i/_/tha ma deng gi 'di yin te/_/phyin cad khyim du bud med dang /_/nga ni lhan cig mi gnas so/_/de nas bud med de rnams gar dang /_glu dang /_rol mos ngal zhing lci la dub nas kha nas kha chu 'dzag cing skra zhig la gos dang lag pa dag lhug par btang nas bla 
[\[28a.4\]]ba'i tshig byung rgyal du rdol zhing gnyid log go/_/byang chub sems dpas bud med de dag thams cad kha nas kha chu 'dzag cing skra zhig la gos dang lag pa dag lhug par btang nas/_bla ba'i tshig byung rgyal du rdol zhing gnyid log pa gzigs so/_/gzigs nas kyang btsun mo'i 
[\[28a.5\]]'khor la dur khrod kyi 'du shes skyes so/_/de nas byang chub sems dpa' skyo ba 'khrungs pa dang tshigs su bcad de gsungs pa/_rlung gi shugs kyis pad ma'i tshal ltar sa gzhi 'dir/_/lag pa dag dang rkang pa brkyang nas 'gyel 'gyur te/_/skra rnams zhig cing 
[\[28a.6\]]mdoms dang rkub kyi phyogs snang ba/_/shAkya'i sras kyis gzigs nas rang bzhin skyo bar 'gyur/_/tshul dang bral ba'i bud med na chung tshogs 'di dag_/dur khrod 'jigs su rung ba'i rang bzhin 'drar mthong nas/_/sems can byis pa'i spyod yul la ni deng dga' na/_/sems 
[\[28a.7\]]dang blo gros dran dang bral ba yin nam ci/_/'dod pa tha chad 'dam dang mda' mdung dug me 'dra/_/rmi lam lta bu yin te tshwa chu'i ro dang mtshungs/_/'dod pa phung byed rtsod dang sdig pa'i rgyur gyur pa/_/mtha' ngan sbrul gyi kha 'dra bdag gis spang bar bya/_/de nas byang chub sems 
[\[28b\]]
[\[28b.1\]]dpa' gzims mal chen po la gzims pa na/_mtshan mo de nyid la rmi lam lnga rmis pas chen po nyid gzims mal du byas shing ri rab ri'i rgyal po dbu rten du bcug_/phyag g.yon pa shar phyogs kyi rgya mtsho chen por 'jug_/phyag g.yas pa nub phyogs kyi rgya mtsho chen por 'jug_/
[\[28b.2\]]zhabs gnyis rgya mtsho chen por 'jug pa dang /_'greng ba zhes bya ba'i rtsa'i rigs lte ba nas byung nas nam mkha'i bar du 'phags te 'dug pa dang /_bya kun nas dkar la mgo nag pa rnams kyis zhabs gnyis la gtugs nas pus mo'i lha nga la thug pa'i bar du lta ba dang /_bya sna tshogs 
[\[28b.3\]]phyogs bzhi nas 'ongs nas mdun du kha dog gcig tu 'dug pa dang /_mi gtsang ba'i ro'i steng nas bdag nyid mi gtsang bas ma gos par 'chag pa'o/_/de lta bu rmis nas kyang thugs dgyes te dgongs pa nga'i rmi lam 'di 'dra ba rmis pas ring po mi thogs pa kho nar bla na med pa'i 
[\[28b.4\]]ye shes thob par 'gyur ro snyam mo/_/grags 'dzin mas kyang rmi lam du mthong ba bdag gi so kun lhags pa dang /_dung gi dpung pa chag pa dang /_zla ba sa la lhung ba dang /_skar ma rnams ni ngu ba'o/_/grags 'dzin mas kyang rmi lam rmis pa de byang chub sems 
[\[28b.5\]]dpa' la gsol pa dang /_byang chub sems dpas gsungs pa/_khyod kyi so ni kha nang gnas/_/zla ba 'di ni mkhar gnas kyis/_/yid kyi gdung ba bsal nas ni/_/dogs med bde bar gnyid log cig_/de nas grags 'dzin ma 'di snyam du sems te/_rmi lam 
[\[28b.6\]]'jigs pa rmis pa na/_/bdag yid dogs dang bcas par 'gyur/_/deng gi mtshan mo sdug pa dang /_/'bral bdag tu mi 'gyur grang /_/de nas lha'i dbang po brgya byin 'di snyam du sems te/_byang chub sems dpa' rnams ni ji ltar rgyu'i stobs can yin mod kyi 'on 
[\[28b.7\]]kyang rkyen gyis bsgrub par bya dgos te/_'di ltar rgyu'i stobs chen po yang rkyen gyi stobs la ltos so snyam nas byang chub sems dpa' gang na ba der song ste phyin pa dang /_khang [{]bzangs kyi [,]bzang gi [}]gzhi la 'dug ste byang chub sems dpa' la 'di skad ces gsol to/_/nags kyi spre'u 
[\[29a\]]
[\[29a.1\]]ni spyod yul rgyu 'dra zhing /_/yan par 'dug pa'i rte'u dang 'dra ba'i thugs/_/gal te 'dod pa'i yon tan las bzlog na/_/de las shin tu gsal ba'i snang ba gzigs/_/blo gros bzang po bzhengs shig bzhengs/_/sa ni spangs te bzhud mdzod 
[\[29a.2\]]la/_/thams cad mkhyen nyid brnyes nas ni/_/'gro ba dag ni bsgral bar mdzod/_/byang chub sems dpas gsungs pa ni/_/kau shi ka ma mthong ngam/_/nga ni [{]ri dgas [,]ri dwags [}]bdag po rgyas bskor ltar/_/mi ni mthu ldan gzhu mtshon ral gri thogs/_/rta glang shing rta dpung tshogs 
[\[29a.3\]]mang po yis/_/grong khyer ser skya kun nas yongs su bskor/_/zas gtsang la sogs shAkya'i tshogs 'di dag_/glang chen rta zhon legs par go bgos lus/_/mi sdug sna tshogs lag na mtshon thogs te/_/khyams dang rta babs khang [{]bzangs [,]bzang [}]gzhi nang gnas/_/
[\[29a.4\]]pho brang dang ni khyim sgo dang /_/de bzhin grong khyer sgo dag kyang /_/bcad nas gtan pa dam bcug ste/_/de bzhin kun nas bsrungs par gyur/_/ru dung pa Ta ha sgra rnga sgra yis/_/khyams dang rta babs khang [{]bzangs [,]bzang [}]nang gnas shing /_/glang chen rta dmag 'bad pa'i skye bo'i 
[\[29a.5\]]tshogs/_/rgyun du nga mi gtang phyir srung bar byed/_/brgya byin gyis gsol pa/_des pa mar me mdzad kyis lung bstan dang /_/sdug bsngal gyis gdungs 'jig rten 'di dang yang /_/khyod kyi sngon gyi dam bcas dgongs mdzod la/_/khab dag spangs te nges par 'byung bar 
[\[29a.6\]]mdzod/_/ji ltar khyod ni bgegs med par/_/deng nyid nags su gshegs 'gyur ba/_/bdag cag tshangs sogs bcas pa yi/_/lha rnams kyis ni de bzhin bgyi/_/byang chub sems dpas legs so zhes gsungs nas thugs dgyes par gyur to/_/de nas lha rnams kyi dbang 
[\[29a.7\]]po brgya byin gyis gnyid kyis myos par byas nas gnod sbyin gyi sde dpon chen po lngas rtsen la bsgo ba/_grogs po byang chub sems dpa' steng gi khang [{]bzangs [,]bzang [}]nas babs kyis skas long shig_/des skas blangs pa la byang chub sems dpa' babs pa dang de nas brgya byin gyis brda byas 
[\[29b\]]
[\[29b.1\]]ma thag tu zhabs 'bring ba 'dun pa gang na ba der gshegs na ji tsam na 'dun pa gnyid stug pos non par gzigs nas byang chub sems dpas bsgrims te bslang nas tshigs su bcad pa'i dbyangs kyis gsungs pa/_'dun pa longs kye khyim nas myur bar ni/_/nga yi rta pho rin chen bsngags 
[\[29b.2\]]ldan long /_/sngon gyi rgyal bas longs spyad dka' thub tshal/_/thub rnams dgyes pa mdzad par nga gshegs so/_/'dun pa gnyid log pa'i mig phye nas smras pa/_lha khyod skyed mos tshal gyi dus ma bab/_/des pa khyod dang 'ga' yang 'khon ma mchis/_/khyod la dgra bo su yang ma mchis 
[\[29b.3\]]na/_/dgung phyed khyod la bcibs pa ci zhig bgyi/_/byang chub sems dpas bka' stsal pa/_'dun pa khyod kyis lan 'ga' yang /_/nga yi tshig ni ma bcag na/_/nga yi deng dus tha ma la/_/nga yi tshig 'di ma gcag shig_/'dun pas gsol pa/_gzhon nu mtshan mo 'di ni 'jigs pa dang 
[\[29b.4\]]'jigs su rung ba mchis pas bdag bcibs pa mi len no/_/byang chub sems dpas dgongs pa/_lan dang yang lan gyis gdon mi za bar skye bos da par 'gyur gyis bdag nyid song la rta'i rgyal po bsngags ldan sta gon bya'o snyam nas de nas nyid kyis pho brang gi sgo phye nas 
[\[29b.5\]]rta'i rgyal po bsngags ldan gzung bar brtsams pa na mjing kyog byed la phar bros tshur bros shing 'dug tu mi btub bo/_/de nas byang chub sems dpa'i phyag bsod nams brgya phrag du mas bskyed pa 'khor lo dang /_bkra shis dang /_g.yung drung 'khyil pa mnga' ba/_skrag pa rnams dbugs 
[\[29b.6\]]'byin par mdzad pas mgo la byugs nas gsungs pa/_bsngags ldan tha ma yi ni khur long ste/_/dka' thub nags su ma thogs nga skyol cig_/byang chub thob nas myur du 'gro ba kun/_/bsam gtan rnam thar char gyis tshim par bya/_/chos nyid kyis dud 'gro yang gdams na 
[\[29b.7\]]phyi lang mi byed pas rta'i rgyal po bsngags ldan mi g.yo bar 'dug go/_/de nas byang chub sems dpa' thugs dgyes pa skyes te rta'i rgyal po bsngags ldan bstad do/_/ji tsam na shAkya ming chen 'dram po byed pa skye bo nyul zhing phyogs der phyin pa dang /_byang chub sems dpa' 
[\[30a\]]
[\[30a.1\]]gshegs par chas pa mthong ngo /_/de nas skad 'dzer cing mig mchi mas gang bas smras pa/_gzhon nu 'di ci mdzad/_ming chen 'gro'o gzhon nu 'di ni rigs pa ma lags so/_/byang chub sems dpas gsungs pa/_ming chen 'di nyid rigs pa yin te/_
[\[30a.2\]]gang gi phyir ngas bskal pa grangs med pa gsum du dka' ba brgya stong du mas sems can rnams kyi don du byang chub yang dag par bsgrubs pa des na dang ci khyim na 'dug phod dam/_'di ni nges te dka' thub kyi tshal du 'gro'o/_/gang zhig 'bar ba'i khyim chen las/_/mkhas rnams 
[\[30a.3\]]myur du 'byung ba la/_/legs min smra bar mi 'os kyi/_/de ni bsngags par 'os nyid yin/_/de bzhin rgan da 'chi ba yis/_/rab 'bar srid pa'i gzeb las ni/_/'byung bar 'dod gyur gang yin la/_/'dir ni mi rigs ci zhig mthong /_/de ltar gsung drag pos spyos pa 
[\[30a.4\]]dang /_ming chen gdong las mchi ma char bzhin du 'bab cing cho nge 'debs pa la zhugs te kyi hud/_deng du rgyal po zas gtsang dang /_/shAkya dag ni thams cad kyis/_/yang dang yang du bsam pa yi/_/re ba 'bras bu med par gyur/_/deng du rgyal po zas gtsang ni/_/sras kyi 
[\[30a.5\]]mya ngan gyis gdungs pa/_/lag bsgreng bzhin du sdug bsngal zhing /_/mi bzad sgra ni 'byin par 'gyur/_/sa 'tsho grags 'dzin [{]ri dgas [,]ri dwags [}]skyes/_/de bzhin btsun mo'i 'khor rgyas pa'ang /_/don grub dang ni bral ba yis/_/shin tu sdug bsngal myong bar 'gyur/_/zhes 
[\[30a.6\]]smras nas/_de dngangs pas grags 'dzin ma bslang ste smras pa/_don grub 'di ni shes gyur gyis/_/khyim thab sdug bsngal gyis gdungs nas/_/sdug bsngal nyam thag du ma 'ong /_/khyim thab sdug pa de zlog shig_/khyed kyi khyim thab gshegs gyur 'di ni mthong dka' ste/_/
[\[30a.7\]]khyod kyis 'di ltos khyim thab mthong ba'i tha ma yin/_/kyi hud phongs pa bdag gis mtshan mo khus btab kyang /_/sus kyang lan ma ster bas bdag gis ma nyes so/_/des ni de ltar khus btab kyang /_/'di ltar lha rnams byin brlabs kyis/_/dgon par 'o dod bos pa bzhin/_/
[\[30b\]]
[\[30b.1\]]'ga' yang sad par ma gyur to/_/de nas byang chub sems dpa' 'di snyam du dgongs te/_gang bdag gis yab la ma bltas par 'gro ba ni nga'i tshul dang 'thun pa ma yin no snyam nas rgyal po zas gtsang ma gang na ba der gshegs te byon pa dang /_rgyal po zas gtsang ma gnyid 
[\[30b.2\]]kyis non par gyur to/_/de nas 'di snyam du dgongs te ji ltar nga 'jig rten thams cad kyi phar gyur cing 'jig rten gyi bla ma dang /_'jig rten gyi thu bo yin mod kyi de ltar na yang pha dang ma ni skyes bu'i slob dpon du gyur pa dang /_lhar gyur pa dang /_tshangs par gyur pa yin zhing shin tu 
[\[30b.3\]]phan pa byed pa yin no snyam du dgongs nas yab kyi zhabs gnyis la btud de bskor ba lan gsum mdzad nas 'di skad ces gsungs so/_/bdag kyang yid la brtser ldan zhing /_/bdag kyang nye du rnams la dga'/_/'on kyang 'khor ba rang bzhin ngan/_/'di mthong nas ni mchi ba lags/_/gal 
[\[30b.4\]]te rgan da 'chi ba dang /_/sdug pa'i gnyen bral las byung ba'i/_/gnod byed sdug bsngal ma mchis na/_/khyod ni spong bar su zhig byed/_/gang phyir mi 'dod bzhin du ni/_/rab che gnyen gyi dkyil 'khor dang /_/mdza' bshes chung ma dbang phyug rnams/_/yun mi ring bar 'khor bar 'gyur/_/de bas ma 
[\[30b.5\]]chags yid kyis ni/_/'khor ba las ni rnam grol phyir/_/brtser ldan nye du spangs nas ni/_/skye bo med nags bstan pa lags/_/lus can 'du ba nges par ni/_/mthar ni 'bral 'gyur nyid lags pas/_/bdag ni rjes su dgongs nas ni/_/rmongs pas thugs ngan ma mdzad cig_/
[\[30b.6\]]ces gsungs nas chas so/_/de nas ming chen gyis rgyal po zas gtsang ma bslang ste smras pa/_don grub 'di ni bzhud lags kyis/_/sa bdag de ni zlog par mdzod/_/sras kyi mya ngan gyis thebs nas/_/sdug bsngal gyis gdungs bshums 'gyur mchi/_/ma stes te de 
[\[30b.7\]]yang gnyid ma sad do/_/de nas lha'i dbang po brgya byin gyis lha'i bu myu gu dang /_mang ku ra dang /_'od zer can dang /_lo ma gyon pa ste bzhi la smras pa/_grogs po dag khyed rnams kyis byang chub sems dpa' gdeg par nus sam/_de rnams kyis smras pa/_shin tu yang nus 
[\[31a\]]
[\[31a.1\]]lags so/_/khyed rnams la stobs ci tsam yod/_myu gus smras pa/_bdag gis ni sa la ri ji snyed yod pa de phrag pa gcig tu thogs te nyam nga ba chung ngus 'gro nus pa de tsam gyi stobs yod do/_/mang ku ras smras pa/_bdag gis kyang sa la chu ji snyed 
[\[31a.2\]]yod pa de thams cad phrag pa gcig tu thogs nas 'gro nus so/_/'od zer can gyis smras pa/_bdag gis kyang sa la rdul ji snyed yod pa de thams cad phrag par thogs te nyam nga ba chung ngus 'gro nus so/_/lo ma gyon pas smras pa/_bdag gis kyang sa la rtswa dang shing dang 
[\[31a.3\]]yal ga dang lo ma ji snyed pa de thams cad phrag pa gcig tu thogs te nyam nga ba chung ngus 'gro nus so/_/brgya byin gyis smras pa/_grogs po dag stobs 'di dang ldan na/_byang chub sems dpa' gdeg par nus kyis de nas myu gu dang /_mang ku ra dang /_'od zer can 
[\[31a.4\]]dang /_lo ma gyon pa ste/_bzhis chibs rin po che bsngags ldan khyer te/_byang chub sems dpa' gang na ba der song ste phyin nas smras pa/_byang chub sems dpa' ci la bzhugs/_de nas byang chub sems dpa' 'di snyam du dgongs te 'di rnams ni bdag cag gis byang chub 
[\[31a.5\]]sems dpa' bteg ste/_bar snang la khyer ro zhes dregs pa skye bar 'gyur ro snyam nas byang chub sems dpa' rdo rje'i skur byin gyis brlabs pa dang /_de rnams kyis bsgul bar yang ma nus nas ngo mtshar skyes te gsol pa/_gzhon nu bdag cag gis ni byang chub sems 
[\[31a.6\]]dpa' rnams la stobs 'di 'dra ba mnga' bar ma 'tshal to/_/de nas byang chub sems dpa' chibs rin po che bsngags ldan la bcibs te 'di ltar byang chub sems dpa' rnams kyi byang chub sems dpa'i mthu dang lha rnams kyi lha'i mthus chibs rin po che bsngags ldan dang 'dun 
[\[31a.7\]]pa steng gi nam mkha' la 'phags so/_/de nas brgya byin dang tshangs pa la sogs pa lha rnams kyang lha brgya stong phrag du mas yongs su bskor nas byang chub sems dpa' gang na ba der song ste phyin pa dang /_byang chub sems dpa' bskor cing dong ste g.yas phyogs nas gzugs na 
[\[31b\]]
[\[31b.1\]]spyod pa'i lha rnams kyang spyod lam zhi ba dang /_g.yon phyogs nas 'dod pa na spyod pa rnams kyis rgyal mtshan dang ba dan bsgreng nas lha'i rol mo'i khyad par sna tshogs dang /_mdun nas brgya byin dang tshangs pa la sogs pa rang rang gi spyod lam gyis dong ngo /_/nam mkha'i ngos la 
[\[31b.2\]]gnas pa'i lha brgya stong du mas ni byang chub sems dpa'i steng nas lha'i me tog ud pal dang /_pad ma dang /_ku mu da dang /_pad ma dkar po rnams kyis gtor ro/_/a ga ru'i phye ma dang /_tsan dan gyi phye ma dang /_ta ma la'i 'dab ma'i phye ma dang /_/lha'i me tog man dA ra 
[\[31b.3\]]bas kyang gtor to/_/lha'i rol mo'i cha spyad sna tshogs kyang brdungs so/_/gos rnams kyang gtor ro/_/'dir smras pa/_mkha' la lha rnams ga zha'i sgra chen 'byin byed la/_/dga' ba'i yid kyis gos kyi g.yab mo 'debs byed cing /_/kha cig byang chub sems dpa' la 
[\[31b.4\]]ni stod byed de/_/nam mkha' la ni rol mo brgya phrag sgyur bar byed/_/kha cig dag ni sgo rnams 'byed byed cing /_/me tog man dA ra bas 'thor bar byed/_/kha cig dag ni bcibs pa'i rkang 'dzin cing /_/bde bar gshegs la rtog cing rjes bzhin 'brang /_/kha cig dag kyang 
[\[31b.5\]]g.yas nas rjes bzhin 'brang /_/g.yon nas 'gro ba dag kyang rjes bzhin 'brang /_/brgya byin de bzhin tshangs par bcas pa dang /_/lus ngan bdag nyid shul ni mtshon par byed/_/zla ba nya ba rgyu skar tshogs kyis ltar/_/bdag nyid chen po lha tshogs mdun bdar 
[\[31b.6\]]nas/_/dka' thub nags ni thub rnams dgyes byed pa/_/'phags pa dgyes pa'i nags su thugs dgyes gshegs/_/de nas byang chub sems dpas bsngags ldan la dbugs dbyung ba'i phyir gsungs pa/_ma skyo ma skyo stobs ni gzung bar gyis/_/'gro don dal 
[\[31b.7\]]ba gcig ni de ring long /_/mi ring byang chub thob nas 'gro ba rnams/_/bsam gtan rnam thar gyis tshim byed par bya/_/byang chub sems dpa' dpag tshad bcu gnyis su bzhud nas nang par grong khyer dpe med du byon to/_/de nas lha rnams kyang byang chub sems dpa' 
[\[32a\]]
[\[32a.1\]]byung nas 'di slar yang rang gi grong khyer du 'jug par mi 'gyur ram snyam pa la sku thams cad kyi g.yas phyogs su glang po che'i lta stangs kyis gzigs nas/_sangs rgyas rnams kyis bstan pa yi/_/lam gyi mchog ni ma thob par/_/grong khyer ser 
[\[32a.2\]]skya'i gzhir ni slar/_/nga ni 'jug par mi bya'o/_/zhes gsungs so/_/de nas byang chub sems dpa'i zhabs la bskor ba lan gsum byas nas rang rang gi gnas su song ngo /_/byang chub sems dpas chibs las babs te rgyan bkrol nas 'dun pa la bka' stsal 
[\[32a.3\]]pa/_'dun pa rgyan dang rta khyer la slar song shig_/'dir smras pa/_kha lo sgyur khyod nga yi rta 'di dang /_/rgyan 'di rnams kyang gnyen pa dag la byin/_/nga ni 'dod pa rgya chen spangs nas su/_/da lta 'di nyid du ni rab 'byung bya/_/'dod pa 'di ni spu gri'i so 'dra zhing /_/me 
[\[32a.4\]]'obs 'bar dang mtshungs shing mtha' ngan pa/_/'jig rten phan phyir snying rjes nga spangs te/_/dgon par song nas khyim du phyir mi ldog_/de nas 'dun pa gdong la mchi ma char bzhin 'bab pas byang chub sems dpa' la gsol pa/_seng ge stag gis gtams pa dang /_
[\[32a.5\]]phyugs rdzis gtams pa'i nags tshal du/_/'ba' zhig sku gnyen dang bral bas/_/'phags pa ji ltar spyod par 'gyur/_/byang chub sems dpas gsungs pa/_skye dgu 'di ni skye na gcig pu skye/_/de bzhin 'chi na'ang gcig pu 'chi bar 'gyur/_/'di ni gcig 
[\[32a.6\]]pus sdug bsngal myong 'gyur gyi/_/'khor ba la ni grogs yod ma yin no/_/'dun pas gsol pa/_kyi hud gzhon nus sdug bsngal ma gzigs te/_/zhabs 'jam glang chen rta la chibs goms pa/_/sa gzhi rtswa dang rdo bas gtams rtsub par/_/ji ltar zhabs kyis 
[\[32a.7\]]gshegs shing nags su rgyu/_/byang chub sems dpas gsungs pa/_'chi bdag 'jigs pa de ni lan 'ga' yang /_/skyid la med min bde bar goms la min/_/mgon bcas la min rigs btsun la ma yin/_/dpa' dang btsun min skye bo dga' la min/_/rga bas 
[\[32b\]]
[\[32b.1\]]'chi bdag 'jigs pa dag_/bskyed nas 'ong bar 'gyur zhes grag_/don ma byas shing ma brtsams par/_/'chi bar yang ni 'gro bar 'gyur/_'dun pas gsol pa/_rgyal po bgres po ni sras kyi mya ngan gyis 'grongs par 'gyur ro/_/'on kyang byang chub 
[\[32b.2\]]sems dpa' byang chub kyi tshogs bsags pa'i phyir 'dun pa'i tshig thugs la ma bab bo/_/de nas byang chub sems dpas ud pal sngon po 'dra ba'i ral gri shubs nas phyung nas gtsug phud bregs te/_steng gi nam mkha' la bor ba dang /_lha rnams kyi dbang po brgya byin 
[\[32b.3\]]gyis blangs nas bkur sti chen po byas te sum cu rtsa gsum gyi lha rnams kyi nang du khyer nas gtsug phud kyi mchod pa chen po btsugs so/_/de nas lha'i dbang po brgya byin 'di snyam du sems te gzhon nu ni rgyal rigs kyi mngon pa'i nga rgyal gyis 'di bzlog par mi nus so snyam 
[\[32b.4\]]nas dga' bar gyur to/_/de nas byang chub sems dpas 'dun pa la gsungs pa/_khyod kyis bsngags ldan pho brang gi nang du ma bkri shig_/de skad ces gsungs pa dang /_'dun pa skad 'dzer cing mig mchi mas gang nas rta'i rgyal po bsngags ldan khrid de yang dang 
[\[32b.5\]]yang du byang chub sems dpa' la lta zhing song ste ser skya'i gzhir phyin pa dang der ca co skyes te ji tsam na rgyal po zas gtsang ma la smras pa/_lha gzhon nu byon gyis dgyes pa bskyed du gsol/_grong khyer ser skya'i gzhir yang sgra gsang chen po bsgrags so/_/rta'i rgyal po 
[\[32b.6\]]bsngags ldan pho brang gi nang du zhugs pa dang /_btsun mo'i tshogs thams cad kyis bsngags ldan gyi mgul du 'jus te ngu bar brtsams so/_/bsngags ldan yang dbugs khong du song ste de nyid du dus byas so/_/shi nas de sgra can gyi bram ze las drug la brtson pa 
[\[32b.7\]]zhig gi rigs su nying mtshams sbyor ba blangs so/_/de nas byang chub sems dpa' rim gyis drang srong ngan spong gi bsti gnas su gshegs pa dang /_de'i tshe drang srong ngan spong gi bu lag pa 'gram pa la gtad nas sems khong du chud cing 'dug pa de lta bu de byang chub sems dpas 
[\[33a\]]
[\[33a.1\]]gzigs nas gsungs pa/_drang srong chen po ci'i phyir lag pa 'gram pa la gtad nas sems khong du chud cing 'dug_/des gsol pa/_bdag gi bsti gnas 'di na shing ta la rnams gser gyi lo ma dang /_me tog dang /_'bras bu chags pa las 
[\[33a.2\]]de rnams snga mkho bzhin du ma gyur to/_/byang chub sems dpas gsungs pa/_drang srong chen po gang gi mthus bsti gnas 'di na shing ta la rnams gser gyi lo ma dang /_me tog dang /_'bras bur ldan pa de rga ba dang na ba dang 'chi ba yang dag par mthong nas yid byung ste 
[\[33a.3\]]dka' thub kyi nags su gnas pas so/_/gal te des rga ba dang /_na ba dang /_'chi ba yang dag par mthong nas yid byung ste dka' thub kyi nags su gnas par ma gyur na skyed mos tshal 'di de'i yin pa zhig_/de skad ces gsungs pa dang /_drang srong ngan spong gi bus 
[\[33a.4\]]byang chub sems dpa' la brtag par brtsams so/_/de nas gzugs bzang zhing zhi ba'i cha byad du mthong nas yun ring du brtags te ngo mtshar skyes nas gsol pa/_kye rab tu byung ba de khyod kho nam lags grang /_byang chub sems dpas gsungs pa/_drang srong 
[\[33a.5\]]chen po de ltar nges so/_/de nas ngan spong gi bu ya mtshan skyes pa'i mig bgrad de bltas nas byang chub sems dpa' thog mar gdan la spyan drangs te/_me tog dang /_'bras bu bstabs so/_/grong khyer dpe med na khyim bdag phyug pa dang /_nor mang la longs spyod che ba 
[\[33a.6\]]zhes bya ba nas de la khye'u bcu btsas so zhes bya ba'i bar du ste/_/de dag thams cad kyang rab tu byung nas rang sangs rgyas kyi byang chub mngon sum du byas so/_/ji tsam na bdag nyid chen po de rnams la ma rgan mos sha na'i gos dag cig byin pa dang /_de rnams kyis smras pa/_
[\[33a.7\]]yum mkhyen par mdzod cig_/rgyal po zas gtsang gi sras gzhon nu don thams cad grub pa zhes bya ba rga ba dang /_na ba dang /_shi ba mthong nas kun tu skyo ba'i yid kyis nags su song nas de bla na med pa yang dag par rdzogs pa'i byang chub mngon par rdzogs par 'tshang rgya bar 
[\[33b\]]
[\[33b.1\]]'gyur te/_de bas na bdag cag rnams sangs rgyas kyi zhing du gnas par mi nus pas na bdag cag yongs su mya ngan las 'da'o/_/sha na'i gos 'di rgyal po zas gtsang ma'i sras la khyed kyis phul cig_/bdag nyid chen po de ni bla na med pa'i ye shes thugs su chud par 
[\[33b.2\]]'gyur la khyed kyis kyang 'bras bu chen po 'thob par 'gyur ro zhes smras nas 'bar ba dang /_gsal ba dang /_char 'bebs pa dang /_glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings su yongs su mya ngan las 'das so/_/rgan 
[\[33b.3\]]mo des kyang 'chi kar gos de dag bu mo la gtad nas ji ltar gyur pa rnams smras so/_/de'i bu mo de yang nad kyis thebs te 'chi bar shes nas des kyang shing drung zhig tu bzhag nas shing de la gnas pa'i lha gang yin pa de la khyod kyis 'di dag rgyal po zas gtsang gi sras la phul 
[\[33b.4\]]cig ces gsol ba btab bo/_/lha rnams kyi dbang po brgya byin gyi shes pa mthong ba ni 'og tu 'jug pa yin pas des de dag shes nas blangs te/_de nas rngon pa rgas 'khogs pa lta bu zhig tu bdag nyid mngon par sprul nas de dag bgos te/_lag pa la mda' gzhu thogs 
[\[33b.5\]]nas byang chub sems dpa' gshegs pa'i lam kar bsdad pa dang /_byang chub sems dpa' yang rim gyis lam der byon nas rngon pa lag na mda' gzhu thogs shing gos ngur smrig gyon pa zhig gzigs so/_/gzigs nas kyang mi de la gsungs pa/_kye nang rje sha na'i 
[\[33b.6\]]gos 'o ni dag ni rab tu byung ba la 'tsham pa yin gyis ka shi ka'i ras phran 'di dag khyer la 'o ni dag nga la byin cig_/des gsol pa/_gzhon nu bdag la gzhan dag khyod kyis rgyal bu gzhon nu bkrongs nas ka shi ka'i ras phran gyi gos 'di dag blangs so zhes gzhi des 
[\[33b.7\]]g.yar 'chi bar 'gyur lags pas bdag 'di dag mi 'bul lo/_/byang chub sems dpas gsungs pa/_kye nang rje nga ni mthu ji lta bu dang ldan pa 'jig rten thams cad kyis shes te su zhig gis nga bkrongs par nus/_khyod kyis nga bkrongs par su zhig yid ches kyis bag tsha ba med par 
[\[34a\]]
[\[34a.1\]]byin cig_/de nas lha rnams kyi dbang po brgya byin gyis byang chub sems dpa'i zhabs gnyis la gtugs nas sha na'i gos dag phul te ka shi ka'i ras phran rnams blangs so/_/byang chub sems dpa'i sku dang sha na'i gos dag 'tsham par ma gyur pa dang /_de 'di snyam 
[\[34a.2\]]du dgongs te kye ma'o sha na'i gos rnams bdag gi sku dang 'tsham par gyur cig snyam nas tshig smras ma thag tu sha na'i gos de dag 'di ltar byang chub sems dpa' rnams kyi byang chub sems dpa'i mthu dang /_lha rnams kyi lha'i mthus byang chub sems dpa'i sku dang 'tsham par gyur to/_/de nas 
[\[34a.3\]]byang chub sems dpa' 'di snyam du dgongs te/_da ni bdag rab tu byung zin gyis 'gro ba rnams rjes su gzung bar bya'o snyam mo/_/de nas byang chub sems dpa' mthar gyis rgyu zhing gshegs pa dang rgyal po'i khab tu byon to/_/byang chub sems dpa' bzo'i gnas dang /_las 
[\[34a.4\]]kyi gnas de dang de rnams la mkhas pa yin pas des shing kar bI ra'i lo ma las lhung bzed byas nas spyod lam zhi bas rgyal po'i khab tu bsod snyoms kyi phyir zhugs so/_/de'i tshe rgyal po gzugs can snying po steng gi khang [{]bzangs kyi [,]bzang gi [}]gzhi na 'dug pa des 'gro ba dang /_ldog pa 
[\[34a.5\]]dang /_lta ba dang /_rnam par lta ba dang /_bskum pa dang /_brkyang ba dang /_chos gos snam sbyar dang /_lhung bzed thogs pa mdzes pas bsod snyoms spyod pa mthong ngo /_/mthong nas kyang 'di snyam du sems te/_rgyal po'i khab na rab tu byung ba ji snyed cig gnas pa 
[\[34a.6\]]la rab tu byung ba 'di'i spyod lam de lta bu ni 'ga' yang med do snyam mo/_/'dir smras pa/_ji ltar mig can 'gro ba ltar/_/rab tu byung ba bsgrags par byas/_/'dis ni brtag par mdzad nas su/_/rab tu byung ba yang dag bzhed/_/khyim gnas 'di ni sdug 
[\[34a.7\]]bsngal te/_/'di ni rdul gyi gnas yin zhing /_/rab tu byung ba bar snang ltar/_/mkhyen nas de tshe rab tu byung /_/rab tu byung nas sku yis ni/_/sdig pa'i las ni spangs pa dang /_gsung gi sdig pa spangs nas ni/_/'tsho ba kun nas dag par mdzad/_/de nas ma 
[\[34b\]]
[\[34b.1\](]ged+hA [,]ga d+hA [)]yi ni/_/grong mchog rgyal po'i khab gshegs nas/_/mgon po shes bzhin dran ldan pa/_/bsod snyoms phyir ni gshegs pa der/_/bzo sbyangs ma ga d+hA yi bdag_/khang [{]bzangs [,]bzang [}]'di na 'dug pas mthong /_/mthong nas sems dang de nas ni/_/blon po rnams la 
[\[34b.2\]]'di skad smras/_/mtshan mchog gis ni rgyas gyur cing /_/kho lag phun sum tshogs pa dang /_/gnya' shing gang du lta ba yi/_/'di la shes ldan dag ltos shig_/spyan mi 'deg la yid gzhungs shing /_/dman pa'i rigs las ma 'khrungs 'di/_/gang du gnas par 
[\[34b.3\]]gshegs 'gyur ba/_/rgyal pos pho nya rjes bzhin btang /_/de nas pho nya la bsgo ba/_/dge slong de ni gar 'gro zhing /_/gang du gnas ni btab pa yi/_/rjes bzhin du ni 'brang bar gyis/_/de ni bsod snyoms gshegs pa na/_/sgo drug legs par bsdams 
[\[34b.4\]]nas ni/_/shes bzhin dran dang ldan pa yis/_/lhung bzed myur du gang bar mdzad/_/bsod snyoms spyad pa byas nas kyang /_/thub pa grong khyer phyir byung nas/_/skya bseng la ni mngon gshegs te/_/de la gnas ni btab par gyur/_/gnas btab pa ni shes nas 
[\[34b.5\]]kyang /_/pho nya gcig gis bsdad byas nas/_/gzhan ni myur du slar log ste/_/rgyal po la ni tshig smras pa/_/rgyal po chen po dge slong de/_/seng ge'am stag gi phru gu dag_/ri sul dag na gnas pa ltar/_/skya bseng gi ni steng na gnas/_/pho nya rnams kyi tshig thos 
[\[34b.6\]]nas/_/sa bdag shing rtar zhugs nas ni/_/de ni blon pos yongs bskor nas/_/myur ba kho nar dong bar gyur/_/bzhon pas bgrod pa'i sar zhon te/_/de ni bzhon pa la babs nas/_/rkang gis nye bar song nas ni/_/de nas de bzhin gshegs pa mthong /_/
[\[34b.7\]]rgyal po 'dug nas dgyes pa dang /_/mgu bar 'gyur ba'i gtam gsol nas/_/de ni ma khengs mi brlang bar/_/don 'di dag ni rab smras so/_/dge slong lang tsho dang po la/_/bab par yang dag gnas gyur cing /_/'di 'dra gzi brjid ldan pa la/_/bsod snyoms 
[\[35a\]]
[\[35a.1\]]spyod par mdzes ma lags/_/khang pa nyams dga' dag dang ni/_/bud med rgyan gyis brgyan pa dang /_/longs spyod mchog ni khyod gsol na/_/nyid kyi gdung ni zhu yis gsungs/_/rgyal po gangs ri nye ba na/_/yul gyi ljongs ni nor dag dang /_/'bru dag 
[\[35a.2\]]gis ni gang gyur pa/_/ko sa la zhes grags pa yod/_/bu ram shing pa nyi ma'i rus/_/shAkya dag ni de na gnas/_/rgyal po nga ni rgyal rigs te/_/nga ni 'dod pa'i don mi gnyer/_/sa 'di ri dang bcas shing rgya mtshor bcas/_/rin chen kun dang ldan pa 'byor gyur kyang /_/
[\[35a.3\]]mi ni nams kyang ngoms par mi 'gyur te/_/so ga tsha dus shing gi mi bzhin no/_/'dod pa rnams ni sha khon 'brel ces gsungs/_/mi dbang rgal bar dka' zhing 'dam rdzab 'dra/_/sdug bsngal dang ni mya ngan 'jigs pa yi/_/rtsa ba'i gtso ste blo ngan rnams 
[\[35a.4\]]kyis bsten/_/rgyal po ngas ni byung ma thag tu yang /_/'dod pa rnams la mi dga'i blo bskyed na/_/'jigs byed chos kyi dgra bor gyur pa dag_/bor ba de ko slar yang ci ltar blang /_/rtse mo sna tshogs yangs par gyur pa yi/_/lhun po gangs can rlung gis bskyod srid kyi/_/nga 
[\[35a.5\]]yi blo ni thar pa la rten pa/_/'dod pa'i shugs kyis bskyod par mi nus so/_/'jig rten 'di ni 'dod par bying gyur nas/_/'khor ba'i 'khor los yongs su 'khyam pa la/_/mi dbang nga skyabs yin te gzhan med pas/_/'jigs pa che las de ni thar bar bya/_/'dod pa rnams 
[\[35a.6\]]kyi nyes dmigs mkhyen/_/mya ngan 'das pa zhi ba gzigs/_/spang phyir gang du nga yi yid/_/dga' bdag tu 'gro bar bya/_/rgyal po gzugs can snying pos gsol pa/_kye rab tu byung ba brtul zhugs 'dis ci zhig don du gnyer/_des gsungs pa/_bla na med pa 
[\[35a.7\]]yang dag par rdzogs pa'i byang chub bo/_/rgyal pos gsol pa/_kye rab tu byung ba gang gi tshe khyod bla na med pa yang dag par rdzogs pa'i byang chub mngon par rdzogs par sangs rgyas par gyur pa de'i tshe bdag la yang dgongs shig_/byang chub sems dpas gsungs pa/_de 
[\[35b\]]
[\[35b.1\]]bzhin du bsam par bya'o zhes gsungs nas rgyal po'i khab nas byung ste bya rgod kyi phung po'i ri dang ha cang yang mi ring bar drang srong rnams kyi bsti gnas der gshegs so/_/de nas spyod pa dang gnas pas bsam gtan la brtson par gnas te/_de rnams gang gi tshe rkang pa gcig 
[\[35b.2\]]gis nyin thun gcig 'greng ba de'i tshe byang chub sems dpa' thun gnyis su bzhugs so/_/gal te de rnams gdung ba lnga'i sbyor bas nyin thun gcig 'dug pa de'i tshe/_byang chub sems dpas kyang sbyor ba des thun gnyis su bzhugs so/_/de nas de rnams ya mtshan skyes nas dge 
[\[35b.3\]]sbyong 'di ni chen po zhig go zhes smras pa/_dge sbyong chen po dge sbyong chen po zhes bya bar gyur to/_/byang chub sems dpas de rnams la smras pa/_shes ldan dag khyed brtul zhugs 'dis ci zhig don du gnyer/_/de na kha cig gis gsol pa/_brgya byin nyid do/_/kha cig gis 
[\[35b.4\]]gsol pa/_bdag cag ni tshangs pa nyid do/_/kha cig gis gsol pa/_bdag cag ni bdud nyid do/_/byang chub sems dpas dgongs pa/_drang srong 'di dag ni slar yang ltung ba/_lam log par zhugs pa'o/_/lam 'di ni shes par nus pa ma yin/_mthong bar 
[\[35b.5\]]nus pa ma yin/_/bla na med pa yang dag par rdzogs pa'i byang chub par nus pa ma yin no/_/de nas byang chub sems dpas lam de nyid nus pa med par mkhyen nas/_sgyu rtsal shes kyi bu ring 'phur gang na ba der gshegs te byon pa dang /_sgyu rtsal shes kyi bu ring 'phur 
[\[35b.6\]]la 'di skad ces gsungs so/_/ring 'phur gal te khyod la mi bde ba med na khyod kyi drung du kho bo tshangs par spyod pa spyad do/_/des smras pa/_tshe dang ldan pa gau tam bdag la mi bde ba med kyis ci bde ba kho nar bzhugs shig_/byang chub sems dpas gsungs pa/_ring 'phur 
[\[35b.7\]]khyod kyis chos ji snyed cig rang gi mngon par shes pas rtogs par gyur/_des gsol pa/_tshe dang ldan pa gau tam ci yang med pa'i skye mched kyi bar du'o/_/de nas byang chub sems dpa' 'di snyam du dgongs te/_sgyu rtsal shes kyi bu ring 'phur dad pa de la ni nga yang dad la/_sgyu rtsal 
[\[36a\]]
[\[36a.1\]]shes kyi bu ring 'phur la brtson 'grus dang dran pa dang /_ting nge 'dzin dang shes rab yod pa ltar bdag la yang brtson 'grus dang dran pa dang /_ting nge 'dzin dang /_shes rab yod pas sgyu rtsal shes kyi bu ring 'phur gyis ci yang med pa'i skye mched kyi bar gyi chos 
[\[36a.2\]]de snyed mngon sum du byas te/_ci'i phyir bdag gis kyang chos 'di dag mngon sum du mi bya snyam nas de nas byang chub sems dpas chos de rnams kho na ma thob pa thob par bya ba'i phyir dang /_ma rtogs pa rtogs par bya ba'i phyir dang /_mngon sum du ma byas pa mngon sum du bya ba'i 
[\[36a.3\]]phyir dang /_gcig pu dben pa bag yod pa rtun pa dang ldan pa/_bdag nyid gtod par gnas te/_gcig pu dben pa bag yod pa/_rtun pa dang ldan pa/_bdag nyid gtod par gnas pa na ring po mi thogs pa kho nar chos de dag mngon sum du mdzad par gyur to/_/
[\[36a.4\]]chos de mngon sum du mdzad nas yang sgyu rtsal shes kyi bu ring 'phur gang na ba der gshegs te byon nas sgyu rtsal shes kyi bu ring 'phur la 'di skad ces gsungs so/_/ring 'phur khyod kyis ci yang med pa'i skye mched kyi bar gyi chos 'di dag rang gi mngon par shes pas mngon 
[\[36a.5\]]sum du byas sam des 'di skad ces smras so/_/tshe dang ldan pa gau ta ma mad de bdag gis ci yang med pa'i skye mched kyi bar gyi chos de dag mngon sum du byas so/_/byang chub sems dpas gsungs pa/_tshe dang ldan pa ring 'phur bdag gis kyang ci yang med pa'i skye mched kyi 
[\[36a.6\]]bar gyi chos de dag rang gi mngon par shes pas mngon sum du byas so/_/tshe dang ldan pa gau ta ma de ltar na khyod kyi ji tsam pa bdag gi yang de tsam la/_bdag gi ji tsam pa khyod kyi yang de tsam pas don 'di la 'o skol mtshungs shing mnyam ste 'dra bar thos kyis tshur spyon/_'o skol 
[\[36a.7\]]gnyi gas 'khor 'di yongs su drang bar bgyi'o/_/de nas sgyu rtsal shes kyi bu ring 'phur byang chub sems dpa'i thog ma'i slob dpon nyid kyis byang chub sems dpa' la rjed pa'i dam pas rjed cing mchod pa'i dam pas mchod do/_/de'i rtogs pa dag la yang dga' ba dang /_
[\[36b\]]
[\[36b.1\]]mgu bar gyur to/_de nas byang chub sems dpa' 'di snyam du dgongs te/_lam 'di ni shes par nus pa ma yin/_mthong bar nus pa ma yin/_bla na med pa yang dag par rdzogs par byang chub par nus pa ma yin no snyam mo/_/de nas byang chub sems dpas lam de nus pa 
[\[36b.2\]]med par rig nas/_rangs byed kyi bu lhag spyod gang na ba der gshegs te byon nas rangs byed kyi bu lhag spyod la 'di skad ces gsungs so/_/lhag spyod gal te khyod la mi bde ba med na khyod kyi drung du tshangs par spyod pa spyad do/_/des gsol pa/_tshe dang ldan pa gau ta ma bdag 
[\[36b.3\]]la mi bde ba med kyis khyod ci bde ba kho nar bzhugs shig_/khyod kyis chos ji snyed cig mngon sum du byas/_tshe dang ldan pa gau ta ma 'du shes med 'du shes med min skye mched kyi bar du'o/_/de nas byang chub sems dpa' 'di snyam du dgongs te/_rangs byed kyi bu lhag 
[\[36b.4\]]spyod dad pa la ni bdag kyang dad la/_rangs byed kyi bu lhag spyod brtson 'grus dang /_dran pa dang /_ting nge 'dzin dang /_shes rab yod pa lta bu'i brtson 'grus dang /_dran pa dang /_ting nge 'dzin dang /_shes rab ni bdag la yod na rangs byed kyi bu lhag spyod kyis 'du 
[\[36b.5\]]shes med 'du shes med min skye mched kyi bar gyi chos 'di snyed cig mngon sum du byas na bdag gis kyang chos 'di dag ci'i phyir mngon sum du mi bya snyam mo/_/de nas byang chub sems dpas chos de rnams kho na ma thob pa thob par bya ba'i phyir dang /_ma rtogs pa rtogs par bya ba'i phyir 
[\[36b.6\]]dang /_mngon sum du ma byas pa mngon sum du bya ba'i phyir gcig pu dben pa/_bag yod pa rtun pa dang ldan pa/_bdag nyid gtod par gnas te/_gcig pu dben par bag yod pa bdag nyid gtod par gnas pa na ring po mi thogs pa kho nar chos de mngon sum du mdzad 
[\[36b.7\]]par gyur to/_/chos de mngon sum du mdzad nas rangs byed kyi bu lhag spyod gang na ba der gshegs te byon pa dang /_rangs byed kyi bu lhag spyod la 'di skad ces gsungs so/_/lhag spyod khyod kyis 'du shes med 'du shes med min skye mched kyi bar du chos 'di dag rang gis 
[\[37a\]]
[\[37a.1\]]mngon sum du byas sam/_tshe dang ldan pa gau ta ma mad lags te/_bdag gis 'du shes med 'du shes med min skye mched kyi bar gyi chos 'di dag mngon sum du bgyis so/_/byang chub sems dpas gsungs pa/_tshe dang ldan pa lhag spyod bdag gis 
[\[37a.2\]]kyang 'du shes med 'du shes med min skye mched kyi bar gyi chos 'di dag rang gis mngon sum du byas so/_/tshe dang ldan pa gau ta ma de ltar na khyod kyi ji tsam pa bdag gi yang de tsam la/_bdag gi ji tsam pa khyod kyi yang de tsam pas don 'di la 'o skol mtshungs shing mnyam ste 'dra bar 
[\[37a.3\]]thos kyis tshur spyon/_'o skol gnyi gas tshogs 'di yongs su drang bar bgyi'o/_/de nas rangs byed kyi bu/_lhag spyod byang chub sems dpa'i thog ma'i slob dpon gyis byang chub sems dpa' la rjed pa dam pas rjed cing mchod pa'i dam pas mchod do/_/de'i shes pa rnams la 
[\[37a.4\]]yang dga' ba dang mgu bar gyur to/_/de nas byang chub sems dpas 'di snyam du dgongs te/_lam 'di ni shes par nus pa ma yin/_mthong bar nus pa ma yin/_bla na med pa yang dag par rdzogs par byang chub par nus pa ma yin no snyam mo/_/de nas byang chub sems 
[\[37a.5\]]dpas lam de yang nus pa med par rig nas gshegs so/_/de nas sgyu rtsal shes kyi bu ring 'phur gyi 'khor gsum dang /_rangs byed kyi bu lhag spyod kyi 'khor gnyis te drang srong lnga byang chub sems dpa'i rjes su 'brangs so/_/de nas byang chub sems dpa' lnga 
[\[37a.6\]]po dang lhan cig gang gA'i lho phyogs na lteng rgyas 'od srung gi sde'i grong rdal gang na ba der rgyu zhing gshegs te byon nas de phan tshun 'chag pa na phyogs dga' dga' ltar 'dug pa/_nags tshang tshing mdzes pa/_chu klung nai rany+dza nA bsil bar 'bab pa/_gse gu can 'jug 
[\[37a.7\]]ngogs bde zhing mtha' rgya che la gsing ma sngon po dang /_shing sna tshogs kyis brgyan pa dga' dga' ltar 'dug pa zhig gzigs so/_/gzigs nas kyang 'di snyam du dgongs te/_kye ma'o sa phyogs 'di ni dga' dga' ltar 'dug pa nags tshang tshing mdzes pa/_chu 
[\[37b\]]
[\[37b.1\]]klung nai rany+dza nA bsil bar 'bab pa/_gse gu can 'jug ngogs bde zhing mtha' rgya che la gsing ma sngon po dang /_shing sna tshogs kyis brgyan pa dga' dga' ltar 'dug pa zhig ste/_kye ma spong ba don du gnyer ba'i rigs kyi bus nags khrod 'dir brten na spong ba bya bar nus 
[\[37b.2\]]so/_/bdag spong ba don du gnyer ba yin pas/_ma la bdag gis kyang nags khrod 'dir rten la spang bar bya'o snyam mo/_/de nas byang chub sems dpa' nags khrod du zhugs te shing gi drung du zhugs nas/_tshems la tshems gtad/_ljags rkan la bcar nas/_thugs 
[\[37b.3\]]kyis thugs mngon du bzung /_mngon du bsdams/_shin tu mngon du bsdams so/_/de thugs kyis thugs mngon du bzung /_mngon du bsdams shin tu mngon du bsdams pas/_ba spu'i khung bu thams cad nas rngul byung bar gyur te/_dper na mi stobs dang ldan pas 
[\[37b.4\]]mi stobs shin tu chung ba zhig phyin ka log tu bcings/_mngon du bsdams/_shin tu mngon du bsdams na de'i ba spu'i khung bu thams cad nas rngul byung ba de bzhin du de'i tshe/_byang chub sems dpa' tshems la tshems gtad/_ljags rkan la bcar te/_thugs kyis 
[\[37b.5\]]thugs mngon du bzung /_mngon du bsdams/_shin tu mngon du bsdams pa la sogs pa ni snga ma bzhin no/_/de nas byang chub sems dpa' 'di snyam du dgongs te/_ma la bdag gis rnam par bam pa'i bsam gtan dag la snyoms par 'jug par bya'o snyam mo/_/des 
[\[37b.6\]]rnam par bam pa'i bsam gtan dag la snyoms par 'jug par brtsams te/_des rnam par bam pa'i bsam gtan dag la snyoms par zhugs pa na/_zhal dang shangs nas dbugs rngub pa dang 'byung ba bgags so/_/de'i zhal dang shangs nas dbugs rngub 
[\[37b.7\]]pa dang 'byung ba bgags pa dang /_rlung thams cad spyi bo'i nang du song nas de'i dbu la dbu'i tshor ba shin tu mi bzad pa skyes so/_/dper na mi stobs dang ldan pas mi stobs shin tu chung ba'i spyi bor lcags kyi phur pa rnon po btab na/_de'i mgo la mgo'i tshor ba shin tu 
[\[38a\]]
[\[38a.1\]]mi bzad pa skye ba de bzhin du/_byang chub sems dpa' rnam par bam pa'i bsam gtan dag la snyoms par zhugs pa na/_dbu la dbu'i tshor ba shin tu mi bzad pa skyes kyang de zhum pa ma yin gyi/_brtson 'grus ba rtsams pa yin/_sku ma sbyangs pa ma yin 
[\[38a.2\]]gyi sbyangs pa yin/_rmugs pa ma yin gyi dran pa nye bar gzhag pa yin te/_sems rtse gcig tu mnyam par gzhag pa yin no/_/byang chub sems dpa' sdug bsngal drag po mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin 
[\[38a.3\]]pa'i phyir thugs yongs su gtugs te mi gnas so/_/de 'di snyam du dgongs te/_ma la bdag gis lhag par rnam par bam pa'i bsam gtan dag la snyoms par 'jug par bya'o snyam mo/_/des lhag par rnam par bam pa'i bsam gtan dag la snyoms par 'jug 
[\[38a.4\]]par brtsams te/_de rnam par bam pa'i bsam gtan dag la snyoms par zhugs pa na/_zhal dang shangs nas dbugs rngub pa dang /_'byung ba bgags so/_/de'i zhal dang shangs nas dbugs rngub pa dang /_'byung ba bgags pas rlung thams cad snyan gnyis kyi 
[\[38a.5\]]bu gnas rgyus par gyur to/_/dper na mgar bas sbud pa bus na rlung thams cad kyi rgyun grwa gnyis kyi bu gnas rgyu ba de bzhin du byang chub sems dpa' rnam par bam pa'i bsam gtan dag la snyoms par zhugs pa na rlung thams cad kyi rgyun snyan gnyis kyi bu gnas 
[\[38a.6\]]rgyus par gyur kyang de zhum pa ma yin gyi/_brtson 'grus brtsams pa yin zhes bya ba la sogs pa ni snga ma bzhin no/_/de nas byang chub sems dpa' de 'di snyam du dgongs te/_ma la bdag gis lhag par yang rnam par bam pa'i bsam gtan dag la snyoms par 'jug 
[\[38a.7\]]par bya'o snyam mo/_/des lhag par rnam par bam pa'i bsam gtan dag la snyoms par 'jug par brtsams te/_de rnam par bam pa'i bsam gtan dag la snyoms par zhugs pa na/_zhal dang shangs nas dbugs rngub pa dang 'byung ba bgags so/_/de'i zhal dang 
[\[38b\]]
[\[38b.1\]]shangs nas dbugs rngub pa dang 'byung ba bgags pas phyal gyi nang thams cad rgyas par gyur/_shin tu rgyas par gyur te/_dper na mgar ba mkhas pas sbud pa bus na gang bar gyur/_shin tu gang bar gyur pa de bzhin du de'i tshe/_byang chub sems dpa' rnam par 
[\[38b.2\]]bam pa'i bsam gtan dag la snyoms par zhugs pa na phyal gyi nang thams cad rgyas par gyur/_shin tu rgyas par gyur kyang de zhum pa ma yin gyi/_brtson 'grus brtsams pa yin zhes bya ba la sogs pa ni snga ma bzhin no/_/de nas byang chub sems dpa' de 'di snyam du 
[\[38b.3\]]dgongs te/_ma la bdag gis rnam par bam pa'i bsam gtan dag la snyoms par 'jug par bya'o snyam mo/_/des lhag par rnam par bam pa'i bsam gtan dag la snyoms par 'jug par brtsams te/_/de rnam par bam pa'i bsam gtan dag la snyoms par zhugs 
[\[38b.4\]]pa na/_zhal dang shangs nas dbugs rngub pa dang 'byung ba bgags so/_/de'i zhal dang shangs nas dbugs rngub pa dang 'byung ba bgags pa dang /_de'i tshe dbu la dbu'i tshor ba shin tu mi bzad pa skyes so/_/dper na mi stobs dang ldan pas mi stobs shin tu chung 
[\[38b.5\]]ba'i mgo phreng bas yang nas yang du bcings na/_de'i mgo la mgo'i tshor ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na/_dbu la dbu'i tshor ba shin tu mi bzad pa skyes kyang de zhum 
[\[38b.6\]]pa ma yin gyi brtson 'grus brtsams pa yin zhes bya ba la sogs pa ni snga ma bzhin no/_/de nas byang chub sems dpa' 'di snyam du dgongs te/_ma la bdag gis rnam par bam pa'i bsam gtan dag la snyoms par 'jug par bya'o snyam mo/_/de lhag par rnam par bam 
[\[38b.7\]]pa'i bsam gtan dag la snyoms par 'jug par brtsams te/_des rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so/_/de'i zhal dang shangs nas dbugs rngub pa dang 'byung ba bgags 
[\[39a\]]
[\[39a.1\]]pa dang /_de'i tshe khong du khong gi tshor ba mi bzad pa skyes so/_/dper na ba lang gi shan pa mkhas pa'am/_ba lang gi shan pa'i slob ma mkhas pas ba lang bsad pa'i gri rnon pos ba lang gi lto dral na de'i khong du khong gi tshor ba shin tu mi bzad pa skye ba de bzhin du de'i 
[\[39a.2\]]tshe byang chub sems dpa' rnam par bam pa'i bsam gtan dag la snyoms par zhugs pa na khong du khong gi tshor ba shin tu mi bzad pa skyes kyang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin no/_/de nas byang chub sems dpa' de 'di snyam du dgongs 
[\[39a.3\]]te ma la bdag gis rnam par bam pa'i bsam gtan dag la snyoms par 'jug par bya'o snyam mo/_/de lhag par rnam par bam pa'i bsam gtan dag la snyoms par 'jug par brtsams te/_des rnam par bam pa'i bsam gtan dag la snyoms par zhugs pa na zhal dang shangs 
[\[39a.4\]]nas dbugs rngub pa dang 'byung ba bgags so/_/de'i zhal dang shangs nas dbugs rngub pa dang 'byung ba bgags pa na de'i tshe sku la sku'i gdung ba shin tu mi bzad pa skyes so/_/dper na mi shin tu stobs dang ldan pa gnyis kyis mi stobs shin tu chung ba zhig phyin ka log tu 
[\[39a.5\]]bzung ste me dong gi nang du sbyangs na/_de'i lus la lus kyi gdung ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na sku la sku'i gdung ba shin tu mi bzad pa skyes kyang de zhum pa ma yin gyi 
[\[39a.6\]]brtson 'grus brtsams pa yin zhes bya ba la sogs pa ni snga ma bzhin no/_/de nas byang chub sems dpa' de 'di snyam du dgongs te/_ma la bdag gis thams cad kyi thams cad du zas mi bza' ba bsgrub par bya'o snyam mo/_/de nas lha rab tu mang po'i sems kyis 
[\[39a.7\]]byang chub sems dpa'i thugs shes nas byang chub sems dpa' gang na ba der dong ste phyin nas byang chub sems dpa' la 'di skad ces smras so/_/grogs po gal te khyod mi'i kha zas kyis 'dzem par mdzad/_ngo tsha bar mdzad/_smod par mdzad na/_bdag cag gis 
[\[39b\]]
[\[39b.1\]]khyod kyi ba spu'i khung bu thams cad nas lha'i mdangs bsgrub par bgyis khyod kyis bdag gir mdzod cig_/de nas byang chub sems dpa' 'di snyam du dgongs te/_gal te bdag gis mi'i kha zas mi bza' bar dam bcas la bdag gi ba spu'i khung bu thams cad du lha rnams 
[\[39b.2\]]kyis lha'i mdangs bsgrubs nas de bdag gir byed pa ni bdag gi [{]brdzun [,]rdzun [}]yin la/_bdag gi [{]brdzun [,]rdzun [}]gang yin pa de ni bdag gi log pa yin no/_/bdag gi log pa gang yin pa de'i rkyen gyis ni 'di na sems can kha cig lus zhig ste shi nas ngan song ngan 'gro log par ltung ba 
[\[39b.3\]]sems can dmyal ba rnams su skye bar 'gyur gyis ma la bdag gis lha rnams kyi tshig ni thams cad kyi thams cad du spangs la kha zas nyung ba dang cung zad chang chung bza' ba'am yang na mon sran sde'u yi khu ba'am/_'on te rgya sran gyi khu ba'am/_yang na ha re nu ka'i 'bras 
[\[39b.4\]]bu'i khu ba btung ngo snyam mo/_/de nas byang chub sems dpas de'i tshe lha rnams kyi tshig thams cad kyi thams cad du spangs nas zhal zas nyung ba dang /_chung ba dang /_cung zad dang /_chang chung gsol ba'am/_yang na mon sran sde'u yi khu ba'am/_'on te rgya sran gyi khu ba'am/_
[\[39b.5\]]yang na ha re nu ka'i 'bras bu'i khu ba gsol lo/_/de nas byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_yan lag dang /_nying lag thams cad kun tu zhum ste/_skam zhing sku dpal chung bar gyur to/_/dper na sdum bu a 
[\[39b.6\]]si ta'i sdong bu dang /_ka li ka'i sdong bu 'jum/_kun tu 'jum pas sha chung zhing skams par gyur pa de bzhin du de'i tshe byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_yan lag dang /_nying lag thams cad zhum/_kun 
[\[39b.7\]]tu zhum ste/_skem zhing sku dpal chung bar gyur to/_/de nas byang chub sems dpa' de'i tshe zhal zas nyung ba dang /_chung ba dang /_cung zad dang /_chang chung gsol ba na/_dbu la dbu'i pags pa rnyings kun tu rnyings te/_'khums shing 'bar 'bur du gyur to/_/dper na ku 
[\[40a\]]
[\[40a.1\]]ba rtsa ba nas bcad na/_rnyis kun tu rnyis pas 'khums la 'bar 'bur du gyur pa de bzhin du de'i tshe byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_dbu la dbu'i pags pa rnyis kun tu rnyis te 'khums shing 'bar 'bur du gyur kyang de zhum pa ma yin te/_brtson 'grus brtsams 
[\[40a.2\]]pa yin zhes bya ba la sogs pa ni snga ma bzhin no/_/de nas byang chub sems dpa' de 'di snyam du dgongs te/_zhal zas nyung ba dang /_chung ba dang /_cung zad dang /_chang chung gsol ba na/_spyan gnyis kyi spyan gyi 'bras bu phug tu song zhing shin tu phug tu song ste zab pa shin tu zab par ring du song bas phyung ba lta bur snang ngo /_/dper na khron 
[\[40a.3\]]pa zab mo'i chur skar ma'i gzugs brnyan phug tu song zhing shin tu phug tu song ste/_zab pa shin tu zab par ring du song bar gtam du bya ba de bzhin du de'i tshe byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_spyan gnyis kyi spyan gyi 'bras bu phug tu song /_shin tu phug tu song ste/_
[\[40a.4\]]zab pa shin tu zab par ring du song bas phyung ba lta bur snang yang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin no/_/de nas byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_de'i tshe rtsib ma'i bar mtho dman can du gyur te/_
[\[40a.5\]]dper na rtswa khang lo gnyis sam gsum lon pa'i phyam dgu bo mtho dman du gyur pa de bzhin du de'i tshe byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_rtsib ma'i bar mtho dman can du gyur kyang de zhum pa ma yin gyi brtson 'grus brtsams pa yin zhes bya ba la 
[\[40a.6\]]sogs pa rnams ni snga ma bzhin no/_/de nas byang chub sems dpa' zhal zas nyung ba dang /_chung ba dang /_cung zad dang /_chang chung gsol ba na/_sgal pa'i tshigs 'di lta ste/_skra'i lan bu lta bur gyur to/_/mjug do ni 'di lta ste/_rnga mo'i rkang pa lta bur gyur to/_/de lan 'ga' ldang bar 'dod na kha sbub 
[\[40a.7\]]tu 'gyel la/_lan 'ga' 'dug par 'dod na gan rkyal du 'gyel lo/_/de ro stod la brten nas ro smad 'jog par byed/_ro smad la brten nas ro stod 'jog par byed do/_/de phyag gnyis kyis sku la byugs te/_de'i phyag gnyis kyis sku la byugs yongs su byugs pa de'i tshe ba spu rnams drung rul bas sa 
[\[40b\]]
[\[40b.1\]]la lhags par gyur to/_/de nas byang chub sems dpa' de 'di snyam du dgongs te/_ma la bdag gis til 'bru gcig gis zas bza' bar bya'o zhes te des til 'bru gcig gi zas gsol to/_/de til 'bru gcig gi zas gsol ba na yan lag dang nying lag thams cad zhum kun tu zhum ste/_
[\[40b.2\]]skem zhing sku dbal chung bar gyur to/_/til 'bru gcig gis ji lta bar 'bras bu gcig dang /_sran go la 'bru gcig dang /_rgya sran 'bru gcig dang /_mon sran gre'u 'bru gcig dang /_mon sran sde'u 'bru gcig dang /_rtswa'i gding ba la mnal bar mdzad do/_/rgyal po zas gtsang gis dka' ba spyod pa'i gnas 
[\[40b.3\]]skabs de thos nas nyi ma re re zhing rtog pa nyis brgya lnga bcu gtong bar byed do/_/rgyal po legs par rab sad kyis kyang nyis brgya lnga bcu'o/_/de dag nyi ma re re zhing de gnyis la myur ba myur bar gtam skyel bar byed do/_/byang chub sems dpa' ni 'di 'dra ba'i dka' ba spyod de/_/til 'bru gcig dang /_'bras 
[\[40b.4\]]'bru gcig dang /_sran go la 'bru gcig dang /_rgya sran 'bru gcig dang /_mon sran gre'u 'bru gcig dang /_mon sran sde'u 'bru gcig gi zas gsol zhing rtswa'i gding ba la mnal to zhes smra'o/_/de rgyal po zas gtsang gis thos nas bu'i mya ngan gyis non pas lhag par dang ka na zhing mig mchi mas brnangs te 
[\[40b.5\]]gdungs nas btsun mo'i 'khor dang bcas par rtswa'i gding ba la nyal bar byed do/_/grags 'dzin mas kyang de thos pa dang /_khyim thab kyi mya ngan gyis non to/_/til 'bru gcig za ba dang /_de'i rum mi bde ba de nyid du zhu bar gyur to/_/de nas byang chub sems dpa' 'di snyam du dgongs te lam 'di yang 
[\[40b.6\]]shes par nus pa ma yin/_mthong bar nus pa ma yin/_bla na med pa yang dag par rdzogs par byang chub par nus pa ma yin no snyam mo/_/de nas byang chub sems dpa' de 'di snyam du dgongs te/_/ma la bdag gis kha zas shin tu ngan pa bza' bar bya'o snyam ste des kha zas shin tu ngan pa gsol bar 
[\[40b.7\]]mdzad do/_/de la zas phal pa ni 'di yin te be'u byung nas ring po ma lon pa'i 'o ma 'thung ba gang yin pa de rnams kyi gcin dang lci ba yin no/_/de ji srid de'i sku las mdangs de yal bar ma gyur pa de srid du zas gnyis pa mi gsol te/_/yal nas kha zas phyi ma gsol bar mdzad do/_/dur khrod chen por gshegs 
[\[41a\]]
[\[41a.1\]]nas kyang mi ro dbu rten du bcug zhabs la zhabs bzhag ste/_snang ba'i 'du shes dang dran pa dang shes bzhin dang ldan pa'i 'du shes yid la mdzad pas glo g.yas pas mnal bar mdzad do/_/de'i tshe grong khyer gyi gzhon nu rnams dang /_grong khyer gyi gzhon nu ma rnams lhags nas shing bus de'i snyan gnyis 
[\[41a.2\]]kyi bu gar 'dzugs par byed rna ba gnyis ka nas 'dren par byed cing 'di skad ces kye phyag dar khrod kyi sha za la ltos/_kye phyag dar khrod kyi sha za la ltos zhes smra bar yang byed do/_/de'i tshe phyag dar dang bong rdog dang /_gseg mas kyang 'thor bar byed do/_/'on kyang byang chub sems dpa' ni grong khyer gyi gzhon 
[\[41a.3\]]nu rnams sam/_grong khyer gyi gzhon nu ma de rnams la ngan sems skyed pa'am sdig pa'i tshig dbyung bar mi dgongs so/_/byang chub sems dpa' dka' thub chen po la dka' ba spyod pas na/_dge sbyong chen po dge sbyong chen po zhes mtshan du gyur te/_de ltar lo drug gi bar du dka' thub spyad par mdzad do/_/
[\[41a.4\]]de nas lha gsum zhig byang chub sems dpa' gang na ba der lhags te/_de nas lha gcig gis 'di skad ces smras so/_/dge sbyong gau ta ma ni nag po zhig go/_/gnyis pas 'di skad ces smras so/_/'di ni nag po ma yin gyis/_'on kyang sngo bsangs zhig go/_/gsum pas 'di skad ces smras so/_/
[\[41a.5\]]'di ni nag po yang ma yin/_sngo bsangs kyang ma yin gyi dmar smug zhig go/_/byang chub sems dpa'i sku mdog bzang por snang ba ni thams cad kyi thams cad du nub par gyur to/_/de nas de'i tshe byang chub sems dpa' la sngon ma gsan pa'i dpe gsum zhig gsan pa 'di lta ste/_shing rlon pa chu can 
[\[41a.6\]]zhig chu nas phyung ste/_nye bar skam la bzhag pa dang /_de nas mi me don du gnyer ba me tshol ba zhig 'dir 'ongs nas des de la gtsub stan byas te/_gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang 'bar du mi btub pa de bzhin du dge sbyong ngam bram ze kha cig 'dod 
[\[41a.7\]]pa rnams la lus dang sems kyis thag sring bar mi gnas kyi de rnams kyi 'dod pa rnams la 'dod pa la 'dun pa dang /_'dod pa la chags pa dang /_'dod pa la dga' ba dang /_'dod pa la zhen pa dang /_'dod pa la 'chums pa dang /_'dod pa la lhag par zhen pa gang yin pa de ni de rnams kyi sems yongs su gtugs te 
[\[41b\]]
[\[41b.1\]]gnas pa ma yin pas lus dang sems kyis thag sring bar mi gnas pa rnams kyi ni de dang 'dra'o/_/de rnams bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod kyi 'on kyang de rnams kyis shes par nus pa ma yin/_mthong bar nus pa ma yin/_
[\[41b.2\]]bla na med pa yang dag par rdzogs par byang chub par nus pa ma yin te/_de la 'di ni de'i tshe byang chub sems dpa' la sngon ma gsan pa'i dpe snang ba dang po yin no/_/dper na shing rlon pa chu can zhig chu nas phyung ste nye bar skam la bzhag pa dang /_de nas mi me don du gnyer ba me tshol ba zhig 'ongs nas de la 
[\[41b.3\]]des gtsub stan byas te gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang 'bar du mi btub pa de bzhin du dge sbyong ngam bram ze kha cig 'dod pa rnams la lus kyis spong bar gnas kyi sems kyis ma yin pa de rnams kyi 'dod pa la 'dun 
[\[41b.4\]]pa dang /_'dod pa la chags pa dang /_'dod pa la dga' ba dang /_'dod pa la zhen pa dang /_'dod pa la 'chums pa dang /_'dod pa la lhag par zhen pa gang yin pa de rnams kyi sems yongs su gtugs te gnas pa yin no/_/de rnams bdag nyid la gnod pa'i sdug bsngal mi bzad pa rtsub pa tsha ba 
[\[41b.5\]]yid du mi 'ong ba'i tshor ba de lta bu nyams su myong mod kyi 'on kyang de rnams shes par nus pa ma yin/_mthong bar nus pa ma yin/_bla na med pa yang dag par rdzogs par byang chub par nus pa ma yin te/_de la 'di ni de'i tshe byang chub sems dpa' la sngon ma gsan pa'i dpe snang ba gnyis pa yin 
[\[41b.6\]]no/_/'di lta ste/_shing skam khong stong chu med pa zhig chu dang thag ring por skam la bzhag pa dang /_de nas mi me don du gnyer ba me tshol ba zhig 'ongs nas des de gtsub stan byas te/_gtsub shing bzhag nas gtsubs na yang 'di ltar shing de skam zhing khong stong yin pa'i phyir me 'byung ba dang 'bar du 
[\[41b.7\]]btub pa de bzhin du dge sbyong ngam bram ze kha cig 'dod pa rnams la lus dang sems kyis thag bsring bar gnas pa de rnams kyi 'dod pa rnams la 'dod pa la 'dun pa dang /_'dod pa la chags pa dang /_'dod pa la dga' ba dang /_'dod pa la zhen pa dang /_'dod pa la 'chums pa dang /_'dod pa la lhag par zhen pa 
[\[42a\]]
[\[42a.1\]]gang yin pa de ni de rnams kyi sems yongs su gtugs te de mi gnas pa yin no/_/de rnams bdag nyid la gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod kyi 'on kyang de rnams kyis shes par nus/_mthong bar nus/_bla 
[\[42a.2\]]na med pa yang dag par rdzogs par byang chub par nus te/_de la 'di ni de'i tshe byang chub sems dpa' la sngon ma gsan pa'i dpe snang ba gsum pa yin no/_/de nas byang chub sems dpa' 'di snyam du dgongs te/_/gang su dag sdug bsngal spong bar brtson par gnas pa de thams 
[\[42a.3\]]cad ni 'di tsam du zad de/_de las lhag pa yang med/_de'i gong na yang med na lam 'di yang shes par nus pa ma yin/_mthong bar nus pa ma yin/_bla na med pa yang dag par rdzogs par byang chub par nus pa ma yin no/_/de nas byang chub sems dpa' 'di snyam du dgongs 
[\[42a.4\]]te shes par nus pa dang /_mthong bar nus pa dang /_bla na med pa yang dag par rdzogs par byang chub par nus pa'i lam de gang yin snyam na de 'di snyam du dgongs te/_bdag yab shAkya zas gtsang gi khyim na gnas pa'i tshe zhing las kyi mtha'i drung du song nas shing 'dzam bu'i 
[\[42a.5\]]grib ma la 'dug ste 'dod pa las dben pa/_sdig pa mi dge ba'i chos las dben pa/_rtog pa dang bcas dpyod pa dang bcas shing dben pa las skyes pa'i dga' ba dang bde ba bsam gtan dang po la nye bar bsgrubs te gnas pa de mngon par dran te/_de ni lam yin/_de 
[\[42a.6\]]ni bsgrub pa yin/_shes par nus pa yin/_mthong bar nus pa yin/_bla na med pa yang dag par rdzogs par byang chub par nus pa yin na/_de la bdag gis bskyed du yang 'di ltar rid cing nyam chung la zhan pas sla ba ma yin te ma la bdag gis ci bder dbugs rngub pa dang /_
[\[42a.7\]]ci bder dbugs dbyung ba dang /_ci bder 'bras can dang /_zan dron gyi kha zas rags pa bza' zhing lus mar sar dang til mar gyis byugs la chu 'jam pos lus bkru bar bya'o snyam ste/_de ci bder dbugs rngub pa dang /_ci bder dbugs 'byung ba dang /_ci bder 
[\[42b\]]
[\[42b.1\]]'bras can dang /_zan dron gyi zhal zas rags pa gsol zhing sku til mar dang mar sar gyis byugs nas chu 'jam pos sku 'khru bar mdzad do/_/de nas rim gro ba de rnams 'di snyam du sems te/_shes ldan dag dge sbyong gau ta ma 'di ni sdom pa lhod pa/_bya ba mang pa mang pos 'tsho ba 
[\[42b.2\]]spong ba nyams par gyur pa yin te/_'di da ltar 'bras chan dang zan dron gyi kha zas mang du za la lus zhun mar dang /_til mar gyis byugs nas chu 'jam pos lus khrus byed de 'dis da ni cung zad kyang thob par ma nus so snyam du bsams nas byang chub sems dpa' bor te dong ba las 
[\[42b.3\]]rim gyis bA rA Na sIr phyin nas drang srong smra ba [{]ri dgas [,]ri dwags [}]kyi nags na gnas so/_/de nas byang chub sems dpa' rim gyis lus kyi stobs dang mthu dang /_brtson 'grus yang dag par bskyed nas rim gyis sde can gyi grong khyer du gshegs so/_/de ni grong khyer sde can zhes bya ba nai rany+dza 
[\[42b.4\]]nA'i chu bo'i 'gram na bzhugs pa dang /_bram ze lha zhes bya ba byang chub sems dpa'i sngon gyi grogs bshes su gyur pa de sde can gyi grong khyer na gnas pa dang /_des byang chub sems dpa' dka' ba spyod pa mdzad pa mthong nas/_grong pa'i bu mo dga' mo dang /_dga' stobs 
[\[42b.5\]]ma gnyis la smras pa/_khyed gnyis kyis rgyal po zas gtsang ma'i sras mtshan mkhan gyis gal te rab tu byung bar ma gyur na 'khor los sgyur ba'i rgyal por 'gyur ro zhes lung bstan pa de thos sam/_de gnyis kyis smras pa/_bdag cag rnams kyis kyang gal te de 'khor 
[\[42b.6\]]los sgyur ba'i rgyal por gyur na bdag cag de'i btsun mor gyur cig ces smon lam btab lags so/_/bram ze lhas smras pa/_bdag nyid chen po de ni dka' thub kyis lus gdungs pas spong ba las bzhengs na khyed gnyis kyis de la thog ma kho nar bsod snyoms phul cig 
[\[42b.7\]]dang /_de khyed cag gnyis kyi yun ring po'i phan pa dang bde ba'i don du 'gyur ro/_/de nas bu mo dga' mo dang /_dga' stobs mas thos pa dang /_ba stong bzhos so/_/bzhos nas kyang ba lnga brgya la blud do/_/ba lnga brgya bzhos nas nyis brgya lnga bcu la blud do/_/nyis 
[\[43a\]]
[\[43a.1\]]brgya lnga bcu bzhos nas kyang brgya la blud do/_/brgya bzhos nas lnga bcu la blud do/_/lnga bcu bzhos nas nyi shu la blud do/_/nyi shu bzhos te me spar nas shel las byas pa'i snod kyi nang du blugs nas 'o thug bskol bar brtsams pa na/_bram ze rnams kyis 
[\[43a.2\]]bsams pa/_'dir nges par bag ma len tam bag ma gtong bar 'gyur ro snyam nas bram ze mang po 'dus par gyur pa dang /_'o thug stong du bsgres pa bskol ba na bum pa bzang po dang /_dpal be'u dang /_g.yung drung 'khyil pa'i mtshan ma dag byung ba snang ba dang /_
[\[43a.3\]]kun tu rgyu nye 'gro zhes bya bas mthong nas bsams pa/_'o ma'i thug pa 'di sus 'thungs pa des ni bla na med pa'i ye shes 'thob par 'gyur gyis ma la bdag gis bslang ngo snyam mo/_/de nas brgya byin 'di snyam du sems te/_byang chub sems dpa' de ni dka' thub 
[\[43a.4\]]kyis sku lus nyam chung zhing sku la sbrebs pa dang /_skyems pas nyen pa yin la byang chub sems dpa' 'o thug gsol na bla na med pa'i ye shes thugs su chud par 'gyur na/_bram ze 'di dag ni rang bzhin gyis brkam pa dag 'dir 'dus par gyur pas gal te byang chub sems 
[\[43a.5\]]dpa' la gnod pa byed par 'gyur ro snyam nas/_ri spos kyi ngad ldang nas lha'i sman blangs te de shin tu gzugs bzang ba'i bram ze zhig tu mngon par sprul nas 'o thug de skol ba'i steng du 'dug ste/_lha'i dbang po brgya byin gyis der sman mthu bskyed pa zhes bya ba blugs so/_/de 
[\[43a.6\]]nas dga' mo dang /_dga' stobs mas 'o thug sbrang rtsi ltar mngar ba stong du bsgres pa bskol nas lha'i dbang po brgya byin la 'di skad ces smras so/_/khyod nyid rgyal po zas gtsang ma'i sras de yin nam/_brgya byin gyis smras pa de ni nga'i mkhan po yin te nga ni de'i slob ma yin 
[\[43a.7\]]no/_/de nas lha'i dbang po brgya byin gyis 'o thug sbrang rtsi ltar mngar ba stong du bsgres pa blangs so/_/blangs nas kyang dga' mo dang /_dga' stobs ma gnyis la smras pa/_sbyin pa 'dis khyed gnyis ci zhig don du gnyer gang gi don du yon bsngo bar bya/_de gnyis 
[\[43b\]]
[\[43b.1\]]kyis smras pa/_bsod pa phul ba'i bsod nams ci mchis pas/_/grags dang ldan pa don rnams kun grub pa/_/mi yi mchog gyur blo mchog ldan pa de'i/_/don kun myur du shin tu grub gyur cig_/de nas byang chub sems dpa' chu klung nai rany+dza nAr zhugs 
[\[43b.2\]]nas sku khrus mdzad de/_rgal bar bzhed pa dang /_sku nyam chung ba nyid kyis rgal bar ma spyod pa na lha rnams kyis ardzu na'i yal ga btud pa dang de la 'jus nas byang chub sems dpa' rgal bar mdzad de chos gos man bas nas chu klung nai rany+dza nA'i 'gram na bzhugs so/_/
[\[43b.3\]]de nas lha'i dbang po brgya byin gyis byang chub sems dpa' bde bar bzhugs par rig nas 'o thug sbrang rtsi ltar mngar ba stong du bsgres pa yol gor blugs te/_byang chub sems dpa' la bstabs so/_/byang chub sems dpas kyang gsol nas yon bsngo bar mdzad do/_/
[\[43b.4\]]de nas byang chub sems dpa' chu klung nai rany+dza nA'i 'gram na phan tshun du bzhugs pa'i sa btsal ba dang /_ci tsam na ri brag chen po me tog dang /_'bras bu sna tshogs dang ldan pa zhig gzigs nas de de la 'dzegs te phyogs dben zhing gsal ba'i sa phyogs su 
[\[43b.5\]]skyil mo krung bcas te bzhugs so/_/bzhugs ma thag tu ri de nyid du snyil to/_/de nas byang chub sems dpa' 'di snyam du dgongs te 'dir rgyu ci zhig yod na ri snyil bar gyur/_cing 'ong ba la lha rnams mngon par mi dga'am 'on te bgegs 'ga' zhig 
[\[43b.6\]]'byung bar 'gyur snyam mo/_/lha rnams kyis byang chub sems dpa'i thugs shes nas gsol pa/_byang chub sems dpa' sa thams cad kyis gzung bar rngo mi thogs pa ni gnyis te/_dge ba'i rtsa ba chad pa gang lags pa dang /_dge ba'i rtsa ba sbyangs pa gang 
[\[43b.7\]]lags pa ste/_khyod ni dge ba'i rtsa ba sbyangs pa lags so/_/'di ni byang chub sems dpa' rnams kyi gnas ma lags te/_'on kyang mdun du bzhud cig dang /_de na rdo rje'i gdan mchis te/_der ni 'das pa dang /_ma byon pa dang /_da ltar byung ba'i byang chub sems dpa' thams 
[\[44a\]]
[\[44a.1\]]cad bzhugs nas bla na med pa'i ye shes thob par gyur cing thob par 'gyur ro/_/de nas byang chub sems dpa' lhas lam bstan pa bzhin gshegs pa na de'i zhabs bzhag sar pad ma dag byung bar gyur to/_/rgya mtsho chen po bzhi las kyang chu bab nas pad 
[\[44a.2\]]ma'i rdzing dag byung bar gyur to/_/gom pa bor nas mnan pa na sa chen po 'di khar ba'i snod bzhin du sgra 'byin par brtsams so/_/bya tsa sha dang /[ {]ri dgas [,]ri dwags [}]dag gis kyang byang chub sems dpa' la skor ba byed do/_/rlung gtong ba'i lha'i bu rnams kyis kyang dal bu dal bus rlung 
[\[44a.3\]]gtong bar byed do/_/char pa 'bebs pa'i lha'i bu rnams kyis kyang char pa cung zad 'bebs par byed do/_/de nas byang chub sems dpa' 'di snyam du dgongs te/_nga la 'di 'dra ba'i mtshan ma bzang po byung bar gyur pas deng nyid bdag gis bla na med pa'i ye 
[\[44a.4\]]shes thob par 'gyur ro snyam mo/_/chu klung nai rany+dza nA'i 'gram na klu'i rgyal po dus can zhes bya ba long ba zhig gnas te/_der de'i las kyi rnam par smin pa las skyes pa'i gnas zhig byung bar gyur te/_de sangs rgyas byung ba na mig thob par gyur la/_yongs 
[\[44a.5\]]su mya ngan las 'das pa na slar long bar 'gyur ro/_/de sa'i sgra grag pas gnas nas byung ba dang rgyang ring po kho na nas byang chub sems dpa' sku skyes bu chen po'i mtshan sum cu rtsa gnyis kyis kun nas brgyan la/_dpe byad bzang po brgyad cus spras pa/_'od 
[\[44a.6\]]'dom gang gis brgyan pa/_nyi ma stong bas lhag pa'i 'od zer dang /_rin po che'i ri bo 'gro ba ltar kun nas mdzes pa mthong ngo /_mthong ma thag tu byang chub sems dpa' la tshigs su bcad pa'i dbyangs kyis bstod par brtsams pa/_dga' ba'i dbyangs kyis 
[\[44a.7\]]kun gang ba'i/_/sa yi sgra ni thos nas kyang /_/klu yi gnas nas byung nas su/_/phyogs kun du yang lta bar byed/_/brang gis 'gro ba'i gtso bo ste/_/klu yi rgyal po mthu chen gyis/_/nai rany+dza nA'i ngogs su ni/_/'jig rten 'dren pa gshegs pa mthong /_/
[\[44b\]]
[\[44b.1\]]sangs rgyas 'byung ba'i mthu yis ni/_/klu yis mig ni thob gyur te/_/sems ni dga' zhing yid mgu nas/_/des ni 'di skad tshig gsol to/_/bdag gis sngon ni mthong ba yi/_/sangs rgyas mthu chen de rnams dang /_/thub pa khyod ni mthong gyur na/_/de dang 
[\[44b.2\]]tha dad dbyer ma mchis/_/thub pa ji ltar thog mar ni/_/g.yas pa'i zhabs ni 'degs pa las/_/khyod ni sangs rgyas deng gyur nas/_/'jig rten gyi ni yon gnas 'gyur/_/ji ltar chos gos man bas pa dang /_/nai rany+dza nA'i chu bsil la/_/ji lta bur ni 'jug pa las/_/
[\[44b.3\]]de ring khyod ni sangs rgyas 'gyur/_/ji ltar rab brtan 'gros su gshegs pa dang /_/ba lang khyu mchog 'gying ba ltar gshegs pas/_/skyes bu khyu mchog chos 'dzin rnams kyi mchog_/deng 'dir khyod ni sangs rgyas mchog 'gyur ro/_/ji ltar mkha' la tsa sha brgya phrag gis/_/
[\[44b.4\]]khyod sku rgya chen rgya chen mdzad de la/_/lding zhing skor bar bgyid par gyur pa las/_/mi mchog deng ni sangs rgyas mchog 'gyur ro/_/ji ltar dri zhim rlung ni ldang ba dang /_/[{]ri dgas [,]ri dwags [}]bya yi tshogs kyang mi skrag la/_/ljon shing rlung gis g.yos par ma gyur pas/_/mi mchog deng ni sangs 
[\[44b.5\]]rgyas mchog 'gyur ro/_/ji ltar btsun pa khyod kyi zhal gyi 'od/_/dri med gser 'od 'bar ba 'dra ba de/_/rnam par mdzes shing kha dog ldan pas na/_/mi mchog deng ni sangs rgyas mchog 'gyur ro/_/de nas byang chub sems dpa' klu'i rgyal po dus can gyis yang dag par 
[\[44b.6\]]bstod nas rdo rje'i gdan logs su gshegs so/_/de nas byang chub sems dpa' 'di snyam du dgongs te rtswa'i gding ba la 'dug par bya'o snyam pa dang /_de la rtswa'i dgos pa byung bar lha'i dbang po brgya byin gyi sems kyis byang chub sems dpa'i dgongs pa shes nas ri 
[\[44b.7\]]spos kyi ngad ldang las shing bal gyi 'da' ba ltar reg na bde ba'i rtswa khur cig blangs nas rtswa 'tshong bkra shis kyi cha byad du bdag nyid mngon par sprul te byang chub sems dpa'i spyan snga na sdod do/_/byang chub sems dpas gsungs pa/_bzhin [{]bzangs [,]bzang [}]rtswa'o ni dag nga la phul cig_/
[\[45a\]]
[\[45a.1\]]lha rnams kyi dbang po brgya byin gyis byang chub sems dpa'i zhabs gnyis la gtugs nas gus pa dang bcas pas phul lo/_/byang chub sems dpa' rtswa 'tshong bkra shis las rtswa bzhes te lha dang mi rnams kyi yid sdud par byed pa'i spyod lam gyis 'gro 
[\[45a.2\]]ba rnams dad par mdzad cing lha rnams kyis bstan pa'i lam nas byang chub kyi snying po gang na ba der gshegs te stong gsum gyi stong chen po'i 'jig rten gyi khams kyi 'khor lo'i lte ba lta bu'i rdo rje'i gdan la brten zhing nges pas nyid kyis rtswa rnams ma 'khrugs pa dang /_
[\[45a.3\]]stug srab med par bkram nas thugs bskyed cing tshig tu yang gsung ba/_ji srid sdug bsngal kun gyi mtha'i/_/zag zad yang dag ma thob pa/_/de srid srog ni mthar gyur kyang /_/skyil krung 'di ni gzhig mi bya/_/zhes gsungs nas byang chub sems dpa' rdo rje'i 
[\[45a.4\]]gdan la 'dzegs te brang gis 'gro'i rgyal po gnyid log pa'i lus bskyil ba lta bu'i skyil mo krung bcas nas sku drang por bsrang dran pa mngon du bzhag nas bzhugs so/_/bzhugs pa'i mod kho na la bdud sdig can gyi gnas g.yos par gyur to/_/de nas bdud 
[\[45a.5\]]sdig can 'di snyam du sems te ci'i phyir nga'i gnas g.yos snyam pa dang /_ci tsam na byang chub sems dpa' rdo rje'i gdan la bzhugs pa mthong ngo /_/de nas bdud sdig can 'di snyam du sems te/_shAkya zas gtsang gi bu rdo rje'i gdan la 'dug gis ji tsam 
[\[45a.6\]]bdag gi yul las ma 'das kyi bar du de la bgegs bya'o snyam du bsams nas phrin yig skyel ba skra gyen du 'greng la sha na'i smad g.yogs bgos pa zhig gi kha dog tu mngon par sprul nas byang chub sems dpa' gang na ba der song ste phyin nas rtabs par smras pa/_grong khyer ser 
[\[45a.7\]]skya'i gzhi ni lha sbyin gyis mnan/_pho brang ni bcom/_shAkya rnams ni kha btag na/_khyod ci'i phyir gnas btab ste 'dug_/de nas byang chub sems dpa' la sdig pa mi dge ba'i rnam par rtog pa gsum skyes pa 'di lta ste/_'dod pa'i rnam par rtog pa dang /_gnod 
[\[45b\]]
[\[45b.1\]]sems kyi rnam par rtog pa dang /_rnam par 'tshe ba'i rnam par rtog pa'o/_/de la 'dod pa'i rnam par rtog pa ni grags 'dzin ma dang /[ {]ri dgas [,]ri dwags [}]skyes dang /_sa 'tsho ma la'o/_/gnod sems kyi rnam par rtog pa ni lha sbyin la'o/_/rnam par 'tshe ba'i rnam 
[\[45b.2\]]par rtog pa ni de'i rjes su 'tsho ba'i shAkya rnams la'o/_/de nas byang chub sems dpa' 'di snyam du dgongs te/_ci'i phyir bdag la sdig pa mi dge ba'i rnam par rtog pa gsum skyes snyam na/_ji tsam na bdud sdig can 'di lta ste/_dkrug pa'i las kyi phyir nye bar 'ongs 
[\[45b.3\]]pa gzigs so/_/de nas byang chub sems dpa' dge ba'i rnam par rtog pa gsum skyes te/_'di lta ste nges par 'byung ba'i rnam par rtog pa dang /_gnod sems med pa'i rnam par rtog pa dang /_rnam par mi 'tshe ba'i rnam par rtog pa'o/_/yang bdud kyis smras pa/_
[\[45b.4\]]khyod ci'i phyir byang chub kyi snying po la 'dug_/byang chub sems dpas bka' stsal pa/_bla na med pa'i ye shes thob par bya ba'i phyir ro/_/bdud kyis smras pa/_khyod kyis bla na med pa'i ye shes ga la thob/_byang chub sems dpas bka' stsal pa/_sdig can khyod 
[\[45b.5\]]kyis re zhig mchod sbyin gcig byas pas kyang 'dod pa'i khams kyi dbang phyug phun sum tshogs par gyur na ngas bskal pa grangs med pa gsum du mchod sbyin bye ba khrag khrig brgya stong du ma byas shing sems can rnams kyi phyir mgo dang /_lag pa dang /_rkang pa dang /_
[\[45b.6\]]mig dang /_sha dang /_khrag dang /_bu dang /_chung ma dang /_dbyig dang /_gser la sogs pa yongs su btang nas bla na med pa'i ye shes thob par 'gyur ba lta smos kyang ci dgos te ngas bla na med pa'i ye shes thob par mi 'gyur ba de srid re skan/_de skad ces 
[\[45b.7\]]bka' stsal pa dang bdud kyis smras pa/_re zhig ji ltar bdag gi mchod sbyin gcig gis 'dod pa'i khams kyi dbang phyug thob par 'gyur ba'i bdag gi dpang ni khyod yin na/_ji ltar khyod kyis bla na med pa'i ye shes thob par bya ba'i phyir bskal pa grangs 
[\[46a\]]
[\[46a.1\]]med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang /_lag pa dang /_rkang pa dang /_mig dang /_sha dang /_khrag dang /_bu dang /_chung ma dang /_dbyig dang /_gser la sogs pa yongs su btang bar khyod la 
[\[46a.2\]]dpang su yod/_de nas byang chub sems dpa' bcom ldan 'das kyi phyag 'khor lo dang /_bkra shis dang /_g.yung drung 'khyil pa dang /_dra bas 'brel pa dang /_bsod nams brgya phrag du mas bskyed pa/_skrag pa rnams la dbugs 'byin par mdzad pas sa la reg par 
[\[46a.3\]]mdzad nas ngas bskal pa grangs med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang /_lag pa dang /_rkang pa dang /_mig dang /_sha dang /_khrag dang /_bu dang /_chung ma dang /_dbyig dang /_gser la sogs pa 
[\[46a.4\]]yongs su btang ba'i nga'i dpang ni sa 'di yin no/_/de nas sa'i lhas sa brtol nas thal mo sbyar te skad phyung ba/_sdig can bcom ldan 'das kyis ji skad bka' stsal pa de bzhin yin no zhes de skad ces smras pa dang /_bdud sdig can cang mi smra bar gyur te zhum zhum por 
[\[46a.5\]]gyur/_bag 'khums par gyur/_spyi bo smad nas spobs pa med la sems khong du chud cing 'dug par gyur to/_/de nas bdud sdig can 'di snyam du sems te/_bdag gis zas gtsang gi bu la de ltar byas kyang glags ma rnyed kyis/_ma la 'di la bdag gis yang 
[\[46a.6\]]bgegs shig bya'o snyam nas dpung mchog dang ldan pa bye ba phrag sum cu rtsa drug po glang po che dang /_rta dang /_rnga mo dang /_ra dang /[ {]ri dgas [,]ri dwags [}]dang /_ma he dang /_phag dang /_khyi dang /_'ug pa dang /_ne'u le dang /_spre'u dang /_wa la sogs pa 'dra ba/_ral gri dang /_mda' 
[\[46a.7\]]bo che dang /_mtshon rtse gcig pa dang /_'khor lo dang /_mdung thung dang /_gzhu dang /_zhags pa dang /_dgra sta dang /_lcags kyi dbyug pa la sogs te mtshon cha rnams 'phyar ba 'jigs su rung ba rnams dang lhan cig byang chub sems dpa' kun nas yongs su bskor 
[\[46b\]]
[\[46b.1\]]nas gnas shing bdud sdig can rang nyid gzhu rna drung du bkang nas 'dug go/_/de nas byang chub sems dpa' gzugs rnam pa du ma can/_mtshon cha rnam pa sna tshogs mang po dang chas pa de rnams gzigs nas dgongs pa re zhig skyes pa phal pa zhig dang lhan cig 'thab par rtsom na yang 
[\[46b.2\]]de'i gnyen po'i phyogs la sbyor bar byed na 'dod pa'i khams kyi dbang phyug 'di la lta smos kyang ci dgos kyis/_ma la bdag gis gnyen po'i phyogs la sbyar bar bya'o snyam du dgongs nas de zhi bar 'gyur ba'i thabs la dgongs par brtsams so/_/bdud kyang 'byung 
[\[46b.3\]]po bye ba phrag sum cu rtsa drug dang lhan cig tu byang chub sems dpa'i steng nas 'khor lo dang /_mdung thung dang /_mda' bo che dang /_mtshon rtse gcig pa dang /_mda' la sogs te mtshon cha rnams dbab par brtsams so/_/de nas byang chub sems dpa' shel las 
[\[46b.4\]]byas pa'i gzhal yas khang mngon par sprul pa dang /_mtshon cha thams cad gzhal yas khang de'i steng du 'bab pa dang /_gzhal yas khang gi sgras bdud kyi sde thams cad skrag nas kun tu 'byer bar gyur to/_/de nas byang chub sems dpa' nam gyi thun dang po la rtag tu 
[\[46b.5\]]bya ba dang /_'grus skyong dang ldan zhing byang chub kyi phyogs dang 'thun pa'i chos rnams la bsgom pa'i rnal 'byor gyi rjes su brtson pas bzhugs so/_/de nam gyi thun dang po la rdzu 'phrul gyi yul shes pa mngon du bya ba'i mngon par shes pa la dgongs pa mngon du bzhag pa na de rdzu 
[\[46b.6\]]'phrul gyi yul rnam pa du ma nyams su myong bar mdzad de gcig tu gyur cing mang por gyur la/_mang por gyur cing gcig tu 'gyur ba dang /_snang bar gyur cing mi snang bar gyur pa ye shes gzigs pas nyams su myong bar mdzad do/_/skus rtsig pa dang /_ri dang /_ra ba la 
[\[46b.7\]]yang thad kar gshegs par mdzad de/_dper na nam mkha' la bya ba bzhin no/_/sa la yang steng du 'byung ba dang /_byi'u zul mdzad de/_dper na chu la bya ba bzhin no/_/chu'i rgyun la yang mi nyams par gshegs te/_dper nas la bya ba bzhin no/_/nam mkha' 
[\[47a\]]
[\[47a.1\]]la skyil mo krung gis gshegs par mdzad de/_dper na 'dab chags bya bzhin no/_/nyi ma dang zla ba 'di gnyis 'di ltar rdzu 'phrul che ba 'di ltar gzi brjid che ba la yang phyag gis nom zhing nyug par mdzad de tshangs pa'i 'jig rten gyi bar du skus dbang sgyur bar 
[\[47a.2\]]mdzad do/_/de nas bdud sdig can 'di snyam du sems te/_bsam gtan gyi tsher ma ni sgra yin pas/_ma la bdag gis rgyang ring po kho nar 'dug la sgra dbyung bar bya'o snyam nas des 'byung po bye ba phrag sum cu rtsa drug dang 'jigs pa chen po 'jigs su rung ba'i sgra phyung ngo /_/
[\[47a.3\]]byang chub sems dpas kyang de bsgrib pa'i phyir dpag tshad bcu gnyis kyi bar du shing ka dam pa'i tshal sprul pas des na sgra de rdugs pas mi grag go/_/de nas byang chub sems dpa' 'di snyam du dgongs te/_ma la bdag gis lha'i rna ba shes pa mngon sum du bya ba'i mngon 
[\[47a.4\]]par shes pa la sems mngon du bzhag nas des na lha dang mi rnams kyi sgra gang dang gang dag thos par 'dod pa de dag mnyan par bya'o snyam du dgongs nas lha'i rna ba shes pa mngon sum du bya ba'i mngon par shes pa la dgongs pa bzhag pa na de'i lha'i snyan rnam par dag pa 
[\[47a.5\]]mi las 'das pas sgra gnyis po mi rnams kyi dang /_mi ma yin pa rnams kyi dang /_gang dag ring ba dang /_gang dag nye ba yang gsan to/_/de nas byang chub sems dpa' 'di snyam du dgongs te/_bdud kyi 'khor 'byung po bye ba phrag sum cu rtsa drug las 
[\[47a.6\]]bdag la su dag ni gnod par sems su dag ni ma yin zhes de dag ji ltar shes par bya snyam pa dang /_de nas byang chub sems dpa' de 'di snyam du dgongs te/_sems kyi rnam grangs shes pa mngon sum du bya ba'i mngon par shes pa yin no snyam nas de nam 
[\[47a.7\]]gyi gung thun la sems kyi rnam grangs shes pa mngon sum du bya ba'i mngon par shes pa la dgongs pa mngon du bzhag pa na de'i thugs kyis sems can gzhan dang gang zag gzhan dag gi rnam par rtog pa dang rnam par dpyod pa'i yid ji lta ba bzhin du rab tu mkhyen te/_'dod 
[\[47b\]]
[\[47b.1\]]chags dang bcas pa'i sems la 'dod chags dang bcas pa'i sems so zhes ji lta ba bzhin du rab tu mkhyen to/_/'dod chags dang bral ba'i sems la 'dod chags dang bral ba'i sems so zhes ji lta ba bzhin du rab tu mkhyen to/_/zhe sdang dang bcas pa dang /_zhe 
[\[47b.2\]]sdang dang bral ba dang /_gti mug dang bcas pa dang /_gti mug dang bral ba dang /_bsdus pa dang /_rnam par g.yengs pa dang /_zhum pa dang /_rab tu 'dzin pa dang /_rgod pa dang /_mi rgod pa dang /_nye bar ma zhi ba dang /_nye bar zhi ba dang mnyam par ma bzhag 
[\[47b.3\]]pa dang /_mnyam par bzhag pa dang /_ma bsgoms pa dang /_bsgoms pa dang /_sems rnam par ma grol ba dang /_rnam par grol ba zhes ji lta ba bzhin du rab tu mkhyen to/_/shin tu rnam par grol ba'i sems la shin tu rnam par grol ba'i sems zhes yang 
[\[47b.4\]]dag pa ji lta ba bzhin du rab tu mkhyen to/_/de nas byang chub sems dpa' 'di snyam du dgongs te/_bdud kyi mngag gzhug pa 'di rnams las su dag tshe rabs gzhan na mar 'brel pa'am/_phar 'brel pa'am/_su dag gshed ma'am/_phyir rgol ba'am/_
[\[47b.5\]]dgrar gyur pa de dag ji ltar shes par bya snyam mo/_/de nas byang chub sems dpa' 'di snyam du dgongs te sngon gyi gnas rjes su dran pa shes pa mngon sum du byas pa'i mngon par shes pas yin no snyam nas/_de nam gyi gung thun la sngon gyi gnas rjes 
[\[47b.6\]]su dran pa'i shes pa mngon sum du bya ba'i mngon par shes pa la dgongs pa mngon du bzhag pa na des sngon gyi gnas rnam pa du ma rjes su dgongs te/_'di lta ste/_skye ba gcig dang /_gnyis dang /_gsum dang /_bzhi dang /_lnga dang /_drug dang /_bdun dang /_
[\[47b.7\]]brgyad dang /_dgu dang /_bcu dang /_nyi shu dang /_sum cu dang /_bzhi bcu dang /_lnga bcu dang /_skye ba brgya dang /_skye ba stong dang /_skye ba brgya stong dang /_skye ba brgya phrag du ma dang /_skye ba stong phrag du ma dang /_skye ba brgya stong phrag du ma dang /_'jig pa'i bskal 
[\[48a\]]
[\[48a.1\]]pa dang /_'chags pa'i bskal pa dang /_'jig pa dang 'chags pa'i bskal pa dang /_'jig pa'i bskal pa du ma dang /_'chags pa'i bskal pa du ma dang /_'jig pa dang /_'chags pa'i bskal pa du ma rjes su dgongs te/_bdag sngon 
[\[48a.2\]]sems can 'di dag gi nang na gnas pa na ming ni 'di zhes bya/_/rigs ni 'di zhes bya/_rus ni 'di zhes bya/_zas ni 'di lta bu zhig za za/_bde ba dang sdug bsngal ni 'di lta bu zhig nyams su myong /_tshe ni 'di srid cig lon/_yun ni 'di srid cig 'dug 'dug_/tshe 'di 
[\[48a.3\]]srid cig lon te gnas/_de nas bdag shi 'phos te che ge mo zhig tu skyes so/_/de nas kyang shi 'phos nas che ge mo zhig tu skyes so/_/de nas kyang shi 'phos nas 'dir skyes so zhes rnam pa dang bcas pa/_yul phyogs dang bcas par sngon gyi gnas rnam pa du ma rjes su 
[\[48a.4\]]dgongs so/_/de nas byang chub sems dpa' 'di snyam du dgongs te bdud kyi mngag gzhug 'di rnams las su dag ni ngan song du 'gro/_su dag ni ngan song du mi 'gro ba de dag ji ltar shes par bya snyam mo/_/de nas byang chub sems dpa' 'di snyam du dgongs te 'chi 'pho 
[\[48a.5\]]dang skye ba shes pa mngon sum du bya ba'i mngon par shes pas yin no snyam ste/_/de nam gyi thun tha ma la 'chi 'pho dang /_skye ba shes pa mngon sum du bya ba'i mngon par shes pa la dgongs pa mngon du bzhag pa na des lha'i spyan rnam par dag pa mi rnams kyi las 'das 
[\[48a.6\]]pas gzigs na sems can rnams kyi 'chi 'pho dang /_skye ba dang /_kha dog bzang po dang /_kha dog ngan pa dang /_dman pa dang /_gya nom pa dang /_bde 'gro dang /_ngan 'gror 'gro ba'i sems can rnams la ji lta ba bzhin gyi rjes su 'gro ba/_ji lta ba bzhin du rab 
[\[48a.7\]]tu mkhyen te/_/shes ldan dag sems can 'di zhes bya ba 'di dag ni lus kyi nyes par spyod pa dang ldan/_ngag gi dang /_yid kyi nyes par spyod pa dang ldan te/_'phags pa rnams la skur pa 'debs pa log par lta ba ste/_log par lta ba'i chos dang las yang dag par 
[\[48b\]]
[\[48b.1\]]blangs pa'i rgyus rgyu de rnams dang rkyen des lus zhig nas shi ba'i 'og tu ngan song ngan 'gro log par lhung ba sems can dmyal ba rnams su skye bar 'gyur ro/_/shes ldan dag sems can 'di dag ni lus kyi legs par spyod pa dang ldan pa/_ngag gi dang /_yid kyi legs par spyod 
[\[48b.2\]]pa dang ldan te/_'phags pa rnams la skur pa mi 'debs shing yang dag par lta ba ste/_yang dag par lta ba'i chos dang las yang dag par blangs pa'i rgyus rgyu de dang rkyen des lus zhig nas/_shi ba'i 'og tu bde 'gro mtho ris kyi 'jig rten du lha dang mi rnams su skye bar 
[\[48b.3\]]'gyur ro zhes rab tu mkhyen to/_/de nas byang chub sems dpa' byang chub kyi shing drung na bzhugs te rtag tu bya ba dang 'grus skyong dang ldan zhing byang chub kyi phyogs dang 'thun pa'i chos rnams la sgom pa'i rnal 'byor gyi rjes su 'thun pas bzhugs te/_de nam gyi thun tha ma 
[\[48b.4\]]la zag pa zad pa'i shes pa mngon sum du bya ba'i shes pa la dgongs pa mngon du bzhag pa na/_des 'di ni sdug bsngal 'phags pa'i bden pa'o zhes ji lta ba bzhin du rab tu mkhyen to/_/'di ni sdug bsngal kun 'byung ba'o/_/'di ni sdug bsngal 'gog pa'o/_/
[\[48b.5\]]'di ni sdug bsngal 'gog par 'gro ba 'phags pa'i bden pa'o zhes ji lta ba bzhin du rab tu mkhyen to/_/de de ltar shes shing de ltar mthong na 'dod pa'i zag pa las sems rnam par grol bar 'gyur zhing /_srid pa'i zag pa dang /_ma rig pa'i zag pa las sems 
[\[48b.6\]]rnam par grol bar 'gyur ro/_/rnam par grol na bdag gi skye ba ni zad do/_/tshangs par spyod pa la bsten to/_/bya ba byas so/_/'di las srid pa gzhan mi shes so zhes de nyid du yang bla na med pa yang dag par rdzogs pa'i byang chub mngon par rdzogs par sangs rgyas so 
[\[48b.7\]]zhes thugs su chud par gyur cing de ltar bcom ldan 'das nam gyi thun tha ma la bdud 'byung po bye ba phrag sum cu rtsa drug dang bcas pa las byams pa'i mtshon gyis mngon par rgyal te bla na med pa'i ye shes brnyes so/_/de nas bdud sdig can gyi lag pa nas gzhu shor ba 
[\[49a\]]
[\[49a.1\]]dang /_rgyal mtshan rtse mo thur du lta ba dang /_gnas g.yos par gyur to/_/de nas bdud sdig can 'byung po'i 'khor bye ba phrag sum cu rtsa drug dang bcas par sdug bsngal zhing yid mi bde la yid la gcags te de nyid du mi snang bar gyur nas rang gi gnas su song 
[\[49a.2\]]ste/_sdug bsngal zhing yid mi bde la pham par gyur pas sems pa la zhugs te mdas sa la 'dri zhing gnas par gyur to/_/de nas bdud kyi bu mo sred ma dang /_dga' byed ma dang dga' spyod ma zhes bya ba bdud gang na ba der song ste phyin nas bdud sdig can la 'di skad ces smras 
[\[49a.3\]]so/_/yab khyod ci phyir thugs mi dgyes/_/ci yi phyir na 'di ltar bzhugs/_/gang gis khyod la gnod byed pa'i/_/skyes bu gang la rjes su sems/_/gsungs shig de ni 'dod chags kyi/_/zhags pas nags nas glang po bzhin/_/bcings nas bdag cag 
[\[49a.4\]]'tshal te mchi/_/de ni khyod kyi dbang du gyur/_/bdud kyis smras pa/_skyes bu 'dod chags rab bral te/_/chags pas legs par dgug mi nus/_/bdud kyi yul 'das de yi phyir/_/nga ni shin tu mya ngan byed/_/de nas sred ma dang /_dga' byed ma dang /_dga' 
[\[49a.5\]]spyod ma ste/_bdud kyi bu mo gsum po sprin las byung ba'i glog bzhin du gzi brjid rab tu 'bar zhing rang gi gnas nas bcom ldan 'das gang na ba de logs su song ste phyin pa dang /_bcom ldan 'das kyi zhabs la mgo bos phyag byas nas phyogs gcig tu 'dug go/_/
[\[49a.6\]]phyogs gcig tu 'dug nas kyang bcom ldan 'das la bdud sdig can gyi bu mo gsum gyis 'di skad ces gsol to/_/kye dge sbyong khyod kyi zhabs la bsnyen bkur bgyid cing bde bar gshegs pa khyod kyi rim gro bgyid do/_/bcom ldan 'das ci nas kyang sred pa 
[\[49a.7\]]yang dag par zad cing rnam par grol la thugs yang dag par shin tu rnam par grol ba bla na med pa brnyes pas de la dgongs par ma mdzad do/_/lan gnyis lan gsum du yang bcom ldan 'das la bdud kyi bu mo gsum gyis 'di skad ces gsol to/_/kye dge sbyong khyod kyi 
[\[49b\]]
[\[49b.1\]]zhabs la bsnyen bkur bgyid cing bde bar gshegs pa khyod kyi rim gro bgyid do/_/bcom ldan 'das kyis lan gnyis lan gsum du yang ci nas kyang sred pa yang dag par zad cing rnam par grol la thugs yang dag par shin tu rnam par grol ba bla na med pa brnyes pas de la dgongs 
[\[49b.2\]]par ma mdzad do/_/de nas bdud kyi bu mo gsum phyogs gcig tu song ste phan tshun smra zhing kun tu bgros pa/_shes ldan spun zla dag skyes pa rnams kyi bud med la sred pa ni tha dad pa yin pas/_ma la bdag cag gis gzhon nu ma mdog mdangs brgya phrag dang /_gos dang /_
[\[49b.3\]]kha dog brgya phrag dang bcas par mngon par sprul zhing bu btsas ma myong ba dang /_lan gcig btsas pa dang /_lan gnyis dang /_gsum dang /_lan bzhi btsas par mngon par sprul zhing bud med bar ma'i tshul brgya phrag tu bdag nyid mngon par sprul la dge sbyong gau ta ma gang na ba 
[\[49b.4\]]der nye bar 'gro bar bya'o/_/phyin nas kyang dge sbyong gau ta ma la 'di skad ces dge sbyong khyod kyi zhabs la bsnyen bkur byed cing bde bar gshegs pa khyod la rim gro ba bgyid do/_/zhes smra bar bya'o/_/de nas bdud kyi bu mo gsum po gzhon nu'i mdog brgya stong du mar bdag 
[\[49b.5\]]nyid mngon par sprul cing gos kha dog brgya phrag dang bcas pa nas ji srid du bud med bar ma'i tshul brgya phrag tu bdag nyid mngon par sprul nas bcom ldan 'das ga la ba der song ste phyin pa dang /_bcom ldan 'das kyi zhabs la mgo bos phyag byas nas phyogs gcig tu 'dug go/_/
[\[49b.6\]]phyogs gcig tu 'dug nas bcom ldan 'das la 'di skad ces gsol to/_/kye dge sbyong khyod kyi zhabs la bsnyen bkur bgyid cing bde bar gshegs pa khyod kyi rim gro ba bgyid do/_/bcom ldan 'das ci nas kyang sred pa yang dag par zad cing rnam par grol la thugs 
[\[49b.7\]]yang dag par shin tu rnam par grol ba bla na med pa brnyes pas de la dgongs par ma mdzad do/_/lan gnyis lan gsum du bcom ldan 'das la bdud kyi bu mo gsum gyis de skad gsol kyang /_lan gnyis lan gsum du bcom ldan 'das kyis de la dgongs par ma mdzad do/_/
[\[50a\]]
[\[50a.1\]]de nas bdud kyi bu mo gsum phyogs gcig tu song nas phan tshun 'di skad ces smra ste/_/spun zla dag 'dod chags dang ma bral ba'i skyes bu dag 'di lta bu'i thabs mang pos nye bar bsten cing gnas na de'i sems g.yengs par 'gyur ba'am/_snying 'gas 
[\[50a.2\]]par 'gyur ba'am/_kha nas khrag dron po skyug par 'gyur ba'i gnas de ni yod na dge sbyong gau ta ma 'di ni 'u bu cag la/_sems gtod par mi byed kyis skyes pa rnams kyi bud med la sred pa ni tha dad pa yin gyis/_ma la bdag cag bud med rgan mo'i tshul brgya phrag tu 
[\[50a.3\]]mngon par sprul la dge sbyong gau ta ma'i gan du 'gro na de lta na ni dge sbyong gau ta ma bdag cag rnams la 'dun pa skyed pa yang srid par 'gyur gyis zhes smras te bdud kyi bu mo gsum po bud med rgan mo'i tshul brgya phrag tu bdag nyid mngon par sprul nas bcom ldan 'das gang na ba der song 
[\[50a.4\]]ste/_snga ma bzhin du bsnyen bkur bgyid pa'i bar du gsol pa dang /_bcom ldan 'das ci nas kyang sred pa yang dag par zad cing rnam par grol la thugs yang dag par shin tu rnam par grol ba bla na med pa brnyes pas de la dgongs par ma mdzad do/_/de nas bcom 
[\[50a.5\]]ldan 'das 'di snyam du dgongs te/_'di dag ni rang nyid kyis rgan mo'i dngos por byas pa yin gyis ma la ngas kyang 'di rnams nyid kun tu skyo ba bskyed pa'i phyir rgan pa 'di nyid du byin gyis brlab par bya'o snyam nas bcom ldan 'das kyis bdud kyi bu mo rgan mor byin gyis brlabs so/_/
[\[50a.6\]]de nas bdud kyi bu mo gsum po rgan pa de mi snang bar bya bar 'dod kyang mi snang bar bya bar ma nus so/_/de nas bdud kyi bu mo gsum po bsam pa yongs su ma rdzogs shing gzugs kyis ngo tsha ba bzhin du rgas shing 'khogs la gtugs pa/_sgur po phyam dgu po ltar 
[\[50a.7\]]kyar kyor can mdun nas 'khar ba la rten cing lus 'dar bzhin du bdud sdig can gang na ba der song ste phyin nas bdud sdig can la 'di skad ces smras so/_/skyes bu 'dod chags rab bral te/_/chags pas legs par dgug mi nus/_/bdud kyi yul 'das de yi phyir/_/
[\[50b\]]
[\[50b.1\]]nga ni shin tu mya ngan byed/_/ces bdag cag rnams la gsung ba ni yab mad de/_gang zhig gzhan sems rmongs byed pa/_/bdag cag gis ni ma byas pa'i/_/rnam pa de ni yod min na/_/de lta na yang dbang ma gyur/_/tha mar gzugs ni 'di 'dra ba/_/byas nas de gan nyer 
[\[50b.2\]]song na/_/ji ltar rgan pa nyid gnas pa/_/de ltar de yis byin gyis brlabs/_/de bas yab kyis bdag cag rnams/_/rgas pa 'di ni mi snang mdzod/_/bdud kyis smras pa/_khyed rnams gzugs kyis dregs nas ni/_/sprin gyi tshogs las glog bzhin du/_/gzi brjid 
[\[50b.3\]]rab tu 'bar ba dang /_/spro ba'i nga rgyal gnas pas song /_/dpa' chen de gan phyin pa dang /_/rlung gis shing bal bzhin du brlag_/gang zhig chags kun mthar 'byin pa'i/_/sangs rgyas la 'dir gnod byed pa/_/ri bo sen mos rko ba dang /_/so yis lcags ni 'cha' 
[\[50b.4\]]ba dang /_/pad ma gzhon nu'i sdong bu yis/_/ri bo gzhig par 'dod pa yin/_/gang zhig chags kun mthar 'byin pa'i/_/sangs rgyas la 'dir gnod byar 'dod/_/rgya mtsho brkos par gyur nas ni/_/zab pa'i gting tshol 'dod pa yin/_/gang zhig chags kun 
[\[50b.5\]]mthar 'byin pa'i/_/sangs rgyas la 'dir gnod byar 'dod/_/rlung ni zhags pas 'ching ba dang /_/zla ba mkha' las dbab pa dang /_/rgya mtsho lag pas 'chu ba dang /_/gangs can la ni rgal ba dang /_/snang zhing sreg bcas 'bar ba yi/_/me la 'khyud par 'dod pa 
[\[50b.6\]]yin/_/gang zhig dka' ba byed 'dod pa/_/de ni 'di ltar 'gyur ba yin/_/ji srid thub pa de nyid la/_/skyabs su 'gro bar gyis shig dang /_/de nyid rgan pa'i gzugs 'di ni/_/don gzhan du ni byed par 'gyur/_/de ni thugs rje cher ldan pas/_/nges par khyed kyis sel bar 
[\[50b.7\]]'gyur/_/'jig rten lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang bram zer bcas pa'i skye dgu rnams dang /_lha dang mi dang lha ma yin du bcas pa'i 'jig rten na/_khyed rnams kyi rga ba'i dngos po mi snang bar byed pa de ni 
[\[51a\]]
[\[51a.1\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de nyid las gzhan dag gang yang ma mthong ste khyed rnams song la bcom ldan 'das de nyid mnyes par gyis shig_/de nas bdud kyi bu mo gsum bcom ldan 'das ga la ba de 
[\[51a.2\]]logs su song ste phyin nas bcom ldan 'das kyi zhabs la mgo bos phyag byas te phyogs gcig tu 'dug go/_/phyogs gcig tu 'dug nas bdud kyi bu mo gsum gyis bcom ldan 'das la 'di skad ces gsol to/_/btsun pa bcom ldan 'das bdag cag gis byis pa ji lta ba 
[\[51a.3\]]dang /_rmongs pa ji lta ba dang /_mi gsal ba ji lta ba dang /_thabs mi mkhas pa ji lta bar ji tsam du de bzhin gshegs pa dgra bcom pa yang dag par rdzogs pa'i sangs rgyas mnyes par bgyi ba mnyes par ma bgyis pa ni nongs lags kyis/_bcom ldan 'das nongs pa gzung 
[\[51a.4\]]du gsol/_bde bar gshegs pa bzod par mdzad du gsol/_bcom ldan 'das bdag cag gi rgas pa'i dngos po mi snang bar mdzad du gsol/_bde bar gshegs pa bdag cag gi rgas pa'i dngos po mi snang bar mdzad du gsol/_de nas bcom ldan 'das 
[\[51a.5\]]kyis de rnams rgas pa'i dngos po mi snang bar mdzad do/_/de nas bdud kyi bu mo gsum po rang gi gzugs nyid rnyed nas bcom ldan 'das kyi zhabs la mgo bos phyag byas te bcom ldan 'das la dad par gyur pa dang de nyid du mi snang bar gyur to/_/de nas rgyal po zas gtsang 
[\[51a.6\]]la rang gi skyes bu rnams kyis lha dgyes pa bskyed du gsol/_gzhon nus bla na med pa'i ye shes brnyes so/_/de thos pa dang nyi ma de nyid la grags 'dzin ma la yang khye'u zhig btsas so/_/bdud rtsi zas la yang khye'u zhig btsas so/_/de nyid kyi nyin mo zla ba yang sgra gcan 
[\[51a.7\]]gyis zin to/_/de nas rgyal po zas gtsang gis phun sum tshogs pa de mthong nas dga' ba dang /_mgu ba dang /_rab tu dga' ba dang /_rangs pa rgya chen po dang /_yid bde ba skyes par gyur to/_/de nas grong khyer ser skya'i gzhi rdo ba dang /_gseg ma dang /_gyo mo 
[\[51b\]]
[\[51b.1\]]rnams bsal nas tsan dan gyi chus chag chag btab/_shin tu dri zhim pa'i pog por nye bar bshams/_dar gyi chun 'phyang mang por dpyangs/_rgyal mtshan dang /_ba dan ni bsgreng /_me tog sna tshogs kyis dga' dga' ltar bkram nas grong khyer gyi sgo bzhi dang sum mdo rnams su yang 
[\[51b.2\]]sbyin gtong gi khang pa brtsigs so/_/de nas grong khyer gyi shar sgor dge sbyong dang /_bram ze dang /_spyod pa pa dang /_kun tu rgyu dang /_ngan pa dang /_mgon med pa dang /_bkren pa dang /_phongs pa dang /_slongs mo pa rnams la yang sbyin pa dag gtong ngo /_/lho dang /_nub dang /_byang dang /_
[\[51b.3\]]dbus kyi sum mdo rnams su yang sbyin pa dag gtong bsod nams dag byed do/_/grags 'dzin ma'i bu'i ming 'dogs par byed de btsun mo'i 'khor gyi skye bos smras pa/_'di btsas pa na zla ba sgra gcan gyis zin pas de bas na khye'u'i ming sgra gcan zin zhes gdags so zhes btags 
[\[51b.4\]]so/_/bdud rtsi zas kyi yang de bzhin du sbyin pa dag btang /_bsod nams dag byas nas khye'u'i ming cir gdags zhes bu'i ming 'dogs par byed do/_/nye du dag gis smras pa/_gang gi tshe 'di btsas pa na grong khyer thams cad dga' bar gyur pas de'i phyir khye'u'i ming 
[\[51b.5\]]kun dga' bor gdags so zhes btags so/_/rgyal po zas gtsang gis smras pa/_grags 'dzin ma'i bu gang yin pa 'di ni shAkya thub pa'i bu ma yin no zhes smras pa grags 'dzin mas thos nas yi chad par gyur to/_/de nas des byang chub sems dpa'i phang tshad kyi 
[\[51b.6\]]pha bong la bskyon nas rol pa'i rdzing 'gram du 'dug ste bden pa gsol ba btab pa/_gal te 'di byang chub sems dpa' las skyes pa yin na de bzhin du rdzing 'dir pha bong dang lhan cig 'phyo bar gyur cig_/ji ste ma yin na bying bar gyur cig ces smras nas chur bor ba dang /_
[\[51b.7\]]de shing bal gyi 'da' ba bzhin du pha bong dang lhan cig 'phyo bar gyur to/_/rgyal po zas gtsang gis ya mtshan du gyur pa de thos nas skye bo'i tshogs chen pos yongs su bskor te/_byang chub sems dpa' rol pa'i rdzing 'gram du dong na/_ji tsam na sgra gcan zin bzang po byang 
[\[52a\]]
[\[52a.1\]]chub sems dpa'i phang tshad kyi pha bong la zhon nas shing bal gyi 'da' ba bzhin du chu na 'phyo ba mthong ngo /_/mthong nas kyang dga' ba dang /_mgu ba dang /_rab tu dga' ba dang /_rangs pa rgya chen po dang /_yid bde ba skyes te de ma thag tu rdzing der zhugs nas gzhon 
[\[52a.2\]]nu sgra gcan zin bzang po pang du blangs nas langs so/_/gang gi tshe bcom ldan 'das kyis bdud kyi 'khor 'byung po bye ba phrag sum cu rtsa drug byams pa'i mtshon gyis mngon par btul nas bla na med pa'i ye shes brnyes pa de'i tshe sa chen po 'di shin tu g.yos par gyur to/_/'jig 
[\[52a.3\]]rten 'di thams cad kyang snang ba rgya chen pos gsal bar gyur te/_'di ltar 'jig rten dang /_'jig rten gyi bar gyi mun pa mun nag smag tu gyur pa nyi ma dang zla ba 'di gnyis 'di ltar rdzu 'phrul che zhing 'di ltar mthu che ba'i snang bas snang ba nyams su ma myong ba gang yin pa de dag kyang 
[\[52a.4\]]de'i tshe snang ba rgya chen pos gsal bar gyur nas der sems can gang dag skyes pa de rnams kyis snang ba des sems can gcig gis gcig mthong nas shes ldan dag sems can gzhan dag kyang 'dir skyes pa lta zhig shes ldan dag sems can gzhan dag kyang 'dir skyes pa lta 
[\[52a.5\]]zhig ces ngo shes par gyur to/_/sangs rgyas bcom ldan 'das me'i khams la snyoms par zhugs nas skyil mo krung gcig gis zhag bdun 'da' bar mdzad do/_/de nas tshangs ris kyi lha gnyis shig tshangs pa'i 'jig rten na 'dug pa 'di snyam du sems te/_sangs rgyas 
[\[52a.6\]]bcom ldan 'das lteng rgyas na chu klung nai rany+dza nA'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par me'i khams la snyoms par zhugs te skyil mo krung gcig gis zhag bdun 'da' bar mdzad na de la sus kyang bsod snyoms ma phul 
[\[52a.7\]]gyis/_ma la bdag cag der song la tshigs su bcad pa re res mngon par bstod do/_/de nas tshangs ris kyi lha de gnyis kyis 'di lta ste skyes bu stobs dang ldan pa'i dpung pa bskums te brkyang ba'am/_brkyang ste bskums pa tsam gyis tshangs ris kyi lha gnyis kyis tshangs ris 
[\[52b\]]
[\[52b.1\]]kyi 'jig rten nas mi snang bar gyur te/_bcom ldan 'das kyi spyan sngar phyin nas phyogs gcig tu 'dug ste/_tshangs ris kyi lha gnyis las gcig gis tshigs su bcad de gsol pa/_ded dpon g.yul las rnam par rgyal ba po/_/sdig pa mi mnga' bzhengs shig 
[\[52b.2\]]'jig rten gzigs/_/rin chen chos ni 'tshal bar 'gyur mchis kyis/_/bde gshegs chos kyi mchog ni bshad du gsol/_/cig shos kyis kyang tshigs su bcad de gsol pa/_nga rgyal bcom zhing g.yul las rnam rgyal ba/_/sdig pa mi mnga' bzhengs shig 'jig rten 
[\[52b.3\]]gzigs/_/bco lnga lon pa'i dgung zla nya ba ltar/_/khyod kyi thugs ni shin tu rnam dag lags/_/zhes gsol nas tshangs ris kyi lha gnyis de nyid du mi snang bar gyur to/_/de nas bcom ldan 'das ting nge 'dzin de las bzhengs nas de'i tshe tshigs su bcad de bka' stsal pa/_'jig 
[\[52b.4\]]rten 'dod pa'i bde gang dang /_/lha yul byung bde gang yin pa/_/sred pa zad pa'i bde de la/_/bcu drug char yang mi phod do/_/khur khyer ba ni sdug bsngal te/_/khur bor ba ni bde ba yin/_/khur ni lci ba rnam bor nas/_/gzhan dag blang bar mi bya'o/_/sred pa thams cad rnam 
[\[52b.5\]]spangs shing /_/'dus byas thams cad zad nas ni/_/dngos po thams cad yongs shes na/_/slar yang srid par mi 'ong ngo /_/sangs rgyas bcom ldan 'das rnam par grol ba'i dga' ba dang bde ba sku nyams su bstar ba las skyil mo krung gcig gis zhag bdun 'das par 
[\[52b.6\]]mdzad pa na de la sus kyang bsod snyoms ma phul lo/_/de'i tshe tshong pa ga gon dang /_bzang po gnyis shing rta lnga brgya tsam dang lhan cig dong ba na lam de nyid du zhugs par gyur to/_/de nas tshong pa ga gon dang /_bzang po'i sngon gyi grogs po dang /_blon po dang /_nye du dang /_
[\[52b.7\]]mdza' bshes su gyur pa'i lha zhig yod pa 'di snyam du sems te/_sangs rgyas bcom ldan 'das lteng rgyas na chu klung nai rany+dza nA'i 'gram byang chub kyi shing drung du bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang bde ba sku nyams 
[\[53a\]]
[\[53a.1\]]su bstar nas skyil mo krung gcig gis zhag bdun 'das par mdzad pa na de la sus kyang bsod snyoms ma phul gyis de la tshong pa ga gon dang /_bzang po gnyis kyis der thog mar bsod snyoms 'bul du bcug na/_de ni tshong pa ga gon dang /_bzang po de gnyis 
[\[53a.2\]]kyi yun ring po'i don dang phan pa dang bde bar 'gyur gyis ma la bdag rang gis 'di lta ste/_bcom ldan 'das la bsod snyoms 'bul du gzhug pa'i phyir brtson par bya'o/_/snyam nas de na lha des shing rta dang /_tshong pa thams cad snang ba rgya chen pos gsal bar byas nas tshong pa 
[\[53a.3\]]ga gon dang /_bzang po la 'di skad ces smras so/_/tshong pa tshong pa dag sangs rgyas bcom ldan 'das 'di lteng rgyas na chu klung nai rany+dza nA'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang bde ba sku nyams su 
[\[53a.4\]]bstar ba na skyil mo krung gcig gis zhag bdun 'das par mdzad de de la sus kyang bsod snyoms ma phul gyis/_de la khyed kyis der thog mar bsod snyoms phul na de ni khyed kyi yun ring po'i don dang phan pa dang bde bar 'gyur ro zhes smras nas lha de de nyid du mi snang bar gyur to/_/de nas tshong pa 
[\[53a.5\]]ga gon dang /_bzang po gnyis 'di snyam du sems te sangs rgyas ni mchog ma yin pa ma yin la/_chos bshad pa yang mchog ma yin pa ma yin te/_gang gi phyir 'di ltar lhas kyang 'di lta ste bcom ldan 'das de la bsod snyoms dbul ba'i phyir brtson par byed do snyam nas nang 
[\[53a.6\]]par sngar langs te sbrang rtsi dang 'da' gu mang du khyer nas bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas tshong pa ga gon dang /_bzang pos bcom ldan 'das 
[\[53a.7\]]la 'di skad ces gsol to/_/btsun pa bcom ldan 'das kyi ched du 'dir bdag cag gis sbrang rtsi dang 'da' gu mang du 'tshal te mchis kyis bcom ldan 'das thugs brtse ba nye bar bzung ste 'di bzhes su gsol/_/de nas bcom ldan 'das 'di snyam du dgongs te/_gal te 
[\[53b\]]
[\[53b.1\]]bdag gis phyag gis bsod snyoms bzhes na dper na mu stegs can bzhin du 'gyur bas de ni bdag gi cha ma yin gyis ma la bdag gis sngon gyi yang dag par rdzogs pa'i sangs rgyas rnams kyis srog chags rnams la phan pa'i phyir bsod snyoms gang du bzhes pa bsam par bya'o snyam 
[\[53b.2\]]pa na/_bcom ldan 'das la lha rnams kyis gsol pa/_btsun pa sngon gyi yang dag par rdzogs pa'i sangs rgyas rnams kyis srog chags rnams la sman par bgyi ba'i slad du lhung bzed du bsod snyoms bzhes lags so/_/bcom ldan 'das kyis kyang dgongs shing ye shes 
[\[53b.3\]]gzigs pa bskyed na/_sngon gyi sangs rgyas bcom ldan 'das rnams kyis srog chags rnams la phan pa'i phyir bsod snyoms lhung bzed du bzhes par gyur nas/_de na bcom ldan 'das la lhung bzed kyi dgongs pa byung ngo /_/de nas rgyal po chen po bzhes bcom ldan 
[\[53b.4\]]'das la lhung bzed kyi dgongs pa 'byung bar rig nas ri brag can zhig la rdo ba las byas pa'i lhung bzed mi ma yin pas byas shing mi ma yin pas zin par byas la gsal ba gtsang ba dri mi zhim pa med pa bzhi khyer te bcom ldan 'das gang na ba der song ste phyin pa dang bcom ldan 'das kyi 
[\[53b.5\]]zhabs gnyis la mgo bos phyag byas nas phyogs gcig tu 'dug go/_/phyogs gcig tu 'dug nas rgyal po chen po bzhis bcom ldan 'das la 'di skad ces gsol to/_/btsun pa bcom ldan 'das la lhung bzed kyi mkho ba byung bar bdag cag gis 'tshal nas ri brag can zhig 
[\[53b.6\]]la rdo las rdo'i lhung bzed mi ma lags pas bgyis shing mi ma lags pas bgyis pa gsal ba gtsang ba dri nga ba ma mchis pa bzhi 'dir 'tshal te mchis na/_bcom ldan 'das thugs brtse ba nye bar bzung ste bzhes su gsol/_de nas bcom ldan 'das 'di snyam du dgongs 
[\[53b.7\]]te/_gal te bdag gis rgyal po chen po gcig las lhung bzed gcig bzhes na gsum gyi sems mi dga' bar 'gyur ro/_/gal te gnyis las na ni gnyis kyi sems mi dga' bar 'gyur ro/_/gal te gsum las na ni gcig gi sems mi dga' bar 'gyur gyis ma la bdag 
[\[54a\]]
[\[54a.1\]]gis rgyal po chen po bzhi las lhung bzed bzhi bzhes la lhung bzed gcig tu byin gyis brlab par bya'o snyam nas de nas bcom ldan 'das kyis rgyal po chen po bzhi las lhung bzed bzhi bzhes te/_lhung bzed gcig tu byin gyis brlabs so/_/de nas bcom ldan 'das kyis tshong 
[\[54a.2\]]pa ga gon dang /_bzang po las srog chags rnams la phan pa'i phyir bsod snyoms bzhes so/_/de nas bcom ldan 'das kyis tshong pa ga gon dang /_bzang po la 'di skad ces bka' stsal to/_/tshong pa dag khyed tshur sangs rgyas la skyabs su deng shig chos la skyabs su deng 
[\[54a.3\]]shig_/ma 'ongs pa'i dus na 'byung bar 'gyur ba'i dge 'dun zhes bya ba gang yin pa de la yang skyabs su deng shig_/btsun pa bdag cag sangs rgyas la skyabs su mchi'o/_/chos la skyabs su mchi'o/_/ma 'ongs pa'i dus na 'byung bar 'gyur ba'i dge 'dun gang lags pa de 
[\[54a.4\]]la yang skyabs su mchi'o/_/de nas bcom ldan 'das kyis tshong pa ga gon dang /_bzang po'i sbyin pa de la rjes su yi rang ba mdzad de/_gang gi don du sbyin pa btang /_/de yi don du 'gyur ba ste/_/bde ba'i don du sbyin btang na/_/de ni bde bar 'gyur ba yin/_/bsod nams rnam 
[\[54a.5\]]smin bde ba dang /_/bsam pa yang ni 'grub par 'gyur/_/myur du zhi ba dam pa yi/_/mya ngan 'das pa rtogs par 'gyur/_/pha rol las byung gnod pa ni/_/lha dang bdud kyi ris dag gis/_/bsod nams kho na byed pa na/_/bar chad bya bar mi nus so/_/gal te 'phags pa'i 
[\[54a.6\]]shes rab phyir/_/gtong ldan de ni 'bad byed na/_/sdug bsngal tha mar byed pa dag_/rnam par mthong zhes reg par 'gyur/_/de nas tshong pa ga gon dang /_bzang po bcom ldan 'das kyis bka' stsal pa la mngon par dga' ste rjes su yi rangs nas bcom ldan 'das kyi zhabs gnyis 
[\[54a.7\]]la mgo bos phyag byas te bcom ldan 'das kyi spyan snga nas dong ngo /_/de nas bcom ldan 'das kyis tshong pa ga gon dang /_bzang po las bsod snyoms bzhes nas chu klung nai rany+dza nA gang na ba der gshegs te byon nas chu klung nai rany+dza nA'i 'gram du bzhugs te zhal zas kyi bya ba mdzad 
[\[54b\]]
[\[54b.1\]]do/_/de na sbrang rtsi yang rlung slong la 'de gu yang rlung slong ba des na bcom ldan 'das rlung nad kyi snyun gyis thebs so/_/de nas bdud sdig can gyis bcom ldan 'das rlung nad kyi snyun gyis thebs par rig nas bcom ldan 'das gang na ba der song ste phyin pa dang /_bcom ldan 'das la 
[\[54b.2\]]'di skad ces gsol to/_/bcom ldan 'das yongs su mya ngan 'da' ba'i dus la bab lags so/_/bde bar gshegs pa yongs su mya ngan las 'da' ba'i dus la bab lags so/_/de nas bcom ldan 'das 'di snyam du dgongs te/_'di lta ste/_dkrug pa'i las kyi phyir 
[\[54b.3\]]bdud sdig can 'di nye bar 'ongs so snyam du dgongs nas bdud sdig can la 'di skad ces bka' stsal to/_/sdig can ji srid nga'i nyan thos mkhas pa gsal ba yid gzhungs pa/_pha rol gyi rtsod pa byung zhing byung ba rnams chos bzhin gyis tshar gcod nus pa/_rang gi smra ba gsal 
[\[54b.4\]]bar byed nus pa/_dge slong dang dge slong ma dang /_dge bsnyen dang /_dge bsnyen ma rnams byung bar ma gyur pa dang /_nga'i tshangs par spyod pa rgya chen po skye bo mang po dang /_lha dang mi'i bar la rgya cher yang dag par legs par rab tu ma bstan gyi bar du nga yongs su mya ngan las mi 
[\[54b.5\]]'da'o/_/de nas bdud sdig can 'di snyam du sems te/_kye ma'o dge sbyong gau ta ma ni yongs su mya ngan las mi 'da'o snyam du bsams nas sdug bsngal zhing yid mi bde la 'gyod pas de nyid du mi snang bar gyur to/_/de nas lha rnams kyi dbang po brgya byin gyis bcom ldan 'das 
[\[54b.6\]]rlung nad kyi snyun gyis thebs par rig nas shing 'dzam bu zhes bya bas 'dzam bu'i gling du gdags pa gang yin pa de dang ha cang yang mi ring ba zhig na a ru ra chen po'i tshal yod de/_de nas kha dog dang dri dang ro dang ldan pa'i a ru ra blangs nas bcom ldan 'das gang na ba der song ste phyin 
[\[54b.7\]]pa dang /_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas lha rnams kyi dbang po brgya byin gyis bcom ldan 'das la 'di skad ces gsol to/_/btsun pa bcom ldan 'das bser ma'i snyun nad kyi snyun gyis thebs 
[\[55a\]]
[\[55a.1\]]par bdag gis 'tshal nas shing 'dzam bu zhes bgyi bas 'dzam bu'i gling du gdags pa gang lags pa de dang ha cang mi ring ba na a ru ra chen po'i tshal mchis te/_de nas bdag gis kha dog dang dri dang ro dang ldan pa'i a ru ra 'dir 'tshal te mchis kyis de bcom 
[\[55a.2\]]ldan 'das gsol cig_/bcom ldan 'das kyis de gsol pa dang /_bser ma dang 'thun par 'gyur zhing bser ma'i snyun nye bar zhi bar 'gyur ro/_/bcom ldan 'das kyis de gsol pa dang /_rlung dang 'thun par gyur nas rlung nad kyi snyun nye bar zhi bar gyur to/_/de na 
[\[55a.3\]]bcom ldan 'das shin tu bzod cing lhag par 'tsho bar gyur to/_/de na bcom ldan 'das ji tsam dgyes kyi bar du byang chub kyi shing drung du bzhugs nas klu'i rgyal po btang bzung gi gnas gang na ba der gshegs te byon nas shing gi drung du brten te skyil mo krung bcas nas/_
[\[55a.4\]]sku drang por bsrang ste/_dran pa mngon du phyogs par bzhag nas bzhugs so/_/de'i tshe klu'i rgyal po btang bzung gi gnas su zhag bdun du dus ma yin pa'i sprin chags par gyur to/_/de nas klu'i rgyal po btang bzung gis zhag bdun du dus ma yin pa'i sprin chags par rig 
[\[55a.5\]]nas gnas nas mngon par 'phags te/_bcom ldan 'das zhag bdun po 'di la bser bar 'gyur du 'ong /_tsha ba dang sbrang ma dang /_sha sbrang dang /_rlung dang /_nyi ma dang /_sdig sbrul gyi reg pas sku la gnod par 'gyur du 'ong zhes lus kyis bcom ldan 'das kyi sku la 
[\[55a.6\]]lan bdun du dkris te steng du mgo'i gdengs ka chen po byas nas 'dug go/_/de nas klu'i rgyal po btang bzung gis zhag bdun gyi dus ma yin pa'i sprin chags pa med par rig nas bcom ldan 'das kyi sku las lus phral te/_dpung rgyan dang /_rna rgyan dang /_phreng ba dang /_rgyan 
[\[55a.7\]]sna tshogs dang /_byug pas byugs nas bcom ldan 'das ga na ba der logs su thal mo sbyar ba btud de/_/bcom ldan 'das la 'di skad ces gsol to/_/bcom ldan 'das dgung bdun po 'di la bser bar ma gyur tam/_tsha ba dang /_sbrang ma dang /_sha sbrang dang /_bser ma dang /_
[\[55b\]]
[\[55b.1\]]gdugs dang /_sdig sbrul gyi gnod pas sku la reg par ma gyur tam/_de nas bcom ldan 'das kyis de'i tshe tshigs su bcad de bka' stsal pa/_bden pa'i dga' ba bde ba yin/_/chos thos pa la lta ba dang /_/srog chags rnams la sdom pa yis/_/'jig rten 'tshe ba med pa 
[\[55b.2\]]bde/_/'jig rten 'dod chags bral ba dang /_/'dod pa rnams la rgal ba bde/_/nga 'o nga rgyal thul ba gang /_/de nyid bde ba'i dam pa yin/_/de nas bcom ldan 'das ji tsam bzhed kyi bar du klu'i rgyal po btang bzung gi gnas na bzhugs nas/_byang chub kyi snying po ga la ba der gshegs te 
[\[55b.3\]]byon pa dang /_rtswa'i gding ba bshams pa nyid la skyil mo krung bcas sku drang por bsrang nas/_dran pa mngon du phyogs par bzhag nas bzhugs te skyil mo krung gcig gis zhag bdun 'das par mdzad cing rten cing 'brel par 'byung ba yan lag bcu gnyis po lugs dang 'thun pa dang /_
[\[55b.4\]]lugs dang mi 'thun pa 'di nyid la gzigs par mdzad de/_'di lta ste/_'di yod pas 'di yod/_'di skyes pas 'di skye ba 'di lta ste/_ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang 
[\[55b.5\]]gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 
[\[55b.6\]]'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te de ltar sdug bsngal gyi phung po chen po 'ba' zhig po 'di 'byung bar 'gyur ro/_/'di lta ste 'di med na 'di med la/_'di 'gags pas 'di 'gag par 'gyur te/_'di lta ste/_
[\[55b.7\]]ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 
[\[56a\]]
[\[56a.1\]]'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_
[\[56a.2\]]sdug bsngal ba dang /_yid mi bde ba dang /_'khrug pa rnams 'gag par 'gyur te/_de ltar sdug bsngal gyi phung po chen po 'ba' zhig po 'di 'gag par 'gyur ro/_/de nas bcom ldan 'das kyis zhag bdun po de nyid 'das par mdzad nas ting nge 'dzin de las bzhengs te/_de'i 
[\[56a.3\]]tshe tshigs su bcad de bka' stsal pa/_gang tshe chos 'di dag ni skyed byed pa'i/_/brtson 'grus ldan pa'i bsam gtan tshangs pa yin/_/gang tshe chos rnams rgyu dang bcas shes pa/_/de nas de yi som nyi thams cad 'bral/_/gang tshe chos 'di dag ni skyed byed pa'i/_/brtson 
[\[56a.4\]]'grus ldan pa'i bsam gtan tshangs pa yin/_/gang tshe sdug bsngal rgyu dang bcas shes pa/_/de nas de yi som nyi thams cad 'bral/_/gang tshe chos 'di dag ni skyed byed pa'i/_/brtson 'grus ldan pa'i bsam gtan tshangs pa yin/_/gang tshe tshor ba zad pa thob gyur pa/_/de nas 
[\[56a.5\]]de yi som nyi thams cad 'bral/_/gang tshe chos 'di dag ni skyed byed pa'i/_/brtson 'grus ldan pa'i bsam gtan tshangs pa yin/_/gang tshe rkyen rnams zad pa thob nas ni/_/de nas de yi som nyi thams cad 'bral/_/gang tshe chos 'di dag ni skyed byed pa'i/_/brtson 'grus ldan 
[\[56a.6\]]pa'i bsam gtan tshangs pa yin/_/gang tshe zag pa zad pa thob gyur nas/_/de nas de yi som nyi thams cad 'bral/_/gang tshe chos 'di dag ni skyed byed pa'i/_/brtson 'grus ldan pa'i bsam gtan tshangs pa yin/_/'jig rten kun tu snang bar 'dug pa ni/_/ji ltar bar snang nyi ma shar 
[\[56a.7\]]ba bzhin/_/gang tshe chos 'di dag ni skyed byed pa'i/_/brtson 'grus ldan pa'i bsam gtan tshangs pa yin/_/bdud kyi sde rnams rnam par bcom gnas te/_/sangs rgyas kun tu sbyor las rnam par grol/_/de nas bcom ldan 'das 'di snyam du dgongs te/_bdag gis chos zab mo zab 
[\[56b\]]
[\[56b.1\]]par snang ba/_mthong bar dka' zhing khong du chud par dka' ba/_rtog ge pa rnams kyi rtog ge'i spyod yul ma yin pa/_zhib mo/_mdzangs pa'i mkhas pa dang /_rig pas rnam par shes par bya ba rtogs te/_de bdag gis gzhan la smras kyang gzhan gyis de mi shes pas des bdag dub par 
[\[56b.2\]]'gyur/_ngal bar 'gyur/_sems la spro ba med pa kho nar 'gyur bar zad pas/_ma la bdag gcig pu dgon pa'i nags stug por mthong ba'i chos la bde bar gnas pa'i rnal 'byor la rjes su brtson par gnas par bya'o snyam ste/_/de na bcom ldan 'das thugs las chung ngus bzhugs pa 
[\[56b.3\]]la thugs gzhol bar mdzad cing chos 'chad pa la ma yin no/_/de nas tshangs pa mi mjed kyi bdag po 'di snyam du sems te/_kye ma'o 'jig rten 'di ma rung ngo /_/kye ma'o 'jig rten 'di ma rung ste/_gang gi phyir de ltar brgya lam na/_lan 'ga' de bzhin gshegs pa dgra bcom pa yang /_
[\[56b.4\]]dag par rdzogs pa'i sangs rgyas 'jig rten du byung ba ni dper na u dum bA ra'i me tog bzhin bcom ldan 'das de da ltar thugs las chung ngus bzhugs pa la thugs gzhol bar mdzad cing chos 'chad pa la ma yin pas ma la bdag der song la de la gsol ba gdab bo snyam mo/_/de nas tshangs pa mi 
[\[56b.5\]]mjed kyi bdag pos dper na skyes bu stobs dang ldan pa'i dpung pa bskums nas brkyang ba'am/_brkyang nas bskums pa tsam gyis tshangs pa mi mjed kyi bdag po tshangs pa'i 'jig rten nas mi snang bar byas te/_bcom ldan 'das kyi spyan sngar 'dug go/_/de nas tshangs pa mi 
[\[56b.6\]]mjed kyi bdag pos de'i tshe tshigs su bcad de gsol pa/_ma ga d+har ni sngon chad chos byung ba/_/dag pa ma lags dri mar bcas par rtogs/_/bdud rtsi chos kyi sgo ni phye mdzod la/_/dri ma med pas rtogs pa bshad par mdzod/_/de nas bcom ldan 'das kyis de'i tshe tshigs su 
[\[56b.7\]]bcad de bka' stsal pa/_tshangs pa ngas ni tshegs chen gyis/_/skyon rnams bcom nas rtogs gyur pa/_/srid dang chags pas dkris rnams kyis/_/chos 'di legs par rtogs mi 'gyur/_/rgyun las bzlog phyogs 'gro ba'i lam/_/zab cing shin tu mthong dka' ba/_/mun pa'i 
[\[57a\]]
[\[57a.1\]]phung pos bsgribs pa yi/_/'dod chags zhen pas mthong mi 'gyur/_/btsun pa 'jig rten du skyes shing 'jig rten du rgas pa'i sems can rnams la dbang po rnon po dang /_dbang po 'bring po dang /_dbang po rtul po dang /_drang sla ba dang /_gdul sla ba dang /_nyon mongs 
[\[57a.2\]]pa chung ba dang /_rdul chung ba'i rigs mchis te de dag gis dam pa'i chos ma thos na yongs su nyams par 'gyur lags so/_/btsun pa dper na/_ud pa la 'am/_pad ma 'am/_ku mu da 'am/_pad ma dkar po dag chab nas skyes shing chab nas chen por gyur te/_chab nas 
[\[57a.3\]]'phags te kha cig ni chab dang mnyam/_kha cig ni chab kyi nang du nub cing mchis pa de bzhin du btsun pa 'jig rten du skyes shing 'jig rten du rgas pa'i sems can rnams la yang dbang po rnon po dang /_/dbang po 'bring po dang /_dbang po rtul po dang /_drang sla ba dang /_gdul sla 
[\[57a.4\]]ba dang /_nyon mongs pa chung ba dang /_rdul chung ba'i rigs mchis te de dag gis dam pa'i chos ma thos na yongs su nyams par 'gyur bas chos rin po che 'tshal bar 'gyur ba mchis kyis/_bcom ldan 'das chos bshad du gsol/_bde bar gshegs pa chos bshad du gsol/_
[\[57a.5\]]de nas bcom ldan 'das 'di snyam du dgongs te ma la nga nyid kyi sangs rgyas kyi spyan gyis 'jig rten la blta bar bya'o snyam nas/_de nas bcom ldan 'das nyid kyi sangs rgyas kyi spyan gyis 'jig rten la gzigs te/_bcom ldan 'das nyid kyi sangs rgyas kyi spyan gyis 'jig 
[\[57a.6\]]rten la gzigs pa dang /_'jig rten du skyes shing 'jig rten du rgas pa'i sems can rnams la dbang po rnon po dang /_dbang po 'bring po dang /_dbang po rtul po dang /_drang sla ba dang /_gdul sla ba dang /_nyon mongs pa chung ba dang /_rdul chung ba'i rang bzhin yod do/_/de dag 
[\[57a.7\]]dam pa'i chos ma thos na yongs su nyams par 'gyur bar gzigs so/_/gzigs nas kyang sems can rnams la thugs rje chen po gzhol bar gyur to/_/de nas bcom ldan 'das kyis de'i tshe tshigs su bcad de bka' stsal pa/_bdud rtsi sgo mo dag ni dbye bar bya/_/nyan pa su 
[\[57b\]]
[\[57b.1\]]'dod som nyi sol cig dang /_/tshangs pa mi rnams la ni gya nom chos/_/klan ka mi btsal mdo tsam bshad par bya/_/de nas tshangs pa mi mjed kyi bdag po 'di snyam du sems te/_kye bcom ldan 'das kyis chos bshad par 'gyur ro/_/e ma bde bar gshegs pas chos 
[\[57b.2\]]bstan par 'gyur ro snyam du rig nas/_dga' ba dang /_mgu ba dang /_mchog tu dga' ba dang /_dga' ba rgya chen po dang /_yid bde ba skyes nas bcom ldan 'das kyi zhabs gnyis la mgo bos phyag byas te/_bcom ldan 'das la lan gsum bskor ba byas nas de nyid du 
[\[57b.3\]]mi snang bar gyur to/_/de nas bcom ldan 'das 'di snyam du dgongs te ngas su la thog mar chos bshad par bya snyam mo/_/de nas bcom ldan 'das 'di snyam du dgongs te/_ma la ngas sgyu rtsal shes kyi bu ring 'phur de la thog mar chos bshad par bya ste/_de ni nga'i thog ma'i slob 
[\[57b.4\]]dpon kho na yin bzhin du rjed pa'i dam pas rjed cing mchod pa'i dam pas mchod la rtogs pa dam pa dag la yang yi rangs shing dad par gyur pa yin no snyam mo/_/bcom ldan 'das la lha rnams kyis gsol pa/_btsun pa sgyu rtsal shes kyi bu gum nas dgung bdun lags so/_/bcom 
[\[57b.5\]]ldan 'das kyis kyang dgongs pa la zhugs te ye shes gzigs pa bskyed na sgyu rtsal shes kyi bu ring 'phur shi nas zhag bdun lon no/_/de nas bcom ldan 'das 'di snyam du dgongs te/_e ma'o sgyu rtsal shes kyi bu ring 'phur shi ba de ni te por ma stes so/_/e ma'o sgyu rtsal shes kyi bu ring 
[\[57b.6\]]'phur shi ba de ni shin tu te por ma stes te chos 'dul ba 'di ma thos so/_/gal te 'dis chos 'dul ba 'di thos na shes par 'gyur ba zhig snyam mo/_/de nas bcom ldan 'das 'di snyam du dgongs te/_ma la ngas thog mar su zhig la chos bshad snyam mo/_/de nas bcom ldan 
[\[57b.7\]]'das 'di snyam du dgongs te/_ma la ngas rangs byed kyi bu lhag spyod de la thog mar chos bshad par bya ste de ni nga'i thog ma'i slob dpon kho na yin bzhin du rjed pa'i dam pas rjed cing mchod pa'i dam pas mchod la rtogs pa dam pa dag la yang yi rangs shing dad par gyur to snyam mo/_/bcom 
[\[58a\]]
[\[58a.1\]]ldan 'das la lha rnams kyis gsol pa/_btsun pa rangs byed kyi bu lhag spyod ma dang sum srod la gum lags so/_/bcom ldan 'das kyis dgongs pa la zhugs te ye shes gzigs pa bskyed na rangs byed kyi bu lhag spyod srod la shi bar gyur to/_/de nas bcom ldan 'das 
[\[58a.2\]]'di snyam du dgongs te/_e ma'o rangs byed kyi bu lhag spyod shi ba de ni te por ma stes so/_/e ma'o rangs byed kyi bu lhag spyod shi ba de ni shin tu te por ma stes te chos 'dul ba 'di ma thos so/_/gal te nges chos 'dul ba 'di thos na shes par 'gyur ba zhig snyam mo/_/de nas bcom 
[\[58a.3\]]ldan 'das 'di snyam du dgongs te/_ma la ngas thog mar su zhig la chos bshad snyam mo/_/de nas 'di snyam du dgongs te ma la ngas lnga sde'i dge slong de rnams la thog mar chos bshad par bya ste/_de dag gis nga sngon sdug bsngal spong ba'i rnal 'byor gyi rjes su brtson par gnas 
[\[58a.4\]]pa dang bla ma dang /_gus pa dang /_sdug pa dang bcas pas gnas pa yin no snyam mo/_/de nas bcom ldan 'das 'di snyam du dgongs te/_lnga sde'i dge slong rnams da ltar gang na 'dug snyam nas bcom ldan 'das kyi lha'i spyan rnam par dag pa mi rnams kyi las 'das pas lnga 
[\[58a.5\]]sde'i dge slong rnams bA rA Na sI na drang srong smra ba [{]ri dgas [,]ri dwags [}]kyi gnas na 'khod pa gzigs so/_/gzigs nas kyang ji tsam bzhed kyi bar du byang chub kyi shing drung du bzhugs nas bA rA Na sI'i ka shi'i grong rdal gang na ba der rgyu zhing gshegs so/_/de'i tshe kun tu 'tsho nyer 'gro lam de nyid 
[\[58a.6\]]du lam du zhugs par gyur te/_kun tu 'tsho nyer 'gros bcom ldan 'das lam nas gshegs pa mthong ngo /_/mthong nas kyang 'di skad ces gsol to/_/dge sbyong gau ta ma khyod kyi dbang po rnams ni dang /_bzhin gyi mdog ni yongs su dag_/pags pa'i mdog ni gsal na/_tshe dang 
[\[58a.7\]]ldan pa gau ta ma khyod kyi ston pa ni gang /_khyod su las brten te rab tu byung /_khyod su'i chos la dga'/_bcom ldan 'das kyis de'i tshe tshigs su bcad de bka' stsal pa/_nga dang 'dra ba yod min pas/_/nga la slob dpon 'ga' med de/_/'jig rten sangs rgyas nga gcig 
[\[58b\]]
[\[58b.1\]]pu/_/yang dag byang chub dam pa thob/_/thams cad zil mnan 'jig rten kun mkhyen la/_/'di ni chos kun gyis ni nga ma gos/_/thams cad spangs shing sred bral rnam grol te/_/rang gis mngon par shes nas su la rten/_/de bzhin gshegs pa lha mi'i ston pa pa po/_/thams 
[\[58b.2\]]cad mkhyen pa'i stobs ni kun ldan pas/_/nyid kyis byang chub rtogs nas rab gsungs pa/_/mi mnyam mtshungs pa med na su la rten/_/nga ni 'jig rten dgra bcom ste/_/'jig rten bla med nga yin pas/_/lha dang bcas pa'i 'jig rten na/_/nga ni rgyal ba bdud zil gnon/_/tshe dang 
[\[58b.3\]]ldan pa gau ta ma rgyal ba zhes gsung ngam/_gang gis zag pa zad thob pa/_/rgyal ba nga 'drar shes par bya/_/sdig pa'i chos ni ngas bcom pas/_/de bas nyer 'gro nga rgyal ba'o/_/tshe dang ldan pa gau ta ma gang du bzhud/_/bA rA Na sIr gshegs nas ni/_/ngas ni chos kyi rnga 
[\[58b.4\]]brdung zhing /_/'jig rten ma bskor gang yin pa/_/chos kyi 'khor lo rab tu bskor/_/'jig rten chags pa las rgal ba'i/_/kun mkhyen sangs rgyas zhi gyur pa/_/'jig rten bsgral ba ma byas par/_/skyes bu dam pa grags mi srid/_/tshe dang ldan pa gau ta ma 
[\[58b.5\]]rgyal ba legs so zhes gsol nas/_kun tu 'tsho nyer 'gro lam nas song ngo /_/de nas bcom ldan 'das yul ka shi'i ljongs rgyu zhing gshegs pa bA rA Na sIr byon to/_/de'i tshe lnga sde'i dge slong rnams bA rA Na sI na drang srong smra ba [{]ri dgas [,]ri dwags [}]kyi nags na 'khod do/_/lnga sde'i dge slong 
[\[58b.6\]]rnams kyis bcom ldan 'das rgyang ring po kho na nas mthong ngo /_/mthong nas kyang phan tshun nas ched du bsams te legs par 'dug nas khrims su bcas pa/_shes ldan dag dge sbyong gau ta ma mi brtan pa/_bya ba mang ba/_mang pos 'tsho ba/_spong ba nyams pa deng 'bras 
[\[58b.7\]]can dang zan dron gyi kha zas la mang du za zhing lus mar sar dang til mar gyis byugs nas chu 'jam pos lus khrus byed cing 'ong gis de bdag cag gi drung du 'ongs pa dang de la smra bar mi bya/_/phyag mi bya/_ldang bar mi bya/_langs te stan bstab par mi bya'o/_/gzhan du na stan nar 
[\[59a\]]
[\[59a.1\]]mkho nar bting ba la tshig 'di skad ces tshe dang ldan pa gau ta ma stan yod kyis ji ste 'dod na 'dug shig ces brjod par bya'o zhes bcas so/_/bcom ldan 'das ji lta ji ltar lnga sde'i dge slong rnams la gzigs pa'i phyir nye bar gshegs pa de lta de ltar lnga sde'i dge slong 
[\[59a.2\]]rnams bcom ldan 'das kyi gzi brjid dang /_dpal dang /_bkur sti ma bzod nas stan las langs te kha cig ni bcom ldan 'das kyi ched du gdan shom mo/_/kha cig ni zhabs bkru ba'i chu dang zhabs kyi rten dag mtha' gcig tu 'jog par byed do/_/kha cig ni bsu ste na bza' 
[\[59a.3\]]chos gos dag blangs nas 'di skad ces shes ldan gau ta ma tshur spyon/_shes ldan gau ta ma byon pa legs so/_/shes ldan gau tam gdan bshams pa nyid la bzhugs shig ces zer ro/_/de nas bcom ldan 'das 'di snyam du dgongs te/_kye ma skyes bu blun po 'di rnams kyis 
[\[59a.4\]]khrims bcas nas rang gis bshig go snyam du mkhyen nas gdan bshams pa nyid la bzhugs so/_/de nas lnga sde'i dge slong rnams lhag par yang bcom ldan 'das kyi mtshan nas rjod/_gdung nas rjod/_tshe dang ldan pas rjod pas kun tu rjod par byed do/_/de nas bcom 
[\[59a.5\]]ldan 'das kyis lnga sde'i dge slong rnams la bka' stsal pa/_dge slong dag khyed lhag par yang de bzhin gshegs pa'i mtshan nas rjod pa dang /_gdung nas rjod pa dang /_tshe dang ldan pas rjod pas kun tu ma rjod cig_/khyed la yun ring por gnod pa dang /_phan pa 
[\[59a.6\]]ma yin pa dang /_sdug bsngal bar 'gyur ro/_/de ci'i phyir zhe na/_dge slong dag gang la la lhag par de bzhin gshegs pa dgra bcom pa yang dag par rdzogs pa'i sangs rgyas kyi mtshan nas brjod pa dang /_gdung nas brjod pa dang /_tshe dang ldan pas brjod pa'i 
[\[59a.7\]]kun tu rjod pa de ni skyes bu blun po de la yun ring por gnod pa dang /_phan pa ma yin pa dang /_sdug bsngal bar 'gyur ro/_/de dag gis 'di skad ces gsol to/_/tshe dang ldan pa gau ta ma khyod kyis re zhig sngon gyi tshul dang /_spyod pa dang /_dka' bar spyad pa des mi'i chos bla ma 'phags 
[\[59b\]]
[\[59b.1\]]pa'i khyad par thob par nus sam/_shes pa'am/_mthong ba dang reg par gnas pa cung zad kyang ma thob nad ltar khyod mi brtan zhing bya ba mang la mang pos 'tsho zhing spong ba nyams pas da khyod 'bras can dang zan dron gyi kha zas la mang du za zhing lus mar sar dang til mar gyis byugs nas chu 
[\[59b.2\]]'jam pos lus khrus byed pa lta smos kyang ci dgos/_dge slong khyed kyis de bzhin gshegs pa'i zhal mdog dang dbang po rnams gsal ba sngon las tha dad du bya ba gzhan lta mthong ngam/_de rnams kyis 'di skad ces gsol to/_/tshe dang ldan pa gau ta ma de de bzhin no/_/de nas 
[\[59b.3\]]bcom ldan 'das kyis lnga sde'i dge slong rnams la bka' stsal pa/_dge slong dag rab tu byung bas ni mtha' 'di gnyis la bsten par mi bya/_bsnyen par mi bya/_bsnyen bkur mi bya ste/_gnyis gang zhe na/_'dod pa rnams la 'dod pa'i bsod nams kyi rjes su brtson pa/_dman 
[\[59b.4\]]pa ngan pa/_tha chad ma rabs gang yin pa dang /_bdag nyid dub pa la rjes su brtson pa/_sdug bsngal ba 'phags pa'i ma yin pa gnod pa dang ldan pa gang yin pa'o/_/khyed kyis mtha' 'di gnyis la mi rten par dbu ma'i lam mig byed pas/_ye shes byed pa/_nye bar zhi 
[\[59b.5\]]bar 'gyur ba/_mngon par shes pa dang /_rdzogs par byang chub pa dang /_mya ngan las 'das par 'gyur ba yod de/_dbu ma'i lam gang zhe na 'phags pa'i lam yan lag brgyad pa 'di lta ste/_yang dag pa'i lta ba dang /_yang dag pa'i rtog pa dang /_yang dag pa'i dag 
[\[59b.6\]]dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin yin no/_/bcom ldan 'das kyis lnga sde'i dge slong rnams la shes par bya ba 'dis shes par mdzad spyod pas bcom 
[\[59b.7\]]ldan 'das lnga sde'i dge slong rnams las gnyis la snga dro gdams ngag 'bogs pa na/_gsum grong khyer du bsod snyoms la 'jug ste/_gsum gyis bsgrubs pa gang yin pa des drug car 'tsho bar byed do/_/bcom ldan 'das lnga sde rnams kyi dge slong gsum la phyi dro gdams 
[\[60a\]]
[\[60a.1\]]ngag 'bogs pa na/_gnyis grong khyer du bsod snyoms la 'jug ste/_gnyis kyis bsgrubs pa gang yin pa des lnga sde 'tsho bar byed de/_de bzhin gshegs pa ni snga dro'i dus kho nar gsol ba yin no/_/de nas bcom ldan 'das kyis lnga sde'i dge 
[\[60a.2\]]slong rnams la bka' stsal pa/_dge slong dag nga sngon ma thos pa'i chos rnams la 'di ni sdug bsngal 'phags pa'i bden pa'o zhes tshul bzhin du yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i 
[\[60a.3\]]chos rnams la 'di ni sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam mo zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon 
[\[60a.4\]]ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes par bya'o zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos 
[\[60a.5\]]rnams la sdug bsngal kun 'byung ba'i 'phags pa'i bden pa des ngas mngon par shes pas spang bar bya'o zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos rnams la 
[\[60a.6\]]sdug bsngal 'gog pa 'phags pa'i bden pa de ngas mngon par shes pas mngon sum du bya'o zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos rnams la sdug bsngal 'gog par 
[\[60a.7\]]'gro ba'i lam 'phags pa'i bden pa de ngas mngon par shes pas bsgom par bya'o zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos rnams la sdug bsngal 'phags pa'i bden 
[\[60b\]]
[\[60b.1\]]pa de ngas mngon par shes pas yongs su shes so zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa de ngas mngon 
[\[60b.2\]]par shes pas spangs so zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos rnams la sdug bsngal 'gog pa 'phags pa'i bden pa de ngas mngon par shes pas mngon 
[\[60b.3\]]sum du byas so zhes tshul bzhin du yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgoms so 
[\[60b.4\]]zhes tshul bzhin yid la byed pa na mig skyes so/_/shes pa dang /_rig pa dang /_blo dang /_rtogs pa skyes so/_/dge slong dag nga ji srid du 'phags pa'i bden pa bzhi po 'di rnams de ltar lan gsum du bzlas te rnam pa bcu gnyis su bskor ba'i mig ma skyes/_shes pa ma yin/_rig 
[\[60b.5\]]pa ma yin/_blo ma yin/_rtogs pa ma skyes pa de srid du lha dang bcas pa'i 'jig rten bdud dang tshangs pa dang bcas/_dge sbyong dang bram zer bcas pa'i skye dgu dang lha dang mir bcas pa 'di las grol ba dang nges par 'byung ba dang mi ldan pa dang /_rab tu grol ba dang /_phyin ci log 
[\[60b.6\]]dang bral ba'i sems kyis mang du gnas par ma gyur cing /_dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar ma shes so/_/dge slong dag ngas gang nas 'phags pa'i bden pa bzhi po 'di rnams la de ltar lan gsum du 
[\[60b.7\]]bzlas te rnam pa bcu gnyis su bskor ba'i mig skyes shing shes pa dang /_rig pa dang /_blo dang rtogs pa skyes pa de nas nga lha dang bcas pa'i 'jig rten bdud dang tshangs pa dang bcas/_dge sbyong dang bram zer bcas pa'i skye dgu dang lha dang mir bcas pa 'di las grol ba dang nges 
[\[61a\]]
[\[61a.1\]]par byung ba dang ldan pa dang /_rab tu grol ba dang phyin ci log dang bral ba'i sems kyis mang du gnas par gyur cing /_dge slong dag ngas de nas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so/_/chos kyi rnam 
[\[61a.2\]]grangs de bka' stsal pa na/_tshe dang ldan pa kauN+Di n+ya dang /_lha brgyad khri chos rnams la chos kyi mig rdul med cing dri ma dang bral ba skyes so/_/de nas bcom ldan 'das kyis tshe dang ldan pa kau N+Di n+ya la bka' stsal pa/_kauN+Di n+ya khyod kyis chos kun shes sam/_bcom ldan 'das kun 'tshal 
[\[61a.3\]]lags so/_/kauN+Di n+ya khyod kyis chos kun shes sam/_kun shes sam/_bde bar gshegs pa kun 'tshal lags so/_/kun 'tshal lags so/_/tshe dang ldan pa kauN+Di n+yas chos kun shes pas de'i phyir tshe dang ldan pa kun shes kauN+Di n+ya zhes [{]bla dgas [,]bla dwags [}]su btags so/_/tshe dang ldan pa 
[\[61a.4\]]kauN+Di n+yas chos kun shes so zhes sa bla'i gnod sbyin rnams sgra sgrogs par byed de/_grogs po dag bcom ldan 'das kyis bA rA Na sIr drang srong smra ba [{]ri dgas [,]ri dwags [}]kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa dge sbyong dang /_bram ze'am/_
[\[61a.5\]]lha'am/_bdud dam/_tshangs pa'am/_sus kyang 'jig rten du chos dang 'thun par ma bskor ba skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams kyi don dang /_phan pa dang /_bde ba'i phyir bskor bas lha'i rigs mngon 
[\[61a.6\]]par 'phel zhing lha ma yin gyi ris yongs su nyams so zhes dbyangs bsgrags so/_/sa bla'i gnod sbyin rnams kyi sgra thos nas nam mkha' la rgyu ba'i gnod sbyin dang /_rgyal chen bzhi'i ris dang /_sum cu rtsa gsum pa'i lha dang /_'thab bral dang /_dga' ldan dang /_'phrul 
[\[61a.7\]]dga' dang /_gzhan 'phrul dbang byed kyi lha rnams nas skad cig de dang /_thang cig de dang /_yud tsam de dang /_skad cig dang /_thang cig dang /_yud tsam de la tshangs pa'i 'jig rten gyi bar du sgra grags so/_/tshangs ris kyi lha rnams kyis kyang sgra sgrogs par byed de/_/
[\[61b\]]
[\[61b.1\]]grogs po dag bcom ldan 'das kyis bA rA Na sIr drang srong smra ba'i [{]ri dgas [,]ri dwags [}]kyi nags su lan gsum du bzlas te rnam pa bcu gnyis kyi 'khor lo chos dang ldan pa dge sbyong ngam/_bram ze'am/_lha'am/_bdud dam/_tshangs pa'am/_sus kyang 'jig rten du chos dang 'thun par 
[\[61b.2\]]'ga' tsam yang ma bskor ba/_skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams kyi don dang /_phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs 
[\[61b.3\]]bsgrags so/_/bcom ldan 'das kyis bA rA Na sIr drang srong smra ba [{]ri dgas [,]ri dwags [}]kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa bskor bas de'i phyir chos kyi rnam grangs 'di la chos kyi 'khor lo bskor ba zhes tshig [{]bla dgas [,]bla dwags [}]su btags so/_/de 
[\[61b.4\]]nas bcom ldan 'das kyis lan gnyis su yang lnga sde'i dge slong rnams la bka' stsal pa/_dge slong dag 'phags pa'i bden pa bzhi ni 'di dag yin te/_bzhi gang zhe na/_sdug bsngal 'phags pa'i bden pa dang /_sdug bsngal kun 'byung ba dang /_sdug bsngal 'gog 
[\[61b.5\]]pa dang /_sdug bsngal 'gog par 'gro ba'i lam 'phags pa'i bden pa'o/_/sdug bsngal 'phags pa'i bden pa gang zhe na/_skye ba sdug bsngal ba dang /_rga ba sdug bsngal ba dang /_na ba sdug bsngal ba dang /_'chi ba sdug bsngal ba dang /_sdug pa dang bral ba sdug bsngal ba dang /_
[\[61b.6\]]mi sdug pa dang phrad pa sdug bsngal ba dang /_gang 'dod pa btsal te ma rnyed pa de yang sdug bsngal ba dang /_mdor na nye bar len pa'i phung po lnga sdug bsngal ba ste/_de yongs su shes par bya ba'i phyir 'phags pa'i lam yan lag brgyad pa bsgom par bya'o/_/sdug bsngal kun 'byung ba 'phags 
[\[61b.7\]]pa'i bden pa gang zhe na/_yang srid pa'i sred pa dga' ba'i 'dod chags dang ldan pa de dang de la mngon par 'dod pa ste/_de spang ba'i phyir 'phags pa'i lam yan lag brgyad pa bsgom par bya'o/_/sdug bsngal 'gog pa 'phags pa'i bden pa gang zhe na/_yang srid pa'i sred pa dga' ba'i 
[\[62a\]]
[\[62a.1\]]'dod chags dang ldan pa de dang de la mngon par dga' ba gang yin pa de nyid ma lus par spangs pa dang /_bor ba dang /_bsal ba dang /_zad pa dang /_'dod chags dang bral ba dang /_'gags pa dang /_nye bar zhi ba dang nub pa ste de mngon sum du bya ba'i phyir 'phags pa'i 
[\[62a.2\]]lam yan lag brgyad pa bsgom par bya'o/_/sdug bsngal 'gog par 'gro ba'i lam 'phags pa'i bden pa gang zhe na/_'phags pa'i lam yan lag brgyad pa ste/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_
[\[62a.3\]]yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te de yang bsgom par bya'o/_/chos kyi rnam grangs 'di bshad pa na tshe dang ldan pa kun shes kauN+Di n+ya len pa med par zag pa las sems rnam par grol lo/_/lnga sde'i dge slong 
[\[62a.4\]]lhag ma rnams la ni chos rnams la chos kyi mig rdul med cing dri ma dang bral ba skyes so/_/de'i tshe 'jig rten na dgra bcom pa gcig dang gnyis pa ni bcom ldan 'das so/_/de nas bcom ldan 'das kyis yang dge slong lnga sde'i lhag ma rnams la bka' stsal pa/_dge slong dag gzugs ni 
[\[62a.5\]]bdag ma yin no/_/dge slong dag gal te gzugs bdag yin na gzugs la gnod pa dang sdug bsngal bar mi 'gyur zhing /_gzugs la bdag gi gzugs 'di lta bur gyur cig 'di lta bur ma gyur cig snyam na yang 'thob par 'gyur ro/_/dge slong dag gang gi phyir gzugs 
[\[62a.6\]]bdag ma yin pa de'i phyir gzugs la gnod pa dang sdug bsngal bar 'gyur zhing gzugs la bdag gi gzugs 'di lta bur gyur cig_/'di lta bur ma gyur cig snyam pa yang 'thob par mi 'gyur ro/_/dge slong dag tshor ba dang /_'du shes dang /_'du byed dang /_rnam par shes pa ni bdag ma yin 
[\[62a.7\]]no/_/dge slong dag gal te rnam par shes pa bdag yin na rnam par shes pa la gnod pa dang sdug bsngal bar mi 'gyur zhing /_rnam par shes pa la bdag gi rnam par shes pa 'di lta bur gyur cig_/'di lta bur ma gyur cig snyam na yang 'thob par 'gyur ro/_/dge slong dag gang gi phyir rnam par 
[\[62b\]]
[\[62b.1\]]shes pa bdag ma yin pa de'i phyir rnam par shes pa la gnod pa dang /_sdug bsngal bar 'gyur zhing rnam par shes pa la bdag gi rnam par shes pa 'di lta bur gyur cig_/'di lta bur ma gyur cig snyam na yang 'thob par mi 'gyur ro/_/dge slong dag ji snyam du sems/_gzugs rtag 
[\[62b.2\]]gam mi rtag_/btsun pa mi rtag lags so/_/mi rtag pa gang yin pa de sdug bsngal yin nam/_sdug bsngal ma yin/_btsun pa sdug bsngal lags so/_/mi rtag pa sdug bsngal ba rnam par 'gyur ba'i chos can gang yin pa de la ci ga 'phags pa nyan thos thos pa dang ldan pa 'di ni 
[\[62b.3\]]bdag go/_/bdag ni 'di yin no/_/'di ni bdag gi bdag go zhes bdag tu khas len tam/_btsun pa ma lags so/_/dge slong dag ji snyam du sems/_tshor ba dang /_'du shes dang /_'du byed dang /_rnam par shes pa rtag gam mi rtag_/btsun pa mi rtag lags so/_/mi 
[\[62b.4\]]rtag pa gang yin pa de sdug bsngal yin nam/_sdug bsngal ma yin/_btsun pa sdug bsngal lags so/_/mi rtag pa sdug bsngal ba rnam par 'gyur ba'i chos can gang yin pa de la ci ga 'phags pa nyan thos thos pa dang ldan pa 'di ni bdag go/_/bdag ni 'di yin no/_/'di ni bdag 
[\[62b.5\]]gi bdag go zhes bdag tu khas len tam/_btsun pa ma lags so/_dge slong dag de lta bas na gzugs gang yin pa de ci yang rung ba 'das pa'am/_ma 'ongs pa'am/_da ltar byung ba'am/_nang gi'am/_phyi'i 'am/_rags pa'am/_phra ba'am/_ngan pa'am/_gya nom 
[\[62b.6\]]pa'am/_gang dag thag ring ba'am/_gang dag thag nye ba de dag thams cad ni bdag ma yin/_bdag ni de ma yin de ni bdag gi bdag ma yin no zhes ji lta ba bzhin du yang dag pa'i shes rab kyis blta bar bya'o/_/dge slong dag de lta bas na tshor ba 
[\[62b.7\]]dang /_'du shes dang /_'du byed dang /_rnam par shes pa ji snyed pa gang ci yang rung ba 'das pa'am/_ma 'ongs pa'am/_da ltar byung ba'am/_nang gi'am/_phyi'i 'am/_rags pa'am/_phra ba'am/_ngan pa'am/_gya nom pa'am/_gang dag thag ring ba'am/_gang dag thag 
[\[63a\]]
[\[63a.1\]]nye ba de dag thams cad ni bdag ma yin/_bdag ni de ma yin/_de ni bdag gi bdag ma yin no zhes ji lta ba de bzhin du yang dag pa'i shes rab kyis blta bar bya'o/_/dge slong dag 'di ltar 'phags pa nyan thos thos pa dang ldan pa ni nye bar len pa'i phung po lnga po 'di bdag 
[\[63a.2\]]ma yin bdag gi ma yin par lta ste/_de de ltar lta ba na 'jig rten na ci yang len pa med do/_/len pa med pa na yongs su gdung ba med do/_/yongs su gdung ba med na bdag nyid yongs su mya ngan las 'das pa ste bdag gi skye ba zad do/_/tshangs par spyod pa la bsten to/_/bya ba byas so/_/
[\[63a.3\]]srid pa 'di las gzhan mi shes so zhes bya bar 'gyur ro/_/chos kyi rnam grangs 'di bshad pa na lnga sde'i dge slong lhag ma rnams kyis len pa med par zag pa las sems rnam par grol lo/_/de'i tshe dgra bcom pa lnga dang drug pa ni bcom ldan 'das so/_/de nas bcom ldan 'das bA rA 
[\[63a.4\]]Na sI'i 'bab chu gnod pa can gyi 'gram na bzhugs so/_/de'i tshe bA rA Na sI na rigs kyi gtso bo zhes bya ba'i bu grags pa zhes bya ba zhig gnas te/_de nyi ma re re zhing bud med kyis byas pa'i rol mos rtse bar byed/_dga' dgur spyod par byed pas lus snyom lus dub/_lus rgud pas myur 
[\[63a.5\]]du gnyid log par gyur to/_/bud med de rnams kyang lus snyom/_lus dub/_lus rgud pas gnyid log par gyur to/_/rigs kyi gtso bo'i bu grags pa mtshan mo gnyid sad pa na bud med de dag thams cad brdol zhing sgren mor byung la skra zhig_/lag pa brkyang ste byung rgyal du bla ba mthong ngo /_/
[\[63a.6\]]mthong nas kyang de dag gis chung ma la dur khrod kyi 'du shes skyes par gyur to/_/de nas rigs kyi gtso bo'i bu grags pa ma la chen po las babs te/_rin po che'i lham brgya stong ri ba zung cig gyon nas nyal khang gi sgo gang na ba der song ste/_phyin nas grogs po bdag ni gtses so/_/grogs po bdag 
[\[63a.7\]]ni nyams so zhes skad ngan phyung ba dang /_de'i sgo mi ma yin pa rnams kyis phye nas skad kyang mi grag par byas so/_/de nas rigs kyi gtso bo'i bu grags pa khyim gang na ba der song ste phyin nas grogs po bdag ni gtses so/_/grogs po bdag ni nyams so zhes skad ngan phyung ba dang /_de'i 
[\[63b\]]
[\[63b.1\]]sgo mi ma yin pa rnams kyis phye nas skad kyang mi grag par byas so/_/de nas rigs kyi gtso bo'i bu grags pa grong khyer gyi sgo gang na ba der song ste phyin nas grogs po bdag ni gtses so/_/grogs po bdag ni nyams so zhes skad ngan phyung ba dang /_de'i sgo mi ma yin pa rnams kyis phye 
[\[63b.2\]]nas skad kyang mi grag par byas so/_/de nas rigs kyi gtso bo'i bu grags pa 'bab chu gnod pa can de gang na ba der song ba na/_de'i tshe bcom ldan 'das 'bab chu gnod pa can gyi 'gram na gtsug lag khang gi phyi rol bla gab med pa na rigs kyi gtso bo'i bu grags pa 'ong ba la 
[\[63b.3\]]yang dang yang du bzhengs shing 'chag pas 'chag go/_/rigs kyi gtso bo'i bu grags pas bcom ldan 'das 'bab chu gnod pa can gyi 'gram na 'chag pa rgyang ring po nas mthong ngo /_/mthong nas kyang dge sbyong bdag ni gtses so/_/dge sbyong bdag ni nyams so zhes skad 
[\[63b.4\]]ngan phyung ngo /_/de nas bcom ldan 'das kyis rigs kyi gtso bo'i bu grags pa la 'di skad ces bka' stsal to/_/gzhon nu tshur shog_/gnas 'di ni khyod la 'tshe ba med pa yin/_'di ni nyams pa med pa yin no/_/de nas rigs kyi gtso bo'i bu grags pa rin po che'i lham 
[\[63b.5\]]brgya stong ri ba zung cig po 'bab chu gnod pa can gyi 'gram du phud nas 'bab chu gnod pa can rgal te bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/de nas bcom ldan 'das 
[\[63b.6\]]kyis rigs kyi gtso bo'i bu grags pa khrid de nyid kyi gtsug lag khang gang na ba der gshegs nas byon pa dang gdan bshams pa nyid la bzhugs so/_/bzhugs nas bcom ldan 'das kyis rigs kyi gtso bo'i bu grags pa la chos dang ldan pa'i gtam gyis yang dag par 
[\[63b.7\]]bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad do/_/sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/_sbyin pa'i gtam dang /_tshul khrims kyi gtam 
[\[64a\]]
[\[64a.1\]]dang /_mtho ris kyi gtam dang /_'dod pa rnams la mnog chung zhing nyes dmigs dang /_kun nas nyon mongs pa dang /_rnam par byang ba dang /_nges par byung ba dang /_rab tu dben pa'i rjes su bsngags pa dang /_rnam par byang ba'i phyogs kyi chos rnams 
[\[64a.2\]]rgya cher bshad do/_/gang gi tshe de bcom ldan 'das kyis dga' ba'i sems dang /_dge ba'i sems dang /_mgu ba'i sems dang /_sgrib pa dang bral ba'i sems dang /_skal ba dang ldan pa dang /_yang dag phul gyi chos bshad na shes par nus par gzigs pa de'i tshe sangs 
[\[64a.3\]]rgyas bcom ldan 'das rnams kyi yang dag phul gyi chos bshad pa gang yin pa 'di lta ste 'phags pa'i bden pa bzhi po sdug bsngal ba dang /_kun 'byung ba dang /_'gog pa dang /_lam de rgya cher bshad do/_/dper na gos gtsang ma nag nog med pa tshon rtsi 'os pa'i nang du 
[\[64a.4\]]bcug na tshon rtsi legs par 'dzin du btub pa de bzhin du rigs kyi gtso bo'i bu grags pa stan de nyid la 'dug bzhin du 'phags pa'i bden pa bzhi po 'di lta ste/_sdug bsngal ba dang /_kun 'byung ba dang /_'gog pa dang /_lam rtogs so/_/de nas rigs kyi gtso bo'i 
[\[64a.5\]]bu grags pa chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tshom las rgal ba dang /_gzhan gyi dring mi 'jog pa dang /_gzhan gyis mi bkri ba dang /_ston pas bstan pa'i chos rnams la mi 'jigs 
[\[64a.6\]]pa thob nas stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag ni 'phags so/_/mngon par 'phags so/_/bdag bcom ldan 'das dang /_chos 
[\[64a.7\]]dang /_dge 'dun la skyabs su mchi lags kyis bdag dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/bran mo zhig de nyid kyi mtshan mo gnyid log pa las sad na/_gzhon nu grags pa 
[\[64b\]]
[\[64b.1\]]mal chen po na mi snang bar mthong ngo /_/mthong nas kyang khyim bdag rigs kyi gtso bo gang na ba der song ste phyin nas khyim bdag rigs kyi gtso bo la 'di skad ces gsol to/_/jo bo mkhyen par mdzod cig_/gzhon nu grags pa ni rang gi mal chen po na mi gda' lags so/_/de nas khyim 
[\[64b.2\]]bdag rigs kyi gtso bo 'di snyam du sems te/_gzhon nu nor gyi phyir chom rkun nam/_g.yon can rnams kyis phyi rol tu khrid par ma gyur grang snyam du sems shing phyogs bzhir pho nya rta pa dag bkye nas rang nyid mi lag na sgron ma thogs pa rnams dang lhan cig tu 'bab chu gnod pa can 
[\[64b.3\]]gang na ba de logs su song ba dang /_khyim bdag rigs kyi gtso bos 'bab chu gnod pa can gyi 'gram na rin po che'i lham brgya stong ri ba zung cig phud pa mthong ngo /_/mthong nas kyang de 'di snyam du sems te/_gzhon nu ni nor gyi phyir chom rkun nam g.yon can rnams kyis phyi rol du 
[\[64b.4\]]ma khrid kyi 'di ltar 'bab chu gnod pa can gyi 'gram na rin po che'i lham brgya stong ri ba zung cig phud pa las na gzhon nu 'bab chu gnod pa can gyi ngogs 'di nyid las rgal bar ma gyur grang /_'di ltar 'bab chu gnod pa can gyi 'gram na rin po che'i lham brgya stong ri ba zung cig bor 
[\[64b.5\]]ro snyam du bsams nas 'bab chu gnod pa can gyi ngogs de nyid las rgal te bcom ldan 'das gang na ba der song ngo /_/bcom ldan 'das kyis khyim bdag rigs kyi gtso bo rgyang ring po nas gzigs so/_/gzigs nas kyang 'di snyam du dgongs te ci nas kyang ngas rdzu 
[\[64b.6\]]'phrul mngon par 'du bya ba ji lta bu mngon par 'du byas pas khyim bdag rigs kyi gtso bos gzhon nu grags pa stan 'di nyid la 'dug bzhin du mi mthong ba de lta bu zhig bya'o snyam nas/_de nas bcom ldan 'das kyis rdzu 'phrul mngon par 'du bya ba ji lta bu mngon par 'du 
[\[64b.7\]]mdzad pas khyim bdag rigs kyi gtso bos gzhon nu grags pa stan de nyid la 'dug bzhin du mi mthong ba de lta bu mdzad do/_/de nas khyim bdag rigs kyi gtso bo bcom ldan 'das gang na ba der song ste phyin nas bcom ldan 'das la 'di skad ces gsol to/_/bcom ldan 'das 
[\[65a\]]
[\[65a.1\]]ci ga gzhon nu grags pa gzigs sam/_khyim bdag de'i phyir 'dug shig dang /_stan 'di kho na la gzhon nu grags pa 'dug pa mthong bar 'gyur ba'i gnas gang yin pa de yod do/_/de nas khyim bdag rigs kyi gtso bo 'di snyam du sems te/_gdon mi 
[\[65a.2\]]za bar bcom ldan 'das kyis gzhon nu grags pa gzigs par gyur te 'di ltar bcom ldan 'das 'di skad ces khyim bdag de'i phyir 'dug shig dang stan 'di kho na la gzhon nu grags pa 'dug pa mthong bar 'gyur ba'i gnas gang yin pa de yod do zhes bka' stsal to snyam 
[\[65a.3\]]du rig nas dga' ba dang /_mgu ba dang /_mchog tu dga' ba dang /_dga' ba rgya chen po dang /_yid bde ba skyes nas bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug pa dang /_khyim bdag rigs 
[\[65a.4\]]kyi gtso bo la bcom ldan 'das kyis chos dang ldan pa'i gtam gyis yang dag par bstan pa la sogs pa ni snga ma bzhin no/_/chos kyi rnam grangs 'di bshad pa na khyim bdag rigs kyi gtso bo chos rnams la chos kyi mig rdul med cing dri ma dang bral ba skyes so/_/tshe dang ldan pa grags pa yang 
[\[65a.5\]]rgyan thams cad kyis brgyan bzhin du len pa med par zag pa rnams las sems rnam par grol bar gyur to/_/de nas bcom ldan 'das kyis rdzu 'phrul mngon par 'du mdzad pa de slar brtul nas de'i tshe tshigs su bcad pas bka' stsal pa/_rgyan gyis brgyan bzhin du ni chos spyad de/_/
[\[65a.6\]]dul zhing yang dag sdom pa tshangs spyod la/_/'byung po kun la chad pa spangs pa ni/_/de ni bram ze dge sbyong dge slong yin/_/de'i tshe 'jig rten na dgra bcom pa drug dang bdun pa ni bcom ldan 'das so/_/khyim bdag rigs kyi gtso bos gzhon nu grags pa stan de nyid la 'dug pa 
[\[65a.7\]]mthong ngo /_/mthong nas kyang gzhon nu grags pa la 'di skad ces smras so/_/gzhon nu tshur shog_/khyod kyi ma lus ngal zhing lus dub pas smre sngags 'don gyis khyim du 'dong /_de nas bcom ldan 'das kyis khyim bdag rigs kyi gtso bo la 'di skad ces bka' stsal to/_/khyim bdag ji 
[\[65b\]]
[\[65b.1\]]snyam du sems/_gang gis mi slob pa'i shes pa dang mi slob pa'i lta bas 'phags pa'i bden pa bzhi po 'di lta ste/_sdug bsngal dang kun 'byung dang /_'gog pa dang /_lam mngon par rtogs pa de ji ga khyim pa khyim na gnas pa'am sogs 'jog gi longs spyod kyis 'dod pa la 
[\[65b.2\]]longs spyod par 'gyur ram/_btsun pa ma lags so/_/khyim bdag ji ltar khyod kyis slob pa'i shes pa dang /_slob pa'i lta bas 'phags pa'i bden pa bzhi po 'di lta ste/_sdug bsngal dang /_kun 'byung dang /_'gog pa dang /_lam mngon par rtog pa de bzhin du 
[\[65b.3\]]gzhon nu grags pas mi slob pa'i ye shes dang mi slob pa'i lta bas 'phags pa'i bden pa bzhi po 'di lta ste/_sdug bsngal dang /_kun 'byung dang /_'gog pa dang /_lam mngon par rtogs so/_/btsun pa gzhon nu grags pas gang gis na mi slob pa'i shes pa dang mi slob pa'i 
[\[65b.4\]]lta bas 'phags pa'i bden pa bzhi po 'di lta ste/_sdug bsngal dang /_kun 'byung dang /_'gog pa dang /_lam mngon par rtogs pa ni rnyed pa legs par rnyed lags so/_/bcom ldan 'das slad bzhin du 'brang ba'i dge sbyong grags pa dang /_thugs brtse ba nye bar bzung 
[\[65b.5\]]ste rigs kyi gtso bo gang na ba der gshegs na legs so/_/bcom ldan 'das kyis khyim bdag rigs kyi gtso bo la cang mi gsung bas gnang ngo /_/de nas khyim bdag rigs kyi gtso bos bcom ldan 'das cang mi gsung bas gnang bar rig nas bcom ldan 'das kyi 
[\[65b.6\]]zhabs gnyis la mgo bos phyag byas te/_bcom ldan 'das kyi spyan snga nas song ngo /_/de nas bcom ldan 'das de nyid kyi mtshan mo 'das nas snga dro na bza' sham thabs man bas/_lhung bzed dang /_chos gos bsnams te phyi bzhin 'brang ba'i dge sbyong tshe dang ldan 
[\[65b.7\]]pa grags pa dang /_khyim bdag rigs kyi gtso bo'i khyim gang na ba der gshegs so/_/de'i tshe tshe dang ldan pa grags pa'i ma dang /_chung ma gnyis bcom ldan 'das la yang dang yang du bsu ba'i phyir bar sgo na sdod do/_/tshe dang ldan pa grags pa'i ma dang /_chung ma gnyis 
[\[66a\]]
[\[66a.1\]]kyis bcom ldan 'das rgyang ring po nas mthong ngo /_/mthong nas kyang bcom ldan 'das kyi phyir gdan bshams nas 'di skad ces gsol to/_/bcom ldan 'das tshur spyon/_bcom ldan 'das byon pa legs so/_/bcom ldan 'das gdan bshams pa nyid la bzhugs su 
[\[66a.2\]]gsol zhes gsol nas bcom ldan 'das gdan bshams pa nyid la bzhugs so/_/de nas tshe dang ldan pa grags pa'i ma dang chung ma gnyis kyis bcom ldan 'das kyi zhabs gnyis la mgo bos phyag byas nas phyogs gcig tu 'khod do/_/phyogs gcig tu 'khod nas/_bcom ldan 'das 
[\[66a.3\]]kyis tshe dang ldan pa grags pa'i ma dang /_chung ma gnyis la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad de/_sangs rgyas bcom ldan 'das rnams kyi thog ma'i dus su chos kyi 
[\[66a.4\]]gtam gleng ba gang yin pa 'di lta ste/_sbyin pa'i gtam dang /_tshul khrims kyi gtam dang /_mtho ris kyi gtam dang /_'dod pa rnams la mnog chung zhing nyes dmigs dang /_kun nas nyon mongs pa dang /_rnam par byang ba dang /_nges par 'byung ba dang /_rab tu dben pa'i rjes su 
[\[66a.5\]]bsngags pa dang /_rnam par byang ba'i phyogs kyi chos rnams rgya cher bshad do/_/gang gi tshe de gnyis bcom ldan 'das kyis dga' ba'i sems dang /_mgu ba'i sems dang /_sgrib pa dang bral ba'i sems dang /_skal ba dang ldan pa dang /_yang dag phul gyi chos bshad na shes par 
[\[66a.6\]]nus par gzigs pa de'i tshe sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste/_'phags pa'i bden pa bzhi po sdug bsngal ba dang /_kun 'byung dang /_'gog pa dang /_lam de rgya cher bshad do/_/dper na gos gtsang ma nag nog 
[\[66a.7\]]med pa tshon rtsi 'os pa'i nang du bcug na tshon rtsi legs par 'jen du btub pa de bzhin du tshe dang ldan pa grags pa'i ma dang /_chung ma gnyis kyis stan de nyid la 'khod bzhin du 'phags pa'i bden pa bzhi po 'di lta ste/_sdug bsngal dang /_kun 'byung dang /_'gog pa dang /_lam mngon par 
[\[66b\]]
[\[66b.1\]]rtogs so/_/de nas tshe dang ldan pa grags pa'i ma dang /_chung ma gnyis kyis chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tsom las rgal ba dang /_gzhan gyi dring mi 'jog pa dang /_gzhan gyis mi 
[\[66b.2\]]bkri ba dang /_ston pas bstan pa'i chos rnams la mi 'jigs pa thob nas stan las langs te/_bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/btsun pa bdag cag ni 'phags so/_/bdag cag ni mngon par 
[\[66b.3\]]'phags lags te/_bcom ldan 'das dang /_chos dang /_dge slong gi dge 'dun la skyabs su mchi lags kyis dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/btsun pa de'i slad du 'dir 
[\[66b.4\]]zhal zas kyi mdzad pa mdzad du gsol/_bcom ldan 'das kyis tshe dang ldan pa grags pa'i ma dang /_chung ma gnyis la cang mi gsung bas gnang ngo /_/de nas tshe dang ldan pa grags pa'i ma dang /_chung ma gnyis kyis bcom ldan 'das cang mi gsung bas gnang bar rig nas bcom ldan 'das gdan 
[\[66b.5\]]la bde bar bzhugs pa dang /_gtsang zhing bsod pa'i bza' ba dang /_bca' bdag rang gi lag nas stobs shing tshim par byed de rnam grangs du mar gtsang zhing bsod pa'i bza' ba dang /_bca' bdag rang gi lag nas bstabs shing tshim par byas nas/_bcom ldan 'das 
[\[66b.6\]]kyis gsol zin cing phyag bcabs te lhung bzed gyu bar rig nas stan ches dma' ba zhig blangs te/_bcom ldan 'das kyi spyan sngar chos nyan pa'i phyir 'khod do/_/de nas bcom ldan 'das kyis tshe dang ldan pa grags pa'i ma dang /_chung ma gnyis la chos dang ldan pa'i 
[\[66b.7\]]gtam gyis yang dag par ston/_yang dag par 'dzin du 'jug par mdzad/_yang dag par gzengs stod par mdzad/_yang dag par rab tu dga' bar mdzad de/_rnam grangs du mar chos dang ldan pa'i gtam gyis yang dag par bstan/_yang dag par 'dzin du bcug_/yang 
[\[67a\]]
[\[67a.1\]]dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/bA rA Na sI na khyim bdag rigs kyi gtso bo'i bu gnyis pa dang /_gsum pa dang /_bzhi pa dang /_lnga pa gang po dang /_dri med dang /_ba lang bdag dang /_
[\[67a.2\]]lag [{]bzangs te[,]bzang ste[}]/_/rigs kyi gtso bo'i bu dag gis rigs kyi gtso bo'i bu grags pa skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo zhes thos so/_/thos nas kyang de dag 'di snyam du sems te/_kye ma'o sangs rgyas ni 
[\[67a.3\]]mchog ma yin pa ma yin zhing chos bstan pa yang mchog ma yin pa ma yin te/_gang gi phyir da ltar gyi rigs kyi gtso bo'i bu grags pa re zhig shin tu gzhon pa/_shin tu bde ba 'dod pa yang skra dang /_kha spu bregs te gos ngur smrig bgos nas dad pa yang dag pa kho nas khyim nas 
[\[67a.4\]]khyim med par rab tu byung gis/_ma la bdag cag gis kyang skra dang kha spu bregs te gos ngur smrig bgos nas/_dad pa yang dag pa kho nas khyim nas khyim med par rab tu byung bar bya'o snyam mo/_/de nas rigs kyi gtso bo'i bu gnyis pa dang /_gsum pa dang /_bzhi pa dang /_
[\[67a.5\]]lnga pa gang po dang /_dri med dang /_ba lang bdag dang /_lag [{]bzangs te[,]bzang ste[}]/_/rigs kyi gtso bo'i bu rnams bA rA Na sI nas byung nas bcom ldan 'das gang na ba der dong ste lhags nas/_bcom ldan 'das kyi zhabs gnyis la mgo bos phyag byas te phyogs gcig tu 'khod do/_/phyogs 
[\[67a.6\]]gcig tu 'khod nas rigs kyi gtso bo'i bu gnyis pa dang /_gsum pa dang /_bzhi pa dang /_lnga pa gang po dang /_dri ma med dang /_ba lang bdag dang /_lag [{]bzangs te[,]bzang ste[}]/_/rigs kyi gtso bo'i bu rnams kyis bcom ldan 'das la 'di skad ces gsol to/_/btsun pa legs par 
[\[67a.7\]]gsungs pa'i chos 'dul ba la bdag cag rab tu 'byung ba dang /_bsnyen par rdzogs par dge slong gi dngos po gnang na/_bdag cag bcom ldan 'das kyi spyan sngar tshangs par spyod pa spyad par bgyi'o/_/tshe dang ldan pa de dag gis legs par gsungs pa'i chos 'dul ba la rab tu byung ba 
[\[67b\]]
[\[67b.1\]]dang /_bsnyen par rdzogs par dge slong gi dngos po thob ste/_de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa bdag nyid gtod par gnas so/_/gcig pu dben pa bag yod pa/_rtun pa dang ldan pa bdag nyid gtod par gnas pa na gang gi 
[\[67b.2\]]phyir rigs kyi bu de dag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar byed pa/_tshangs par spyod pa'i mtha' bla na med pa tshe 'di nyid la rang gi mngon par shes pas mngon sum du byas te bsgrubs nas bdag cag gi skye ba zad do/_/
[\[67b.3\]]tshangs par spyod pa bsten to/_/bya ba byas so/_/srid pa 'di las gzhan mi shes so zhes go bar byed cing tshe dang ldan pa de dag sems shin tu rnam par grol ba kun shes pa dang ldan pa'i dgra bcom par gyur to/_/de'i tshe 'jig rten na dgra bcom pa bcu dang /_bcu gcig pa ni bcom 
[\[67b.4\]]ldan 'das so/_/bA rA Na sI na grong mi gtso bo gtso bo rnams kyi khye'u lnga bcus rigs kyi gtso bo'i bu dang po dang /_gnyis pa dang /_gsum pa dang /_bzhi pa dang /_lnga pa ste grags pa dang /_gang po dang /_dri med dang /_ba lang bdag dang /_lag [{]bzangs te[,]bzang ste[}]/_/rigs 
[\[67b.5\]]kyi gtso bo'i bu rnams skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo zhes thos so/_/thos nas kyang de dag 'di snyam du sems te/_kye ma sangs rgyas ni mchog ma yin pa ma yin zhing /_chos bstan pa yang mchog ma yin pa ma 
[\[67b.6\]]yin te/_gang gi phyir da ltar rigs kyi gtso bo'i bu dang po dang /_gnyis pa dang /_gsum pa dang /_bzhi pa dang /_lnga pa ste grags pa dang /_gang po dang /_dri med dang /_ba lang bdag dang /_lag [{]bzangs te[,]bzang ste[}]/_/rigs kyi gtso bo'i bu rnams ni re zhig shin tu gzhon pa/_shin 
[\[67b.7\]]tu bde ba 'dod pa yang skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung gis/_ma la bdag cag kyang skra dang kha spu bregs nas gos ngur smrig bgos nas dad pa yang dag pa kho nas khyim nas khyim med par rab tu 'byung ngo snyam 
[\[68a\]]
[\[68a.1\]]mo/_/de nas grong khyer gyi gtso bo rnams kyi khye'u lnga bcu po dag bA rA Na sI nas byung nas bcom ldan 'das gang na ba der song ste lhags pa dang /_bcom ldan 'das kyi zhabs la mgo bos phyag byas te/_phyogs gcig tu 'khod do/_/phyogs gcig tu 'khod nas grong 
[\[68a.2\]]mi'i gtso bo'i khye'u lnga bcu po dag gis bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu byung ba dang /_bsnyen par rdzogs pa dge slong gi dngos po gnang na bdag cag bcom ldan 'das kyi spyan sngar tshangs par 
[\[68a.3\]]spyod pa spyad par bgyi'o/_/tshe dang ldan pa de dag legs par gsungs pa'i chos 'dul ba la rab tu byung ba dang /_bsnyen par rdzogs pa dge slong gi dngos po thob ste/_de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa/_bdag nyid gtod par 
[\[68a.4\]]gnas so/_/gcig pu dben pa bag yod pa rtun pa dang ldan pa bdag nyid gtod par gnas pa na gang gi phyir rigs kyi bu de dag snga ma bzhin du ji srid sems shin tu rnam par grol ba kun shes pa dang ldan pa'i dgra bcom par gyur to/_/de'i tshe 'jig rten na dgra bcom pa drug cu dang /_
[\[68a.5\]]drug cu gcig pa ni bcom ldan 'das so/_/de nas bcom ldan 'das bA rA Na sI'i drang srong smra ba [{]ri dgas [,]ri dwags [}]kyi nags na bzhugs so/_/de nas bcom ldan 'das kyis dge slong rnams la bka' stsal pa/_dge slong dag nga ni lha dang mi'i 'ching ba gang yin pa thams cad las grol ba yin 
[\[68a.6\]]no/_/dge slong dag khyed kyang lha dang mi rnams kyi 'ching ba gang yin pa thams cad las grol ba yin gyis/_dge slong dag skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams la phan pa dang /_bde ba'i ched du rgyu zhing 
[\[68a.7\]]deng la khyed gnyis shig ni gcig tu ma 'gro zhig_/nga yang lteng rgyas kyi grong khyer sde can gang na ba der rgyu zhing gshegs so/_/de nas bdud sdig can 'di snyam du sems te/_dge sbyong gau ta ma 'di bA rA Na sI'i drang srong smra ba [{]ri dgas [,]ri dwags [}]kyi nags su 'dug nas de nyan thos rnams la 
[\[68b\]]
[\[68b.1\]]'di skad ces chos ston te/_/dge slong dag nga ni lha dang mi'i 'ching ba gang yin pa thams cad las grol ba yin no/_/dge slong dag khyed kyang lha dang mi'i 'ching ba gang yin pa thams cad las grol ba yin gyis/_dge slong dag skye bo mang po la phan pa dang zhes bya 
[\[68b.2\]]ba nas rgyu zhing deng shig ces bya ba'i bar du ste/_nga yang lteng rgyas kyi grong khyer sde can gang na ba der rgyu zhing 'gro'o zhes zer gyis/_ma la bdag gis de la 'di lta ste/_dkrug pa'i las shig bya ba'i phyir nye bar 'gro'o snyam mo/_/de nas bdud sdig can bram ze'i khye'u'i cha byad du bdag nyid mngon par sprul te/_
[\[68b.3\]]bcom ldan 'das gang na ba der dong ste phyin nas bcom ldan 'das kyi spyan sngar 'dug ste tshigs su bcad pas gsol pa/_ma grol grol bar 'du shes na/_/ji ltar bdag nyid grol bar sems/_/bdag nyid dge sbyong ma bkrol bas/_/'ching ba chen pos bcings pa yin/_/de nas 
[\[68b.4\]]bcom ldan 'das 'di snyam du dgongs te/_e ma'o 'di ni bdud sdig can yin te/_'di lta ste dkrug pa'i las kyi phyir nye bar 'ongs so snyam du thugs su chud nas tshigs su bcad de bka' stsal pa/_nga ni lha dang mi rnams kyi/_/'ching ba gang yin kun las grol/_/bar chad byed 
[\[68b.5\]]pa khyod bcom par/_/sdig can de ltar shes par gyis/_/de nas bdud sdig can 'di snyam du sems te/_dge sbyong gau ta ma'i sems kyis bdag shes so snyam du rig nas sdug bsngal zhing yid mi bde la yid gcags nas de nyid du mi snang bar gyur to/_/de nas bcom ldan 
[\[68b.6\]]'das kyis lan gnyis su yang dge slong rnams la bka' stsal pa/_dge slong dag nga ni lha dang mi rnams kyi 'ching ba gang yin pa thams cad las grol ba yin no/_/dge slong dag khyed kyang lha dang mi rnams kyi 'ching ba gang yin pa thams cad las grol ba yin gyis/_
[\[68b.7\]]dge slong dag skye bo mang po la phan pa dang zhes bya ba nas/_rgyu zhing deng shig ces bya ba'i bar gong ma bzhin du'o/_/nga yang lteng rgyas kyi grong khyer sde can gang na ba der gshegs so/_/btsun pa bka' bzhin 'tshal lo zhes dge slong rnams kyis bcom ldan 'das las mnyan 
[\[69a\]]
[\[69a.1\]]nas ljongs rgyu zhing dong ngo /_/de nas bcom ldan 'das kyis bA rA Na sIr ji tsam bzhed kyi bar du bzhugs nas lteng rgyas kyi grong khyer sde can gang na ba der rgyu zhing gshegs te/_rim gyis rgyu zhing gshegs pa dang grong khyer sde can du byon to/_/de nas bcom ldan 
[\[69a.2\]]'das ras bal can gyi nags tshang tshing gang na ba der gshegs te byon nas shing zhig gi drung du brten te nyin par gyi gnas pas bzhugs so/_/de'i tshe drug cu sde bzang po'i tshogs grong khyer sde can gyi phyi rol du nyi ma re re zhing bud med kyis byas pa'i rol mos rtse bar byed/_dga' 
[\[69a.3\]]bar byed dga' dgur spyod par byed pa na de rnams las bud med cig dam bcas pa dral te bros so/_/de nas drug cu sde bzang po'i tshogs bud med de tshol zhing ras bal gyi nags tshang tshing gang na ba der dong ba dang /_drug cu sde bzang po'i tshogs kyis bcom ldan 'das mdzes pa/_dad 
[\[69a.4\]]par 'os pa/_dbang po zhi ba/_thugs zhi ba/_thugs mchog tu dul ba/_zhi ba dang /_dul ba dang ldan pa/_gser gyi mchod sdong lta bur dpal gyis 'bar zhing shing zhig gi drung na brten te bzhugs pa mthong ngo /_/mthong nas kyang bcom ldan 'das gang na ba der dong ste 
[\[69a.5\]]lhags nas bcom ldan 'das la 'di skad ces gsol to/_/bcom ldan 'das ji ga bud med gcig gzigs sam/_gzhon nu dag bud med de khyed cag gi cir 'ong /_btsun pa 'di na bdag cag drug cu sde bzang po'i tshogs grong khyer sde can gyi slad rol du bud med kyis bgyis 
[\[69a.6\]]pa'i rol mos rtse bar bgyid/_dga' bar bgyid dga' dgur spyod par bgyid de/_de rnams dang bdag cag rtse bar bgyid/_dga' bar bgyid/_dga' dgur spyod par bgyid pa na/_bud med gcig dam bcas pa dral te bros nas bdag cag tshol lags so/_/gzhon nu dag ji snyam du 
[\[69a.7\]]sems/_bud med tshol ba gang yin pa dang /_bdag nyid tshol ba gang gdam/_btsun pa bdag cag la bud med kyis ci bgyis/_bdag cag ni bdag nyid tshol ba gang lags pa de gdam lags so/_/gzhon nu dag de'i phyir 'dug shig dang khyed la chos bshad do/_/
[\[69b\]]
[\[69b.1\]]de nas drug cu sde bzang po'i tshogs kyis bcom ldan 'das kyi zhabs gnyis la mgo bos phyag byas te phyogs gcig tu 'khod do/_/phyogs gcig tu 'khod nas bcom ldan 'das kyis drug cu sde bzang po'i tshogs la chos dang ldan pa'i gtam gyis yang dag par bstan pa la 
[\[69b.2\]]sogs pa snga ma bzhin no/_/de nas drug cu sde bzang po'i tshogs kyis stan de nyid la 'khod bzhin du 'phags pa'i bden pa bzhi po 'di lta ste/_sdug bsngal ba dang /_kun 'byung ba dang /_'gog pa dang /_lam mngon par rtogs so/_/de nas drug cu sde bzang po'i 
[\[69b.3\]]tshogs kyis chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tsom las rgal ba dang /_gzhan gyi dring mi 'jog pa dang /_gzhan gyis mi bkri ba dang /_ston pas bstan pa'i chos rnams la mi 
[\[69b.4\]]'jigs pa thob nas stan las langs te bla gos phrag pa gcig tu gzar te bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/btsun pa bdag cag 'phags so/_/mngon par 'phags so/_/bdag cag bcom 
[\[69b.5\]]ldan 'das dang /_chos dang /_dge slong gi dge 'dun la skyabs su mchi lags kyis bdag cag dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/de nas drug cu sde bzang po'i tshogs 
[\[69b.6\]]bcom ldan 'das kyis bka' stsal pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas dong ngo /_/de nas bcom ldan 'das de'i nub mo 'das nas snga dro na bza' sham thabs man bas/_
[\[69b.7\]]lhung bzed dang chos gos bsnams te grong khyer sde can du bsod snyoms la zhugs so/_/de nas bcom ldan 'das grong khyer sde can du bsod snyoms la zhugs pa na 'di snyam du dgongs te/_ma la ngas grong khyer sde can der thog mar su zhig la chos bshad snyam pa las/_de nas bcom 
[\[70a\]]
[\[70a.1\]]ldan 'das 'di snyam du dgongs te/_ngas grong pa'i bu mo dga' mo dang /_dga' stobs ma la thog mar chos bshad par bya ste/_de dag gis nga sngon sdug bsngal spong ba'i rnal 'byor la rjes su brtson pas gnas pa na 'dis mar gsar dang 'o thug sbrang rtsi ltar mngar bas 
[\[70a.2\]]bsnyen bkur byas so snyam mo/_/de nas bcom ldan 'das grong pa'i bu mo dga' mo dang /_dga' stobs ma'i khyim gang na ba der gshegs so/_/grong pa'i bu mo dga' mo dang /_dga' stobs mas bcom ldan 'das rgyang ring po nas mthong ngo /_/mthong nas kyang bcom 
[\[70a.3\]]ldan 'das kyi ched du gdan bshams nas 'di skad ces kyang gsol to/_/bcom ldan 'das tshur spyon/_bcom ldan 'das byon pa legs so/_/bcom ldan 'das gdan bshams pa nyid la bzhugs su gsol/_zhes gsol nas/_bcom ldan 'das gdan bshams pa 
[\[70a.4\]]de nyid la bzhugs so/_/de nas grong pa'i bu mo dga' mo dang /_dga' stobs mas bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas bcom ldan 'das kyis grong pa'i bu mo dga' mo dang /_
[\[70a.5\]]dga' stobs ma la chos dang ldan pa'i gtam gyis yang dag par bstan ces bya ba nas/_mngon par dad nas skyabs su song ngo zhes bya ba'i bar du gong ma bzhin no/_/de nas grong pa'i bu mo dga' mo dang /_dga' stobs mas bcom ldan 'das la 'di skad ces gsol to/_/
[\[70a.6\]]btsun pa de'i slad du 'dir zhal zas kyi mdzad pa mdzad du gsol/_bcom ldan 'das kyis grong pa'i bu mo dga' mo dang /_dga' stobs ma la cang mi gsung bas gnang ngo /_/de nas grong pa'i bu mo dga' mo dang /_dga' stobs mas bcom ldan 'das cang mi 
[\[70a.7\]]gsung bas gnang bar rig cing bcom ldan 'das bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de rnam grangs du mar gtsang zhing bsod pa'i bza' ba dang bca' bdag rang gi lag nas 
[\[70b\]]
[\[70b.1\]]bstabs shing tshim par byas so/_/bcom ldan 'das kyis gsol zin te phyag bcabs shing lhung bzed gyu bar rig nas stan ches dma' ba zhig blangs te/_bcom ldan 'das kyi spyan sngar chos mnyan pa'i phyir 'khod do/_/de nas bcom ldan 'das kyis grong pa'i bu 
[\[70b.2\]]mo dga' mo dang /_dga' stobs ma la chos dang ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad nas gdan las bzhengs te gshegs so/_/de nas bcom ldan 
[\[70b.3\]]'das grong khyer sde can nas gshegs pa na 'di snyam du dgongs te/_ngas yul ma ga ng+hA 'dir ngang tshul bzang por bkur ba'i dge sbyong ngam bram ze gang zhig dbang du byas na de dbang du gyur pas tshegs chung ngus skye bo'i tshogs chen po dbang du 'gyur ba su zhig yod snyam mo/_/de'i tshe lteng 
[\[70b.4\]]rgyas 'od srung ral pa can btsas nas lo brgya nyi shu lon pa rgas pa 'khogs gtugs pa zhig yod pa de ma ga ng+hA'i mi rnams kyis bkur stir bya ba dang /_bla mar bya ba dang /_rjed par bya ba dang /_mchod par bya bas dgra bcom par bkur cing 'khor lnga brgya dang nai rany+dza nA'i chu klung gi 
[\[70b.5\]]'gram gyi bsti gnas na dka' thub spyod do/_/de nas bcom ldan 'das 'di snyam du dgongs te/_lteng rgyas 'od srung ral pa can btsas nas lo brgya nyi shu lon pa rgas 'khogs gtugs pa 'di ma ga ng+hA'i mi rnams kyis zhes bya ba nas dka' thub spyod do zhes bya ba'i bar gong ma bzhin 
[\[70b.6\]]du ste/_ma la ngas lteng rgyas 'od srung ral pa can dbang du bya ste 'di dbang du gyur na tshegs chung ngus skye bo'i tshogs chen po dbang du 'gyur ro snyam mo/_/de nas bcom ldan 'das lteng rgyas 'od srung ral pa can gyi bsti gnas ga na ba der gshegs so/_/lteng rgyas 'od srung 
[\[70b.7\]]ral pa can gyis bcom ldan 'das rgyang ring po nas mthong ngo /_/mthong nas kyang bcom ldan 'das kyi ched du gdan bshams nas 'di skad ces kyang gsol to/_/dge sbyong chen po tshur spyon/_dge sbyong chen po byon pa legs so/_/dge sbyong chen po yun ring po zhig lags na 
[\[71a\]]
[\[71a.1\]]gang nas 'khor 'dir byon/_dge sbyong chen po gdan bshams pa nyid la bzhugs shig ces gsol to/_/bcom ldan 'das kyis gdan bshams pa nyid la bzhugs so/_/de nas lteng rgyas 'od srung ral pa can dang /_bcom ldan 'das lhan cig 
[\[71a.2\]]mngon du yang dag par dga' bar 'gyur ba dang /_mgu bar 'gyur ba'i gtam rnam pa sna tshogs mdzad nas phyogs gcig tu 'dug go_/phyogs gcig tu 'dug pa dang /_bcom ldan 'das kyis lteng rgyas 'od srung ral pa can la 'di skad ces bka' stsal to/_/'od srung 
[\[71a.3\]]gal te khyod la mi bde ba med na khyod kyi me khang du nga zhag gcig cig 'dug go/_/dge sbyong chen po bdag la mi bde ba ma mchis na/_'on kyang de na klu gdug pa zhig gnas te des khyod tho btsams par 'gyur du mchi'o/_/'od srung khyod kyis re zhig gnang bar gyis shig 
[\[71a.4\]]dang tho btsams par mi 'gyur ro/_/dge sbyong chen po gal te khyod la mtho mi 'tsham na dge sbyong chen po ci bde ba kho nar bzhugs shig_/de nas bcom ldan 'das lteng rgyas 'od srung ral pa can gyi me khang gang na ba der gshegs te byon nas me khang gi phyi rol du zhabs bsil 
[\[71a.5\]]nas me khang gi nang du zhugs te/_nyid kyis rtswa'i gding ba bshams nas sku drang por bsrang ste skyil mo krung bcas nas dran pa mngon du phyogs par bzhag ste bzhugs so/_/klu gdug pas bcom ldan 'das rgyang ring po nas mthong ngo /_/mthong nas kyang khros pa'i mthus dud 
[\[71a.6\]]pa phyung ngo /_/bcom ldan 'das kyis kyang rdzu 'phrul gyi mthus dud pa phyung ngo /_/klu gdug pas khro ba'i mthus 'bar bar byas so/_/bcom ldan 'das kyis kyang me'i khams la snyoms par zhugs so/_/de nas klu gdug pa khros pa'i mthu dang /_bcom ldan 'das kyi 
[\[71a.7\]]rdzu 'phrul gyi mthus me khang thams cad 'bar rab tu 'bar kun tu rab tu 'bar te/_me lce gcig tu gyur pas sreg par byed do/_/lteng rgyas 'od srung ral pa can mtshan mo rgyu skar la lta ba na me khang thams cad 'bar rab tu 'bar/_kun tu rab tu 'bar te/_me lce gcig 
[\[71b\]]
[\[71b.1\]]tu gyur nas sreg pa mthong ngo /_/mthong nas kyang 'di snyam du sems te/_dge sbyong chen po gau ta ma 'di ltar mdzes pa klu gdug pas thal bar byas par ma gyur gyur grang /_kyi hud nyon mongs bdag gi tshig ma nyan to snyam mo/_/de nas bcom ldan 'das 'di snyam du dgongs te/_nga lteng rgyas 
[\[71b.2\]]'od srung ral pa can 'khor dang bcas pas phyas spyad kyis ma la ngas rdzu 'phrul ji lta bur mngon par 'du bya ba la sems mnyam par bzhag na mes klu gdug pa'i me zil gyis mnan la/_des kyang de'i lus la gnod par mi byed cing de dul bar byas nas lhung bzed kyi nang du bcug ste/_
[\[71b.3\]]lteng rgyas 'od srung ral pa can de la sbyin pa de lta bu zhig bya'o snyam mo/_/de nas bcom ldan 'das kyis rdzu 'phrul ji lta bu mngon par 'du mdzad pa la thugs mnyam par bzhag na mes klu gdug pa'i me zil gyis mnan la/_des kyang de'i lus la gnod pa mi byed pa de lta bu mngon par 
[\[71b.4\]]'du mdzad de/_de dul bar mkhyen nas lhung bzed du bcug ste/_lteng rgyas 'od srung gang na ba der bsnams te gshegs so/_/lteng rgyas 'od srung ral pa can gyis bcom ldan 'das rgyang ring po nas mthong ngo /_/mthong nas kyang bcom ldan 'das la 'di skad ces gsol to/_/
[\[71b.5\]]dge sbyong chen po gson pa lta zhig_/'od srung gson no/_/dge sbyong chen po khyod kyi lhung bzed na bsnams te byon pa ci/_'od srung klu gdug pa gang gi mthus khyod kyi me khang du mir gyur pa/_rdzu 'phrul dang mi ldan pa gnas su mi ster ba de ngas btul nas lhung bzed du bcug nas 
[\[71b.6\]]khyer te 'ongs so/_/de nas lteng rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag cag kyang dgra bcom pa yin no snyam mo/_/de nas bcom ldan 'das lteng rgyas 'od srung ral pa can gyi bsti 
[\[71b.7\]]gnas kyi nags tshang tshing na bzhugs so/_/de'i tshe lteng rgyas 'od srung ral pa can gyi bsti gnas na bram ze'i khye'u lnga brgya tsam me la yongs su spyod pa re re'i me thab gsum gsum ste/_/me thab stong lnga brgya yod do/_/de nas bram ze'i khye'u de rnams me la yongs su spyod par 'dod 
[\[72a\]]
[\[72a.1\]]na me spar bar ma nus so/_/de nas bram ze'i khye'u de rnams lteng rgyas 'od srung ral pa can gang na ba der song ste phyin nas/_lteng rgyas 'od srung ral pa can la 'di skad ces smras so/_/mkhan po mkhyen par mdzod cig_/'dir bdag cag zhugs la yongs su spyod par 
[\[72a.2\]]'tshal na zhugs de spar bar rngo ma thogs lags so/_/de nas lteng rgyas 'od srung ral pa can 'di snyam du sems te/_dge sbyong chen po bdag gi nye 'khor na gnas na de'i mthu zhig ma byung grang snyam mo/_/de nas lteng rgyas 'od srung ral pa can bcom ldan 'das gang na ba der song ste 
[\[72a.3\]]phyin nas/_bcom ldan 'das la 'di skad ces gsol to/_/dge sbyong chen po mkhyen par mdzod cig_/'dir bdag gi bram ze'i khye'u lnga brgya tsam me la yongs su spyod par 'tshal na/_me de spar bar rngo ma thogs nas bdag 'di snyam du sems te/_bdag gi nye 'khor na dge 
[\[72a.4\]]sbyong chen po bzhugs na de'i mthu zhig ma byung grang snyam bgyid do/_/'od srung me spar bar 'dod dam dge sbyong chen po spar du gsol/_de nas 'di ltar sangs rgyas rnams kyi sangs rgyas kyi mthu dang /_lha rnams kyi lha'i mthus me de rang nyid 'bar bar gyur to/_/de nas lteng 
[\[72a.5\]]rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che zhing mthu che ba yin te ya mtshan che mod kyi/_bdag kyang dgra bcom pa yin no snyam mo/_/de nas bram ze'i khye'u de rnams me la yongs su spyad nas me gsad par 'dod na gsad par ma nus so/_/
[\[72a.6\]]de nas bram ze'i khye'u de rnams lteng rgyas 'od srung ral pa can gang na ba der dong ste lhags nas lteng rgyas 'od srung ral pa can la 'di skad ces smras so/_/mkhan po mkhyen par mdzod cig_/'dir bdag cag zhugs la yongs su spyad nas zhugs dgum par 'tshal na dgum 
[\[72a.7\]]pa'i rngo ma thogs lags so/_/de nas lteng rgyas 'od srung ral pa can 'di snyam du sems te/_dge slong chen po bdag gi nye 'khor na gnas na de'i mthu zhig ma byung grang snyam mo/_/de nas lteng rgyas 'od srung ral pa can bcom ldan 'das gang na ba der dong ste phyin nas bcom ldan 'das 
[\[72b\]]
[\[72b.1\]]la 'di skad ces gsol to/_/dge sbyong chen po mkhyen par mdzad du gsol/_/'dir bdag gi bram ze'i khye'u rnams zhugs la yongs su spyad nas zhugs dgum par 'tshal na dgum pa'i rngo ma thogs nas bdag 'di snyam du sems te/_/bdag gi nye 'khor na dge sbyong 
[\[72b.2\]]chen po bzhugs na de'i mthu zhig ma byung grang snyam bgyid do/_/'od srung me de bsad dam/_dge sbyong chen po dgum du gsol/_de nas 'di ltar sangs rgyas rnams kyi sangs rgyas kyi mthu dang /_lha rnams kyi lha'i mthus me de rang nyid shi'o/_/de nas lteng rgyas 'od 
[\[72b.3\]]srung ral pa can 'di snyam du sems te/_'di ltar dge sbyong chen po ni rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/_/de nas yang dus gzhan zhig na lteng rgyas 'od srung ral pa can rang nyid me la yongs su spyod par 'dod na spar bar 
[\[72b.4\]]ma nus so zhes bya ba nas/_bdag kyang dgra bcom pa yin no zhes bya ba'i bar du gong ma bzhin no snyam mo/_/de bzhin du yongs su spyad nas gsad par 'dod na zhes bya ba nas/_bdag kyang dgra bcom pa yin no zhes bya ba'i bar du gong ma bzhin no/_/de nas dus gzhan zhig na 
[\[72b.5\]]lteng rgyas 'od srung ral pa can gyi me khang thams cad 'bar rab tu 'bar/_kun tu rab tu 'bar te me lce gcig tu gyur nas sreg par byed pa de la lteng rgyas 'od srung ral pa can 'khor dang bcas pa dang /_gzhan yang skye bo'i tshogs chen po rnams kyis bsgrims kyang 
[\[72b.6\]]gsad par ma nus so/_/de nas lteng rgyas 'od srung ral pa can 'di snyam du sems te/_bdag gi nye 'khor na dge sbyong chen po gnas na de'i mthu zhig byung bar ma gyur grang snyam mo/_/de nas lteng rgyas 'od srung ral pa can bcom ldan 'das gang na ba der song ste phyin nas 
[\[72b.7\]]bcom ldan 'das la 'di skad ces gsol to/_/dge sbyong chen po mkhyen par mdzad du gsol/_dge sbyong chen po 'dir bdag gi me khang thams cad 'bar rab tu 'bar/_kun tu rab tu 'bar te/_me lce gcig tu gyur nas sreg par bgyid pa de la bdag 'khor dang bcas pa 
[\[73a\]]
[\[73a.1\]]dang /_gzhan yang skye bo'i tshogs chen pos bsgrims na zhugs dgum pa'i rngo ma thogs nas bdag 'di snyam du sems te/_bdag gi nye 'khor na dge sbyong chen po bzhugs na de'i mthu zhig byung bar ma gyur grang snyam bgyid do/_/'od srung me de zhi bar bya'am/_dge sbyong 
[\[73a.2\]]chen po zhi bar mdzad du gsol/_de nas 'di ltar sangs rgyas rnams kyi sangs rgyas kyi mthu dang /_lha rnams kyi lha'i mthus me khang de rang nyid zhi bar gyur to/_/de nas lteng rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che zhing mthu che ba 
[\[73a.3\]]yin te ya mtshan che mod kyi bdag kyang dgra bcom pa yin no snyam mo/_/de nas bcom ldan 'das lteng rgyas 'od srung ral pa can gyi bsti gnas kyi nags tshang tshing na bzhugs so/_/de nas rgyal po chen po bzhi po dag kha dog 'phags pas mtshan mo la bab pa na bcom ldan 'das 
[\[73a.4\]]gang na ba der dong ste lhags nas bcom ldan 'das kyi zhabs la mgo bos phyag byas te de rnams dper na me'i phung po 'bar rab tu 'bar/_kun tu rab tu 'bar te/_me lce gcig tu gyur nas sreg par byed pa bzhi mthong ngo /_/mthong nas kyang 'di snyam du sems te/_dge 
[\[73a.5\]]sbyong chen po yang me la yongs su spyod de 'di ltar de'i spyan snga na me'i phung po 'bar rab tu 'bar/_kun tu rab tu 'bar te/_me lce gcig tu gyur nas sreg par byed pa bzhi yod do snyam mo/_de nas lteng rgyas 'od srung ral pa can nang par sngar langs te bcom ldan 'das gang 
[\[73a.6\]]na ba der song ste phyin nas bcom ldan 'das la 'di skad ces gsol to/_/dge sbyong chen po mkhyen par mdzad du gsol/_'dir bdag ma dang sum rgyu skar rnams la lta ba na dge sbyong chen po'i spyan snga na zhugs kyi phung po 'bar rab tu 'bar/_kun tu rab tu 'bar te/_me lce 
[\[73a.7\]]gcig tu gyur te sreg par byed pa bzhi mthong ngo /_/mthong nas kyang 'di snyam du sems te/_dge sbyong chen po yang me la yongs su spyod do/_/'di ltar de'i spyan snga na me'i phung po 'bar rab tu 'bar/_kun tu rab tu 'bar te/_me lce gcig tu gyur nas sreg par bgyid pa 
[\[73b\]]
[\[73b.1\]]bzhi mchis so snyam mo/_/'od srung cing me la yongs su spyod dam/_nga me la yongs su mi spyod de/_mkhas pa kun nas nyon mongs las/_/sems ni yongs su zlog byed kyi/_/me 'am yang na chu dag la/_/yongs bsten yon tan ci zhig yod/_/de lta mod kyi 'dir mdang sum 
[\[73b.2\]]rgyal po chen po bzhi po dag kha dog 'phags pas mtshan mo la bab pa na nga gang na ba der 'ongs te lhags nas nga'i zhabs gnyis la mgo bos phyag byas te de rnams dper na me'i phung po 'bar rab tu 'bar/_kun tu rab tu 'bar te/_me lce gcig tu gyur nas sreg par byed pa bzhi po lta 
[\[73b.3\]]bu'i lus kyis phyogs gcig tu 'dug pa yin no/_/de nas lteng rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/_/de nas lha rnams kyi dbang po brgya 
[\[73b.4\]]byin kha dog 'phags pas mtshan mo la bab pa na bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te/_de dper na me'i phung po 'bar rab tu 'bar/_kun tu rab tu 'bar te/_me lce gcig tu gyur pa bzhi po 
[\[73b.5\]]de dag pas ches lhag cing ches 'phags la ches bzang ba lta bu'i lus kyis phyogs gcig tu 'dug go/_/lteng rgyas 'od srung ral pa can de nyid kyi mtshan mo rgyu skar rnams la lta ba na/_bcom ldan 'das kyi spyan snga na me'i phung po 'bar zhes bya ba nas/_dge sbyong chen po rdzu 
[\[73b.6\]]'phrul che zhing mthu che ba yin te/_ya mtshan che mod kyi bdag kyang dgra bcom pa yin no snyam mo zhes bya ba'i bar du gong ma bzhin no/_/de nas mi mjed kyi bdag po tshangs pa kha dog 'phags pas mtshan mo la bab pa na bcom ldan 'das gang na ba der song ste phyin nas/_bcom ldan 
[\[73b.7\]]'das kyi zhabs la mgo bos phyag byas te/_de dper na me'i phung po bzhi po de dag nyid snga ma bzhin du sreg pa zhes bya ba nas/_me'i phung po chen po lnga po de me lce gcig tu gyur nas sreg par byed do zhes bya ba'i bar de dag pas kyang ches lhag cing ches 'phags la ches bzang ba 
[\[74a\]]
[\[74a.1\]]lta bu'i lus kyis phyogs gcig tu 'dug go/_/lteng rgyas 'od srung ral pa can de nyid kyi mtshan mo rgyu skar rnams la lta ba na bcom ldan 'das kyi spyan snga na me'i phung po chen po 'bar zhes bya ba nas/_dge sbyong chen po rdzu 'phrul che zhing mthu che ba yin te/_ya mtshan che 
[\[74a.2\]]mod kyi bdag kyang dgra bcom pa yin no snyam mo zhes bya ba'i bar du gong ma bzhin no/_/de'i tshe lteng rgyas 'od srung ral pa can gyi 'dug gnas na mchod sbyin zhag bdun pa byed pa la bab bo/_/de nas lteng rgyas 'od srung ral pa can 'di snyam du sems te gal te mag d+hA'i mi rnams kyis dge sbyong 
[\[74a.3\]]chen po 'di ltar rdzu 'phrul che zhing mthu che ba yin par shes na de nyid la bya ba byed par sems kyi bdag la ni de lta ma yin pa'i gnas yod kyis/_kye ma dge sbyong chen po zhag bdun zhig 'di nas gzhan du song yang ci ma rung snyam mo/_/de nas bcom ldan 'das kyi thugs kyis lteng rgyas 'od srung ral 
[\[74a.4\]]pa can gyi sems mkhyen nas zhag bdun gzhan du bzhud do/_/de'i tshe zhag bdun du lteng rgyas 'od srung ral pa can la rnyed pa dang /_bkur sti chen po byung nas/_bza' ba dang bca' ba rab tu mang po dang ldan/_skye bo'i tshogs chen po yang dbang du gyur to/_/de nas lteng rgyas 'od srung 
[\[74a.5\]]ral pa can gyi 'dug gnas na mchod sbyin zhag bdun du byas zin pa dang 'di snyam du sems te/_zhag bdun po 'di la bdag la rnyed pa dang /_bkur sti chen po byung nas bza' ba dang /_bca' ba rab tu mang po dang ldan/_skye bo'i tshogs chen po yang dbang du gyur gyis kye 
[\[74a.6\]]ma da ni dge sbyong chen po 'ongs kyang ci ma rung bdag gis de yang de la bsod snyoms spyod du gzhug go snyam mo/_/de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can gang na ba der gshegs so/_/lteng rgyas 'od 
[\[74a.7\]]srung ral pa can gyis bcom ldan 'das rgyang ring po nas mthong ngo /_/mthong nas kyang bcom ldan 'das la 'di skad ces gsol to/_/dge sbyong chen po byon tam/_'od srung 'ongs so/_/dge sbyong chen po khyod ci'i slad du zhag bdun 'di nas gzhan du bzhud lags/_'od srung 
[\[74b\]]
[\[74b.1\]]khyod kyi 'dug gnas na mchod sbyin zhag bdun du byed pa la bab nas 'di snyam du gal te ma ga d+hA'i mi rnams kyis dge sbyong chen po ni 'di ltar rdzu 'phrul che zhing 'di ltar mthu che ba yin no bar shes na de kho na la bya ba byed par sems kyi bdag la ni de lta ma yin pa'i gnas 'di yod par 'gyur gyis 
[\[74b.2\]]kye ma dge sbyong chen po zhag bdun zhig 'di nas gzhan du song yang ci ma rung snyam sems pa ma yin nam/_/nga'i thugs kyis khyod kyi sems shes nas zhag bdun 'di nas gzhan du song ngo /_/'o na ci'i slad du 'dir byon lags/_'od srung khyod kyi mchod sbyin zhag bdun du byas zin 
[\[74b.3\]]nas 'di snyam du bdag la zhag bdun du rnyed pa dang /_bkur sti chen po byung zhing bza' ba dang bca' ba rab tu mang po dang yang ldan/_skye bo'i tshogs chen po yang dbang du gyur gyis kye ma dge sbyong chen po 'ongs kyang ci ma rung bdag gis de yang de la yongs su longs spyod du gzhug go 
[\[74b.4\]]snyam du sems pa ma yin nam dge sbyong chen po de lta lags so/_/nga'i thugs kyis khyod kyi sems shes nas nga 'ongs pa yin no/_/dge sbyong chen po ci bde ba kho nar longs spyad du gsol/_de nas lteng rgyas 'od srung ral pa can 'di snyam du sems te/_'di ltar dge sbyong chen po 
[\[74b.5\]]rdzu 'phrul che zhing mthu che ba yin te/_ya mtshan che mod kyi bdag kyang dgra bcom pa yin no snyam mo/_/de nas lteng rgyas 'od srung ral pa can gyis bcom ldan 'das la 'di skad ces gsol to/_/dge sbyong chen po de'i slad du bdag gi nye 'khor du bzhugs shig dang bdag gis khyod la 
[\[74b.6\]]chos dang 'thun pa'i 'tsho ba sbyar ro/_/bcom ldan 'das kyis lteng rgyas 'od srung ral pa can la cang mi gsung bas gnang ngo /_/de nas lteng rgyas 'od srung ral pa can gyis bcom ldan 'das kyi ched du rang kho nas g.yos byas nas bcom ldan 'das gang na ba der song ste phyin nas bcom 
[\[74b.7\]]ldan 'das la 'di skad ces gsol to/_/dge sbyong chen po gdugs tshod lags shing mchis na dge sbyong chen po da de'i dus la bab par dgongs su gsol/_'od srung de'i phyir song shig nga yang 'ong ngo /_/de nas bcom ldan 'das kyis lteng rgyas 'od srung ral pa can song nas ring po ma 
[\[75a\]]
[\[75a.1\]]lon par mkhyen nas ji ltar thugs mnyam par bzhag na shing 'dzam bu zhes bya ba gang gis 'dzam bu gling du gdags pa de las kha dog dang dri dang ro dang ldan pa'i 'dzam bu'i snye ma rnams kyis lhung bzed bkang nas bsnams te/_lteng rgyas 'od srung ral pa can gyi bsti gnas 
[\[75a.2\]]gang na ba der gshegs pa de lta bu'i ting nge 'dzin la snyoms par zhugs te byon nas gdan bshams pa nyid la bzhugs so/_/de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa can gyis bcom ldan 'das bsti gnas kyi gdan bshams pa nyid la 
[\[75a.3\]]bzhugs pa mthong ngo /_/mthong nas kyang 'di skad ces gsol to/_/dge sbyong chen po byon tam/_'od srung 'ongs so/_/dge sbyong chen po khyod kyi lhung bzed na ci mchis/_'dir ngas 'od srung khyod song nas ring po ma lon par mkhyen nas/_ji ltar thugs mnyam par bzhag 
[\[75a.4\]]na shing 'dzam bu zhes bya ba gang gis 'dzam bu gling du gdags pa de las kha dog dang dri dang ro dang ldan pa'i 'dzam bu'i snye ma rnams kyis lhung bzed bkang nas 'dir phyin pa de lta bu'i ting nge 'dzin la snyoms par zhugs kyis gal te 'dod na longs spyod cig_/dge sbyong chen po ci bde ba kho nar 
[\[75a.5\]]'tshal lags so/_/de nas lteng rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che zhing mthu che ba yin te/_ya mtshan che mod kyi bdag kyang dgra bcom pa yin no snyam mo/_/shing 'dzam bu zhes bya ba gang gis 'dzam bu'i gling du gdags pa 
[\[75a.6\]]de dang /_ha cang mi ring ba zhig na a ru ra'i nags dang /_bil ba'i nags dang ka pid tha'i nags dang /_skyu ru ra 'i nags kyang de bzhin no/_/byang gi sgra mi snyan gyi gling du gshegs nas ma rmos ma btab pa'i 'bras sA lus lhung bzed bkang ste bsnams nas lteng rgyas 'od srung ral pa can gyi 
[\[75a.7\]]bsti gnas gang na ba der gshegs te byon nas gdan bshams pa nyid la bzhugs so/_/de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa can gyis bcom ldan 'das bsti gnas kyi gdan bshams pa nyid la bzhugs pa mthong ngo /_/mthong nas kyang 'di skad ces 
[\[75b\]]
[\[75b.1\]]gsol to/_/dge sbyong chen po byon tam/_'od srung 'ongs so/_/dge sbyong chen po khyod kyi lhung bzed na ci mchis 'dir ngas 'od srung khyod song nas ring po ma lon par mkhyen nas ji ltar thugs mnyam par bzhag na byang gi sgra mi snyan gyi gling du gshegs nas ma rmos ma btab pa'i 'bras sA lu'i 
[\[75b.2\]]'bras lhung bzed bkang nas 'dir phyin pa de lta bu'i ting nge 'dzin la snyoms par zhugs kyis gal te 'dod na longs spyod cig_/dge slong chen po ci bde ba kho nar 'tshal lags so/_/de nas lteng rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che 
[\[75b.3\]]zhing mthu che ba yin te ya mtshan che mod kyi bdag kyang dgra bcom pa yin no snyam mo/_/de nas bcom ldan 'das kyis lteng rgyas 'od srung ral pa can las bsod snyoms bzhes nas phyogs gzhan zhig tu bzhugs nas zhal zas kyi bya ba mdzad do/_/de nas bcom ldan 'das la chus chu'i 
[\[75b.4\]]dgos pa zhig byung ngo /_/de nas lha'i dbang po brgya byin gyis bcom ldan 'das la chus chu'i dgos pa byung bar shes nas bcom ldan 'das gang na ba der song ste phyin nas/_bcom ldan 'das kyi spyan sngar lag pas sa la bsnun pa dang /_de nas bkod ma chen po zhig byung ste chu bab pa de 
[\[75b.5\]]la bcom ldan 'das kyis chus chu'i bya ba mdzad do/_/lteng rgyas 'od srung ral pa can bsti gnas na 'chag pa na bkod ma chen po byung ste chu bab pa mthong ngo /_/mthong nas 'di snyam du sems te/_chu 'di sngon ni med na chu 'di da ltar gang nas byung snyam mo/_/de nas lteng rgyas 'od srung ral 
[\[75b.6\]]pa can bcom ldan 'das gang na ba der song ste phyin nas bcom ldan 'das la 'di skad ces gsol to/_/dge sbyong chen po mkhyen par mdzad du gsol/_bdag 'dir bsti gnas na 'chag pa na bkod ma chen po'i chab cig mthong ngo /_/mthong nas kyang bdag 'di snyam du sems te/_
[\[75b.7\]]chu 'di sngon ma mchis na da ltar chu 'di gang nas bab snyam bgyid do/_/'od srung 'dir khyod las bsod snyoms bzhes nas phyogs 'dir bzhugs te zhal zas kyi bya ba mdzad pa na nga la chus chu'i dgos pa zhig byung ngo /_/de nas lha rnams kyi dbang po brgya byin gyis nga la chus chu'i dgos pa byung bar 
[\[76a\]]
[\[76a.1\]]shes nas nga gang na ba der 'ongs te phyin nas nga'i mdun du lag pas sa la bsnun pa las de nas bkod ma chen po zhig byung ba de la ngas chus chu'i bya ba mdzad de/_/'od srung rdzing 'di ni lag pas brkos pa zhes bya'o/_/de nas lteng rgyas 'od srung ral pa can 'di snyam du sems te/_
[\[76a.2\]]'di ltar dge sbyong chen po rdzu 'phrul che zhing mthu che ba yin te/_ya mtshan che mod kyi bdag kyang dgra bcom pa yin no snyam mo/_/de nas bcom ldan 'das phye ma red du yang dag 'jog las bzhengs nas rdzing lag pas brkos pa gang na ba der gshegs te byon nas rdzing lag pas brkos pa'i 'gram 
[\[76a.3\]]gyi mtha' gcig tu na bza' chos gos rnams bzhag ste rdzing lag pas brkos par zhugs nas sku khrus mdzad nas/_rdzing lag pas brkos pa nas byung bar bzhed pa na shing ardzu na gang na ba de logs su phyag brkyang ngo /_/de nas ardzu na'i yal ga chen po dud par gyur te/_de la bcom ldan 
[\[76a.4\]]'das kyis gzung nas rdzing lag pas brkos pa nas byung ngo /_/lteng rgyas 'od srung ral pa can bsti gnas na 'chag pa na rdzing lag pas brkos pa'i 'gram na ardzu na'i yal ga chen po dud pa zhig mthong ngo /_/mthong nas kyang 'di snyam du sems te/_ardzu na'i yal ga 'di sngon ni dud par ma 
[\[76a.5\]]gyur na/_ardzu na'i yal ga chen po 'di da su zhig gis btud snyam mo/_/de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/_/dge sbyong chen po mkhyen par mdzad du gsol/_bdag 'dir bsti gnas 
[\[76a.6\]]na 'chag pa na rdzing lag pas brkos pa'i 'gram na ardzu na'i yal ga chen po dud par mthong ngo /_/mthong nas kyang bdag 'di snyam du sems te/_/ardzu na'i yal ga chen po 'di sngon ni dud par ma gyur nad su zhig gis btud snyam bgyid do/_/'od srung 'dir phye ma red nang 
[\[76a.7\]]du yang dag 'jog las bzhengs nas/_rdzing lag pas brkos pa'i 'gram gang na ba der gshegs te byon nas rdzing lag pas brkos pa'i 'gram gyi mtha' gcig tu na bza' chos gos rnams bzhag ste rdzing lag pas brkos par zhugs te lus khrus byas nas/_rdzing lag pas 
[\[76b\]]
[\[76b.1\]]brkos pa nas byung bar 'dod nas shing ardzu na 'di dag gang na ba de logs su lag pa brkyang ba dang /_de nas ardzu na'i yal ga chen po 'di dud par gyur te/_de la ngas 'jus nas rdzing lag pas brkos pa nas byung ngo /_/'od srung 'di ni ardzu na lag pas bzung ba zhes bya'o/_/de nas 
[\[76b.2\]]lteng rgyas 'od srung ral pa can 'di snyam du sems te/_'di ltar dge sbyong chen po rdzu 'phrul che zhing mthu che ba yin te/_ya mtshan che mod kyi bdag kyang dgra bcom pa yin no snyam mo/_/de'i tshe bcom ldan 'das kyis phyag dar khrod pa'i sha na'i ras dag brnyes nas/_de nas bcom 
[\[76b.3\]]ldan 'das 'di snyam du dgongs te/_nga'i phyag dar khrod pa'i sha na'i ras gang du bkru snyam mo/_/de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas ri brag cig las rdo leb che la ring ba zhig blangs nas bcom ldan 'das gang na ba der song 
[\[76b.4\]]ste phyin nas bcom ldan 'das la 'di skad ces gsol to/_/bcom ldan 'das phyag dar khrod pa'i sha na'i ras dag 'di la bkru bar gsol/_de la bcom ldan 'das kyis phyag dar khrod pa'i sha na'i ras rnams bkrus so/_/de nas bcom ldan 'das 'di snyam du dgongs te/_nga'i phyag dar 
[\[76b.5\]]khrod pa'i sha na'i ras rnams gang du dgram snyam pa dang /_de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas brag cig las rdo leb che la ring ba zhig khyer nas/_bcom ldan 'das gang na ba der song ste phyin nas bcom ldan 'das la 'di 
[\[76b.6\]]skad ces gsol to/_/bcom ldan 'das 'di la phyag dar khrod pa'i sha na'i ras rnams dgram du gsol/_de la bcom ldan 'das kyis phyag dar khrod pa'i sha na'i ras dag bkram mo/_/lteng rgyas 'od srung ral pa can bsti gnas na 'chag pa na rdo leb che la ring ba dag mthong ngo /_/
[\[76b.7\]]mthong nas kyang 'di snyam du sems te/_rdo leb che la ring ba 'di dag sngon ni med na rdo leb che la ring ba 'di dag da su zhig gis khyer te 'ongs snyam mo/_/de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/_/
[\[77a\]]
[\[77a.1\]]dge sbyong chen po mkhyen par mdzad du gsol/_'dir bdag bsti gnas na 'chag pa na rdo leb che la ring ba dag cig mthong ngo /_/mthong nas kyang bdag 'di snyam du sems te/_rdo leb che la ring ba 'di dag sngon ni ye ma mchis na/_rdo leb che la ring ba 'di dag da su zhig 
[\[77a.2\]]gis 'tshal te mchis snyam bgyid do/_/'od srung 'dir ngas phyag dar khrod pa'i sha na'i ras dag brnyes so/_/de nas nga 'di snyam du dgongs te/_phyag dar khrod pa'i sha na'i ras dag gang du bkru snyam pa dang /_de nas lha rnams kyi dbang po brgya byin gyi sems kyis nga'i dgongs pa shes 
[\[77a.3\]]nas/_brag cig las rdo leb che la ring ba zhig blangs te nga gang na ba der 'ongs te phyin nas nga la 'di skad ces gsol to/_/bcom ldan 'das 'di la phyag dar khrod pa'i sha na'i ras rnams bkru bar gsol/_ngas de la phyag dar khrod pa'i sha na'i ras rnams bkrus so/_/nga 'di 
[\[77a.4\]]snyam du dgongs te/_ngas phyag dar khrod pa'i sha na'i ras rnams gang du dgram snyam pa dang /_de nas lha rnams kyi dbang po brgya byin gyi sems kyis nga'i dgongs pa shes nas brag cig las rdo leb che la ring ba zhig blangs te nga gang na ba der 'ongs te byin nas nga la 'di skad ces gsol 
[\[77a.5\]]to/_/bcom ldan 'das 'di la phyag dar khrod pa'i sha na'i ras rnams dgram du gsol/_ngas de la phyag dar khrod pa'i sha na'i ras rnams bkram mo/_/'od srung rdo leb che zhing ring ba 'di dag ni gnod sbyin gyis blangs pa zhes bya'o/_/de nas lteng rgyas 'od srung ral pa can 'di 
[\[77a.6\]]snyam du sems te 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/_/de nas bcom ldan 'das lteng rgyas 'od srung ral pa can gyi bsti gnas kyi nags tshang tshing na bzhugs so/_/de'i tshe nai rany+dza nA'i chu cher 
[\[77a.7\]]zug nas bab bo/_/de nas bcom ldan 'das chu klung mi gang bas lhag pas khebs pa'i steng na rdul gyis yog pa bla gab med pa la 'chag pas 'chag par mdzad do/_/de nas lteng rgyas 'od srung ral pa can 'di snyam du sems te/_dge sbyong chen po de ltar mdzes pa chu chen po brug pas khyer 
[\[77b\]]
[\[77b.1\]]bar ma gyur gyur grang /_ma la bdag gis dge sbyong chen po btsal snyam du bsams nas shing gcig pa'i gru'i nang du zhugs te/_bcom ldan 'das btsal ba na lteng rgyas 'od srung ral pa can gyis bcom ldan 'das chu klung mi gang bas lhag par khebs pa'i steng nas rdul gyis yog pa bla 
[\[77b.2\]]gab med pa na 'chag pas 'chag pa mthong ngo /_/mthong nas kyang bcom ldan 'das la 'di skad ces gsol to/_/dge sbyong chen po gson nam/_'od srung gson no/_/dge sbyong chen po zhugs shing gcig pa'i grur 'jug gam/_'od srung 'jug go/_/de nas bcom ldan 'das 
[\[77b.3\]]'di snyam du dgongs te/_ma la ngas ji ltar thugs mnyam par bzhag na shing gcig pa'i gru ji ltar chu la 'jug pa de lta bu'i rdzu 'phrul mngon par 'du bya ba 'du bya'o snyam nas/_de nas bcom ldan 'das kyis ji ltar thugs mnyam par bzhag nas shing gcig pa'i gru ji lta bar 
[\[77b.4\]]chu la 'jug par de lta bu'i rdzu 'phrul mngon par 'du mdzad do/_/de nas lteng rgyas 'od srung ral pa can 'di snyam du sems te/_/'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/_/de nas bcom ldan 'das kyi 
[\[77b.5\]]thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can la 'di skad ces bka' stsal to/_/'od srung ral pa can khyod ni dgra bcom pa ma yin/_dgra bcom pa'i 'bras bu mngon sum du bya ba'i phyir zhugs pa ma yin te/_dgra bcom pa'i 
[\[77b.6\]]lam gang yin pa de yang mi shes so/_/de nas lteng rgyas 'od srung ral pa can 'di snyam du sems te/_dge sbyong chen po gau ta ma'i thugs kyis bdag gi sems mkhyen to snyam du rig nas bcom ldan 'das la 'di skad ces gsol to/_/dge sbyong chen po bdag legs par 
[\[77b.7\]]gsungs pa'i chos 'dul ba la rab tu byung ba dang /_bsnyen par rdzogs pa dge slong gi dngos po 'thob pa lta na dge sbyong chen po'i spyan sngar ba dag tshangs par spyod pa spyad par bgyi'o/_/'od srung khyod kyi 'khor la bltas sam/_dge sbyong chen po ma bltas lags so/_/'od srung de'i phyir 
[\[78a\]]
[\[78a.1\]]re zhig 'khor la ltos shig_/'dir khyod lta bu'i mi grags pa dang ldan pa shes nyen can rnams kyis ni 'khor la lta ba legs pa yin no/_/de nas lteng rgyas 'od srung ral pa can rang gi bsti gnas gang na ba der song ste phyin nas bram ze'i khye'u rnams la smras pa/_bram ze'i 
[\[78a.2\]]khye'u dag shes par gyis shig_/bram ze'i khye'u dag kho bo ni dge sbyong chen po'i spyan sngar tshangs par spyod pa spyad na/_shes ldan dag ci byed/_mkhan po bdag cag gis cung zad ci 'tshal ba de thams cad ni mkhan po la brten nas lags pas gal te mkhan po dge sbyong chen po'i spyan 
[\[78a.3\]]sngar tshangs par spyod pa spyad na bdag cag kyang mkhan po rab tu byung ba'i rjes su rab tu 'byung ngo /_/bram ze'i khye'u dag khyed kyis de'i phyir g.yang gzhi dang shing shun dang /_'khar ba dang /_ril ba spyi blugs dang /_blugs gzar 'di da ga chu klung nai rany+dza nA'i 'gram du 'or cig_/
[\[78a.4\]]mkhan po bka' bzhin 'tshal zhes bram ze'i khye'u de rnams kyis g.yang gzhi dang /_shing shun dang /_'khar ba dang /_ril pa spyi blugs dang /_blugs gzar rnams chu klung nai rany+dza nA'i 'gram du bor nas lteng rgyas 'od srung ral pa can gang na ba der song ste phyin nas lteng rgyas 
[\[78a.5\]]'od srung ral pa can la 'di skad ces smras so/_/mkhan po 'di ltar bdag cag gis bdag cag gi bgyi ba gang lags pa de bgyis lags so/_/de nas lteng rgyas 'od srung ral pa can 'khor lnga brgya dang bcom ldan 'das gang na ba der song ste phyin nas bcom ldan 'das la 'di 
[\[78a.6\]]skad ces gsol to/_/dge sbyong chen po bdag gis 'khor la bltas lags te bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa lta na bdag dge sbyong chen po'i spyan sngar tshangs par spyod pa spyad par bgyi'o/_/'od srung 
[\[78a.7\]]tshur shog_/tshangs par spyod pa spyad cig_/de nyid kyis che dang ldan pa de dag rab tu byung ba dang /_des bsnyen par rdzogs pa dang /_des dge slong gi dngos por gyur to/_/de'i tshe lteng rgyas 'od srung ral pa can gyi spun chu klung 'od srung dang /_ga yA 'od srung gnyis 'khor nyis brgya 
[\[78b\]]
[\[78b.1\]]lnga bcu nyis brgya lnga bcu dang /_chu klung nai rany+dza nA'i mjug gi 'gram gyi bsti gnas na dka' thub spyod do/_/chu klung 'od srung dang /_ga yA 'od srung spun gyis g.yang gzhi dang /_shing shun dang /_'khar ba dang /_ril ba spyi blugs dang /_blugs gzar de dag chu klung nai rany+dza nAs khyer 
[\[78b.2\]]ba mthong ngo /_/mthong nas kyang de dag 'di snyam du sems te/_bdag cag gi tshangs pa mtshungs par spyod pa rnams rgyal po'am/_chom rkun nam/_me'am chus nyes dmigs 'ga' zhig byung bar ma gyur grang /_ma la bdag gis tshangs pa mtshungs par spyod pa rnams btsal lo 
[\[78b.3\]]snyam mo/_/de nas chu klung 'od srung dang /_ga yA 'od srung spun dag lteng rgyas 'od srung ral pa can tshol zhing lteng rgyas 'od srung ral pa can gyi bsti gnas gang na ba der dong ba dang de'i tshe tshe dang ldan pa lteng rgyas 'od srung ral pa can skra byi snam sbyar bgos nas 'khor lnga brgya dang /_bcom 
[\[78b.4\]]ldan 'das kyi spyan snga na chos mnyan pa'i phyir 'khod do/_/chu klung 'od srung dang /_ga yA 'od srung gis lteng rgyas 'od srung ral pa can skra byi snam sbyar bgos nas bcom ldan 'das kyi spyan snga na chos mnyan pa'i phyir 'dug pa mthong ngo /_/mthong nas kyang tshe dang ldan pa lteng rgyas 'od 
[\[78b.5\]]srung ral pa can la 'di skad ces smras so/_/'od srung 'di mchog yin la de mchog ma yin nam/_'od srung dag 'di ni mchog yin te de ni ma yin no/_/de nas chu klung 'od srung dang /_ga yA 'od srung spun dag 'di snyam du sems te/_sangs rgyas bcom ldan 'das ni mchog ma 
[\[78b.6\]]yin pa ma yin zhing chos bshad pa yang mchog ma yin pa ma yin te/_gang gi phyir da ltar lteng rgyas 'od srung ral pa can btsas nas lo brgya nyi shu lhag lon pa rgas 'khogs gtugs pa ma ga d+hA'i mi rnams kyis bkur stir byas/_bla mar byas/_rjed par byas/_mchod par 
[\[78b.7\]]byas shing dgra bcom par bkur ba de yang lan gnyis kyi bar du dge sbyong chen po'i spyan sngar rab tu byung bar khas blangs kyis ma la bdag cag kyang dge sbyong chen po'i spyan sngar tshangs par spyod pa spyad par bya'o snyam du bsams nas bcom ldan 'das la 'di skad ces gsol to/_/dge 
[\[79a\]]
[\[79a.1\]]sbyong chen po bdag cag legs par gsungs pa'i chos 'dul ba la rab tu byung ba dang /_bsnyen par rdzogs pa dge slong gi dngos po 'thob pa lta na/_bdag cag dge sbyong chen po'i spyan sngar tshangs par spyod pa spyad par bgyi'o/_/khyod kyis 'khor la bltas 
[\[79a.2\]]sam/_dge sbyong chen po ma bltas lags so/_/'od srung dag de'i phyir re zhig 'khor la ltos shig_/'di ltar khyod lta bu'i mi grags pa dang ldan pa/_shes nyen can dag gis ni 'khor la lta ba legs pa yin no/_/de nas chu klung 'od srung dang /_g.yA 'od srung spun rang gi bsti 
[\[79a.3\]]gnas gang na ba der dong ste phyin nas bram ze'i khye'u rnams la 'di skad ces smras so/_/bram ze'i khye'u dag shes par gyis shig_/kho bo cag ni dge sbyong chen po'i spyan sngar tshangs par spyad pa spyod na/_shes ldan dag ci byed/_mkhan po dag bdag cag cung zad ci 'tshal ba de 
[\[79a.4\]]thams cad ni mkhan po dag la brten nas lags pas gal te mkhan po dag dge sbyong chen po'i spyan sngar tshangs par spyad pa spyod na/_bdag cag kyang mkhan po dag rab tu byung ba'i rjes su rab tu 'byung ngo /_/bram ze'i khye'u dag de'i dus da yin par shes par gyis shig_/de nas chu klung 
[\[79a.5\]]'od srung dang /_ga yA 'od srung spun 'khor nyis brgya lnga bcu nyis brgya lnga bcu dang /_bcom ldan 'das gang na ba der dong ste lhags nas bcom ldan 'das la 'di skad ces gsol to/_/dge sbyong chen po bdag cag gis 'khor la bltas lags te/_dge sbyong chen po bdag cag 
[\[79a.6\]]legs par gsungs pa'i chos 'dul ba la rab tu byung ba dang /_bsnyen par rdzogs pa dge slong gi dngos po 'thob pa lta na bdag cag kyang dge sbyong chen po'i spyan sngar tshangs par spyod pa spyad par bgyi'o/_/'od srung dag tshur sheg_/tshangs par spyad pa spyod cig_/de nyid kyis tshe dang 
[\[79a.7\]]ldan pa de rnams rab tu byung ba dang des bsnyen par rdzogs pa dang /_des dge slong gi dngos por gyur to/_/de nas bcom ldan 'das kyis ral pa can stong po de dag rab tu byung ba snyen par rdzogs par mdzad nas lteng rgyas su ji tsam bzhed kyi bar du bzhugs nas/_ga ya gang na ba 
[\[79b\]]
[\[79b.1\]]der rgyu zhing gshegs te rim gyis rgyu zhing gshegs pa na ga yAr byon nas ga yA'i mgo'i mchod rten la sngon gyi ral pa can thams cad rab tu byung ba'i dge slong stong dang thabs cig tu bzhugs so/_/de nas bcom ldan 'das kyis dge slong stong po de la cho 'phrul rnam pa gsum gyis 'doms 
[\[79b.2\]]par mdzad de/_rdzu 'phrul gyi cho 'phrul dang /_kun rjod pa'i cho 'phrul dang rjes su bstan pa'i cho 'phrul lo/_/de la bcom ldan 'das kyi rdzu 'phrul gyi cho 'phrul ni 'di yin te/_de nas bcom ldan 'das kyis ji ltar thugs mnyam par gzhag pa nyid kyi gdan gyi nang du mi snang 
[\[79b.3\]]bar gyur cing shar phyogs kyi steng gi bar snang la mngon par 'phags nas spyod lam rnam pa bzhi mdzad de/_'di lta ste/_'chag pa dang /_bzhengs pa dang /_bzhugs pa dang /_mnal bar mdzad do/_/me'i ting nge 'dzin la snyoms par zhugs par mdzad de/_me'i ting nge 
[\[79b.4\]]'dzin la snyoms par zhugs pa na/_sangs rgyas bcom ldan 'das kyi sku las 'od zer rnam pa sna tshogs dag 'byin par mdzad do/_/'di lta ste/_sngon po dang /_ser po dang /_dmar po dang /_dkar po dang /_le brgan dang /_shel gyi kha dog go/_/cho 'phrul zung du ston par mdzad de 
[\[79b.5\]]sku'i smad nas me 'bar bar mdzad la/_sku'i stod las chu grang mo'i rgyun 'bebs par mdzad do/_/sku'i stod nas me 'bar bar mdzad la/_sku'i smad nas chu grang mo'i rgyun 'bebs par mdzad pa de lta bu'i ting nge 'dzin la snyoms par zhugs so/_/shar phyogs la ji lta ba bzhin du lho dang /_
[\[79b.6\]]nub dang /_byang phyogs su yang de bzhin no/_/phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du mdzad pa rnams bsdus te/_dge slong gi dge 'dun gyi gung la gdan bshams pa nyid la bzhugs te/_de la 'di ni bcom ldan 'das kyi rdzu 'phrul 
[\[79b.7\]]gyi cho 'phrul yin no/_/de la bcom ldan 'das kyi kun rjod pa'i cho 'phrul ni 'di yin te/_dge slong dag khyod kyi sems ni 'di lta bu'o/_/khyod kyi yid ni 'di lta bu'o/_/rnam par shes pa ni 'di lta bu'o/_/'di ni rtog cig_/'di ni ma rtog cig_/'di ni yid la byos shig_/
[\[80a\]]
[\[80a.1\]]'di ni yid la ma byed cig_/'di ni spongs shig_/'di ni ma spang zhig_/'di ni lus kyis mngon sum du byas la rdzogs par gyis te mnos shig_/'di ni bcom ldan 'das kyi kun rjod pa'i cho 'phrul yin no/_/de la bcom ldan 'das kyi rjes su bstan pa'i cho 
[\[80a.2\]]'phrul ni 'di yin te/_dge slong dag 'di thams cad ni kun tu 'bar ba yin no/_/dge slong dag thams cad kun tu 'bar ba de ci yin zhe na/_dge slong dag mig dang /_gzugs dang /_mig gi rnam par shes pa dang /_mig gi 'dus te reg pa kun tu 'bar ba yin zhing mig gi 
[\[80a.3\]]'dus te reg pa'i rkyen gyis nang gi tshor ba bde ba'am/_sdug bsngal ba'am/_bde ba yang ma yin sdug bsngal ba yang ma yin pa 'byung ba gang yin pa de yang kun tu 'bar ba yin no/_/dge slong dag rna ba dang /_sna dang /_lce dang /_lus dang /_yid dang /_chos dang /_yid kyi 
[\[80a.4\]]rnam par shes pa dang /_yid kyi 'dus te reg pa ni kun tu 'bar ba yin zhing yid kyi 'dus te reg pa'i rkyen gyis nang gi tshor ba bde ba'am/_sdug bsngal ba'am/_bde ba yang ma yin/_sdug bsngal ba yang ma yin pa 'byung ba gang yin pa de yang kun tu 'bar ba yin 
[\[80a.5\]]no/_/gang gis kun tu 'bar ba 'dod chags kyi me dang /_zhe sdang gi me dang /_gti mug gi mes kun tu 'bar ba/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa ste 
[\[80a.6\]]sdug bsngal gyis kun tu 'bar ba'o zhes smra'o/_/de la 'di ni bcom ldan 'das kyis rjes su bstan pa'i cho 'phrul yin no/_/chos kyi rnam grangs 'di bshad pa na/_sngon thams cad ral pa can du gyur pa'i dge slong de dag len pa med par zag pa rnams las sems rnam 
[\[80a.7\]]par grol lo/_/de nas bcom ldan 'das ga yA'i mgo'i mchod rten la sngon thams cad ral pa can du gyur pa'i dge slong stong po thams cad kyang dgra bcom pa/_zag pa zad pa/_bya ba byas pa/_byed pa byas pa/_khur bor ba/_rang gi don rjes su thob pa/_srid par kun tu sbyor ba 
[\[80b\]]
[\[80b.1\]]yongs su zad pa/_yang dag pa'i shes pas sems shin tu rnam par grol ba sha stag dang thabs cig tu bzhugs so/_/rgyal po gzugs can snying po'i zho shas 'tsho ba'i mi rnams ljongs rgyu ba na/_shAkya rnams kyi gzhon nu gangs ri'i ngos chu bo skal ldan shing rta'i 'gram drang srong 
[\[80b.2\]]ser skya'i bsti gnas dang /_ha cang yang mi ring ba zhig tu byung ba de bram ze mtshan mkhan dang /_ltas mkhan rnams kyis gal te khyim par gyur te/_khyim na gnas na ni 'khor los sgyur ba'i rgyal po chos dang ldan pa chos kyi rgyal po mtha' bzhir rnam par rgyal ba rin po che sna bdun 
[\[80b.3\]]dang ldan par 'gyur te/_de'i rin po che sna bdun ni 'di lta bu dag yin par 'gyur ro/_/'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa blon po rin po che 
[\[80b.4\]]yin no/_/de la bu stong yang tshang bar 'byung bar 'gyur te/_dpa' ba rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis 
[\[80b.5\]]bda' ba med la chos dang 'thun zhing snyoms pas legs par phab ste gnas par 'gyur ro/_/gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur na/_de bzhin gshegs pa dgra bcom pa yang dag par 
[\[80b.6\]]rdzogs pa'i sangs rgyas su 'jig rten du sgra rnam par grags par 'gyur bar lung bstan to zhes thos so/_/thos nas kyang ma gad+hA'i rgyal po bzo sbyangs gzugs can snying po gang na ba der song ste phyin nas ma gad+hA'i rgyal po bzo sbyangs gzugs can snying po la 'di skad ces smras so/_/lha mkhyen 
[\[80b.7\]]par mdzad du gsol/_bdag cag 'dir lha'i yul na rgyu ba na shAkya rnams kyi gzhon nu gangs ri'i ngos zhes bya ba nas/_de bzhin gshegs pa dgra bcom pa yang dag par rdzogs pa'i sangs rgyas su 'jig rten du sgra rnam par grags par 'gyur bar lung bstan pa zhig thos so zhes bya 
[\[81a\]]
[\[81a.1\]]ba'i bar gong ma bzhin du'o/_/lha de khum shig_/lha ches gtso bo bas ches gtso bor 'gyur du mchi'o/_/grong pa dag shAkya rnams kyi gzhon nu gangs ri'i ngos zhes bya ba nas/_grags par 'gyur ro zhes bya ba'i bar gong ma bzhin te/_lha de khum shig_/lha 
[\[81a.2\]]ches gtso bo bas ches gtso bor 'gyur du mchi'o zhes khyed cag de skad ma smra zhig_/de ci'i phyir zhe na/_grong pa dag shAkya rnams kyi gzhon nu zhes bya ba nas byung ba zhes bya ba'i bar gong ma bzhin du ste/_/gal te 'khor los sgyur ba'i rgyal por gyur na de'i g.yog bya'o/_/gal te 
[\[81a.3\]]skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur te/_de bzhin gshegs pa dgra bcom pa yang dag par rdzogs pa'i sangs rgyas su 'jig rten du sgra rnam par grags par gyur na de'i nyan thos su khas blang 
[\[81a.4\]]bar bya'o/_/de nas ma ga d+hA'i rgyal po bzo sbyangs gzugs can snying po steng gi khang [{]bzangs kyi [,]bzang gi [}]gzhi la 'dug nas smon pa'i gzhi lnga la smon par byed de/_kye ma'o bdag gi yul du 'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas 
[\[81a.5\]]rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa bcom ldan 'das byung ba dang de la yang blta ba'i phyir bdag nye bar 'gro ba dang /_nye bar song ba na des kyang bdag la 
[\[81a.6\]]chos bshad pa dang /_bdag gis kyang chos bshad pa de shes pa dang /_bdag gis chos shes nas bslab pa bcas shing bslab pa de yang bdag gis blangs te gnas kyang ci ma rung snyam mo/_/de nas bcom ldan 'das kyis dge slong rnams la bka' stsal pa/_dge slong 
[\[81a.7\]]dag ma ga d+hA'i rgyal po bzo sbyangs gzugs can snying po de steng gi khang [{]bzangs kyi [,]bzang gi [}]gzhi la 'dug nas/_smon pa'i gzhi lnga smon par byed de/_kye ma'o bdag gi yul du 'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas zhes bya ba'i bar gong 
[\[81b\]]
[\[81b.1\]]ma bzhin no/_/ma ga d+hA'i rgyal po bzo sbyangs gzugs can snying po'i zho shas 'tsho bdag cig ljongs rgyu ba na/_shAkya rnams kyi gzhon nu gangs ri'i ngos chu bo skal ldan shing rta'i 'gram drang srong ser skya'i bsti gnas dang /_ha cang yang mi ring ba zhig tu byung ba gang yin pa de bram ze mtshan 
[\[81b.2\]]mkhan dang ltas mkhan zhes bya ba nas 'jig rten du sgra rnam par grags par 'gyur ro zhes lung bstan pa zhes bya ba'i bar gong ma bzhin du'o/_/de skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag par 
[\[81b.3\]]rdzogs pa'i byang chub mngon par rdzogs par sangs rgyas pas de ga yA na ga yA'i mgo'i mchod rten la sngon thams cad ral pa can du gyur pa'i dge slong stong thams cad kyang dgra bcom pa zag pa zad pa bya ba byas pa/_byed pa byas pa/_khur bor ba/_bdag gi don rjes su thob pa/_
[\[81b.4\]]srid par kun tu sbyor ba yongs su zad pa/_yang dag pa'i shes pas sems shin tu rnam par grol ba sha stag dang thabs cig tu bzhugs so/_/zhes thos so/_/thos nas kyang ma ga d+hA'i rgyal po bzo sbyangs gzugs can snying po gang na ba der dong ste lhags nas ma ga d+hA'i rgyal po bzo 
[\[81b.5\]]sbyangs gzugs can snying po la 'di skad ces smras so/_/lha mkhyen par mdzad du gsol/_bdag cag 'di na lha'i yul na rgyu ba na/_shAkya rnams kyi gzhon nu gang lags pa de zhes bya ba nas/_'jig rten du sgra rnam par grags par 'gyur ro zhes bya ba'i bar gong ma bzhin du ste/_
[\[81b.6\]]de skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag par rdzogs pa'i byang chub mngon par rdzogs par sangs rgyas nas/_de ga yA na ga yA'i mchod rten la sngon thams cad ral pa can du gyur pa'i dge 
[\[81b.7\]]slong thams cad kyang dgra bcom pa/_zag pa zad pa zhes bya ba nas/_yang dag pa'i shes pas sems shin tu rnam par grol ba sha stag dang thabs cig tu bzhugs so/_/zhes bya ba'i bar du ste/_lha de dag la bkur sti mdzod cig dang /_de lta na lha gtso bo bas ches gtso bor 'gyur ro/_/
[\[82a\]]
[\[82a.1\]]de nas ma ga d+hA'i rgyal po bzo sbyangs gzugs can snying pos mi zhig la bsgo ba/_kwa'i nang rje tshur khyod bcom ldan 'das gang na ba der song la song nas kho bo'i tshig 'di dag gis bcom ldan 'das kyi zhabs gnyis la mgo bos phyag byos la gnod pa chung ngam/_nyam nga ba_
[\[82a.2\]]chung ngam/_'tsho'am/_bskyod pa yang ngam/_stobs dang /_bde ba dang /_sku nyams dang ldan nam/_reg par spyod dam zhes zhus la 'di skad ces kyang gsol cig_/bcom ldan 'das dge slong gi dge 'dun dang thabs cig la ji srid 'tsho'i bar du na bza' chos gos dang /_
[\[82a.3\]]bsod snyoms dang /_gzims cha dang /_snyun dpyad kyi rkyen sman dang /_yo byad rnams kyis bsnyen bkur bgyid na/_bcom ldan 'das rgyal po'i khab tu gshegs su gsol zhes gsol cig_/lha bka' bzhin 'tshal zhes mi des ma ga d+hA'i rgyal po bzo sbyangs gzugs 
[\[82a.4\]]can snying po las mnyan nas bcom ldan 'das gang na ba der song ste phyin nas/_bcom ldan 'das kyi zhabs gnyis la mgo bos phyag 'tshal te phyogs gcig tu 'dug nas/_bcom ldan 'das la mi des 'di skad ces gsol to/_/btsun pa bcom ldan 'das kyi zhabs gnyis 
[\[82a.5\]]la ma ga d+hA'i rgyal po bzo sbyangs gzugs can snying po mgo bos phyag 'tshal nas/_gnod pa chung ngam/_nyam nga ba chung ngam zhes bya ba nas/_reg par spyod dam zhes bya ba'i bar du gong ma bzhin du ste snyun gsol lags so/_/kye mi khyod dang ma ga d+hA'i rgyal po bzo sbyangs gzugs 
[\[82a.6\]]can snying po bde bar gyur cig_/btsun pa ma ga d+hA'i rgyal po bzo sbyangs gzugs can snying po'i mchid nas/_'di skad ces bdag bcom ldan 'das dge slong gi dge 'dun dang /_thabs cig la ji srid 'tsho'i bar du na bza' dang /_chos gos dang /_bsod snyoms dang /_
[\[82a.7\]]gzims cha dang /_snyun dpyad kyi rkyen sman dang /_yo byad rnams kyis bsnyen bkur bgyid na bcom ldan 'das rgyal po'i khab tu gshegs su gsol zhes mchi lags so/_/bcom ldan 'das kyis de la cang mi gsung bas gnang ngo /_/de nas mi des bcom ldan 'das cad 
[\[82b\]]
[\[82b.1\]]mi gsung bas gnang bar rig nas/_bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas song ngo /_/de nas bcom ldan 'das sngon thams cad ral pa can du gyur pa'i dge slong gi dge 'dun chen po thams cad kyang dgra bcom 
[\[82b.2\]]pa zag pa zad pa zhes bya ba nas/_yang dag pa'i shes pas sems shin tu rnam par grol ba zhes bya ba'i bar sha stag dang thabs cig tu ma ga d+hA'i ljongs rgyu zhing gshegs pa na/_yul ma ga d+hA pa rnams kyi mchod rten legs par rab gnas ltang brang gi tshal yod pa gang na ba der gshegs so/_/
[\[82b.3\]]de nas bcom ldan 'das legs par rab gnas su byon nas/_ma ga d+hA pa rnams kyi mchod rten legs par rab gnas ltang brang gi tshal yod pa na bzhugs so/_/ma ga d+hA'i rgyal po bzo sbyangs gzugs can snying pos bcom ldan 'das sngon thams cad ral pa can du gyur pa'i dge 
[\[82b.4\]]slong gi dge 'dun chen po stong gi dge slong gi dge 'dun chen po zhes bya ba nas/_sems shin tu rnam par grol ba zhes bya ba'i bar du ste/_ma ga d+hA'i ljongs rgyu zhing gshegs pa na/_ma ga d+hA pa rnams kyi mchod rten legs par rab gnas ltang brang gi tshal yod pa gang na ba der gshegs te/_
[\[82b.5\]]ma ga d+hA pa rnams kyi mchod rten legs par rab gnas ltang brang gi tshal yod pa na bzhugs so/_/zhes thos so/_/thos nas kyang shing rta bzang po'i nang du zhugs te/_rgyal po'i mthu chen po dang /_rgyal po'i 'byor pa chen pos rta dang shing rta brgya stong snyed dang lhan cig 'khor brgya 
[\[82b.6\]]phrag du ma dang rgyal po'i khab nas byung nas bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar song ba na/_de'i shing rta'i 'khor lo sa'i nang du bying bar gyur to/_/des bsams pa bdag gis las skyon can cung zad cig byas par ma gyur grang 
[\[82b.7\]]snyam mo/_/lha rnams kyis de la smras pa/_rgyal po chen po khyod kyis las skyon can ma byas mod kyi khyod dang lhan cig las mtshungs par spyod pa gang yin pa de dag btson ra na 'dug gis de dag thon cig_/rgyal pos smras pa/_gal te de lta na gdon no zhes rgyal pos btson rnams 'don du 
[\[83a\]]
[\[83a.1\]]bcug go/_/yang rgyal po phyir byung bar brtsams pa na de'i dbu rgyan sgo la thug go/_/des yang bsams pa/_bdag gis ni gdon mi za bar las skyon can zhig byas te des na bdag la ltas ngan pa gzhan sgo la dbu rgyan thug pa 'di byung ngo snyam mo/_/lha de rnams kyis 
[\[83a.2\]]yang smras pa/_rgyal po chen po khyod kyis las skyon can ma byas mod kyi khyod dang lhan cig las mtshungs par spyad pa gang yin pa de dag kha cig ni 'dus kyang kha cig ni yul ljongs gzhan ga ge mo zhes bya ba dag na las kyi mtha' byed cing 'dug pa de dag sbron cig_/rgyal pos yul de na 
[\[83a.3\]]gnas pa'i skye bo'i tshogs thams cad kyang bkug go/_/de nas rgyal po gzugs can snying po shing rta khri nyis stong dang /_zhabs 'bring ba rta pa'i tshogs khri brgyad stong dang /_ma ga d+hA'i bram ze dang khyim bdag brgya stong phrag du ma dang lhan cig rgyal po'i khab nas byung ste/_bcom 
[\[83a.4\]]ldan 'das la blta ba dang /_bsnyen bkur bya ba'i phyir bcom ldan 'das kyi spyan sngar song ngo /_/de ji tsam bzhon pa'i sa'i bar du bzhon pas song ste/_bzhon pa las babs nas rkang pa kho nas kun dga' ra bar zhugs so/_/ma ga d+hA'i rgyal po bzo sbyangs gzugs can 
[\[83a.5\]]snying pos thag ji tsam nas bcom ldan 'das mthong ba'i bar de nas rgyal po'i mtshan ma lnga po ze'u kha dang /_gdugs dang /_ral gri dang /_nor bu'i rnga yab dang /_lham khra bo rnams phud do/_/de nas ma ga d+hA'i rgyal po bzo sbyangs gzugs can snying pos rgyal po'i mtshan 
[\[83a.6\]]ma lnga bzhag nas bcom ldan 'das ga na ba der song ste phyin pa dang bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de de rang gi ming nas phyung ste lan gsum du gsol pa/_btsun pa bdag ni ma ga d+hA'i rgyal po bzo sbyangs 
[\[83a.7\]]gzugs can snying po lags so/_/btsun pa bdag ni ma ga d+hA'i rgyal po bzo sbyangs gzugs can snying po lags so/_/rgyal po lags so/_/rgyal po de de bzhin no/_/de de bzhin te/_rgyal po chen po khyod ma ga d+hA'i rgyal po bzo sbyangs gzugs can snying po yin no rgyal 
[\[83b\]]
[\[83b.1\]]po chen po khyod ma ga d+hA'i rgyal po bzo sbyangs gzugs can snying po yin no/_/rgyal po yin no/_/rgyal po chen po khyod rang gi stan ji lta ba la 'dug shig_/de nas ma ga d+hA'i rgyal po bzo sbyangs gzugs can snying pos bcom ldan 'das kyi zhabs gnyis la mgo bos phyag 
[\[83b.2\]]byas te phyogs gcig tu 'dug go/_/ma ga d+hA'i bram ze dang /_khyim bdag kha cig ni bcom ldan 'das kyi zhabs gnyis la mgo bos phyag byas te/_phyogs gcig tu 'khod do/_/kha cig ni bcom ldan 'das dang lhan cig mngon du yang dag par dga' ba dang /_
[\[83b.3\]]yang dag par mgu bar 'gyur ba'i gtam rnam pa sna tshogs byas te phyogs gcig tu 'khod do/_/kha cig ni bcom ldan 'das gang na ba de logs su thal mo sbyar ba btud de 'khod do/_/kha cig gis ni bcom ldan 'das rgyang ring po nas mthong nas cang mi smra bar phyogs 
[\[83b.4\]]gcig tu 'khod do/_/de'i tshe tshe dang ldan pa lteng rgyas 'od srung 'khor dang bcas te de nyid du 'dus shing 'dug par gyur to/_/de nas ma ga d+hA'i bram ze dang /_khyim bdag rnams 'di snyam du sems te/_ci dge sbyong chen po lteng rgyas 'od srung ral pa can gyi tshangs par spyod pa la 
[\[83b.5\]]spyad dam/_'on te lteng rgyas 'od srung ral pa can dge sbyong chen po'i tshangs par spyad pa la spyod snyam mo/_/de nas bcom ldan 'das kyi thugs kyis ma ga d+hA'i bram ze dang /_khyim bdag rnams kyi sems mkhyen nas tshe dang ldan pa lteng rgyas 'od srung ral pa can la tshigs su 
[\[83b.6\]]bcad pa'i dbyangs kyis dri ba rmas pa/_lteng rgyas gnas pa khyod 'dir ci mthong na/_/me spangs nas ni brtul shugs 'di dag spyod/_khyod kyis ji ltar me yi mchod spangs pa/_/don de 'od srung nga la smra bar gyis/_/lteng rgyas 'od srung gis gsol pa/_'di na 
[\[83b.7\]]kha cig zas skom de bzhin ro/_/'dod pa dag dang bud med kho na smra/_/de dag phung po'i dri mar rab mthong ste/_/des bdag mchod sbyin mi dga' bsreg blugs min/_/khyod ni 'dod dang bza' dang btung ba dang /_/de bzhin ro la yid ni mi dga' na/_/lha mi 'jig rten la 
[\[84a\]]
[\[84a.1\]]ci khyod kyi yid/_/dga' ba yin nam 'od srung dri yis smros/_/phung po ma mchis zhi ba ci ma mchis/_/'dod sred ma chags gzhan du 'gyur ma mchis/_/gzhan gyis mi bkri'i go 'phang mchog mthong ste/_/des bdag mchod sbyin mi dga' bsreg blugs 
[\[84a.2\]]min/_/go 'phang mi nyams mchog ni ma mthong bas/_/mchod sbyin brtul zhugs dang ni zhugs dag gis/_/grol snyam bdag gi yid ni rmongs gyur te/_/dmus long gyur nas skye shi'i rjes bzhin mthong /_/skyob pa gtso bo mchog gis legs bshad pa/_/go 'phang 
[\[84a.3\]]'dus ma byas te bzod mthong na/_/thub pa gau tam rnam par 'dren khyod ni/_/skye bo phal chen don brtson bden la zhugs/_/bcom ldan 'das kyis bka' stsal pa/_khyod kyis rtogs pa legs rtogs te/_/khyod kyis nyes par bsams ma yin/_/rab tu phye 
[\[84a.4\]]ba'i chos rnams las/_/gtso bo gang yin de blangs so/_/'od srung 'khor skyo bskyed cig_/de nas tshe dang ldan pa lteng rgyas 'od srung bcom ldan 'das kyis skabs phye nas ji ltar sems mnyam par bzhag na rang gi stan gyi nang du mi snang bar gyur to/_/shar phyogs 
[\[84a.5\]]kyi steng gi bar snang la mngon par 'phags nas spyod lam rnam pa bzhi byed de/_snga ma bzhin du phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du bya ba dag bsdus te bla gos phrag pa gcig tu gzar nas pus mo g.yas pa'i lha nga sa la 
[\[84a.6\]]btsugs te bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das ni bdag gi ston pa lags so/_/bdag ni bcom ldan 'das kyi nyan thos lags so/_/bcom ldan 'das ni bdag gi ston pa 
[\[84a.7\]]lags so/_/bdag ni bcom ldan 'das kyi nyan thos lags so/_/'od srung de de bzhin no/_/de de bzhin te/_'od srung nga ni khyod kyi ston pa yin no/_/khyod ni nga'i nyan thos yin no/_/'od srung nga ni khyod kyi ston pa yin no/_/khyod ni nga'i nyan thos yin no/_/'od srung khyod rang gi stan ji 
[\[84b\]]
[\[84b.1\]]lta ba la 'dug shig_/de nas tshe dang ldan pa lteng rgyas 'od srung gis bcom ldan 'das kyi zhabs gnyis la mgo bos phyag byas te phyogs gcig tu 'dug go/_/de nas ma ga d+hA'i bram ze dang khyim bdag rnams 'di snyam du sems te/_dge sbyong chen po ni lteng rgyas 'od srung ral 
[\[84b.2\]]pa can gyi tshangs par spyod pa la mi spyod kyi lteng rgyas 'od srung ral pa can nyid ni dge sbyong chen po'i tshangs par spyod pa la spyod do snyam mo/_/de nas bcom ldan 'das kyis ma ga d+hA'i rgyal po bzo sbyangs gzugs can snying po la bka' stsal pa/_rgyal po chen po gzugs la skye ba yang yod/_
[\[84b.3\]]'jig pa yang yod/_de'i skye ba dang 'jig pa yang rig par bya'o/_/rgyal po chen po tshor ba dang /_'du shes dang /_'du byed dang /_rnam par shes pa la skye ba yang yod/_'jig pa yang yod de/_/de'i skye ba dang /_'jig pa yang rig par bya'o/_/rgyal po chen po yang 
[\[84b.4\]]rigs kyi bus gzugs kyi skye ba dang 'jig pa'i chos nyid rig nas gzugs de yongs su shes so/_/rgyal po chen po rigs kyi bus tshor ba dang /_'du shes dang /_'du byed dang /_rnam par shes pa'i skye ba dang /_'jig pa'i chos nyid rig nas rnam par shes pa de yongs su 
[\[84b.5\]]shes so/_/rgyal po chen po rigs kyi bus gzugs yongs su shes na gzugs la bdag gam bdag gir khas mi len na mi 'dzin lhag par mi gnas mngon par zhen par mi byed do/_/rgyal po chen po rigs kyi bus tshor ba dang /_'du shes dang /_'du byed dang /_rnam par 
[\[84b.6\]]shes pa yongs su shes na bdag gam bdag gir khas mi len na mi 'dzin lhag par mi gnas mngon par zhen par mi byed do/_/rgyal po chen po rigs kyi bus gzugs la bdag gam bdag gir khas mi len/_mi 'dzin/_lhag par mi gnas/_mngon par zhen par mi byed na 
[\[84b.7\]]tshad med cing grangs med pa'i mya ngan las 'das pa yin no zhes smra'o/_/rgyal po chen po rigs kyi bus tshor ba dang /_'du shes dang /_'du byed dang /_rnam par shes pa la bdag gam bdag gir khas mi len mi 'dzin/_lhag par mi gnas/_mngon par zhen par 
[\[85a\]]
[\[85a.1\]]mi byed na tshad med cing grangs med pa'i mya ngan las 'das pa yin no zhes smra'o/_/de nas ma ga d+hA'i bram ze dang khyim bdag rnams 'di snyam du sems te/_gal te gzugs bdag ma yin/_tshor ba dang /_'du shes dang /_'du byed dang /_rnam par shes pa 
[\[85a.2\]]bdag ma yin na/_'o na bdag gam/_sems can nam/_srog gam/_skye ba po'am/_gso ba po'am/_gang zag gam/_shed las skyes sam/_shed bu'am/_byed pa po'am/_byed du 'jug pa po'am/_shes pa po'am/_kun nas shes pa po'am/_slong 
[\[85a.3\]]ba po'am/_kun nas slong ba po'am/_smra ba po'am/_kun nas smra ba po'am/_tshor ba po'am/_kun nas tshor ba po gang yin pa nam yang ma byung 'byung bar mi 'gyur zhing da ltar yang yod pa gang gis de dang der dge ba dang /_sdig pa'i las byas pa rnams kyi rnam 
[\[85a.4\]]par smin pa so sor nyams su myong zhing gang gis phung po 'di bor te phung po gzhan dang nying mtshams sbyor ba de su zhig yin par 'gyur snyam mo/_/de nas bcom ldan 'das kyi thugs kyis ma ga d+hA'i bram ze dang khyim bdag rnams kyi sems mkhyen nas dge slong rnams la 
[\[85a.5\]]bka' stsal pa/_dge slong dag bdag bdag ces bya ba ni byis pa so so'i skye bo thos pa dang mi ldan pas btags pa'i rjes su ltung ba yin te/_'di la bdag ce'am/_bdag gi med kyi dge slong dag skye ba na sdug bsngal 'di skye zhing 'gag pa na yang sdug bsngal 
[\[85a.6\]]'di 'gag go/_/skye ba na 'du byed rnams skye zhing 'gag pa na'ang 'du byed rnams 'gag par 'gyur te/_rgyu de dang rkyen de la brten nas sems can rnams kyi 'du byed kyi rgyud 'jug go/_/dge slong dag de bzhin gshegs pas 'du byed kyi nying mtshams sbyor ba 
[\[85a.7\]]thugs su chud nas sems can rnams kyi 'chi 'pho dang skye ba 'dogs par mdzad de/_/dge slong dag ngas lha'i spyan rnam par dag pa'i mi las 'das pas sems can rnams kyi 'chi 'pho zhes bya ba nas/_bde 'gro mtho ris kyi 'jig rten du lha rnams su skye bar 'gyur ro/_/
[\[85b\]]
[\[85b.1\]]zhes bya bar mkhyen to zhes bya ba'i bar du gong ma bzhin no/_/dge slong dag ngas de ltar mkhyen cing de ltar gzigs pas nga 'di skad ces bdag gam/_sems can nam zhes bya ba nas tshor ba po zhes bya ba'i bar gong ma bzhin du ste/_gang nam yang ma byung 'byung bar mi 'gyur 
[\[85b.2\]]zhing da ltar yang yod pa ma yin pas gang gis de dang der sdig pa'i las byas pa rnams kyi rnam par smin pa so sor nyams su myong zhing gang gis phung po 'di bor te phung po gzhan dang nying mtshams sbyor ba de chos su brdar btags pa ma gtogs pa 'di yin no zhes mi gsung ngo /_/
[\[85b.3\]]de la chos kyi brdar btags pa ni 'di yin te/_'di lta ste/_'di yod pas 'di yod/_'di skyes pas 'di skye ba ste/_'di lta ste/_ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_
[\[85b.4\]]ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi 
[\[85b.5\]]dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung ste/_de ltar sdug bsngal gyi phung po chen po 'ba' zhig po 'di 'byung bar 'gyur ro/_/'di lta ste/_'di med pas 'di med la/_'di 'gags pas 'di 
[\[85b.6\]]'gag par 'gyur te/_'di lta ste/_ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched 
[\[85b.7\]]drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang mya ngan 
[\[86a\]]
[\[86a.1\]]dang /_smre sngags 'don pa dang sdug bsngal ba dang yid mi bde ba dang /_'khrug pa rnams 'gags te/_/de ltar na sdug bsngal gyi phung po chen po 'ba' zhig po 'di 'gag par 'gyur ro/_/dge slong dag 'du byed rnams ni sdug bsngal lo/_/mya ngan las 
[\[86a.2\]]'das pa ni zhi ba'o/_/rgyu kun 'byung bas sdug bsngal kun 'byung zhing rgyu 'gags pas sdug bsngal 'gag ste/_rgyun bcad pas mi 'byung zhing nying mtshams sbyor ba med pas 'gags pa 'di nyid ni sdug bsngal gyi mtha' yin no/_/dge slong dag de la yongs su mya ngan las 
[\[86a.3\]]'das pa gang zhe na/_gzhan med kyi sdug bsngal 'gag pa gang yin pa de ni nye bar zhi ba/_de ni bsil bar gyur pa/_de ni nub pa ste/_dge slong dag zhi ba'i gnas ni 'di yin te/_'di lta ste/_phung po thams cad spangs pa sred pa zad pa 'dod chags dang bral ba 'gags 
[\[86a.4\]]pa mya ngan las 'das pa yin no/_/de nas bcom ldan 'das kyis yang ma ga d+hA'i rgyal po bzo sbyangs gzugs can snying po la lan gnyis su bka' stsal pa/_rgyal po chen po ji snyam du sems/_gzugs rtag gam mi rtag_/btsun pa 'di ni mi rtag lags so/_/
[\[86a.5\]]mi rtag pa gang yin pa de sdug bsngal yin nam/_sdug bsngal ma yin/_btsun pa 'di ni sdug bsngal lags so/_/mi rtag pa sdug bsngal ba 'gyur ba'i chos can gang yin pa de la ci ga 'phags pa'i nyan thos thos pa dang ldan pa 'di ni bdag yin no/_/bdag ni 'di yin 
[\[86a.6\]]no/_/'di ni bdag gi bdag go zhes bdag tu khas len par byed dam/_btsun pa ma lags so/_/rgyal po chen po ji snyam du sems/_tshor ba dang /_'du shes dang /_'du byed dang /_rnam par shes pa rtag gam mi rtag_/btsun pa 'di ni mi rtag lags so/_/mi 
[\[86a.7\]]rtag pa gang yin pa de sdug bsngal yin nam sdug bsngal ma yin/_btsun pa 'di ni sdug bsngal lags so/_/mi rtag pa sdug bsngal bar 'gyur ba'i chos can gang yin pa de la ci ga 'phags pa'i nyan thos thos pa dang ldan pa 'di ni bdag yin no/_/bdag ni 'di yin no/_/
[\[86b\]]
[\[86b.1\]]'di ni bdag gi bdag go zhes bdag tu khas len par byed dam/_btsun pa ma lags so/_/rgyal po chen po de lta bas na khyod kyis gzugs gang ci yang rung /_'das pa'am/_ma 'ongs pa'am/_da ltar byung ba'am/_nang gi'am/_phyi'i 'am/_ngan pa'am/_gya nom 
[\[86b.2\]]pa'am/_gang dag thag ring ba'am/_gang dag thag nye ba yang rung ste/_de thams cad la 'di ni bdag ma yin no/_/bdag ni 'di ma yin no/_/'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du blta bar bya'o/_/rgyal po 
[\[86b.3\]]chen po de lta bas na khyod kyis tshor ba dang /_'du shes dang /_'du byed gang ci yang rung ba dang /_rnam par shes pa gang ci yang rung ba 'das pa'am/_ma 'ongs pa'am/_da ltar byung ba'am/_nang gi'am/_phyi'i 'am/_rags pa'am/_phra ba'am/_ngan 
[\[86b.4\]]pa'am/_gya nom pa'am/_gang dag thag ring ba'am/_gang dag thag nye ba yang rung ste/_de dag thams cad la 'di ni bdag ma yin no/_/bdag ni 'di ma yin no/_/'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du 
[\[86b.5\]]blta bar bya'o/_/rgyal po chen po 'phags pa nyan thos thos pa dang ldan pa de ltar mthong ba ni gzugs la yang yid 'byung bar 'gyur ro/_/tshor ba dang /_'du shes dang /_'du byed dang /_rnam par shes pa la yang yid 'byung bar 'gyur ro/_/yid byung na 'dod chags 
[\[86b.6\]]dang 'bral lo/_/'dod chags dang bral na rnam par grol bar 'gyur ro/_/rnam par grol na bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes rnam par grol ba'i ye shes mthong bar 'gyur ro/_/chos 
[\[86b.7\]]kyi rnam grangs 'di bshad pa na ma ga d+hA'i rgyal po bzo sbyangs gzugs can snying po dang /_lha brgyad khri dang /_ma ga d+hA'i bram ze dang /_khyim bdag 'bum phrag du ma chos rnams la chos kyi mig rdul med cing dri ma dang bral ba skyes so/_/de nas ma ga d+hA'i rgyal po bzo 
[\[87a\]]
[\[87a.1\]]sbyangs gzugs can snying pos chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tsom las rgal ba dang /_gzhan gyi dring mi 'jog pa dang /_gzhan gyis mi bkri ba dang /_
[\[87a.2\]]ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/btsun pa bdag ni 'phags so/_/mngon 
[\[87a.3\]]par 'phags so/_/bdag btsun pa bcom ldan 'das dang /_chos dang /_dge slong gi dge 'dun la skyabs su mchi lags kyis dge bsnyen du gzung du gsol/_deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/_/
[\[87a.4\]]bcom ldan 'das bdag bcom ldan 'das dang /_dge slong gi dge 'dun du bcas pa la ji srid 'tsho'i bar du na bza' chos gos dang /_bsod snyoms dang /_gzims cha dang /_snyun dpyad kyi rkyen sman gyi yo byad rnams kyis bsnyen bkur bgyid lags na/_
[\[87a.5\]]bcom ldan 'das rgyal po'i khab tu gshegs su gsol/_bcom ldan 'das rgyal po'i khab kyi ma ga d+hA'i rgyal po bzo sbyangs gzugs can snying po la cang mi gsung bas gnang ngo /_/de nas ma ga d+hA'i rgyal po bzo sbyangs gzugs can snying pos bcom ldan 'das 
[\[87a.6\]]cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo /_/de nas bcom ldan 'das ma ga d+hA nas ljongs rgyu zhing gshegs pa dang rgyal po'i khab tu byon nas rgyal po'i khab bya ka lan 
[\[87a.7\]]da ka gnas pa na bzhugs so/_/de'i tshe rgyal po'i khab na mu stegs yang dag rgyal ba can zhes bya ba skyes nas ring po ma lon par de rnams kyi ston pa dus byas par gyur pa dang /_de rnams kyi nang na nye rgyal dang /_pang nas skyes zhes bya ba gnyis tshogs yongs su sdud pa 
[\[87b\]]
[\[87b.1\]]dang /_tshogs kyi 'dren par gyur pa gang yin pa de yongs su 'dren pa na de gnyis kyis 'di ltar yu bu cag las gcig gis bdud rtsi sngar rnyed kyang de gcig la gcig smra bar bya'o zhes dam bca' ba byas so/_/de nas tshe dang ldan pa rta thul snga dro sham thabs bgos/_
[\[87b.2\]]lhung bzed dang /_chos gos thogs te 'gro ba dang /_ldog pa dang /_cung zad lta ba dang /_rnam par lta ba dang /_bskum pa dang /_brkyang ba dang /_snam sbyar dang /_chos gos dang /_lhung bzed thogs pa mdzes pas rgyal po'i khab tu bsod snyoms 
[\[87b.3\]]la zhugs so/_/de'i tshe na kun tu rgyu nye rgyal rgyal po'i khab tu bya ba zhig gi phyir spyod yul du zhugs pas tshe dang ldan pa rta thul 'gro ba dang /_ldog pa dang /_cung zad lta ba dang /_rnam par lta ba dang /_bskum pa dang /_brkyang ba dang /_snam sbyar dang /_chos gos dang /_
[\[87b.4\]]lhung bzed thogs pa mdzes pas rgyal po'i khab na bsod snyoms la rgyu ba thag ring po kho nas mthong ngo /_/mthong nas kyang 'di snyam du sems te/_rgyal po'i khab 'dir rab tu byung ba ji snyed lhags shing gnas pa dag las 'di lta ste/_rab tu byung ba 'di'i spyod 
[\[87b.5\]]lam 'di lta bu ni bdag gis sngon chad 'ga' yang ma mthong gis ma la bdag de'i gan du song ste/_dge slong khyed kyi ston pa ni gang yin/_gang gi phyir ni rab tu byung /_su'i chos la ni dga' zhes dri'o snyam du rig nas lam po che rub pa zhig na 'gro ba dang ldog pas shas 
[\[87b.6\]]cher sdod cing 'dug go/_/de nas tshe dang ldan pa rta thul kun tu rgyu nye rgyal ga la ba der song ngo /_/de nas kun tu rgyu nye rgyal gyis tshe dang ldan pa rta thul la 'di skad ces smras so/_/dge slong khyod kyi ston pa ni gang yin/_gang gi phyir ni rab tu byung /_su'i chos la ni dga'/_tshe 
[\[87b.7\]]dang ldan pa shAkya'i sras kyi dge sbyong gau ta ma shAkya'i rigs las skra dang kha spu bregs nas gos ngur smrig dag bgos te dad pa yang dag pa kho nas khyim nas khyim med par rab tu byung ba zhig yod de/_/de bla na med pa yang dag par rdzogs pa'i byang chub mngon par rdzogs par 
[\[88a\]]
[\[88a.1\]]sangs rgyas nas kho bo'i ston pa ni bcom ldan 'das de yin no/_/kho bo de'i phyir rab tu byung ngo /_/kho bo de'i chos la dga'o/_/dge slong de'i phyir chos ston cig_/tshe dang ldan pa kho bo ni na gzhon pa dang /_rab tu byung ba gsar pas de'i phyir kho bos 
[\[88a.2\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i bstan pa rgya cher yang dag par rab tu bstan par sla ba ma yin te/_'on kyang 'di ltar de'i don bstan par bya'o/_/dge slong kho bo la ni don dgos kyi chig ni shin 
[\[88a.3\]]tu mang pos kyang ci bya ste/_khyod kyis don mang yang rung nyung yang rung ston cig_/de nas tshe dang ldan pa rta thul gyis de'i tshe tshigs su bcad pas smras pa/_chos rnams gang dag rgyu las byung ba dang /_/de yi rgyu dang de 'gog gang yin pa'ang /_/de bzhin 
[\[88a.4\]]gshegs pa nyid kyis bka' stsal te/_/de skad gsung pa'i tshul can dge sbyong che/_/chos kyi rnam grangs 'di bshad pa na/_kun tu rgyu nye rgyal chos rnams la chos kyi mig rdul med cing dri ma dang bral ba skyes so/_/de nas kun tu rgyu nye rgyal chos mthong ba dang /_chos 
[\[88a.5\]]thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tsom las rgal ba dang /_gzhan gyi dring mi 'jog pa dang /_gzhan gyis mi bkri ba dang /_ston pas bstan pa'i chos rnams la mi 'jigs pa thob nas ro stod 
[\[88a.6\]]bsrang nas lag pa g.yas pa brkyang ste/_tshe dang ldan pa rta thul ga la ba de logs su thal mo sbyar ba btud de de'i tshe tshigs su bcad pa smras pa/_skyob pa rnams kyi chos 'di yin/_/bskal pa bye ba khrag khrig tu/_/sngon chad ma mthong ma thos pa/_/'chi med mya ngan med 
[\[88a.7\]]pa yi/_/go 'phang 'di la rjes su rtogs/_/tshe dang ldan pa bcom ldan 'das de da lta ga la bzhugs/_tshe dang ldan pa rgyal po'i khab na 'od ma'i tshal ka lan dka'i gnas 'di nyid na'o/_/de nas kun tu rgyu nye rgyal tshe dang ldan pa rta thul gyis smras pa la mngon par bstod 
[\[88b\]]
[\[88b.1\]]pa dang rjes su yi rang ba byas te/_tshe dang ldan pa rta thul gyi rkang pa gnyis la mgo bos phyag 'tshal nas tshe dang ldan pa rta thul la lan gsum bskor ba byas te song nas kun tu rgyu pang nas skyes ga la ba der song ngo /_/kun tu rgyu pang nas skyes kyis kun tu rgyu nye rgyal thag ring po 
[\[88b.2\]]kho na nas mthong ngo /_/mthong nas kyang kun tu rgyu nye rgyal la 'di skad ces smras so/_/tshe dang ldan pa khyod kyi dbang po rnams ni rnam par dngas/_bzhin gyi mdog ni yongs su dag pags pa'i mdog ni yongs su dkar na khyod kyis bdud rtsi rnyed dam/_tshe dang ldan pa 
[\[88b.3\]]rnyed do/_/tshe dang ldan pa de'i phyir chos ston cig_/de nas kun tu rgyu nye rgyal gyis de'i tshe tshigs su bcad pa smras pa/_chos rnams gang dag rgyu las byung ba dang /_/de yi rgyu dang de 'gog gang yin pa/_/de bzhin gshegs pa nyid kyis bka' stsal te/_/de skad 
[\[88b.4\]]gsung pa'i tshul can dge sbyong che/_/tshe dang ldan pa da dung yang lan cig rjod cig_/tshe dang ldan pa brjod par bya'o/_/chos rnams gang dag rgyu las byung ba dang /_/zhes pa la sogs pa snga ma bzhin no/_/chos kyi rnam grangs 'di bshad pa na kun tu rgyu pang nas skyes 
[\[88b.5\]]chos rnams la chos kyi mig rdul med cing dri ma dang bral ba skyes so/_/de nas kun tu rgyu pang nas skyes chos mthong ba dang /_chos thob pa dang /_chos rig pa dang /_chos kyi gting slebs pa dang /_som nyi las rgal ba dang /_the tsom las rgal ba dang /_
[\[88b.6\]]gzhan gyi dring mi 'jog pa dang /_gzhan gyis mi bkri ba dang /_ston pas bstan pa'i chos rnams la mi 'jigs pa thob nas ro stod bsrang nas lag pa g.yas pa brkyang ste/_kun tu rgyu nye rgyal ga la ba de logs su thal mo sbyar ba btud de de'i tshe tshigs su 
[\[88b.7\]]bcad pa smras pa/_skyob pa rnams kyi chos 'di yin/_/bskal pa bye ba khrag khrig tu/_/sngon chad ma mthong ma thos pa/_/'chi med mya ngan med pa yi/_/go 'phang 'di la rjes su rtogs/_/tshe dang ldan pa bcom ldan 'das de da lta ga la bzhugs/_tshe dang ldan pa 
[\[89a\]]
[\[89a.1\]]rgyal po'i khab 'od ma'i tshal ka lan dka'i gnas 'di nyid na'o/_/tshe dang ldan pa tshur shog_/bcom ldan 'das de'i spyan sngar tshangs par spyod pa spyad par bya'o/_/tshe dang ldan pa de'i phyir je 'khor la blta bar bya ste/_bdag cag lta bu mi grags pa 
[\[89a.2\]]dang ldan pa/_shes par gyur pa dag gis 'khor la blta ba ni legs pa yin no/_/de nas kun tu rgyu nye rgyal dang /_pang nas skyes gnyis kyis bram ze'i khye'u rnams la smras pa/_bram ze'i khye'u rnams shes par gyis shig_/kho bo cag gnyis ni bcom ldan 
[\[89a.3\]]'das kyi spyan sngar tshangs par spyad pa spyod par byed na khyed cag ji ltar byed/_mkhan po gnyis bdag cag cung zad ci 'tshal ba gang lags pa de dag thams cad mkhan po gnyis las brten nas 'tshal ba lags na/_gal te mkhan po gnyis bcom ldan 'das kyi spyan 
[\[89a.4\]]sngar tshangs par spyad pa spyod na/_bdag cag kyang mkhan po gnyis rab tu byung ba'i rjes su rab tu 'byung bar bgyi'o/_/bram ze'i khye'u rnams de'i dus la bab par shes par gyis shig_/de nas kun tu rgyu nye rgyal dang /_pang nas skyes gnyis 'khor nyis brgya lnga 
[\[89a.5\]]bcu lnga bcu dang /_bcom ldan 'das ga la ba der dong ngo /_/de'i tshe na bcom ldan 'das dge slong gi 'khor brgya phrag du ma'i gung la chos ston cing bzhugs so/_/bcom ldan 'das kyis kun tu rgyu nye rgyal dang /_pang nas skyes gnyis thag ring po kho nas gzigs 
[\[89a.6\]]so/_/gzigs nas kyang dge slong rnams la bka' stsal pa/_dge slong dag khyod kyis grogs po'i tshogs yongs su sdud pa/_tshogs yongs su 'dren pa/_tshogs kyi mdun nas 'ong ba 'di lta ste/_nye rgyal dang /_pang nas skyes gnyis mthong ngam/_btsun 
[\[89a.7\]]pa mthong ngo /_/'di gnyis ni nyan thos zung dang /_zung gi mchog dang /_zung bzang por gyur te/_gcig ni rdzu 'phrul dang ldan pa rnams kyi mchog tu 'gyur la/_cig shos ni shes rab dang ldan pa rnams kyi mchog tu 'gyur ro/_/de nas dge slong zhig gis 
[\[89b\]]
[\[89b.1\]]de'i tshe tshigs su bcad pa smras pa/_ston pa dgongs yul mtha' yas pa/_/skyes bu'i dbang po mkhyen mthar byon/_/bcom ldan srid pa mthar mdzad pas/_/grogs po nye rgyal pang nas skyes/_/'od ma'i tshal du ma phyin par/_/de ltar mchi ba gzigs gyur nas/_/
[\[89b.2\]]tshogs mchog dbus su de gnyis ni/_/'di gnyis nga yi nyan thos kyi/_/zung mchog 'gyur zhes des bstan te/_/gcig ni rdzu 'phrul ldan pa'i mchog_/cig shos shes rab ldan pa yi/_/mchog tu 'gyur bar lung bstan mdzad/_/de nas kun tu rgyu nye rgyal dang /_
[\[89b.3\]]pang nas skyes gnyis bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te bcom ldan 'das la 'di skad ces gsol to/_/btsun pa bdag cag legs par gsungs pa'i chos 'dul ba la rab tu byung ba dang /_
[\[89b.4\]]bsnyen par rdzogs pa dge slong gi dngos por gnang na bdag cag bcom ldan 'das kyi spyan sngar tshangs par spyod pa spyad par bgyi'o/_/bcom ldan 'das kyis de gnyis la dge slong tshur shog ces bya bas rab tu byung zhing dge slong dag tshur shog_/tshangs par spyad pa spyod cig 
[\[89b.5\]]ces bka' stsal pa dang /_de dag bcom ldan 'das kyi bka'i mjug kho nar skra byi ba dang /_snam sbyar gyon par gyur te lag na lhung bzed thogs pa skra dang kha spu zhag bdun skyes pa tsam dang /_dge slong bsnyen par rdzogs nas lo brgya lon pa'i spyod lam lta bur gnas 
[\[89b.6\]]par gyur to/_/yang smras pa/_de bzhin gshegs pas tshur shog bka' stsal pas/_/skra byi snam sbyar gyon pa'i lus ldan zhing /_/mod la dbang po rab zhir gnas gyur te/_/sangs rgyas dgongs pas lus gzugs bkab par gyur/_/de nas dge slong rab tu mang po dag 
[\[89b.7\]]snga dro sham thabs bgos/_lhung bzed dang chos gos thogs te/_rgyal po'i khab tu bsod snyoms la zhugs pa dang /_de nas rgyal po'i khab kyi mi gang dag yang dag rgyal ba can gyi mu stegs can gyi gnas rab tu byung zhing bsnyen par rdzogs nas ring po ma lon pas yid ma 
[\[90a\]]
[\[90a.1\]]rangs shing mngon par mi dga' ba de dag gis dge slong de dang de dag mthong nas co 'dri zhing tshigs su bcad pa smras pa/_sangs rgyas ma ga d+hA dag gi/_/grong mchog rgyal po'i khab gshegs pas/_/yang dag rgyal ba'i kun khrid na/_/phyin chad ci zhig 
[\[90a.2\]]bkri bar bya/_/des dge slong rnams spa gong zhing mi dga' ba dang /_mi 'jigs pa med par gyur to/_/de nas dge slong rab tu mang po dag rgyal po'i khab tu bsod snyoms rgyus nas zas kyi bya ba byas te/_phyi dro bsod snyoms mi len pas lhung bzed dang chos gos mkhos su 
[\[90a.3\]]phab nas/_rkang pa gnyis bkrus te/_sdug bsngal zhing yid mi bde bas bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te phyogs gcig tu 'khod do/_/phyogs gcig tu 'khod nas bcom ldan 'das la dge 
[\[90a.4\]]slong rab tu mang po dag gis 'di skad ces gsol to/_/btsun pa 'di na bdag cag dge slong rab tu mang po dag snga dro sham thabs 'tshal/_lhung bzed dang chos gos dag thogs te/_rgyal po'i khab tu bsod snyoms la zhugs pa dang /_de nas rgyal po'i khab kyi mi gang dag 
[\[90a.5\]]yang dag rgyal ba can gyi mu stegs can gyi gnas nas rab tu byung zhing bsnyen par rdzogs nas ring po ma lags pas yid ma rangs shing mngon par mi dga' ba de dag gis dge slong de dang /_de dag mthong nas co 'dri zhing tshigs su bcad pa smras pa/_sangs rgyas ma ga d+hA dag 
[\[90a.6\]]gi/_grong mchog rgyal po'i khab gshegs pas/_/yang dag rgyal ba'i kun khrid na/_/phyin chad ci zhig bkri bar bya/_/zhes mchi nas des bdag cag rnams spa gong zhing mi dga' ba dang /_mi 'jigs pa ma mchis par gyur to/_/bcom ldan 'das kyis bka' stsal pa/_
[\[90a.7\]]dge slong dag rgyal po'i khab kyi mi de skad zer ba rnams la 'di skad ces/_'di la dpa' chen bde gshegs dag_/dam pa'i chos kyis khrid mdzad de/_/de dag chos kyis khrid mdzad la/_/mkhas pa su zhig mi bzod byed/_/ces brjod na rgyal po'i khab kyi mi de skad zer ba 
[\[90b\]]
[\[90b.1\]]rnams kyi rlom pa tsam mam/_spobs pa tsam gang yan pa de thams cad kyi thams cad du med par gyur to/_/de nas dge slong rab tu mang po dag snga dro sham thabs bgos/_lhung bzed dang chos gos thogs te rgyal po'i khab tu bsod snyoms la zhugs pa dang /_de nas rgyal po'i khab kyi mi gang dag 
[\[90b.2\]]yang dag rgyal ba can gyi mu stegs can gyi gnas nas rab tu byung zhing bsnyen par rdzogs nas ring po ma lon pas yid ma rangs shing mngon par mi dga' ba de dag gis dge slong de dang de dag mthong nas co 'dri zhing tshigs su bcad pa smras pa/_sangs rgyas ma ga d+hA dag gi_/
[\[90b.3\]]grong mchog rgyal po'i khab gshegs pas/_/yang dag rgyal ba'i kun khrid na/_/phyin chad ci zhig bkri bar bya/_/de nas dge slong zhig gis de'i tshe tshigs su bcad pa smras pa/_'di na dpa' chen bde gshegs dag_/dam pa'i chos kyis khrid mdzad de/_/de dag chos kyis khrid 
[\[90b.4\]]mdzad la/_/mkhas pa su zhig bzod mi byed/_/de skad ces smras pa dang /_rgyal po'i khab kyi mi de skad zer ba rnams kyi rlom pa tsam mam/_spobs pa tsam gang yin pa de thams cad kyi thams cad du med par gyur to/_/de nas sangs rgyas bcom ldan 'das rgyal bu rgyal byed kyi tshal mgon 
[\[90b.5\]]med zas sbyin gyi kun dga' ra ba na bzhugs so/_/ko sa la'i rgyal po gsal rgyal gyis rgyal po zas gtsang la spring yig bskur ba/_lha dgyes pa bskyed du gsol/_khyod kyi sras kyis bdud rtsi thob nas bdud rtsis 'gro ba tshim par byed do zhes spring ba rgyal po zas 
[\[90b.6\]]gtsang gis thos nas pho nya btang ba las de de nyid du rab tu byung ste/_pho nya gang dang gang btang ba de dang de dag de nyid du legs par gsungs pa'i chos 'dul ba nyid la rab tu byung bar gyur to/_/rgyal po zas gtsang lag pa 'gram pa la gtad nas pho nya gang dang gang btang 
[\[90b.7\]]ba de dang de dag de nyid du legs par gsungs pa'i chos 'dul ba nyid la rab tu byung ngo snyam nas sems khong du chud cing 'dug pa 'char kas mthong nas smras pa/_lha khyod ci'i slad du phyag la zhal gtad nas thugs mi dgyes shing bzhugs/_des smras pa/_'char ka 
[\[91a\]]
[\[91a.1\]]gang gi tshe/_gzhon nu don thams cad grub pa dga' ba spyod pa de'i tshe kho bos spring yig skyel ba'i mi btang ba las de dag kho bo'i gan du 'ongs nas gzhon nu don thams cad grub pa bzhugs pa 'di dang 'dis bzhugs so/_/zhes smra'o/_/da ni kho bos spring yig skyel ba'i 
[\[91a.2\]]mi btang na 'ga' yang phrin yig khyer te mi 'ong na ji ltar sems khong du chud par mi 'gyur/_'char kas smras pa/_lha bdag mchis te bka' mchid 'tshal la slar mchi'o/_/rgyal po zas gtsang gis smras pa/_'char ka gang dang gang song ba de dang de'i bstan pa phun sum 
[\[91a.3\]]tshogs pa mthong nas de nyid du 'dug pas khyod kyang song na de nyid du 'dug par 'gyur ba'i gnas gang yin pa de yod do/_/'char kas smras pa/_lha slar mchis lags so/_/de nas rgyal po zas gtsang rang nyid kyis spring yig bris pa/_lhums su zhugs pa bzung nas su/_/
[\[91a.4\]]khyod ni bdag gis cher bskrun te/_/nyon mongs me rab 'bar bzhin du/_/rgyal ba ljon shing la bsten na/_/de nyid khyod kyi slob ma yi/_/yal ga lcug ma 'phel 'gyur bas/_gzhan ni bde bas dga' bar 'gyur/_/bdag ni sdug bsngal skal bar ldan/_/gzhan 
[\[91a.5\]]yang gang gis khyod ni ljon shing lcug phran mtshungs tsam na/_/bdag gi bu ni 'di yin snyam nas chung nas bskrun bskrun te/_/bu gcig yul mis 'bras bu yongs su spyad pa thob gyur na/_/de la yon tan 'bras bu mi ster khyod la snying rje med/_/gang tshe thog ma bltam 
[\[91a.6\]]pa na/_/nyid don bsgrubs nas gnyen rnams ni/_/shin tu che dang phan gdags zhes/_/khyod kyis dam bcas mdzad pas na/_/khyod kyis zhi gnas de brnyes na/_/bdag dang gnyen gyi tshogs rnams la/_/thugs brtses rjes su gzung mdzod de/_/gshegs 
[\[91a.7\]]par dgongs pa mdzad du gsol/_/zhes spring ba'i yi ge 'char kas khyer nas chas te rim gyis mnyan yod du phyin pa dang /_lam gyis dub pa ngal bsos nas bcom ldan 'das gang na ba der song ste phyin nas bcom ldan 'das rgyal po zas gtsang gis gsol ba'i 
[\[91b\]]
[\[91b.1\]]yi ge lags so/_/zhes bcom ldan 'das la yi ge phul ba dang /_bcom ldan 'das nyid kyis bzhes nas bklags so/_/bklags nas yi ge mtha' gcig tu bzhag pa dang /_'char kas gsol pa/_bcom ldan 'das ci lags/_ser skya'i gzhir mi bzhud dam/_
[\[91b.2\]]bcom ldan 'das kyis bka' stsal pa/_'char ka 'dong ngo /_/'char ka sngon bcom ldan 'das dang lhag par 'dris pa yin pas de sngon gyi 'dris pa kho nas gsol pa/_bcom ldan 'das gal te mi bzhud dang bdag gi mthus bkri bar bgyi lags so/_/de nas bcom 
[\[91b.3\]]ldan 'das kyis byung ba 'di la tshigs su bcad de bka' stsal pa/_gang zhig yul gyi rgyal mor ma chags shing /_/sred 'gas bkri ba yod pa ma yin pa'i/_/sangs rgyas spyod yul mtha' yas mnga' ba de/_/gzhi med na ni gang gi gzhi yis bkri/_/gang zhig 
[\[91b.4\]]yul gyi rgyal mor ma chags shing /_/sred 'gas bkri ba yod pa ma yin pa'i/_/sangs rgyas mtha' yas pa yi rtsal mnga' de/_/gzhi med na ni gang gi gzhi yis/_bkri/_/gang zhig bcom nas brtsegs pa med gyur cing /_/'jig rten ma bcom [{]chung zad [,]cung zad [}]yod 
[\[91b.5\]]min pa/_/sangs rgyas spyod yul mtha' yas mnga' ba de/_/gzhi med na ni gang gi gzhi yis bkri/_/lan la spobs pa med nas gsol pa/_bcom ldan 'das mchi ste/_rgyal po zas gtsang ma la rig par bgyi'o/_/'char ka sangs rgyas kyi pho nya ni 'di 
[\[91b.6\]]lta bu ma yin no/_/'char kas gsol pa/_bcom ldan 'das ci 'dra ba zhig lags/_rab tu byung ba yin gyis khyod kyang rab tu byung shig_/bcom ldan 'das bdag gis rgyal po zas gtsang la slar mchi bar dam bcas lags so/_/bcom ldan 
[\[91b.7\]]'das kyis bka' stsal pa/_'char ka rab tu byung la ji ltar dam bcas pa bzhin du gyis shig_/'di ltar bcom ldan 'das sngon byang chub sems dpar gyur pa na yab dang /_yum dang /_mkhan po dang /_slob dpon dang /_bla ma dang /_bla ma'i gnas lta bu 
[\[92a\]]
[\[92a.1\]]rnams kyis chos dang 'thun pa'i tshig lan 'ga' yang slar ma bzlog pas/_'char kas gsol pa/_bcom ldan 'das gal te de lta na rab tu 'byung lags so/_/de nas bcom ldan 'das kyis tshe dang ldan pa shA ri'i bu la bka' stsal pa/_
[\[92a.2\]]shA ri'i bu 'char ka 'di ni yun ring po'i don dang /_phan pa dang /_bde ba'i phyir rab tu phyung shig_/btsun pa bka' bzhin 'tshal zhes tshe dang ldan pa shA ri'i bus bcom ldan 'das la mnyan nas 'char ka rab tu byung ste/_bsnyen par rdzogs par byas nas kun tu 
[\[92a.3\]]spyod pa'i chos dag de la rgyas par smras nas/_'char ka 'di ni khyod kyi bya ba yin te/_deng phan chad bud med dang lhan cig khang pa gcig tu nyal bar mi bya'o zhes bya bdag go/_/btsun pa bka' bzhin 'tshal zhes 'char kas tshe dang ldan pa shA ri'i bu'i rkang pa 
[\[92a.4\]]gnyis la mgo bos phyag byas te song nas bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas te/_bcom ldan 'das la 'di skad ces gsol to/_/bcom ldan 'das ser skya'i gzhir mchi lags so/_/
[\[92a.5\]]bcom ldan 'das kyis bka' stsal pa/_'char ka song la khyod mod kho nar rgyal po'i khab tu ma 'jug par sgor sdod la shAkya'i dge slong 'ongs so zhes brjod par bya'o/_/gal te nang du spyon cig zer na 'jug par bya'o/_/zhugs nas gal te shAkya'i dge slong 
[\[92a.6\]]gzhan yang yod dam zhes zer na/_yod do zhes brjod par bya'o/_/gal te gzhon nu don thams cad grub pa yang 'di 'dra zhing cha byad 'di 'dra 'am zhes 'dri na/_'di 'dra zhing cha byad 'di 'dra'o zhes brjod par bya'o/_/khyod kyis rgyal po'i khab tu yang gnas 
[\[92a.7\]]par mi bya'o/_/gal te gzhon nu don thams cad grub pa yang rgyal po'i khab tu gnas par mi byed dam zhes 'dri na/_mi bzhugs so/_/zhes brjod par bya'o/_/gal te gang du gnas par byed ces 'dri na/_dgon pa'am/_gtsug lag khang du'o zhes brjod 
[\[92b\]]
[\[92b.1\]]par bya'o/_/gal te gtsug lag khang ci 'dra zhes 'dri na/_rgyal bu rgyal byed kyi tshal gyi rnam pa bris te bstan par bya'o/_/gal te gzhon nu don thams cad grub pa byon nam zhes 'dri na/_byon no zhes brjod par bya'o/_/ji srid cig na byon zhes 'dri na/_zhag bdun 
[\[92b.2\]]lon na'o zhes brjod par bya'o/_/des gsol pa/_bcom ldan 'das mchi lags so/_/bcom ldan 'das kyis bka' stsal pa song shig_/sa bdag rnams ni tshig gis te/_/lha rnams bsams pas 'grub 'gyur zhing /_/de bzhin bsam gtan 
[\[92b.3\]]pa rnams kyi/_/sems bskyed pas ni thams cad 'grub/_/bcom ldan 'das kyis tshe dang ldan pa 'char ka de ji ltar skad cig de nyid la grong khyer ser skya'i gzhir song ba de ltar byin gyis brlabs pa dang /_tshe dang ldan pa 'char ka bcom ldan 'das la dad pa 
[\[92b.4\]]drag po skyes pa de rgyal po'i khab kyi sgor bsdad nas smras pa/_shes ldan dag rgyal po la shAkya'i dge slong mchis so zhes gsol cig_/de rnams kyis smras pa/_ci shAkya'i dge slong gzhan dag kyang yod dam/_shes ldan dag yod do/_/de rnams kyis 
[\[92b.5\]]rgyal po la smras pa/_shAkya'i dge slong mchis so/_/rgyal pos smras pa/_nang du thong shig_/de nang du zhugs pa rgyal po zas gtsang gis mthong nas smras pa/_'char ka rab tu byung ngam/_lha rab tu byung ngo /_/khyod slar 'ong ngo zhes smras pa ma yin nam/_
[\[92b.6\]]'di ci yin/_'char kas smras pa/_lha bcom ldan 'das kyis sangs rgyas kyi pho nya ni 'di lta bu ma yin no/_/zhes bka' stsal nas chos 'dul ba legs par gsungs pa'i phyir bdag rab tu byung mod kyi bdag rang gi dad pas kyang rab tu byung ngo /_/rgyal 
[\[92b.7\]]pos yan lag thams cad kyis 'khyud nas stan bshams pa nyid la 'dug tu bcug ste/_de'i don du chur btsags pa dang /_'bras bu btags pa gtsang sbra byas te zar bcug go/_/tshe dang ldan pa 'char ka mchog tu nye bar zhi ba dang /_dul bar gnas pa 
[\[93a\]]
[\[93a.1\]]dang ldan zhing ji skad rjes su bstan pa'i cho gas yongs su longs spyod do/_/rgyal pos de la brtags nas ngo mtshar skyes te smras pa/_'char ka ci gzhon nu don thams cad grub pa yang 'di 'dra bar nye bar zhi ba yin nam/_'char kas smras pa/_lha bdag gi 
[\[93a.2\]]dul ba dang nye bar zhi ba ni cung zad tsam lags so/_/dper ji lta bu ri rab dang yungs 'bru bzhin no/_/rgya mtsho dang rmig rjes bzhin no/_/nyi ma dang srin bu me khyer bzhin no/_/nam mkha' dang pad ma'i rtsa ba'i bu ga bzhin no/_/rgyal po zas gtsang gis smras pa/_'char 
[\[93a.3\]]ka gzhon nu don thams cad grub pa yang 'di 'dra zhing cha byad 'di 'dra'am/_lha 'di 'dra zhing cha byad kyang 'di 'dra'o/_/rgyal po zas gtsang brgya la nas sa la 'gyel ba dang /_chu mang du btab nas dbugs slar phyung ste smras pa/_'char ka gzhon nu don thams 
[\[93a.4\]]cad grub pa byon nam/_'char kas smras pa/_lha byon no/_/dus ji tsam na dgung bdun lon na'o/_/rgyal po zas gtsang gis blon po rnams la bsgo ba/_shes ldan gzhon nu don thams cad grub pa byon par 'gyur gyis/_rgyal po'i khab dang pho brang 
[\[93a.5\]]byi dor byos shig_/'char kas smras pa/_bcom ldan 'das ni pho brang du bzhugs par mi mdzad do/_/rgyal pos smras pa/_gang du bzhugs/_'char kas smras pa/_dgon pa'am/_gtsug lag khang du'o/_/rgyal po zas gtsang gis smras pa/_
[\[93a.6\]]'char ka gtsug lag khang ci 'dra ba yin/_tshe dang ldan pa 'char kas rgyal bu rgyal byed kyi tshal gyi rnam pa ri mor bris te bstan to/_/de nas rgyal pos blon po rnams la smras pa/_shes ldan dag n+ya gro d+hA'i kun dga' ra bar rgyal bu rgyal byed kyi tshal gyi rnam pa 
[\[93a.7\]]gtsug lag khang chen po bcu drug dang /_khang phran drug cu brtsig tu chug shig_/lha bka' bzhin 'tshal zhes blon po rnams kyis rgyal po zas gtsang las mnyan nas n+ya gro d+hA'i kun dga' ra bar rgyal bu rgyal byed kyi tshal gyi rnam pa gtsug lag khang chen po bcu drug dang /_
[\[93b\]]
[\[93b.1\]]khang phran drug cu brtsig tu bcug go/_/de nas bcom ldan 'das kyis tshe dang ldan pa maud gal gyi bu chen po la 'di skad ces bka' stsal te/_maud gal gyi bu song la dge slong rnams la bcom ldan 'das ser skya'i gzhir gshegs te yab sras gdan 'dzom na/_khyod cag 
[\[93b.2\]]las su zhig lta bar spro ba de chos gos dag long shig ces bsgo shig_/btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas dge slong rnams la smras pa/_tshe dang ldan pa dag bcom ldan 'das ser skya'i gzhir gshegs 
[\[93b.3\]]te/_yab sras gdan 'dzom na/_khyed cag las su lta bar spro ba de chos gos dag long shig ces bka' stsal to/_/de nas bcom ldan 'das dul ba 'khor dul ba/_zhi ba 'khor zhi ba/_grol ba 'khor grol ba/_dbugs phyin pa/_'khor dbugs phyin pa/_
[\[93b.4\]]rnam par dul ba 'khor rnam par dul ba/_dgra bcom pa 'khor dgra bcom pa/_'dod chags dang bral ba 'khor 'dod chags dang bral ba/_mdzes pa 'khor mdzes pa/_khyu mchog ba lang gi tshogs kyis bskor ba lta bu/_glang po che glang po'i phrug gu'i 
[\[93b.5\]]tshogs kyis bskor ba lta bu/_seng ge mche ba can gyi tshogs kyis bskor ba lta bu/_ngang pa'i rgyal po ngang pa'i tshogs kyis bskor ba lta bu/_nam mkha' lding bya'i tshogs kyis bskor ba lta bu/_bram ze slob ma'i tshogs kyis bskor ba lta bu/_sman pa mkhas pa nad 
[\[93b.6\]]pa'i tshogs kyis bskor ba lta bu/_dpa' bo ru pa'i tshogs kyis bskor ba lta bu/_lam mkhan 'gron po'i tshogs kyis bskor ba lta bu/_ded dpon tshong pa'i tshogs kyis bskor ba lta bu/_khams kyi rgyal po blon po'i tshogs kyis bskor ba lta bu/_'khor los sgyur ba'i 
[\[93b.7\]]rgyal po bu stong gis bskor ba lta bu/_zla ba rgyu skar gyi tshogs kyis bskor ba lta bu/_nyi ma 'od zer stong gis bskor ba lta bu/_yul 'khor skyong dri za'i tshogs kyis bskor ba lta bu/_'phags skyes po grul bum gyi tshogs kyis bskor ba lta bu/_mig mi bzang klu'i tshogs 
[\[94a\]]
[\[94a.1\]]kyis bskor ba lta bu/_rnam thos kyi bu gnod sbyin gyi tshogs kyis bskor ba lta bu/_thags [{]bzangs [,]bzang [}]ris lha ma yin gyi tshogs kyis bskor ba lta bu/_brgya byin sum cu rtsa gsum pa'i tshogs kyis bskor ba lta bu/_tshangs pa tshangs ris kyi tshogs 
[\[94a.2\]]kyis bskor ba lta bu/_rgya mtsho g.yo ba med pa lta bu/_sprin chu dang bcas pa lta bu/_glang po dam pa dregs pa dang bral ba ltar dbang po rnams shin tu dul bas spyod lam gyi tshul ma 'khrugs pasku skyes bu chen po'i mtshan sum cu rtsa gnyis kyis kun nas brgyan pa/_dpe byad 
[\[94a.3\]]bzang po brgyad cus rnam par mdzes par byas pa/_'od 'dom gang gis brgyan pa'i sku nyi ma'i 'od zer stong bas lhag pa'i 'od can/_rin po che'i ri bo 'gro ba ltar kun nas mdzes pa/_stobs bcu dang /_mi 'jigs pa bzhi dang /_ma 'dres pa'i dran pa nye bar gzhag pa 
[\[94a.4\]]gsum dang /_thugs rje chen po dang ldan pa/_dge slong gi dge 'dun chen po dang thabs cig tu 'bab chu ro hi ta kar byon to/_/rgyal po zas gtsang gis gzhon nu don thams cad grub pa 'bab chu ro hi ta kar byon to zhes thos so/_/thos nas kyang rgyal po zas gtsang gis grong khyer 
[\[94a.5\]]ser skya'i gzhi rdo ba dang gyo mo dang /_gseg ma rnams bsal nas tsan dan gyi chus chag chag btab/_dri shin tu zhim po'i pog por nye bar bshams/_dar gyi chun 'phyang mang po dpyangs te/_gang yang 'bab chu ro hi ta ka nas gang yang n+ya gro d+hA'i kun dga' ra ba de'i bar 
[\[94a.6\]]gyi lam shin tu mdzes par byas te/_sa phyogs yangs shing rgya che bar gdan rnam par bkra ba dag shom du bcug go/_/de nas 'bab chu ro hi ta ka la dge slong kha cig ni lag pa 'khru bar byed do/_/kha cig ni so shing 'dor bar byed do/_/kha cig ni khrus byed do/_/ser skya'i 
[\[94a.7\]]gzhi na gnas pa'i shAkya rnams kyis gzhon nu don thams cad grub pa gshegs so zhes thos so/_/thos nas kyang kha cig ni sngon gyi dge ba'i rtsa bas bskul/_kha cig ni ya mtshan skyes nas thams cad n+ya gro d+hA'i kun dga' ra ba nas byung ste/_ci yab sras kyi zhabs la phyag byed 
[\[94b\]]
[\[94b.1\]]dam/_'on te sras yab kyi zhabs la phyag byed pa blta'o snyam mo/_/de nas bcom ldan 'das 'di snyam du dgongs te/_gal te nga zhabs kyis ser skya'i gzhir gshegs na shAkya'i nga rgyal can rnams kye ma'o gzhon nu don thams cad grub pas dka' thub kyi nags su gshegs 
[\[94b.2\]]nas ltog po zhig grub pa lta zhig ste/_de lta brgya stong phrag du mas zhabs 'bring byas nas steng gi nam mkha' las gshegs te des de srid du dka' ba brgya stong spyad pas bdud rtsi thob nas nga zhabs kyis gshegs pa lta zhes ma dad pa skyes par 'gyur ro snyam nas/_de nas bcom ldan 
[\[94b.3\]]'das kyis thugs mnyam par bzhag na/_shar phyogs kyi steng gi bar snang la mngon par 'phags nas spyod lam rnam pa bzhi mdzad de/_'di lta ste/_'chag pa dang /_bzhengs pa dang /_bzhugs pa dang /_mnal ba mdzad do/_/me'i ting nge 'dzin la yang snyoms par 'jug 
[\[94b.4\]]par mdzad de/_me'i ting nge 'dzin la snyoms par zhugs pa na sangs rgyas bcom ldan 'das kyi sku las 'od zer rnam pa sna tshogs dag 'byin par mdzad de/_'di lta ste/_sngon po dang /_ser po dang /_dmar po dang /_dkar po dang /_le brgan dang /_shel gyi kha dog dag 
[\[94b.5\]]go/_/cho 'phrul zung du yang ston par mdzad de/_/sku'i smad nas me 'bar bar mdzad la/_sku'i stod nas chu grang mo'i rgyun 'bebs par mdzad de/_/sku'i stod nas me 'bar bar mdzad la/_sku'i smad nas chu grang mo'i rgyun 'bebs par mdzad pa de lta bu'i ting nge 'dzin la 
[\[94b.6\]]snyoms par zhugs so/_/shar phyogs la ji lta bar lho dang /_nub dang byang phyogs su yang de bzhin no/_/phyogs bzhir rdzu 'phrul gyi cho 'phrul rnam pa bzhi bstan nas/_rdzu 'phrul gyi mngon par 'du mdzad pa de bsdus te ta la bdun gyi srid tsam na bzhugs so/_/dge slong 
[\[94b.7\]]rnams ni ta la drug gi srid tsam na'o/_/bcom ldan 'das drug gi srid tsam na ni dge slong rnams lnga'i srid tsam na'o/_/bcom ldan 'das lnga'i srid tsam na ni dge slong rnams bzhi'i srid tsam na'o/_/bcom ldan 'das bzhi'i srid tsam na ni dge slong rnams gsum 
[\[95a\]]
[\[95a.1\]]gyi srid tsam na'o/_/bcom ldan 'das gsum gyi srid tsam na ni dge slong rnams gnyis kyi srid tsam na'o/_/bcom ldan 'das gnyis kyi srid tsam na ni dge slong rnams ta la gcig gi srid tsam na'o/_/bcom ldan 'das mi bdun gyi srid tsam na bzhugs na ni 
[\[95a.2\]]dge slong rnams mi drug gi srid tsam na'o/_/bcom ldan 'das drug gi srid tsam na ni dge slong rnams lnga'i srid tsam na'o/_/bcom ldan 'das lnga'i srid tsam na ni dge slong rnams bzhi'i srid tsam na'o/_/bcom ldan 'das bzhi'i srid tsam na ni dge slong rnams gsum gyi 
[\[95a.3\]]srid tsam na'o/_/bcom ldan 'das gsum gyi srid tsam na ni dge slong rnams gnyis kyi srid tsam na'o/_/bcom ldan 'das gnyis kyi srid tsam na ni dge slong rnams mi gang lhag tsam na'o/_/bcom ldan 'das mi gang lhag tsam na ni dge slong rnams sa la'o/_/rgyal 
[\[95a.4\]]po zas gtsang gis cho 'phrul de lta bu de dang /_dge slong mang po mthong nas de la bcom ldan 'das gang yin pa ma shes te rmongs par gyur to/_/de nas tshe dang ldan pa 'char ka la smras pa/_'char ka 'di na ngur smrig gyon pa'i rab tu byung ba mang po zhig yod na de la gzhon nu gang 
[\[95a.5\]]yin/_tshe dang ldan pa 'char kas bcom ldan 'das bstan nas smras pa/_'di ni bcom ldan 'das lags so/_/srid pa'i mthar byed sems kyi dbang phyug 'dren pa lags/_/'di ni nyon mongs sel mdzad nyin byed don ni kun tu ston mdzad lags/_/'di ni dgongs pa 
[\[95a.6\]]bzhin brnyes stobs bcu mnga' bas kun gyi pha rol gshegs pa lags/_/dri med btsal ba chos kyi dbang phyug khyod kyi sras lags mi dbang de gzigs shig_/de nas rgyal po zas gtsang gis lus btud nas zhabs la phyag byas te tshigs su bcad pas gsol pa/_blo 
[\[95a.7\]]gros yangs pa khyod la 'di dang ni/_/kun spyan zhabs la lan gsum phyag bgyis te/_/bltam pa'i tshe nas ni g.yos pa dang /_/'dzam bu'i grib mas sku las ma 'das pa'o/_/de nas shAkya dang shAkya mo rnams kyis rgyal po zas gtsang bcom ldan 'das kyi zhabs la 
[\[95b\]]
[\[95b.1\]]gtugs pa mthong nas de ltar yab sras kyi zhabs la phyag byed pa ci'i tha tshig ces ma dad pa bskyed do/_/rgyal po zas gtsang gis shAkya dang shAkya mo rnams la go bar bya ba'i phyir 'di skad ces smras so/_/shes ldan dag da gdod kho bos gzhon nu don thams cad grub pa'i 
[\[95b.2\]]zhabs la phyag byas pa ma yin te/_gang gi tshe na gzhon nu don thams cad grub pa bltam pa nas chen po g.yos par gyur cing 'jig rten 'di thams cad snang ba rgya chen pos gsal bar gyur te/_'jig rten na 'jig rten gyi bar gyi mun pa mun nag smag tu gyur pa nyi ma dang /_zla 
[\[95b.3\]]ba 'di gnyis 'di ltar rdzu 'phrul che ba 'di ltar mthu che ba'i 'od kyi snang ba nyams su ma myong ba gang yin pa de yang de'i tshe snang ba chen pos gsal bar gyur nas sems can gang dag skyes pa de dag snang ba des sems can dag gcig gis gcig mthong nas/_shes ldan dag 
[\[95b.4\]]sems can gzhan dag kyang 'dir skyes pa lta/_shes ldan dag sems can gzhan dag kyang 'dir skyes pa lta zhes ngo shes par gyur pa de'i tshe yang kho bos byang chub sems dpa'i zhabs la mgo bos phyag byas so/_/gang gi tshe gzhon nu don thams cad grub pa zhing las 
[\[95b.5\]]kyi mtha' la gzigs pa na shing 'dzam bu'i grib ma la bzhugs nas 'dod pa rnams las dben pa/_sdig pa mi dge ba'i chos rnams las dben pa/_rtog pa dang bcas dpyod pa dang bcas pa/_dben pa las skyes pa'i dga' ba dang bde ba zag pa med pa dang 
[\[95b.6\]]mtshungs pa'i bsam gtan dang po bsgrubs te bzhugs pa na/_shing gzhan rnams kyi grib ma ni shar phyogs su gzhol/_/shar phyogs su 'bab/_shar phyogs su bab kyang shing 'dzam bu'i grib ma ni byang chub sems dpa'i sku las ma 'das par gyur pa de'i tshe yang ngo 
[\[95b.7\]]mtshar rmad du byung ba'i chos des kho bo'i yid bsdus pas/_bcom ldan 'das kyi zhabs la yang phyag byas te/_'di dang bcom ldan 'das kyi zhabs la lan gsum phyag byas so/_/de bas na 'di skad ces/_blo gros yangs pa khyod la 'di dang ni/_/kun spyan zhabs 
[\[96a\]]
[\[96a.1\]]la lan gsum phyag bgyis te/_bltam pa'i tshe na sa 'di g.yos pa dang /_/'dzam bu'i grib ma sku las ma 'das pa'o/_/zhes smras so/_/de nas bcom ldan 'das kyis rdzu 'phrul mngon par 'du mdzad pa de brtul nas 'khor brgya phrag du ma zil gyis mnan nas 
[\[96a.2\]]dge slong gi dge 'dun gyi gung la gdan bshams pa nyid la bzhugs so/_/de nas rgyal po zas gtsang skad 'dzer cing mig mchi mas gang bas bcom ldan 'das la tshigs su bcad pa'i dbyangs kyis zhu ba zhus pa/_gzhal med khang gi gnas rnams las/_/yab kyi khab na bzhugs 
[\[96a.3\]]pa las/_/dgon pa 'jigs dang bcas rnams su/_/ji lta bur ni 'ba' zhig bzhugs/_/bcom ldan 'das kyis bka' stsal pa/_mi yi bdag po gang du ni/_/khyim gyi 'ching ba las grol ba/_/'phags pa yi ni gnas pa bcus/_/thub pa rnams ni gnas par mdzad/_/
[\[96a.4\]]rgyal pos gsol pa/_ba so gser gyi rtsa ba can/_/shin tu bde ba bting ba yi/_/khri la mnal bar mdzad pa las/_/gding ba la ni ji ltar ma na la/_/bcom ldan 'das kyis bka' stsal pa/_rgyal po rnam grol gnas mal ni/_/dga' ba byang chub yan lag gi/_/me tog 
[\[96a.5\]]bkram par chags med cing /_/yongs su gdung ba rnam spangs mnal/_/rgyal pos gsol pa/_dpa' bo nyid kyi pho brang na/_/glang po shing rta rtas bzhud pa/_/tsher mar bcas pa'i sa gzhi la/_/zhabs kyis ji ltar gshegs par mdzad/_/bcom ldan 'das kyis 
[\[96a.6\]]bka' stsal pa/_nga yi shing rta rdzu 'phrul rkang /_/yang dag rtsol ba'i gzhol ba yis/_/sa kun rnam par rgyu na yang /_/nyon mongs tsher mas gnod pa med/_/rgyal po zas gtsang gis gsol pa/_dpa' bo sngon ni ka shi ka'i/_/na bza' mnabs nas mdzes pa las/_/
[\[96a.7\]]ngur smrig rtsub po'i gos man bas pa/_/ji ltar khyod kyi sku yis bzod/_/bcom ldan 'das kyis bka' stsal pa/_rgyal po nga'i gos ngo tsha shes/_/nga yi bgo ba snam sbyar te/_/de bgos thub pa zhi ba rnams/_/nags khrod na ni mdzes par 'gyur/_/rgyal po zas 
[\[96b\]]
[\[96b.1\]]gtsang gis gsol pa/_'di ltar khyod sngon gser gyi gzhang pa nas/_/du ma'i ro ldan 'bras chan gsol ba las/_/'di ltar gtso bo da lta'i bsod snyoms ni/_/phal pa gsol ba ji ltar mgul du mchi/_/bcom ldan 'das kyis bka' stsal pa/_zas kyi 
[\[96b.2\]]sred pa thams cad spangs nas ni/_/nges par byung dang mnyam par bzhag ldan pa'i/_/nga yi chos kyi ro mchog gsol mod kyi/_/'jig rten la snying brtse ba'i phyir spyod do/_/rgyal po zas gtsang gis gsol pa/_mgur du bde ba mang bgyid pa'i/_/rgun skyems kha ra'i 
[\[96b.3\]]chab gsol na/_/rnyog pa can la dri nga ba'i/_/chab ni ji lta zhig tu gsol/_/bcom ldan 'das kyis bka' stsal pa/_mi yi bdag po gang 'thungs na/_/bdag la 'thung ba thams cad ni/_dug dang 'dra bar snang gyur pa/_/chab kyi ro mchog nga 'thung ngo /_/rgyal 
[\[96b.4\]]po zas gtsang gis gsol pa/_'di ltar khyod sngon bsil khang gzhal med khang /_/khang [{]bzangs [,]bzang [}]steng na ji lta'i dus bzhin bzhugs/_/da ltar gcig pu nags khrod khyod bzhugs pa/_/blo [{]bzangs [,]bzang [}]ji ltar bsnyengs pa med par bzhugs/_/bcom ldan 'das kyis 
[\[96b.5\]]bka' stsal pa/_gau tam 'jigs pa'i rtsa ba gang yin pa/_/dri ma bag chags bcas par yang spangs pas/_/nga ni mya ngan 'jigs pa med gnas te/_/nga la 'di na 'jigs pa [{]chung zad [,]cung zad [}]med/_/rgyal po zas gtsang gis gsol pa/_khyod sngon khrus khang shin tu 
[\[96b.6\]]yid 'ong bar/_/khrus mchog khyad par 'phags pas rtag bsil na/_/gcig pu khyod ni nags khrod gnas ldan par/_/thub dbang da ltar su yis khrus mdzad 'gyur/_/bcom ldan 'das kyis bka' stsal pa/_gau tam chos kyi mtsho phran dri med pa/_/tshul khrims 
[\[96b.7\]]'jug ngogs dam pas bsngags pa ste/_/de la reg pa'i yon tan mi bkru na/_/lus mi gsher bar pha rol rab tu rgal/_/rgyal po zas gtsang gis gsol pa/_dpa' bo nyid kyi khab na ni/_/gser dngul bum pas khrus mdzad na/_/rnyog pa can la dri nga ba/_/chab 
[\[97a\]]
[\[97a.1\]]kyis ji ltar khrus mdzad lags/_/bcom ldan 'das kyis bka' stsal pa/_gau tam dad pa'i 'bab chu rnyog pa med/_/bsod nams 'jug ngogs dam pas bsngags pa ste/_/de la rig pa'i yon tan mi bkrus na/_/lus mi gsher bar pha 
[\[97a.2\]]rol rab tu rgal/_/rgyal po zas gtsang gis gsol pa/_dpa' bo khyod sngon ser skya yis/_/tsan dan gyis ni sku bkrus shing /_/ka shi'i mchog gnas mdzes pa las/_/de dang bral nas mdzes ma lags/_/bcom ldan 'das kyis bka' stsal pa/_tshul 
[\[97a.3\]]khrims nga yi rgyan yin te/_/tshul khrims nyid ni byug pa yin/_/gser dang nor bu rna cha dag_/rmongs skyes nga la ci zhig bya/_/rgyal po zas gtsang gis gsol pa/_gang gis khyod ni khyad du gsod/_/gang las 'jigs su rung ba skye/_/yid 'byung ba yang ga 
[\[97a.4\]]las skye/_/zhus pa de dag bdag la gsungs/_/bcom ldan 'das kyis bka' stsal pa/_gang gis nga ni khyod gsod dang /_/gang zhig las ni 'jigs pa dang /_/gang las yid 'byung skyes pa dag_/nyon cig khyod la bshad par bya/_/rga dang na dang 'chi ba ste/_/gal te 
[\[97a.5\]]'di gsum yod min na/_/nga yang shin tu yid 'ong ba'i/_/yul rnams la ni dga' bar 'gyur/_/rgyal po zas gtsang gis gsol pa/_shAkya rnams kyi rigs dga' ba/_/legs par 'khrungs pa'i dpa' bo legs/_/khyod ni 'jig rten chos brgyad kyis/_/
[\[97a.6\]]ji lta bur yang ma gos so/_/de nas rab dga' dad pa rgyas byas nas/_/drang srong dge 'dun bskor ba byas nas ni/_/thub pa'i zhabs la mgo bos phyag byas te/_/bde bar gshegs la kun nas rtog cing 'dug_/de nas rgyal po zas gtsang 'di snyam du sems te/_gang 
[\[97a.7\]]bdag gi bus yon tan gyi tshogs 'di lta bu thob pa ni bdag gi rnyed pa legs par rnyed do snyam mo/_/de nas bcom ldan 'das kyis n+ya gro d+hA'i kun dga' ra bar 'khor de'i bsam pa dang /_bag la nyal dang /_khams dang /_rang bzhin mkhyen nas de dang 'thun pa'i chos bshad 
[\[97b\]]
[\[97b.1\]]pa mdzad de/_de thos pas zas dkar la sogs pa shAkya bdun khri bdun stong gis rgyun du zhugs pa'i 'bras bu mngon sum du byas te rgyal po zas gtsang ni ma gtogs so/_/lha sbyin nga rgyal las nga rgyal can sdig pa 'dod pa des bden pa mthong bar ma byas pas khro bas kun 
[\[97b.2\]]nas dkris pa dang bcas pas smras pa/_gal te bdag gis 'di 'dra ba'i sgyu mas dbang du byed pa shes na/_bdag gis kyang 'jig rten thams cad dbang du bya ba zhig_/de la shAkya rnams kyis gshe ba'i tshig gis smras pa/_lha sbyin bcom ldan 'das ni rdzu 'phrul 
[\[97b.3\]]che ba yin gyis de skad ma smra shig ces bzlog nas cang mi smra bar 'dug go/_/tshangs pas bskor ba'i skyed mos tshal du 'di lta bu'i chos bshad pa mdzad de/_de thos pas rgyal po zas gtsang ma gtogs par bre bo zas la sogs pa shAkya drug khri drug stong gis rgyun du zhugs 
[\[97b.4\]]pa'i 'bras bu mngon sum du byas pa na yang lha sbyin de kho na bzhin du zer ro/_/ro hi ta ka'i skyed mos tshal du 'di lta bu'i chos bshad pa mdzad de/_de thos pas rgyal po zas gtsang ma gtogs par bdud rtsi zas la sogs pa shAkya bdun khri lnga stong gis rgyun du zhugs pa'i 
[\[97b.5\]]'bras bu mngon sum du byas pa na yang lha sbyin de kho na bzhin du zer ro/_/'khor lhag ma rnams las kha cig gis ni nyan thos kyi byang chub tu sems bskyed do/_/kha cig gis ni rang sangs rgyas kyi byang chub tu kha cig gis ni bla na med pa yang dag par rdzogs pa'i byang chub tu/_
[\[97b.6\]]kha cig gis ni rgyun du zhugs pa'i 'bras bu mngon sum du byas/_kha cig gis ni lan cig phyir 'ong ba'i 'bras bu/_kha cig gis ni phyir mi 'ong ba'i 'bras bu/_kha cig gis ni rab tu byung nas nyon mongs pa thams cad spangs te dgra bcom par gyur/_kha cig gis ni sangs rgyas 
[\[97b.7\]]la skyabs su song /_kha cig gis ni chos la/_kha cig gis ni dge 'dun la ste 'khor de dag phal cher yang sangs rgyas la gzhol/_chos la 'bab/_dge 'dun la bab par bkod do/_/de nas rgyal po zas gtsang 'di snyam du sems te/_sngon ni bcom ldan 'das lha 
[\[98a\]]
[\[98a.1\]]dang lha ma yin gyi 'gro bar bcas pas mchod pa dang /_rjed pa dang mngon du smra bar bya bar gyur na/_da lta ni mis mchod kyis lhas ni ma yin no snyam mo/_/de nas shAkya gzhon nu zhig gis tshigs su bcad de gsol pa/_drang srong chen po smra mchog dam chos kyi/_/
[\[98a.2\]]char pas 'gro ba 'di ni tshim mdzad de/_/mi bzad lam du lhung ba'i 'jig rten 'di/_/drangs te thar pa'i lam la sbyor bar mdzod/_/de nas bcom ldan 'das 'di snyam du dgongs te/_rgyal po zas gtsang ni 'di snyam du bdag gi bu 'ba' zhig_/'di ltar rdzu 'phrul 
[\[98a.3\]]che zhing 'di ltar mthu che ba yin no snyam ste lhag par dga' ba las gyur gyis mdor na de'i dregs pa spong du gzhug go/_/rgyu gnyis kyis bden pa rnams mthong bar mi 'gyur te/_ha cang zhum pa dang shin tu dga' ba'o/_/de la zhum pa'i sems dang shin tu dga' ba yod kyis 
[\[98a.4\]]ma la ngas de'i zhum pa dang shin tu dga' ba gnyis spong du gzhug go snyam nas/_de nas bcom ldan 'das kyis tshe dang ldan pa maud gal gyi bu chen po la bka' stsal pa/_maud gal gyi bu rgyal po zas gtsang ma la soms shig btsun pa bka' bzhin 'tshal zhes tshe dang ldan pa maud 
[\[98a.5\]]gal gyi bu chen pos bcom ldan 'das las mnyan nas rgyal po zas gtsang gang na ba der song ba dang /_rgyal po zas gtsang gis tshe dang ldan pa maud gal gyi bu chen po rgyang ring po nas 'ong ba mthong ngo /_/mthong nas kyang tshe dang ldan pa maud gal gyi bu chen po la 'di skad ces smras so/_/
[\[98a.6\]]btsun pa maud gal gyi bu chen po tshur spyon/_maud gal gyi bu chen po khyod byon pa legs so/_/btsun pa maud gal gyi bu chen po gdan bshams pa nyid la bzhugs shig_/tshe dang ldan pa maud gal gyi bu chen pos gdan bshams pa nyid la 'dug go/_/de nas tshe dang ldan pa 
[\[98a.7\]]maud gal gyi bu chen pos sems ji ltar mnyam par bzhag na/_rang gi stan las mi snang bar gyur te shar phyogs kyi steng gi bar snang la mngon par 'phags nas spyod lam rnam pa bzhi byed de/_'di lta ste/_'chag pa dang /_'greng ba dang /_'dug pa dang /_nyal bar byed do/_/me'i 
[\[98b\]]
[\[98b.1\]]ting nge 'dzin la yang snyoms par 'jug par byed de/_/me'i ting nge 'dzin la snyoms par zhugs pa na/_tshe dang ldan pa maud gal gyi bu chen po'i lus las 'od zer rnam pa sna tshogs dag 'byin par byed de/_/'di lta ste/_sngon po dang /_ser po dang /_dmar po dang /_/dkar 
[\[98b.2\]]po dang /_le brgan dang /_shel gyi kha dog dag go/_/cho 'phrul zung du yang ston par byed do/_/lus kyi smad nas me 'bar bar byed la lus kyi stod nas chu grang mo'i rgyun 'bebs par byed do/_/lus kyi stod nas me 'bar bar byed la lus kyi smad nas chu grang mo'i rgyun 'bebs 
[\[98b.3\]]par byed pa de lta bu'i ting nge 'dzin la snyoms par zhugs so/_/shar phyogs la ji lta ba bzhin du lho dang /_nub dang /_byang phyogs su yang de bzhin no/_/phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du bya ba bsdus te stan bshams 
[\[98b.4\]]pa nyid la 'dug go/_/de nas rgyal po zas gtsang gis tshe dang ldan pa maud gal gyi bu chen po la 'di skad ces smras so/_/btsun pa maud gal gyi bu chen po bcom ldan 'das kyi nyan thos 'di ltar rdzu 'phrul che ba 'di ltar mthu che ba gzhan yang mchis lags sam/_rgyal po chen po 
[\[98b.5\]]mchis so zhes tshigs su bcad de smras pa/_mthu che ba dag gsum rig dang /_/sems kyi rnam grangs shes pa dang /_/zag zad dgra bcom gang yin pa/_/thub pa'i nyan thos mang du mchis/_/de nas rgyal po zas gtsang 'di snyam du sems te/_bdag gi bu 
[\[98b.6\]]'ba' zhig 'di ltar rdzu 'phrul che zhing mthu che bar ma zad de 'di ltar rdzu 'phrul che zhing mthu che ba'i rab tu byung ba gzhan yang yod do snyam nas de shin tu dga' ba gang yin pa de dang bral bar gyur to/_/skabs der bcom ldan 'das kyis 'jig rten pa'i thugs bskyed pa mdzad de/_kye ma 
[\[98b.7\]]brgya byin dang tshangs pa la sogs pa lha rnams 'ongs na/_lha'i 'khor dag pa la chos bshad do snyam pa dang /_chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa mdzad pa de'i tshe/_srog chags grog spur rnams kyi sems 
[\[99a\]]
[\[99a.1\]]kyis kyang bcom ldan 'das kyi dgongs pa shes par 'gyur na/_brgya byin dang tshangs pa la sogs pa lha rnams kyis lta smos kyang ci dgos/_gang gi tshe 'jig rten las 'das pa'i thugs bskyed pa de'i tshe nyan thos chen po rnams kyi sems 
[\[99a.2\]]kyis kyang bcom ldan 'das kyi dgongs pa mi shes na brgya byin dang /_tshangs pa la sogs te lha rnams kyis lta ci smos/_srog chags grog sbur rnams kyis lta ga la shes/_de nas lha rnams kyi dbang po brgya byin 'di snyam du sems te/_bcom 
[\[99a.3\]]ldan 'das ci'i phyir 'jig rten pa'i thugs bskyed pa mdzad snyam pa las de 'di snyam du sems te/_lha'i 'khor dag pa rnams la chos 'chad par bzhed do snyam nas des lha'i bu bzo thams cad pa la bsgo ba/_bzo thams cad pa bcom ldan 'das 
[\[99a.4\]]lha'i 'khor dag pa la chos 'chad par bzhed kyis n+ya gro d+hA'i kun dga' ra bar rin po che sna bzhi'i khang pa brtsegs ma gdan sna tshogs bshams pa zhig sprul cig_/kau shi ka khyod kyi gsung mchog tu bzang ngo /_/zhes lha'i bu bzo thams cad pas lha'i dbang 
[\[99a.5\]]po brgya byin las mnyan te n+ya gro d+hA'i kun dga' ra bar rin po che sna bzhi'i khang pa brtsegs ma gdan sna tshogs bshams pa zhig sprul to/_/de la rgyal po chen po bzhi sgo bzhi na 'khod pa ni yul 'khor skyong dang /_'phags skyes po dang /_mig mi bzang 
[\[99a.6\]]dang /_lus ngan po ste/_shar sgo na ni yul 'khor skyong dpung rgyan dang /_rna cha gdub 'khor dang /_phreng ba dang /_rgyan sna tshogs kyis brgyan pa'o/_/lho phyogs na ni 'phags skyes po lha'i rgyan thams cad kyis brgyan pa'o/_/nub phyogs na ni mig 
[\[99a.7\]]mi bzang rin po che sna bdun gyis brgyan pa'o/_/byang phyogs na ni lus ngan po rgyan thams cad kyis brgyan pa'o/_/de nas lha rnams kyi dbang po brgya byin gyis n+ya gro d+hA'i kun dga' ra ba che thang du brgyan du bcug ste/_bcom ldan 'das gang na ba der song ste phyin pa 
[\[99b\]]
[\[99b.1\]]dang /_bcom ldan 'das la don de rgyas par gsol to/_/de nas brgya byin dang /_tshangs pa la sogs pa lha brgya stong phrag du mas yongs su bskor nas khang pa brtsegs par zhugs te lha'i 'khor phal po che'i gung la rin po che sna tshogs kyis brgyan pa'i seng ge'i khri la bzhugs 
[\[99b.2\]]so/_/de nas tshe dang ldan pa maud gal gyi bu chen po rgyal po zas gtsang khrid de bcom ldan 'das gang na ba der song ste phyin nas/_tshe dang ldan pa maud gal gyi bu chen po nang du zhugs pa dang /_rgyal po zas gtsang la rgyal po chen po yul 'khor skyong gis rgyal po chen po nang du ma 
[\[99b.3\]]'gro bar sdod cig ces bzlog go/_/ci'i phyir/_bcom ldan 'das lha'i 'khor dag pa la chos 'chad de der mir gyur pa 'jug tu mi dbang ngo /_/bzhin [{]bzangs [,]bzang [}]khyod su zhig rgyal po chen po bdag ni yul 'khor skyong ngo /_/de nas rgyal po zas gtsang lho sgor song 
[\[99b.4\]]ba dang /_rgyal po chen po 'phags skyes pos mthong nas smras pa/_rgyal po chen po nang du ma 'jug par sdod cig_/rgyal po zas gtsang gis mthong nas smras pa/_bzhin [{]bzangs [,]bzang [}]khyod su zhig_/'phags skyes pos smras pa/_rgyal po chen po bdag ni 'phags 
[\[99b.5\]]skyes po'o/_/ci'i phyir/_bcom ldan 'das lha'i 'khor dag pa la chos 'chad de/_der mir gyur pa 'jug tu mi dbang ngo /_/de nas rgyal po zas gtsang nub sgor song ba dang /_rgyal po chen po mig mi bzang gis mthong nas smras pa/_rgyal po chen po nang du ma 'jug par 
[\[99b.6\]]sdod cig_/rgyal po zas gtsang gis mthong nas smras pa/_bzhin [{]bzangs [,]bzang [}]khyod su zhig_/mig mi bzang gis smras pa/_rgyal po chen po bdag ni mig mi bzang ngo /_/ci'i phyir/_bcom ldan 'das lha'i 'khor dag pa la chos 'chad de/_der mir gyur pa 'jug tu 
[\[99b.7\]]mi dbang ngo /_/de nas rgyal po zas gtsang byang sgor song ba dang /_rgyal po chen po rnam thos kyi bus mthong nas smras pa/_rgyal po chen po nang du ma 'jug par sdod cig_/rgyal po zas gtsang gis smras pa/_bzhin [{]bzangs [,]bzang [}]khyod su zhig_/rnam thos kyi bus smras 
[\[100a\]]
[\[100a.1\]]pa/_rgyal po chen po bdag ni rnam thos kyi bu'o/_/ci'i phyir/_bcom ldan 'das lha'i 'khor dag pa la chos 'chad de/_der mir gyur pa 'jug tu mi dbang ngo /_/de nas rgyal po zas gtsang kye ma'o bcom ldan 'das lha'i 'khor dag pa la chos 'chad pa de bdag gis blta'o snyam 
[\[100a.2\]]pa'i 'dod pa skyes so/_/de nas rgyal po zas gtsang gis zhum pa'i rgyud gang yin pa de dang bral bar gyur to/_/de nas bcom ldan 'das kyis dgongs pa rgyal po zas gtsang gis gal te nga ma mthong na khrag dron po skyugs nas 'chi bar 'gyur ba'i gnas skabs gang yin pa de yod kyis de la 
[\[100a.3\]]thabs shig bsham par bya'o snyam nas bcom ldan 'das kyis rin po che sna bzhi'i khang pa brtsegs pa gang yin pa de shel las byas par sprul pa dang /_de nas rgyal po zas gtsang gis sangs rgyas kyi sku sgrib pa med par mthong ngo /_/mthong nas kyang dga' ba dang mgu ba skyes nas 
[\[100a.4\]]bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/_/de nas bcom ldan 'das kyis rgyal po zas gtsang gi bsam pa dang /_bag la nyal ba dang khams dang /_rang bzhin mkhyen nas 'phags pa'i bden pa bzhi so sor rtogs par 'gyur ba de lta 
[\[100a.5\]]bu'i chos bshad pa mdzad de/_de thos pas rgyal po zas gtsang gis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/_de bden pa mthong nas lan gsum du ched du brjod pa ched du brjod pa/_btsun pa bdag la phas ma 
[\[100a.6\]]bgyis mas ma lags/_rgyal pos ma lags/_lha rnams kyis ma lags/_sngon gyi 'das pa rnams kyis ma lags/_dge sbyong dang /_bram ze rnams kyis ma lags/_sdug pa dang /_rang gi skye bo dang gnyen gyi tshogs kyis ma lags pa gang lags pa de ni bcom ldan 'das 
[\[100a.7\]]kyis bdag la mdzad de/_khrag dang mchi ma'i rgya mtsho ni bskams/_rus pa'i ri bo las ni bsgral/_/ngan song gi sgo rnams ni bkum/_mtho ris dang thar pa'i sgo rnams ni phye/_bdag lha dang mi rnams su ni bzhag go/_/yang gsol pa/_pha la lan du phan gdags pa/_/dam pa'i bus ni 
[\[100b\]]
[\[100b.1\]]bgyi ba gang /_/khyod kyis bdag la mdzad lags te/_/sems ni grol bar gzhol bar bgyis/_/khyod kyis bdag ni ngan 'gro las/_/drangs te mtho ris thar pa las/_/bsgrim mi 'tshal bar bzhag lags te/_/khyod kyis dga' ba mdzad pa legs/_/mgon po byams pa khyed kyis ni/_/bdag 
[\[100b.2\]]gi tshong pa rnyed ldan ltar/_/mtho ris rnyed pa srid pa yi/_/longs spyod dag ni rnyed par mdzad/_/de nas rgyal po zas gtsang stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/_/bcom 
[\[100b.3\]]ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/_bcom ldan 'das kyis rgyal po zas gtsang la cang mi gsung bas gnang ngo /_/de nas rgyal po zas gtsang bcom ldan 'das cang mi gsung bas gnang 
[\[100b.4\]]bar rig nas bcom ldan 'das kyi zhabs gnyis la mgo bos phyag byas te/_bcom ldan 'das kyi spyan snga nas chas te zas dkar gang na ba der song ste phyin nas zas dkar la 'di skad ces smras so/_/gzhon nu rgyal srid thob kyis rgyal srid khyer cig_/ci'i slad du/_ngas bcom ldan 'das kyi 
[\[100b.5\]]spyan sngar bden pa mthong bas so/_/gang gi gdugs la lags/_de ring kho na'o/_/bdag gis kyang bcom ldan 'das gang gi nyi ma la n+ya gro d+hA'i kun dga' ra bar chos bshad pa de'i nyi ma la shAkya bdun khri bdun stong dang lhan cig bden pa mthong lags so/_/de bzhin du bre bo zas la 
[\[100b.6\]]rgyal srid khyer cig ces smras pa dang /_des smras pa/_bdag gis kyang bcom ldan 'das kyis gang gi tshe tshangs pas bskor ba'i skyed mos tshal du chos bshad pa de'i tshe shAkya bdun khri drug stong dang lhan cig bden pa mthong lags so/_/de bzhin du bdud rtsi zas la rgyal 
[\[100b.7\]]srid khyer cig ces smras pa dang /_des smras pa/_bdag gis kyang gang gi tshe bcom ldan 'das nyid kyis ro hi ta ka'i skyed mos tshal du chos bshad pa de'i tshe shAkya bdun khri lnga stong dang lhan cig bden pa mthong lags so/_/gal te de ltar gyur nad su zhig rgyal srid la gzhag_/de rnams kyis smras 
[\[101a\]]
[\[101a.1\]]pa/_shAkya'i rgyal po bzang ldan gyis bgyi'o zhes de rnams 'dus nas shAkya'i rgyal po bzang ldan rgyal srid kyi dbang phyug la dbang bskur ro/_/de nas rgyal po zas gtsang gis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas 
[\[101a.2\]]nang par sngar langs te gdan bshams shing nor bu chu snod bzhag nas bcom ldan 'das la spyan 'dren gyis dus tshod gsol pa/_btsun pa bcom ldan 'das gdugs tshod lags na/_da de'i dus la bab par dgongs su gsol/_bcom ldan 'das snga dro na bza' dang sham thabs 
[\[101a.3\]]man bas/_lhung bzed dang chos gos bsnams te dge slong gi tshogs kyis yongs su bskor cing /_dge slong gi dge 'dun gyis mdun du bdar nas/_rgyal po zas gtsang gi bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la 
[\[101a.4\]]bzhugs so/_/de nas rgyal po zas gtsang gis sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' bas rang gi lag nas stobs shing tshim par byed de/_rnam grangs du mar gtsang zhing bsod pa'i bza' ba dang bca' 
[\[101a.5\]]bas rang gi lag nas bstabs shing tshim par byas te/_bcom ldan 'das kyis gsol zin nas phyag bcabs te lhung bzed gyu bar rig nas gser gyi bya ma bum blangs te bcom ldan 'das la n+ya gro d+hA'i kun dga' ra ba phul lo/_/bcom ldan 'das kyis yan lag lnga dang ldan 
[\[101a.6\]]pa'i gsung dbyangs kyis yon bsngo bar mdzad pa/_sbyin pa'i bsod nams gang yin 'dis/_/shAkya rnams kyis bsams pa yi/_/yid la re ba rdzogs nas ni/_/rtag pa'i gnas ni thob par shog_/de nas bcom ldan 'das ser skya'i gzhi shing n+ya gro d+hA'i kun dga' ra ba na bzhugs 
[\[101a.7\]]so/_/de bzhin du bsam gtan pa rnams kyis kyang mdo sde la bcom ldan 'das ser skya'i gzhi shing n+ya gro d+hA'i kun dga' ra ba na bzhugs so zhes gdags pa byas so/_/bcom ldan 'das ser skya'i gzhi de nyid na bzhugs nas nyi ma gcig ni rgyal po'i pho brang du gdugs tshod gsol/_nyi 
[\[101b\]]
[\[101b.1\]]ma gcig ni btsun mo'i nang du gsol lo/_/rgyal po zas gtsang gis ral pa can las rab tu byung ba'i dge slong rnams spyod lam zhi zhing sems dang ba yin na dka' thub drag pa'i brtul zhugs kyi khyad par dag gis lus gdungs pas lus mi mdzes par mthong ngo /_/mthong nas kyang 'di snyam 
[\[101b.2\]]du sems te/_'di ltar ral pa can 'di dag spyod lam zhi zhing sems dang ba yin mod kyi lus mdzes pa ma yin na 'khor ci 'dra ba zhig gis bcom ldan 'das mdzes par 'gyur snyam pa las des bsams pa shAkya'i 'khor gyis yin no snyam nas/_de nas shAkya thams cad bsogs te smras 
[\[101b.3\]]pa/_shes ldan dag gal te gzhon nu don thams cad grub pa rab tu byung bar ma gyur na ji ltar 'gyur 'khor los sgyur ba'i rgyal por 'gyur ro/_/khyed cag ci zhig byed par 'gyur/_g.yog bgyid par 'gyur ro/_/da ltar gzhon nu don thams cad grub pa bla na med pa chos kyi rgyal por 'gyur na/_
[\[101b.4\]]khyed cag ci'i phyir g.yog mi byed/_lha ci rab tu 'byung ngam/_rab tu byung shig_/ci thams cad dam/_khyim re nas re re'o/_/bka' bzhin 'tshal/_rgyal po zas gtsang gis grong khyer ser skya'i gzhir dril sgrogs su bcug pa/_rgyal po'i zhal nas nga'i yul na gnas pa'i shAkya rnams kyis khyim 
[\[101b.5\]]re nas/_re re rab tu byung shig ces de skad bka' stsal to/_/bre bo zas la bu gnyis yod pa ma 'gags pa dang ming chen no/_/ming chen ni zhing blas kyi mtha' la lhag par brtson no/_/ma 'gags pa ni steng gi khang [{]bzangs kyi [,]bzang gi [}]gzhi la 'dug nas skyes pa med pa'i rol mos rtse bar byed dga' bar 
[\[101b.6\]]byed dga' mgur spyod par byed do/_/ming chen la mas smras pa/_bu rgyal pos dril sgrogs su bcug pa shAkya rnams las khyim re nas re re rab tu phyung shig ces bsgos/_khyod rab tu byung shig_/des smras pa/_bdag ni rab tu mi 'byung gis/_khyod kyi bu sdug pa dang bde ba dang ldan par gnas pa gang yin 
[\[101b.7\]]pa de rab tu phyung shig_/bu bsod nams kyi dbang thang chen po can gyi sems can de la khyod 'gran ma tshol cig_/yum khyod gang la dgyes pa de bsod nams kyi dbang thang chen po can lags mod/_de ring la cung zad kyang ma bskur dang /_ci bsod nams kyi dbang thang chen po lags sam 
[\[102a\]]
[\[102a.1\]]ma lags mngon par 'gyur ro/_/bu de bzhin du byas te yid ches par bya'o/_/des gzeb stong pa rdze'u yis bkang nas kha ras dkar pos dkris te rgya skegs la rgyas btab nas/_bu mo mngag gzhug ma'i lag tu bskur nas bsgo ba/_gal te de na ci 
[\[102a.2\]]yod ces 'dri ba dang /_ci yang ma mchis so zhes smros shig_/des de khyer nas song ba dang /_lha rnams kyi dbang po brgya byin gyi shes pa mthong ba ni 'og tu 'jug pa yin pas/_des bsams pa/_rang sangs rgyas kun shes la bsod snyoms phul ba gang yin pa de deng 
[\[102a.3\]]ci'i phyir zas kyis phangs par bya/_de'i zan sbyar bar bya'o zhes des rdze'u de rnams sran tshod dang /_tshod ma sna tshogs ro dang ldan pa'i zas kyis bkang ngo /_/ji tsam na mngag gzhug mas der khyer nas ma 'gags pa'i drung du phyin pa dang /_des smras pa/_bu mo 'o ni na ci 
[\[102a.4\]]yod/_des smras pa/_gzhon nu ci yang ma mchis so/_/ma 'gags pas bsams pa/_bdag la ma byams na 'di stong par ci ste bskur gdon mi za bar 'di ci yang ma yin pa zhes bya ba'i zas shig bskur gyis re zhig blta'o zhes ji tsam na kha phye ba dang /_skyed 
[\[102a.5\]]mos tshal de thams cad zas kyi dri zhim pos gang bar gyur te/_de bsnams nas ma 'gags pa mchog tu ya mtshan skyes so/_/de ma la gus pa yin pas des ma la zas kyi phud bskur nas spring ba/_yum gdugs re re zhing zas ci yang ma yin zhes bgyi ba 'di lta bu bskur ba'i rigs 
[\[102a.6\]]so/_/des kyang mthong nas mchog tu ya mtshan skyes te/_/des ming chen la bstan nas bu mthong ngam/_yum mthong lags so/_/khyod la kho mos sngar bsod nams kyi dbang thang chen po'i sems can mi'i skal ba bzang po dang ldan pa la khyod 'gran ma tshol cig ces ma smras sam/_
[\[102a.7\]]des smras pa/_yum de bsod nams kyi dbang thang chen po dang ldan yang rung /_mi ldan yang rung /_bdag ni rab tu mi 'byung ngo /_/zhes ji ltar ming chen gnas skabs thams cad du rab tu 'byung bar khas len du ma btub bo/_/de nas des ma 'gags pa la 
[\[102b\]]
[\[102b.1\]]smras pa/_bu rgyal pos dril sgrogs su bcug pa shAkya rnams la khyim re nas re re rab tu byung shig ces bsgo na/_khyod ci rab tu byung ngam/_'on te khyim par 'dug_/des smras pa/_yum rab tu byung ba la phan yon ci mchis/_nyes dmigs ci 
[\[102b.2\]]mchis/_khyim par mchis pa la phan yon ci mchis/_nyes dmigs ci mchis/_bu rab tu byung bas legs par bsgrubs na mya ngan las 'das pa thob par 'gyur ro/_/legs par ma bsgrubs na lha dang mi 'thob par 'gyur ro/_/khyim par 'dug 
[\[102b.3\]]ste legs par bskyangs na lha dang mi 'thob bo/_/ma bskyangs na sems can dmyal ba dang /_dud 'gro dang /[ {]yi dgas [,]yi dwags [}]'thob bo/_/yum rab tu byung ba'i nyes dmigs gang lags pa de ni khyim na gnas pa'i phan yon lags pas de bas na khyim na gnas 
[\[102b.4\]]pa mi 'tshal gyis gnang bar mdzod cig dang /_rab tu 'byung ngo /_/des smras pa/_bu legs kyis de bzhin du gyis shig_/ma 'gags pa'i ne'u zla shAkya'i rgyal po bzang ldan yin pas de de'i drung du song ngo /_/de'i tshe shAkya'i rgyal po bzang ldan pi bang len te/_/pi bang 
[\[102b.5\]]len pa na rgyun chad nas sgra gzhan du gyur to/_/ma 'gags pa pi bang len pa la byang ba yin pas des sgra ci 'dra bar gyur pa'i rtags bzung nas de sgor bsdad de sgo srungs kyi mi la smras pa/_kye nang rje song la rgyal po bzang ldan la ma 'gags pa lha'i zhal mthong bar 'tshal nas sgo na 
[\[102b.6\]]sdod cing mchis so zhes gsol cig_/sgo srungs song nas shAkya'i rgyal po bzang ldan la smras pa/_lha ma 'gags pa lha'i zhal mthong bar 'tshal nas chab sgo na sdod cing mchis so/_/des smras pa/_shes ldan ma 'gags pa la su 'gog_/shes ldan ma 'gags pa nang du thong shig_/de nang du zhugs 
[\[102b.7\]]pa dang /_rgyal pos 'khyud nas 'dug tu bcug ste smras pa/_khyod 'ongs nas ci srid lon/_des smras pa/_gang gi tshe khyod pi bang len pa na rgyun chad nas sgra gzhan du gyur pa nas so/_/de mchog tu ya mtshan skyes nas des smras pa/_khyod pi bang len pa la byang ba yin no/_/shAkya'i rgyal po bzang 
[\[103a\]]
[\[103a.1\]]ldan gyis smras pa/_gzhon nu don ci zhig la 'ongs/_ma 'gags pas smras pa/_lha rgyal po zas gtsang gis dril sgrogs su bcug pa/_shAkya rnams las khyim re nas re re rab tu byung shig par bsgo bas de khyod kyis mkhyen par mdzod cig_/rab tu 'byung ngo /_/rgyal 
[\[103a.2\]]pos smras pa/_gal te de lta na kho bo yang rab tu 'byung ste gros bya ba yod kyis khyod de ring 'di nyid du gnas thob shig_/de de nyid du gnas btab bo/_/mal 'cha' bas rims bag gi dri can gyi gos kyis bting zhing me tog gi sil mas bkram pa'i mal du ma 'gags 
[\[103a.3\]]pa nyal ba dang /_de'i 'og na me tog gi rtsa ba yod pa'i reg pa de'i nyams su myong nas smras pa/_ci 'di'i 'og tu rdo phre'u yod dam/_de rnams kyis brtag pa brtsams pa na me tog gi rtsa ba zhig mthong nas de rnams mchog tu ngo mtshar skyes so/_/ma 'gags pa mtshan mo 
[\[103a.4\]]mi bde zhing nyal nas nam langs so/_/rgyal pos smras pa/_ma 'gags pa ci ga bde bar gnyid log gam/_des smras pa lha bde bar gnyid ma log go/_/rgyal pos smras pa/_ci'i phyir ma 'gags pas smras pa/_/lha rims bag gi dri can gyi gos bting 
[\[103a.5\]]bar me tog sil ma bkram pa'i me tog gi rtsa bas lus snad lags so/_/rgyal pos la 'cha' ba bkug nas khyod kyis rims bag gi dri can gyi gos bting ste ci bya/_mal 'cha' bas smras pa/_lha bdag la dkor bas gtad pa lags/_/rgyal pos dkor pa bkug 
[\[103a.6\]]nas smras pa/_khyod kyis rims bag gi dri can gyi gos phog ste ci bya/_des smras pa/_lha bdag la thag pas gtad pa lags so/_/rgyal pos thag pa bkug nas smras pa/_khyod kyis ci'i phyir rims bag gi dri can gyi gos 'bul/_thag pas smras pa/_lha snam 
[\[103a.7\]]bu 'thag pa'i 'phro cung zhig lus pa na/_bdag rims kyis thebs bzhin bgyis pa lags so/_/rgyal pos smras pa/_gzhon nu khyod kyis ji ltar shes/_des smras pa/_tsha ba'i reg pa nyams su myong bas rims bag gi dri lags so/_/rgyal po mchog tu ya mtshan 
[\[103b\]]
[\[103b.1\]]skyes te smras pa/_shes ldan ma 'gags pa ni shAkya'i skal ba bzang po dang ldan pa yin no/_/de nas shAkya'i rgyal po bzang ldan gyis smras pa/_gzhon nu gal te kho bo rab tu byung na/_lha sbyin shAkya rnams kyi rgyal por 'gyur te/_de shAkya rnams la gnod pa byed par 'gyur gyis/_
[\[103b.2\]]ma la bdag cag thams cad 'dus la lha sbyin spro ba bskyed par bya'o zhes shAkya'i rgyal po bzang ldan gyis de bkug ste de nas thams cad 'dus nas smras pa/_lha sbyin kho bo cag thams cad rab tu 'byung na/_khyod ci byed/_lha sbyin gyis bsams pa/_gal te rab tu mi 'byung 
[\[103b.3\]]ngo zhes smras pa dang /_shAkya'i rgyal po bzang ldan rab tu byung bar mi 'gyur gyis de la thabs zhig bsham par bya ste bslu'o/_/gzhan yang bcom ldan 'das kyis gang gi nyi ma la n+ya gro d+hA'i kun dga' ra bar sgyu ma'i cho 'phrul bstan pa de'i tshe bdag blo skyes pa/_ji 
[\[103b.4\]]ltar 'di'i sgyu mas skye bo'i tshogs chen po dbang du byed pa de bzhin du bdag gis kyang dbang du bya'o zhes bsams so snyam nas smras pa/_khyed cag rab tu 'byung na bdag ci ste 'dug_/shAkya'i rgyal po bzang ldan gyis bsams pa/_'di ni [{]brdzun [,]rdzun [}]du smra ba yin gyis dam 'char 
[\[103b.5\]]bcug la 'gro ba mang pos so sor rig par bya'o snyam mo/_/de nas rgyal pos tshig de glegs bu la bris nas grong khyer ser skya'i gzhir dril sgrogs su bcug pa/_grong khyer ser skya'i gzhi na gnas pa'i shes ldan dag nyon cig_/bzang ldan dang /_nam gru dang /_
[\[103b.6\]]ma 'gags pa dang /_lha sbyin la sogs te shAkya lnga brgya rab tu 'byung bar 'gyur gyis thos par gyis la rab tu dga' bskyed cig ces bsgo'o/_/lha sbyin gyis de thos nas sdug bsngal chen po dang yid mi bde ba skyes nas/_gal te bdag gis shAkya'i rgyal po bzang ldan 
[\[103b.7\]]nges par rab tu 'byung bar shes par gyur pa dang bdag khas len par mi 'gyur ba zhig_/de ni gal te rab tu ma byung na [{]brdzun [,]rdzun [}]du smra ba yin no zhes rgyal srid kyang thob par mi 'gyur bas thams cad kyi thams cad du dus 'dir zad dam/_ci rab tu byung la bdag rab 
[\[104a\]]
[\[104a.1\]]tu byung bzhin du rgyal srid bya'o snyam mo/_/de nas rgyal po zas gtsang 'di snyam du sems te/_shAkya rnams kyi tha ma'i 'byor pa la blta'o snyam nas des grong khyer de gseg ma dang gyo mo bsal/_tsan dan gyi chus chag chag btab/_gdugs dang /_rgyal mtshan 
[\[104a.2\]]bsgreng /_dar gyi chun 'phyang mang po dpyangs/_shin tu dri zhim po'i pog por nye bar bzhag_/me tog sna tshogs kyi sil mas dga' dga' ltar byed du bcug go/_/de nas shAkya brgya stong du mas yongs su bskor nas grong khyer gyi sgo na seng ge'i khri la 'dug go/_shAkya 
[\[104a.3\]]mo dang /_shAkya gzhon nu ngo mtshar skyes pa rnams kyang skar khung khol ma can dang /_skar khung dang /_stegs bu dag la 'dug go/_/shAkya rnams kyi 'byor pa la lta bar 'dod pa'i skyes pa'i tshogs yul sna tshogs nas lhags pa dag kyang lam po che dang /_tshong 'dus dang /_
[\[104a.4\]]bzhi mdo dang /_sum mdo rnams su 'dug go/_/shAkya las su dag gis ni mnyes par 'gyur/_su dag gis ni thugs byung bar 'gyur brtag pa'i bram ze mtshan mkhan dang /_ltas mkhan dag bkug go/_/shAkya rnams do shal dang /_gdu bu dang /_dpung rgyan 
[\[104a.5\]]dang /_rgyan gyis brgyan pa rnams kyis pha dang /_ma dag la bltas nas/_so so'i shing rtar zhugs te phyir 'byung bar brtsams pa na/_shAkya'i rgyal po bzang ldan sna la byung ba mtshan mkhan rnams kyis mthong nas de dag gis smras pa/_re zhig 'dis ni mnyes par byed 
[\[104a.6\]]par 'gyur ro/_/de bzhin du nam gru dang /_ma 'gags pa la sogs pa phyir byung ba na/_de rnams kyang mtshan mkhan rnams kyis lung bstan to/_/de nas lha sbyin phyir byung ste/_de phyir byung ba na bya khras gtsug gi nor bu phrogs pa mtshan mkhan rnams kyis mthong 
[\[104a.7\]]nas de rnams kyis smras pa/_'di'i rtags dang sbyar na gdon mi za bar ston pa la 'khus nas dmyal bar gzhol bar 'gyur ro/_/ko ka li ka dang /_khan dra drab bya dang /_ka ta mo ra ka dang /_rgyal dang /_rgya mtshos sbyin rnams phyir byung ba na/_bong bu'i skad grag nas de 
[\[104b\]]
[\[104b.1\]]dag kyang mtshan mkhan rnams kyis lung bstan pa/_'di dag gis kyang nyan thos chen po rnams la tshig ngan pa smras nas dmyal bar gzhol bar 'gyur ro/_/nye dga' glang po che la zhon nas phan tshun du lta bar byed pa na mu tig gi do shal lhung ba dang /_de glang po che las babs te 
[\[104b.2\]]blangs so/_/de yang de rnams kyis lung bstan pa/_'di ha cang 'dod chen ches pas sems can dmyal ba rnams su skye bar 'gyur ro/_/de nas bzang ldan dang /_nam gru dang /_ma 'gags pa dang /_lha sbyin la sogs pa shAkya lnga brgya po de rnams skyed mos tshal du dus ston la 
[\[104b.3\]]'gro ba bzhin du bzang pos 'gran cing bcom ldan 'das gang na ba der dong ngo /_/bcom ldan 'das kyis dgongs pa/_gal te ngas shAkya rnams la dge slong tshur shog ces bya bas rab tu byung na kha cig gis ni mnyes par byed par 'gyur/_kha cig gis ni mnyes par byed 
[\[104b.4\]]par mi 'gyur te/_mnyes par byed par mi 'gyur ba gang dag yin pa de dag gzhan du sems la/_dge slong tshur shog ces bya ba ni thams cad srid pa tha ma pa yin pas/_mal ngas thams cad dge slong rnams kyis gsol ba dang bzhi'i las kyis rab tu byung ba dang /_bsnyen 
[\[104b.5\]]par rdzogs su gzhug go snyam du dgongs nas dge slong rnams la bka' stsal pa/_dge slong dag ser skya'i gzhi'i shAkya rnams gsol ba dang bzhi'i las kyis rab tu byung ba dang /_bsnyen par rdzogs par gyis shig_/btsun pa bka' bzhin 'tshal zhes dge slong de rnams 
[\[104b.6\]]kyis bcom ldan 'das las mnyan to/_/rgyal po zas gtsang gis shAkya rnams kyi 'dreg mkhan nye bar 'khor zhes bya ba/_de rnams rab tu 'byin pa na skra 'breg par btang nas shAkya'i rgyal po bzang ldan gyi skra 'breg pa na/_de ngom zung gnag cing mchi ma 'dzag cing skad 'dzer cing 
[\[104b.7\]]dbugs brtsegs pas skra 'dreg par byed do/_/shAkya'i rgyal po bzang ldan gyis smras pa/_nye bar 'khor ci'i phyir du/_de snying rje rje skad du gcom chung ngur dal bus tshig re re nas smras pa/_lha bdag 'dzam bu'i gling gi skyes bu gtso bo rnams la bsnyen bkur bgyid bgyid 
[\[105a\]]
[\[105a.1\]]pa mi phal ba rnams la yang bsnyen bkur bgyid par 'gyur ba lta zhig_/khyed kyis spangs te gson pa bas na gum mi bsngo'o/_/shAkya'i rgyal po bzang ldan gyis smras pa/_nye bar 'khor khyod kyis jo bo la snying nye ba'i mnyes par bya ba bstan zin te chog gis mya ngan ma 
[\[105a.2\]]byed cig_/ngas ji ltar mi phal che ba rnams la bsnyen bkur byed par mi 'gyur ba de ltar bya'o zhes smras nas des phyogs gcig tu ras gcig bting nas shAkya'i gzhon nu rnams la smras pa/_shes ldan gzhon nu dag nyon cig_/'dreg mkhan nye bar 'khor 'dis bdag cag la 
[\[105a.3\]]bkur sti byas la bdag cag kyang slar khyim du mi gnas kyis rgyan rnams de'i 'tsho ba'i rkyen du ras kyi steng du zhog shig_/de rnams kyi se mo do dang /_do shal dang /_mgul rgyan dang /_gdu bu dang /_dpung rgyan dang /_rna rgyan la sogs pa rin po che sna tshogs kyis brgyan 
[\[105a.4\]]pa'i rgyan khyad par can rnams kyis ras kyi steng du phung po chen por spungs so/_/nye bar 'khor gyis de rnams kyi mthar gyis skra bregs te de rnams khrus la dong ba dang /_des bsams pa/_re zhig gzhon nu 'di dag rigs dang 'byor pa dang /_lang tsho la bab cing chung ma 
[\[105a.5\]]dang ldan la mdzod dang /_bang mdzod kyis rgyas pa yang spangs nas rab tu byung na bdag rgyan 'di tsam la chags pa ni tshul ma yin pas sdug bsngal bar 'gyur ro/_/gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo 
[\[105a.6\]]las rgal ba dang /_sbyor ba las yang dag par 'da' bar bya ba'i phyir btsal ba dang 'bad pa la brtson par bya ba zhig snyam mo/_/'di ni chos nyid yin te/_ji ltar sangs rgyas bcom ldan 'das rnams nyin lan gsum mtshan lan gsum sangs rgyas kyi spyan gyis 'jig rten la 
[\[105a.7\]]gzigs pa de bzhin du nyan thos chen po rnams kyang byed pas/_tshe dang ldan pa shA ra dwa ti'i bus 'dreg mkhan nye bar 'khor lhag par skyo ba skyes pa mthong ngo /_/mthong nas kyang 'dreg mkhan nye bar 'khor gang na ba der song ste phyin nas 'dreg mkhan nye bar 'khor la 'di skad ces smras 
[\[105b\]]
[\[105b.1\]]so/_/nye bar 'khor khyod ci'i phyir shin tu mi dga' bas lag pa 'gram pa la gtad nas sems khong du chud cing 'dug_/nye bar 'khor gyis smras pa/_btsun pa shA ra dwa ti'i bu gang gi phyir da ltar gzhon nu 'di dag rigs dang 'byor pa dang /_lang tsho la bab cing chung ma dang ldan la 
[\[105b.2\]]bang mdzod dang /_bang mdzod kyis rgyas pa yang spangs nas rab tu 'byung na/_bdag rgyan 'di tsam la chags pa ni tshul ma yin pas sdug bsngal bar 'gyur ro/_/gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo las 
[\[105b.3\]]rgal ba dang /_sbyor ba las yang dag par 'da' bar bya ba'i phyir btsal ba dang /_'bad pa la brtson par bgyi ba zhig na bdag ci'i phyir sems khong du chud par mi 'gyur/_tshe dang ldan pa shA ra dwa ti'i bus smras pa/_bzhin [{]bzangs [,]bzang [}]thub pa'i dbang po'i gsung rab 'di la ni rigs snying 
[\[105b.4\]]por byed pa ma yin/_rus snying por byed pa ma yin/_rgyud snying por byed pa ma yin/_thos pa snying por byed pa ma yin te/_'di ltar thub pa'i dbang po'i gsung rab 'di la ni sgrub pa snying por byed pa yin no/_/de bzhin gshegs rnams rigs dang ni/_/rgyud dang rus la rtog mi 
[\[105b.5\]]mdzad/_/'das nas yun ring lon pa yi/_/las rnams la ni rtog par mdzad/_/gal te legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po rdzogs par 'dod na tshur bcom ldan 'das kyi spyan sngar 'dong dang /_bcom ldan 
[\[105b.6\]]'das kyis rab tu 'byin par 'gyur ro/_/des khas blangs so/_/de nas tshe dang ldan pa shA ra dwa ti'i bus 'dreg mkhan nye bar 'khor khrid de bcom ldan 'das gang na ba der dong nas phyin pa dang /_bcom ldan 'das kyi zhabs gnyis la mgo bos phyag byas te/_bcom ldan 'das la 'di skad 
[\[105b.7\]]ces gsol to/_/btsun pa nye bar 'khor 'di legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'tshal lags na thugs brtse bar nye bar bzung ste/_bcom ldan 'das kyis 'di rab tu dbyung ba dang bsnyen par rdzogs par mdzad du 
[\[106a\]]
[\[106a.1\]]gsol/_bcom ldan 'das kyis de la bka' stsal pa/_dge slong tshur shog_/tshangs par spyad pa spyod cig ces bcom ldan 'das kyis bka' stsal pa'i mod kho nar skra byi ba dang /_snam sbyar gyon pa dang /_lag pa lhung bzed dang bya ma bum gyis brel ba dang skra dang kha 
[\[106a.2\]]spu skyes nas zhag bdun lon pa tsam dang /_dge slong bsnyen par rdzogs nas lo brgya lon pa'i spyod lam lta bur gnas par gyur to/_/smras pa/_de bzhin gshegs pas tshur shog bka' stsal pas/_/skra byi snam sbyar gyon pa'i lus ldan zhing /_/mod la dbang po rab zhir 
[\[106a.3\]]gnas gyur te/_/sangs rgyas dgongs pas lus gzugs bkab par gyur/_/shAkya rab tu byung ba'i rnams ni rgan rims ji lta ba bzhin du 'dud pa byed pas/_shAkya'i rgyal po bzang ldan 'dud par byed pa na nye bar 'khor gyi rkang pa yin par shes so/_/de nas des gdong 
[\[106a.4\]]bteg ste gsol pa/_bcom ldan 'das 'di ni nye bar 'khor lags na ci bdag gis 'di'i rkang pa gnyis la yang gdud par bgyi'am/_bcom ldan 'das kyis bka' stsal pa/_bu nga rgyal spang pa'i phyir rab tu byung ba yin te/_'di rgan gyis nga rgyal gyi dregs pa 
[\[106a.5\]]chog la thud cig_/des de'i rkang pa la gtugs pa na sa chen po lan drug tu g.yos par gyur te/_sa chen po 'di g.yos rab tu g.yos/_kun tu rab tu g.yos/_ldeg rab tu ldeg_/kun tu rab tu ldeg ste/_shar phyogs mtho nanub phyogs dma'/_nub phyogs 
[\[106a.6\]]mtho na shar phyogs dma'/_lho phyogs mtho na byang phyogs dma'/_byang phyogs mtho na lho phyogs dma'/_dbus mtho na mtha' dma'/_mtha' mtho na dbus dma' bar gyur te/_de ltar thams cad kyis rim bzhin du gtugs so/_/lha sbyin gyis ma btud pa dang 
[\[106a.7\]]bcom ldan 'das kyis bka' stsal pa/_bu nga rgyal spang ba'i phyir rab tu byung ba yin gyis thud cig_/des gsol pa/_bdag gis de'i rkang pa la ma gtugs na khyod la gnod pa ci mchis zhes de 'dud du ma btub ste der thog mar bcom ldan 'das kyi bka' lha sbyin gyis bcag go/_/
[\[106b\]]
[\[106b.1\]]sangs rgyas bcom ldan 'das yul ser skya'i gzhi n+ya gro d+hA'i kun dga' ra ba na bzhugs so/_/de nas ser skya'i gzhi na gnas pa'i shAkya rab tu mang po 'dun khang du tshogs shing 'dus nas bar skabs kyi gtam 'di lta bu dag gleng bar byed de/_shes ldan dag shAkya rnams ni gang las skyes/_
[\[106b.2\]]thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin/_gal te bdag cag gi drung du 'ga' zhig 'ongs nas 'di skad 'dri ste/_shes ldan dag shAkya rnams ni gang las skyes/_thog ma ni gang yin/_rgyu ni ci zhig yin/_shAkya rnams kyi sngon 
[\[106b.3\]]gyi rigs rgyud ni gang yin zhes de skad du 'dri na/_bdag cag gis ni shAkya rnams gang las skyes pa dang /_thog ma gang yin pa dang /_rgyu ni ci zhig yin pa dang /_shAkya rnams kyi sngon gyi rigs rgyud ni gang yin pa yang mi shes na ji skad du lung bstan/_tshur bdag cag 
[\[106b.4\]]bcom ldan 'das gang na ba der dong la lhags pa dang /_bcom ldan 'das la don de nyid zhus nas bcom ldan 'das kyis bdag cag la ji skad du lung bstan pa de bzhin du gzung bar bya'o/_/de nas ser skya'i gzhi na gnas pa'i shAkya rab tu mang po bcom ldan 'das gang na ba 
[\[106b.5\]]der dong ste lhags nas/_bcom ldan 'das kyi zhabs gnyis la mgo bos phyag byas te phyogs gcig tu 'dug go/_/phyogs gcig tu 'dug nas ser skya'i gzhi'i shAkya rnams kyis 'di skad ces gsol to/_/btsun pa 'dir bdag cag ser skya'i gzhi'i shAkya rab tu mang po 
[\[106b.6\]]'dun khang du 'tshogs shing 'dus nas bar skabs kyi bka' mchid 'di lta bu dag gleng ste/_shAkya rnams ni gang las skyes thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin gal te bdag cag gi drung du 'ga' zhig 'ongs nas 'di skad 'dri ste/_
[\[106b.7\]]shes ldan dag shAkya rnams ni gang las skyes/_thog ma ni gang yin/_rgyu ni ci zhig yin/_shAkya rnams kyi sngon gyi rigs rgyud ni gang yin zhes de skad du 'dri na/_bdag cag gis shAkya rnams ni gang las skyes/_thog ma ni gang yin/_rgyu ni ci zhig yin/_shAkya rnams 
[\[107a\]]
[\[107a.1\]]kyi sngon gyi rigs rgyud gang yin pa yang mi shes na ji skad du lung bstan/_tshur bdag cag bcom ldan 'das gang na ba der dong la lhags pa dang /_bcom ldan 'das la don 'di nyid zhus te/_bcom ldan 'das kyis bdag cag la ji skad du lung bstan pa de bzhin du gzung bar 
[\[107a.2\]]bgyi'o snyam nas de'i slad du bcom ldan 'das la bdag cag don 'di nyid zhu lags na/_bcom ldan 'das shAkya rnams ni gang las skyes lags/_thog ma ni gang lags/_rgyu ni ci zhig lag lags/_shAkya rnams kyi sngon gyi rigs rgyud ni gang lags/_de nas bcom ldan 'das 
[\[107a.3\]]'di snyam du dgongs te/_gal te ngas shAkya rnams kyi sngon gyi rigs rgyud las brtsams nas chos kyi gtam glengs na/_mu stegs can dang /_kun tu rgyu gzhan dag 'di skad ces dge slong gau ta ma ni ci 'dod pa de lung ston pas bdag nyid stod par byed do zhes smra ba gang yin pa'i gnas 
[\[107a.4\]]'di yod pas nga'i nyan thos las shAkya rnams kyi sngon gyi rigs rgyud las brtsams nas chos kyi gtam glengs par nus pa su yod snyam mo/_/de'i tshe tshe dang ldan pa maud gal gyi bu chen po 'khor de nyid du 'dus shing 'dug par gyur to/_/de nas bcom ldan 'das kyis tshe dang ldan pa maud gal 
[\[107a.5\]]gyi bu chen po la bka' stsal pa/_maud gal gyi bu nga ro rgyab bsnyung bas re zhig de bas la gyis khyod kyis shAkya rnams kyi sngon gyi rigs rgyud las brtsams nas dge slong rnams la chos kyi gtam bya bar spobs par gyis shig_/tshe dang ldan pa maud gal gyi bu chen pos bcom ldan 'das la cang mi 
[\[107a.6\]]smra bas khas blangs so/_/de nas bcom ldan 'das kyis tshe dang ldan pa maud gal gyi bu chen pos cang mi smra bas khas blangs par thugs su chud nas snam sbyar bltab ste sngas su bcug nas/_glo g.yas pas phab ste/_zhabs kyi steng du zhabs bzhag nas snang ba'i 'du shes dang /_dran 
[\[107a.7\]]pa dang /_shes bzhin dang ldan pa'i 'du shes kho na yid la mdzad pas mnal to/_/de nas tshe dang ldan pa maud gal gyi bu chen po 'di snyam du sems te/_ma la bdag gis sems ji ltar mnyam par bzhag na shAkya rnams gang las skyes pa dang /_thog ma gang yin pa dang /_
[\[107b\]]
[\[107b.1\]]rgyu ni ci yin pa dang /_shAkya rnams kyi sngon gyi rigs rgyud gang yin pa mthong bar 'gyur ba de lta bu'i ting nge 'dzin la snyoms par 'jug par bya'o snyam nas/_tshe dang ldan pa maud gal gyi bu chen pos sems ji ltar mnyam par bzhag na/_shAkya rnams kyi sngon gyi rigs rgyud mthong 
[\[107b.2\]]bar 'gyur ba de lta bu'i ting nge 'dzin la snyoms par zhugs pa dang /_tshe dang ldan pa maud gal gyi bu chen pos shAkya rnams kyi sngon gyi rigs rgyud shAkya rnams gang las skyes pa dang /_thog ma gang yin pa dang /_rgyu ni ci zhig yin pa dang /_shAkya rnams kyi sngon gyi rigs rgyud ni gang 
[\[107b.3\]]yin pa mthong ngo /_/mthong nas ting nge 'dzin de las langs te dge slong gi dge 'dun gyi gung la stan bshams pa nyid la 'dug go/_/'dug nas tshe dang ldan pa maud gal gyi bu chen pos ser skya'i gzhi'i shAkya rnams la smras pa/_gau tam dag 'jig rten 'di 'jig cing 'jig 
[\[107b.4\]]rten zhig nas/_sems can phal cher 'od gsal gyi lha'i ris su skye bar 'gyur te/_de rnams de na yid las byung ba'i gzugs phun sum tshogs pa dbang po mnyams shing ma tshang ba med pa yan lag dang /_nying lag thams cad dang ldan pa/_kha dog bzang pos gnas 
[\[107b.5\]]pa/_rang gi 'od can/_nam mkha' la 'gro ba/_dga' ba za zhing dga' ba'i zas kyis tshe ring zhing yun ring du gnas so/_/de'i tshe sa chen po 'di chu 'ba' zhig tu 'gyur zhing mtsho gcig tu 'gyur ro/_/sa chen po 'di chu 'ba' zhig gi mtsho gcig tu gyur pa'i steng du rlung 
[\[107b.6\]]gis pris ma chags pa dang /_mkhregs pa dang /_khebs par byed do/_/dper na 'o ma bskol ba grang bar gyur pa'i steng du rlung gis pris ma chags pa dang /_mkhregs pa dang /_khebs pa de bzhin du sa chen po 'di chu 'ba' zhig gis mtsho gcig tu gyur pa'i steng du rlung gis 
[\[107b.7\]]pris ma chags pa dang /_mkhregs pa dang /_khebs par byed do/_/sa'i bcud de ni kha dog phun sum tshogs pa/_dri phun sum tshogs pa ro phun sum tshogs pa yin zhing kha dog ni 'di lta bu yin te/_dper na mar sar lta bu'o/_/ro ni 'di lta bu yin te/_dper na sbrang ma'i sbrang 
[\[108a\]]
[\[108a.1\]]rtsi btsir ba lta bu'i dus gang yin pa de yod do/_/gau ta ma dag 'jig rten gang yin pa 'di 'chags shing 'jig rten chags na/_de nas sems can kha cig tshe zad las zad bsod nams zad nas 'od gsal gyi lha'i ris nas shi 'phos nas 'di lta bur mi rnams 
[\[108a.2\]]dang skul ba mnyam par 'ong zhing de rnams 'di na yid las byung ba'i gzugs phun sum tshogs pa/_dbang po ma nyams shing ma tshang ba med pa/_yan lag dang /_nying lag thams cad dang ldan zhing kha dog bzang pos gnas pa rang gi 'od can/_mkha' la 'gro ba/_dga' 
[\[108a.3\]]ba za zhing dga' ba'i zas kyis tshe ring zhing yun ring du gnas par 'gyur ro/_/de'i tshe nyi ma dang zla ba yang 'jig rten du mi 'byung ste/_rgyu skar rnams kyang med/_skad cig dang thang cig dang yud tsam yang med/_mtshan mo dang nyin mo yang med/_zla ba dang /_zla ba phyed dang /_dus 
[\[108a.4\]]tshigs dang /_lo rnams kyang 'jig rten du 'byung ba med do/_/skyes pa dang bud med du mngon pa yang med kyi gzhan du na sems can sems can zhes bya ba'i grangs su 'gro'o/_/de nas sems can brkam chags kyi rang bzhin can zhig gis mdzub mo'i rtse mos sa'i bcud myong bar byed 
[\[108a.5\]]de/_/ji lta ji ltar myangs pa de lta de ltar sred do/_/ji lta ji ltar sred pa de lta de ltar kham gyi zas rim gyis za'o/_/sems can gzhan dag gis kyang sems can de mdzub mo'i rtse mos sa'i bcud myong bar byed de/_ji lta ji ltar myangs pa de lta de ltar sred la/_ji lta ji ltar sred pa de lta de 
[\[108a.6\]]ltar kham gyi zas rim gyis za ba mthong ngo /_/mthong nas kyang de rnams kyis kyang mdzub mo'i rtse mos sa'i bcud myang bar rtsom ste/_ji lta ji ltar myangs pa de lta de ltar sred do/_/ji lta ji ltar sred pa de/_lta de ltar kham gyi zas rim gyis za'o/_/gang gi tshe sems can de rnams kyis sa'i 
[\[108a.7\]]bcud la kham gyi zas rim gyis zos pa de'i tshe/_de rnams kyi lus la mkhrang ba dang lci ba zhugs par gyur to/_/de rnams kyi kha dog bzang po'i gsal ba gang yin pa de yang nub par gyur pas 'jig rten du mun pa byung bar gyur to/_/gau ta ma dag chos nyid kyis 'jig rten du 
[\[108b\]]
[\[108b.1\]]mun pa byung ba na nyi ma dang zla ba gnyis 'jig rten du 'byung bar 'gyur ro/_/rgyu skar dang /_skad cig dang /_thang cig dang /_yud tsam dang /_mtshan mo dang /_nyin mo dang /_zla ba dang /_zla ba phyed dang /_dus tshigs dang /_lo 'jig rten du 'byung bar 'gyur ro/_/de 
[\[108b.2\]]rnams de za zhing zas su za ba la tshe ring zhing yun ring du gnas so/_/de rnams las zas la ches nyung zad du za ba gang yin pa de ni kha dog dang ldan par 'gyur ro/_/kha zas la ches mang du za ba gang yin pa de ni kha dog ngan par 'gyur te/_kha zas kyi tshad gnyis la brten nas kha dog gi 
[\[108b.3\]]rnam pa gnyis mngon te/_kha dog rnam pa gnyis yod pas/_kye sems can kho bo ni kha dog dang ldan no/_/khyod ni kha dog ngan pa yin no zhes sems can gyis sems can la khyad du gsod do/_/kha dog gi mngon pa'i nga rgyal can de rnams sdig pa mi dge ba'i chos de dag nyid 
[\[108b.4\]]blangs pa'i rgyus sa'i bcud de nub par gyur to/_/gau ta ma dag sa'i bcud de nub pa na sems can de rnams tshogs shing 'dus nas 'di skad ces/_kyi hud bro ba kyi hud bro ba zhes smra zhing smre sngags 'don la mya ngan dang sdug bsngal bar gyur to/_/dper na da ltar gyi mi rnams kyis 
[\[108b.5\]]zas zhim po [{]chung zad [,]cung zad [}]cig zos nas sngon gyi yi ge dang /_tshig dang /_tshig 'bru de nyid rjes su dran nas 'di skad ces/_kyi hud bro ba kyi hud bro ba zhes smra ba de bzhin du sems can de rnams sa'i bcud de nub pa na tshogs shing 'dus nas 'di skad ces/_kyi hud bro ba kyi hud bro ba zhes smra 
[\[108b.6\]]zhing smre sngags 'don la mya ngan dang /_sdug bsngal bar gyur kyang smras pa 'di'i don ni 'di yin/_smras pa 'di'i don ni 'di yin no zhes de'i don ni mi shes so/_/gau ta ma dag sems can de rnams kyi sa'i bcud de nub pa na/_sa'i zhag kha dog phun sum tshogs pa ro phun sum 
[\[108b.7\]]tshogs pa byung bar 'gyur te/_kha dog ni 'di lta bu yin te/_dper na dong ka'i me tog lta bu'o/_/ro ni 'di lta bu yin te/_/dper na sbrang ma'i sbrang rtsi btsir ba lta bu'o/_/de rnams de za zhing de zas su za ba la tshe ring zhing yun ring du gnas so/_/de rnams las kha zas la 
[\[109a\]]
[\[109a.1\]]ches nyung du za ba gang yin pa de ni kha dog dang ldan par gyur to/_/kha zas la ches mang du za ba gang yin pa de ni kha dog ngan par gyur to/_/zas kyi tshad gnyis la brten nas kha dog rnam pa gnyis mngon te/_kha dog rnam pa gnyis yod pas/_kye sems can kho 
[\[109a.2\]]bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/_/kha dog gi mngon pa'i nga rgyal can de rnams sdig pa mi dge ba'i chos de dag nyid blangs pa'i rgyus sa'i zhag nub par gyur to/_/gau ta ma dag sa'i zhag de nub par gyur 
[\[109a.3\]]pa na sems can de rnams tshogs shing 'dus nas 'di skad ces/_kyi hud bro ba kyi hud bro ba zhes smra zhing smre sngags 'don la mya ngan gyis sdug bsngal bar byed do/_/dper na da ltar mi rnams sdug bsngal ba dang yid mi bde ba 'ba' zhig gis reg pa na sngon gyi yi ge dang /_tshig dang /_
[\[109a.4\]]tshig 'bru de nyid rjes su dran nas 'di skad ces e ma'o kyi hud e ma'o kyi hud ces smra ba de bzhin du sems can de rnams sa zhag de nub pa na tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang /_sdug bsngal bar 'gyur kyang smras pa 
[\[109a.5\]]'di'i don ni 'di yin smras pa 'di'i don ni 'di yin no zhes bya bar mi shes so/_/gau ta ma dag sems can de rnams kyis zhag de nub pa na/_myu gu'i tshal kha dog phun sum tshogs pa/_dri phun sum tshogs pa/_ro phun sum tshogs pa 'byung bar 'gyur zhing kha dog ni 'di lta bu yin te/_dper 
[\[109a.6\]]na shing ka dam pa ka'i me tog lta bu'o/_/ro ni 'di lta bu yin te/_dper na sbrang ma'i sbrang rtsi btsir ba lta bu'o/_/de rnams de za zhing de zas su za ba la tshe ring zhing yun ring du gnas so/_/de rnams las kha zas la ches nyung bar za ba gang yin pa de ni kha dog dang ldan par gyur to/_/
[\[109a.7\]]kha zas la ches mang du za ba gang yin pa de ni kha dog ngan par gyur to/_/zas kyi tshad gnyis la brten nas kha dog rnam pa gnyis mngon no/_/kha dog rnam pa gnyis yod pas/_kye sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad 
[\[109b\]]
[\[109b.1\]]du gsod par byed do/_/kha dog gi mngon pa'i nga rgyal can de rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to/_/gau ta ma dag myu gu'i tshal de nub par gyur pa na sems can de rnams tshogs shing 'dus nas 'di skad ces/_mdun nas phar song /_
[\[109b.2\]]mdun nas phar song zhes smra zhing smre sngags 'don la mya ngan dang sdug bsngal bar gyur to/_/dper nad ltar mi rnams 'ga' zhig la drag po'i tshar bcad pas tshar bcad par 'dod pa na sngon gyi yi ge dang /_tshig dang /_tshig 'bru de dag nyid rjes su zlos shing 'di skad du/_mdun nas 
[\[109b.3\]]phar song /_mdun nas phar song zhes smra ba de bzhin du sems can de rnams myu gu'i tshal nub pa dang /_tshogs shing 'dus nas 'di skad ces mdun nas phar song mdun nas phar song zhes smra zhing smre sngags 'don la mya ngan dang sdug bsngal bar gyur kyang /_smras pa 
[\[109b.4\]]'di'i don ni 'di yin smras pa/_'di'i don ni 'di yin no zhes bya bar de'i don ni mi shes so/_/gau ta ma dag sems can de rnams kyi myu gu'i tshal nub nas/_ma rmos ma btab pa'i 'bras sA lu'i 'bras bu tshon bzhi pa phub ma med pa/_sbun pa med pa/_shun pa med pa/_
[\[109b.5\]]dag pa gtsang ma skye ste/_de nub brngas na nang skye zhing smin par 'gyur/_nang brngas na nub skye zhing smin par 'gyur bas/_/brngas shing brngas kyang slar skye bas brngas par yang mi mngon no/_/de rnams de za zhing zas su za ba la tshe ring zhing yun ring du gnas so/_/gang nas 
[\[109b.6\]]sems can de rnams kyis ma rmos ma btab pa'i 'bras sA lu'i 'bras bu la kham gyi zas su rim gyis zos pa de nas de rnams kyi dbang po tha dad pa byung bar gyur te/_kha cig la ni skyes pa'i dbang po'o/_/kha cig la ni bud med kyi dbang po'o/_/de na bud med kyi dbang po can gang yin pa 
[\[109b.7\]]rnams dang /_skyes pa'i dbang po can gang yin pa rnams gcig la gcig mig gis mig tshugs su blta'o/_/ji lta ji ltar gcig la gcig mig gis mig tshugs su lta ba de lta de ltar kun tu chags so/_/ji lta ji ltar kun tu chags pa de lta de ltar zhen no/_/ji lta ji ltar zhen pa 
[\[110a\]]
[\[110a.1\]]de lta de ltar log par zhugs so/_/sems can gzhan dag gis kyang sems can gyis sems can la log par zhugs pa mthong ngo /_/mthong nas kyang sa dang /_bong ba dang /_gseg ma dang /_gyo mos gtor nas 'di skad ces/_sems can ngan pa tha chad rnams ni bya 
[\[110a.2\]]ba ma yin pa byed do/_/sems can ngan pa tha chad rnams ni bya ba ma yin pa byed pa yin gyis/_kwa'e sems can khyod kyis da ji ltar sems can sun dbyung zhes smra'o/_/dper na da ltar gyi mi rnams bag ma blangs pa na phye ma dang /_dri dang /_phreng ba dang /_gos dang /_
[\[110a.3\]]'bras yos kyis gtor nas 'di skad ces bag ma bde bar gyur cig ces zer ba de bzhin du sems can rnams kyis sems can la log par zhugs pa mthong ba na sas gtor cing bong ba dang /_gseg ma dang /_gyo mo rnams kyis kyang gtor nas kyang 'di skad ces sems can ngan pa tha 
[\[110a.4\]]chad rnams ni bya ba ma yin pa byed do/_/sems can ngan pa tha chad rnams ni bya ba ma yin pa byed kyis/_kwa'e sems can khyod kyis da ji ltar sems can sun dbyung zhes bya ba smra ba'i dus gang yin pa de yod do/_/gau ta ma dag de ltar na sngon chos ma yin par 'dod pa gang yin pa dang /_sngon 
[\[110a.5\]]gyi 'dul ba ma yin par 'dod pa gang yin pa de ni da ltar chos su 'dod do/_/'dul bar 'dod do/_/sngon smad par bya bar 'dod pa gang yin pa de ni da ltar bsngags par bya bar 'dod do/_/de rnams kyis de zhag gcig cig spangs pa/_nas zhag gnyis dang /_gsum dang /_
[\[110a.6\]]bdun du yang spangs so/_/gang na sems can de rnams sdig pa can dam pa ma yin pa'i chos de la lhag par sdig pa can gyi brtul zhugs spyod pa de rnams khang pa brtsig pa la brtson par byed do/_/'dir bdag cag bya ba ma yin pa spyad do/_/'dir bdag cag bya ba ma yin 
[\[110a.7\]]pa spyad do zhes zer bas khyim khyim zhes bya bar grags te/_gau ta ma dag 'di ni 'jig rten du khang pa'i las kyi mtha' rnams byung ba'i rtsom pa dang po yin no/_/de yang chos kyis yin gyi chos ma yin pas ma yin te/_de la rgyal ba'i dbang po'i chos la 'di ni gtso bo yin no/_/
[\[110b\]]
[\[110b.1\]]de rnams nub bza' ba don du gnyer ba yang dgongs ka/_nang bza' ba don du gnyer ba yang nang par sA lu'i ched du 'dong bar byed do/_/de nas sems can snyom las kyi rang bzhin can zhig gis nang par gyi sA lu nub blangs so/_/de nas sems can gzhan zhig gis sems can 
[\[110b.2\]]de la 'di skad ces smras so/_/kye sems can khyod tshur sA lu'i phyir 'dong ngo /_/de nas sems can des sems can de la 'di skad ces smras so/_/kye sems can khyod rang gi sA lu la soms shig_/kho bos ni nang par gyi sA lu nub blangs so/_/de nas sems can de 'di 
[\[110b.3\]]snyam du sems te/_kye ma de ni legs so/_/kye ma de ni shin tu legs kyis ma la bdag gis zhag gnyis kyi dang /_zhag gsum gyi dang /_zhag bdun gyi bar gyi sA lu blang ngo snyam nas/_des zhag gnyis kyi dang /_zhag gsum gyi dang /_zhag bdun gyi bar gyi sA lu 
[\[110b.4\]]blangs so/_/de nas sems can zhig gis sems can de la 'di skad ces smras so/_/kye sems can khyod tshur sA lu'i phyir 'dong ngo /_/de nas sems can des sems can de la skad ces smras so/_/kye sems can khyod rang gi sA lu la soms shig_/kho bos ni zhag 
[\[110b.5\]]gnyis kyi dang /_gsum gyi dang /_zhag bdun gyi bar gyi sA lu blangs zin no/_/de nas sems can de 'di snyam du sems te/_kye ma de ni legs so/_/kye ma de ni shin tu legs kyis/_ma la bdag gis zla ba phyed dang zla ba gcig gi sA lu blang ngo snyam nas/_des zla ba 
[\[110b.6\]]phyed dang /_zla ba gcig gi sA lu blangs so/_/gang nas sems can de rnams kyis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i 'bras bu phub ma dang /_sbun pa dang /_shun pas yog par gyur to/_/brngas shing 
[\[110b.7\]]brngas nas nga phyir mi skye bas brngas par yang mngon la/_sA lu yang sbubs sam yal ga'i sbubs la yod par gyur to/_/de nas sems can de rnams tshogs shing 'dus nas shes ldan dag bdag cag sngon yid las byung ba'i gzugs phun sum tshogs pa/_dbang po ma nyams shing 
[\[111a\]]
[\[111a.1\]]ma tshang ba med pa/_yan lag dang nying lag thams cad dang ldan pa/_kha dog bzang pos gnas pa/_rang gi 'od dang ldan pa/_nam mkha' la 'gro zhing dga' ba za zhing dga' ba'i zas kyis tshe ring zhing yun ring du gnas la/_bdag cag la sa'i bcud kha dog phun sum tshogs pa/_
[\[111a.2\]]dri phun sum tshogs pa/_ro phun sum tshogs pa byung bar gyur te/_/bdag cag sa'i bcud la kham gyi zas kyi rim gyis zos te/_gang gi tshe bdag cag gis sa'i bcud la kham gyi rim gyis zos pa de'i tshe bdag cag gi lus la rtsub pa nyid dang /_lci ba nyid du zhugs par gyur 
[\[111a.3\]]te/_kha dog bzang po'i gsal ba gang yin pa de ni nub par gyur pas 'jig rten du mun pa byung bar gyur to/_/bdag cag de za zhing zas su za ba la tshe ring zhing yun ring du gnas par gyur to/_/bdag cag las kha zas la ches nyung du za ba gang yin pa de ni kha dog 
[\[111a.4\]]bzang por gyur/_kha zas ches mang du za ba gang yin pa de ni kha dog ngan par gyur te/_kha zas kyi tshad gnyis la brten nas kha dog gi rnam pa gnyis mngon te/_kha dog rnam pa gnyis yod pas/_kwa'e sems can kho bo ni kha dog dang ldan la khyod ni kha dog 
[\[111a.5\]]ngan pa yin no zhes sems can gyis sems can la khyad du gsod par byed do/_/bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa'i bcud de nub par gyur to/_/sa'i bcud de nub pa nas zhag kha dog phun sum tshogs pa/_
[\[111a.6\]]dri phun sum tshogs pa/_ro phun sum tshogs pa byung bar gyur te/_bdag cag de za zhing de zas su za ba la tshe ring zhing yun ring du gnas so/_/bdag cag las kha zas ches nyung du za ba gang yin pa de ni kha dog dang ldan par gyur/_kha zas ches mang du za ba gang yin pa de ni kha 
[\[111a.7\]]dog ngan par gyur te/_zas kyi tshad gnyis la brten nas kha dog gi rnam pa gnyis mngon no/_/kha dog rnam pa gnyis yod pas/_kwa'e sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/_/
[\[111b\]]
[\[111b.1\]]bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa zhag de nub par gyur to/_/sa zhag de nub pa na myu gu'i tshal kha dog phun sum tshogs pa/_dri phun sum tshogs pa/_ro phun sum tshogs pa byung bar gyur te/_bdag cag de za 
[\[111b.2\]]zhing de zas su za ba la tshe ring zhing yun ring du gnas so/_/bdag cag rnams las kha zas ches nyung du za ba gang yin pa de ni kha dog dang ldan par gyur/_kha zas ches mang du za ba gang yin pa de ni kha dog ngan par gyur te/_kha dog gi rnam pa gnyis mngon no/_/kha dog 
[\[111b.3\]]rnam pa gnyis yod pas/_kwa'e sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/_/bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus myu 
[\[111b.4\]]gu'i tshal de nub par gyur to/_/myu gu'i tshal de nub pa na ma rmos ma btab pa'i 'bras sA lu'i 'bru tshon bzhi pa phub ma med pa/_sbun pa med pa/_shun pa med pa/_dag pa gtsang ma skye ste/_de nub brngas na nang skye zhing smin par 'gyur/_nang brngas nub skye zhing smin par 'gyur bas brngas shing brngas kyang slar 
[\[111b.5\]]yang skye bas brngas par yang mi mngon te/_bdag cag de za zhing zas su za ba la tshe ring zhing yun ring du gnas so/_/gang nas bdag cag gis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i 'bras bu phub ma 
[\[111b.6\]]dang /_sbun pa dang /_shun pas yog par gyur to/_/brngas shing brngas na yang slar mi skye bas brngas par yang mngon la/_sA lu yang sbubs sam yal ga'i sbubs la yod par gyur pas/_ma la bdag cag tshogs shing 'dus la zhing gzhal te mtshams 
[\[111b.7\]]bcad la/_'di ni khyod kyi'o/_/'di ni nga'i 'o zhes mu thug bre bar bya'o zhes de rnams tshogs shing 'dus nas zhing bgos te mtshams su mu thug bres so/_/gau ta ma dag 'di ni 'jig rten du mu thug bre ba'i las kyi mtha' rnams byung ba'i rtsom pa dang po yin no/_/de yang 
[\[112a\]]
[\[112a.1\]]chos kyis yin gyi chos ma yin pas ma yin pas de la rgyal ba'i dbang po'i chos la 'di ni chos kyi mchog yin no/_/de nas sems can zhig gis rang gi sA lu yod bzhin du gzhan gyi sA lu ma byin par blangs so/_/sems can gzhan dag gis sems can des rang 
[\[112a.2\]]gi sA lu yod bzhin du gzhan gyi sA lu ma byin par blangs pa mthong ngo /_/mthong nas sems can de la 'di skad ces smras so/_/kwa'e sems can khyod/_rang gi sA lu yod bzhin du gzhan gyi sA lu ma byin par ci'i phyir blang zhes de phar drangs tshur drangs nas ci tsam na 'khor mi'i nang 
[\[112a.3\]]du khrid de/_shes ldan dag sems can 'di rang gi sA lu yod bzhin du lan gsum gyi bar du gzhan gyi sA lu ma byin par len to zhes spyos so/_/de nas sems can de rnams kyis sems can de la 'di skad ces smras so/_/kwa'e sems can khyod/_rang gi sA lu yod 
[\[112a.4\]]bzhin du gzhan gyi sA lu ma byin par ci'i phyir blang /_kwa'e sems can khyod song la phyin chad de ltar ma byed cig_/de nas sems can des sems can de rnams la 'di skad ces smras so/_/shes ldan dag sems can 'dis bdag sA lu'i phyir phar drangs tshur drangs 
[\[112a.5\]]nas ji tsam na 'khor gyi nang du yang phyung nas spyos so/_/de nas sems can de rnams kyis sems can de la 'di smras so/_/kwa'e sems can khyod kyis sems can la sA lu'i phyir phar drangs tshur drangs nas ji tsam na 'khor gyi nang du yang phyung nas ci'i phyir spyo/_/kwa'e 
[\[112a.6\]]sems can khyod song la phyin chad de ltar ma byed cig_/de nas sems can de rnams 'di snyam du sems te/_shes ldan dag sA lu'i phyir phar 'dren tshur 'dren cing ci tsam na 'khor gyi nang du spyo ba yang snang bas/_ma la bdag cag tshogs shing 'dus la bdag cag gi nang na 
[\[112a.7\]]sems can lhag par gzugs bzang ba/_lhag par blta na sdug pa/_lhag par mdzes pa/_lhag par bsod nams che bar grags pa gang yin pa de ni bdag cag gi zhing rnams kyi bdag por bskos dang /_des bdag cag chad pas gcad par bya ba rnams ni chad pas 
[\[112b\]]
[\[112b.1\]]gcod par 'gyur/_phan gdags par bya ba rnams la ni phan 'dogs par 'gyur te/_bdag cag gi zhing dag las 'khrungs pa gang yin pa de las de la chos bzhin du thog shas sbyin par bya'o snyam nas de rnams tshogs shing 'dus te/_de rnams kyi nang nas lhag par 
[\[112b.2\]]gzugs bzang ba/_lhag par blta na sdug pa/_lhag par mdzes pa/_lhag par bsod nams che bar grags pa gang yin pa de zhing rnams kyi bdag por bskos te/_'di skad ces kye sems can khyod tshur shog_/kho bo cag las chad pas gcad par bya ba rnams la ni chad pas 
[\[112b.3\]]chod cig_/phan gdags par bya ba rnams la ni phan thogs shig_/kho bo cag gi zhing dag la 'khrungs pa gang yin pa de las khyod la kho bo cag gis chos bzhin du thog shas sbyin no/_/de de rnams la chad pas gcad par bya ba la ni chad pas gcod/_phan gdags 
[\[112b.4\]]par bya ba rnams la ni phan 'dogs par byed cing de la de rnams kyi zhing dag las 'khrungs pa gang yin pa de las chos bzhin du thog shas dbul te/_skye bo'i tshogs chen pos bkur zhing skye bo'i tshogs chen pos bkur bas mang pos bkur ba mang pos bkur ba zhes grags so/_/
[\[112b.5\]]zhing de rnams kyi bdag por gyur pa na nyams pa las skyob par byed pas rgyal rigs rgyal rigs zhes bya bar grags so/_/chos kyis skye dgu mgu bar byed cing tshul khrims nyams su blangs te gnas/_shes rab nyams su blangs te gnas pas rgyal po rgyal po zhes bya bar grags so/_/
[\[112b.6\]]gau ta ma dag rgyal po mang pos bkur gyi tshe mi rnams kyi ming sems can sems can zhes bya bar gyur to/_/gau ta ma dag rgyal po mang pos bkur ba'i bu 'od mdzes zhes bya ste/_gau ta ma dag rgyal po 'od mdzes kyi tshe mi rnams kyi ming tshur shog_/tshur shog ces bya bar 
[\[112b.7\]]gyur to/_/'od mdzes kyi bu dge ba zhes bya ste/_gau ta ma dag rgyal po dge ba'i tshe mi rnams kyi ming sme ba can sme ba can zhes bya bar gyur to/_/gau ta ma dag dge ba'i bu dge mchog ces bya ste/_gau ta ma dag rgyal po dge mchog gi tshe mi rnams kyi ming sprin mgrin 
[\[113a\]]
[\[113a.1\]]sprin mgrin zhes bya bar gyur to/_/dge mchog gi bu gso sbyong 'phags zhes bya ste/_gau ta ma dag rgyal po gso sbyong 'phags kyi tshe mi rnams kyi ming ta la'i rkang ta la'i rkang zhes bya bar gyur to/_/rgyal po gso sbyong 'phags kyi spyi bor sha rmen zhig skyes pa 'jam zhing 
[\[113a.2\]]shin tu mnyen te/_dper na shing bal gyi 'da' ba'am/_ras bal gyi 'da' ba bzhin du [{]chung zad [,]cung zad [}]kyang gnod pa mi skyed do/_/de smin nas brtol ba dang /_khye'u gzugs bzang ba/_blta na sdug pa/_mdzes pa/_skyes bu chen po'i mtshan sum cu rtsa gnyis kyis 
[\[113a.3\]]kun nas brgyan pa zhig byung ste/_spyi bo las skyes pas spyi bo skyes zhes bya bar gyur to/_/gzhon nu byung ma thag tu rgyal po gso sbyong 'phags kyi btsun mo drug khri'i nang du bkri ba dang /_de thams cad kyi nu ma la 'o ma zag nas re res nga las nu nga las nu zhes smras pas nga las nu nga 
[\[113a.4\]]las nu zhes bya bar grags so/_/gau ta ma dag rgyal po nga las nu gang gi tshe rgyal srid byed pa de'i tshe mi rnams sems par byed/_'jal bar byed/_nye bar rtog par byed de/_de rnams bsams gzhal nye bar brtags nas bzo'i gnas dang /_las kyi gnas tha dad 
[\[113a.5\]]pa dag byed du 'jug pas des na/_de rnams yid las skyes yid las skyes zhes bya bar grags so/_/gau ta ma dag rgyal po drug po 'di dag ni tshe tshad med cing tshe dpag tu med pa yin no/_/gau ta ma dag rgyal po nga las nu'i brla g.yas par sha rmen zhig skyes pa 'jam 
[\[113a.6\]]zhing shin tu mnyen te/_dper na shing bal gyi 'da' ba'am/_ras bal gyi 'da' ba bzhin du [{]chung zad [,]cung zad [}]kyang gnod pa mi skyed do/_/de smin nas brtol ba dang /_khye'u gzugs bzang zhing blta na sdug pa/_mdzes pa/_skyes bu chen po'i mtshan sum cu rtsa gnyis 
[\[113a.7\]]kyis kun nas brgyan pa zhig byung ste/_brla g.yas pa las skyes pas ming mdzes pa mdzes pa zhes bya bar gyur to/_/gzhon nu de rdzu 'phrul che zhing mthu che ba yin pas da dung yang gling bzhi la rgyal srid kyi dbang phyug la dbang byed du 'jug go/_/gau ta ma dag rgyal po mdzes 
[\[113b\]]
[\[113b.1\]]pa'i brla g.yon par sha rmen zhig skyes pa 'jam zhing shin tu mnyen te/_dper na shing bal gyi 'da' ba'am/_ras bal gyi 'da' ba bzhin du [{]chung zad [,]cung zad [}]kyang gnod pa mi skyed do/_/de smin nas brtol ba dang /_khye'u gzugs bzang ba/_blta na sdug pa/_mdzes pa skyes 
[\[113b.2\]]bu chen po'i mtshan sum cu rtsa gnyis kyis kun nas brgyan pa zhig byung ste/_brla g.yon pa las skyes pas ming nye mdzes nye mdzes zhes bya bar gyur to/_/gzhon nu de rdzu 'phrul che zhing mthu che ba yin pas da dung yang gling gsum la rgyal srid kyi dbang phyug la dbang byed du 'jug 
[\[113b.3\]]go/_/gau ta ma dag rgyal po nye mdzes kyi rkang pa g.yas par sha rmen zhig skyes pa 'jam zhing shin tu mnyen te/_dper na shing bal gyi 'da' ba'am/_ras bal gyi 'da' ba bzhin du [{]chung zad [,]cung zad [}]kyang gnod pa mi skyed do/_/de smin nas brtol ba dang /_khye'u gzugs 
[\[113b.4\]]bzang ba/_/blta na sdug pa/_mdzes pa skyes bu chen po'i mtshan sum cu rtsa gnyis kyis kun nas brgyan pa zhig byung ste/_rkang pa g.yas pa las skyes pas ming mdzes ldan mdzes ldan zhes bya bar gyur to/_/gzhon nu de rdzu 'phrul che zhing mthu che ba yin pas da dung du 
[\[113b.5\]]yang gling gnyis la rgyal srid kyi dbang phyug la dbang byed du 'jug go/_/gau ta ma dag rgyal po mdzes ldan gyi rkang pa g.yon par sha rmen zhig skyes pa 'jam zhing shin tu mnyen te/_dper na shing bal gyi 'da' ba'am/_ras bal gyi 'da' ba bzhin du [{]chung zad [,]cung zad [}]kyang gnod pa 
[\[113b.6\]]mi skyed do/_/de smin nas brtol ba dang /_khye'u gzugs bzang ba/_blta na sdug pa/_mdzes pa/_skyes bu chen po'i mtshan sum cu rtsa gnyis kyis kun nas brgyan pa zhig byung ste/_rkang pa g.yon pa las skyes pas ming nye mdzes ldan nye mdzes ldan zhes bya bar 
[\[113b.7\]]gyur to/_/gzhon nu de rdzu 'phrul che zhing mthu che ba yin pas da dung du yang gling gcig la rgyal srid kyi dbang phyug la dbang byed du 'jug go/_/gau ta ma dag de ltar na rgyal po mang pos bkur gyi bu 'od mdzes so/_/'od mdzes kyi bu dge ba'o/_/dge ba'i bu dge 
[\[114a\]]
[\[114a.1\]]mchog_/dge mchog gi bu gso sbyong 'phags so/_/gso sbyong 'phags kyi bu nga las nu'o/_/nga las nu'i mdzes pa'o/_/mdzes pa'i nye mdzes pa'o/_/nye mdzes kyi mdzes ldan dang /_nye mdzes ldan dang /_bzang po dang /_legs [{]bzangs [,]bzang [}]dang /_
[\[114a.2\]]btang ba dang /_btang bzung dang /_yan lag dang /_yan lag shing rta dang /_ngan spong dang /_skal ldan shing rta dang /_rgya mtsho dang /_rgya mtsho'i bu dang /_rgya mtsho chen po dang /_sha ku ni dang /_sha ku ni chen po dang /_ku sha dang /_nye ba'i ku sha dang /_ku 
[\[114a.3\]]sha chen po dang /_legs mthong dang /_legs mthong chen po dang /_rab thob dang /_rab thob chen po dang /_rab tu sgra bsgrags dang /_rab tu sgra bsgrags chen po dang /_'od byed dang /_rtul phod pa dang /_lhun po ldan dang /_lhun po yod dang /_'od zer dang /_
[\[114a.4\]]'od zer ldan dang /_'od zer yod dang /_kun nas 'od zer ro/_/gau ta ma dag kun nas 'od zer gyi bu dang /_tsha bo dang /_yang tsha dang /_sum tsha'i rgyud rgyal po brgya tham pa yul gru 'dzin du byung ste/_de rnams kyi tha ma ni rgyal po dgra 'dul zhes bya ba byung ste/_dgra 'dul bar 
[\[114a.5\]]byed pas dgra 'dul dgra 'dul zhes bya bar gyur to/_/gau ta ma dag rgyal po dgra 'dul gyi bu dang /_tsha bo dang /_yang tsha dang /_sum tsha'i rgyud rgyal po lnga khri bzhi stong yul dmag gis mi tshugs par byung ngo /_/de rnams kyi tha ma ni rgyal po ma rgyal ba las rgyal ba zhes bya ba byung ste/_/
[\[114a.6\]]ma rgyal ba las rgyal bar byed pas na ma rgyal ba las rgyal ba ma rgyal ba las rgyal ba zhes bya bar grags so/_/gau ta ma dag rgyal po ma rgyal ba las rgyal ba'i bu dang /_tsha bo dang /_yang tsha dang /_sum tsha'i rgyud rgyal po sum khri drug stong yul bA ra Na sIr byung ste/_de rnams 
[\[114a.7\]]kyi tha ma ni rgyal po bzod dka' zhes bya ba byung ngo /_/gau ta ma dag rgyal po bzod dka'i bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong kim pi la'i grong khyer du byung ste/_de rnams kyi tha ma ni rgyal po tshangs byin ces bya ba byung ngo /_/gau ta ma 
[\[114b\]]
[\[114b.1\]]de dag rgyal po tshangs byin gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong glang po che'i grong khyer du byung ste/_de rnams kyi tha ma ni rgyal po glang pos byin zhes bya ba 'byung ngo /_/gau ta ma dang rgyal po glang pos byin gyi bu dang /_tsha bo dang /_yang tsha dang /_
[\[114b.2\]]sum cha'i rgyud rgyal po lnga stong yul rdo 'jog tu byung ste/_de rnams kyi tha ma ni rgyal po bal bu can zhes bya ba byung ngo /_/gau ta ma dag rgyal po bal bu can gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong grong khyer brang gis nyal du byung ste/_de rnams 
[\[114b.3\]]kyi tha ma ni rgyal po tshan po che 'dul zhes bya ba byung ngo /_/gau ta ma dag rgyal po tshan po che 'dul gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong grong khyer ma rgyal ba las rgyal bar byung ste/_de rnams kyi tha ma ni rgyal po rgyal byin zhes bya ba byung ngo /_/
[\[114b.4\]]gau ta ma dag rgyal po rgyal byin gyi bu dang /_tsha bo dang /_yang tsha dang /_sum tsha'i rgyud rgyal po sum khri nyis stong grong khyer kan+ya kub dzar byung ste/_de rnams kyi tha ma ni rgyal po rgyal sde zhes bya ba byung ngo /_/gau ta ma dag rgyal po rgyal sde'i bu dang /_tsha bo dang /_yang tsha dang /_sum tsha'i 
[\[114b.5\]]rgyud rgyal po khri brgyad stong grong khyer tsam par byung ste/_de rnams kyi tha ma ni rgyal po klu'i lha zhes bya ba byung ngo /_/gau ta ma dag rgyal po klu'i lha'i bu dang /_tsha bo dang /_yang tsha dang /_sum tsha'i rgyud rgyal po nyi khri lnga stong grong khyer ta la'i phreng du byung ste/_de rnams kyi tha ma ni rgyal 
[\[114b.6\]]po mi'i lha zhes bya ba byung ngo /_/gau ta ma dag rgyal po mi'i lha'i bu dang /_tsha bo dang /_yang tsha dang /_sum tsha'i rgyud rgyal po khri nyis stong grong khyer tam lar byung ste/_de rnams kyi tha ma ni rgyal po rgya mtsho'i lha zhes bya ba byung ngo /_/gau ta ma dag rgyal po rgya mtsho'i lha'i bu dang /_
[\[114b.7\]]tsha bo dang /_yang tsha dang /_sum tsha'i rgyud rgyal po khri brgyad stong grong khyer ba so'i grong du byung ste/_de rnams kyi tha ma ni rgyal po blo gros bzang po zhes bya ba byung ngo /_/gau ta ma dag rgyal po blo gros bzang po'i bu dang /_tsha bo dang /_yang tsha dang /_sum tsha'i rgyud rgyal 
[\[115a\]]
[\[115a.1\]]po nyi khri lnga stong grong khyer rgyal po'i khab tu byung ste/_de rnams kyi tha ma ni rgyal po mun sel zhes bya ba byung ngo /_/gau ta ma dag rgyal po mun sel gyi bu dang /_tsha bo dang /_yang tsha dang /_sum tsha'i rgyud rgyal po brgya tham pa yang grong khyer bA rA Na sIr byung ste/_
[\[115a.2\]]de rnams kyi tha ma ni rgyal po dbang phyug chen po'i sde zhes bya ba byung ngo /_/gau ta ma dag rgyal po dbang phyug chen po'i sde'i bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong grong khyer rtswa can du byung ste/_de rnams kyi tha ma ni rgyal po rgya mtsho'i sde zhes bya 
[\[115a.3\]]ba byung ngo /_/gau ta ma dag rgyal po rgya mtsho'i sde'i bu dang /_tsha bo dang /_yang tsha dang /_sum tsha'i rgyud rgyal po stong yang grong khyer gru 'dzin du byung ste/_/de rnams kyi tha ma ni rgyal po dka' thub spyod ces bya ba byung ngo /_/gau ta ma dag rgyal po dka' thub spyod kyi bu dang /_
[\[115a.4\]]tsha bo dang /_yang tsha dang /_sum tsha'i rgyud rgyal po brgyad khri bzhi stong yang grong khyer rtswa can du byung ste/_de rnams kyi tha ma ni rgyal po sa'i gdong zhes bya ba byung ngo /_/gau ta ma dag rgyal po sa'i gdong gi bu dang /_tsha bo dang /_yang tsha dang /_sum tsha'i rgyud rgyal po 'bum 
[\[115a.5\]]yang grong khyer bA rA Na sIr byung ste/_de rnams kyi tha ma ni rgyal po sa'i bdag po zhes bya ba byung ngo /_/gau ta ma dag rgyal po sa'i bdag po'i bu dang /_tsha bo dang /_yang tsha dang /_sum tsha'i rgyud rgyal po 'bum yang grong khyer dmag gis mi tshugs par byung ste/_de rnams kyi tha ma ni rgyal 
[\[115a.6\]]pos 'dzin zhes bya ba byung ngo /_/gau ta ma dag rgyal pos 'dzin gyi bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong grong khyer mi thi lar byung ste/_de rnams kyi tha ma ni rgyal po lha chen po zhes bya ba byung ngo /_/gau ta ma dag rgyal po lha chen po'i 
[\[115a.7\]]bu dang /_tsha bo dang /_yang tsha dang /_sum tsha'i rgyud rgyal po brgyad khri bzhi stong yang grong khyer mi thi lar drang srong gi tshangs par spyod pa la spyad de/_de rnams kyi tha ma ni rgyal po mu khyud ces bya ba byung ngo /_/mu khyud las 'bying ba dang /_sra ba'i mu khyud dang /_rko ba 
[\[115b\]]
[\[115b.1\]]dang /_nye bar rko ba dang rko ba yod dang kun nas rko dang /_gya nom snang dang /_thos pa'i sde dang /_chos kyi sde dang /_rtogs pa dang /_rtogs pa chen po dang /_rtogs pa'i sde dang /_mya ngan med dang /_mya ngan bral dang /_brtan pa'i sde dang /_rga bas sbyar dang /_glen bsad 
[\[115b.2\]]dang /_skya reng dang /_phyogs kyi bdag po dang /_rdul can dang /_bde byed dang /_kun dga' dang /_me long gdong dang /_skyed pa dang /_kun nas skyed pa dang /_skye bo'i khyu mchog dang /_bza' btung can dang /_bza' btung mang po can dang /_mi thub pa dang /_gzhan 
[\[115b.3\]]gyis mi thub pa dang /_gnas pa dang /_shin tu gnas pa dang /_stobs chen dang /_stobs chen zhon dang /_legs pa'i blo gros dang /_brtan pa zhon dang /_gzhu bcu pa dang /_gzhu brgya pa dang /_gzhu dgu bcu dang /_gzhu rgyal dang /_gzhu bkra dang /_gzhu 
[\[115b.4\]]sra dang /_shing rta bcu pa dang /_shing rta brgya pa dang /_shing rta dgu bcu pa dang /_shing rta khra bo dang /_shing rta rgyal dang /_shing rta sra ba'o/_/gau ta ma dag rgyal po shing rta sra ba'i bu dang /_tsha bo dang /_yang tsha dang /_sum tsha'i rgyud rgyal po bdun khri bdun stong grong khyer 
[\[115b.5\]]kun tu snang bar byung ste/_de rnams kyi tha ma ni rgyal po kr-i ki zhes bya ba byung ngo /_/de'i tshe ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 
[\[115b.6\]]'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od srung zhes bya ba 'jig rten du byung ste/_de'i spyan sngar bcom ldan 'das byang chub sems dpa' ma 'ongs pa na byang chub par bya ba'i phyir smon lam btab nas 
[\[115b.7\]]tshangs par spyod pa spyad de/_dga' ldan gyi lha'i rigs su skyes so/_/gau ta ma dag rgyal po kr-i kA'i bu legs skyes so/_/gau ta ma dag rgyal po legs skyes kyi bu dang /_tsha bo dang /_yang tsha dang /_sum tsha'i rgyud rgyal po brgya tham pa yang grong khyer gru 'dzin du byung ste/_de rnams 
[\[116a\]]
[\[116a.1\]]kyi tha ma ni rgyal po rna ba can zhes bya ba byung ngo /_/gau ta ma dag rgyal po rna ba can la bu gnyis te/_gau ta ma dang /_b+ha ra dwa dza'o/_/de gnyis las gau ta ma ni mngon par 'byung bar dga'o/_/b+ha ra dwa dza ni rgyal srid la mngon par dga'o/_/de pha chos dang chos 
[\[116a.2\]]ma yin pas rgyal srid byed pa mthong nas des bsams pa/_bdag yab 'das nas rgyal por gyur te/_bdag gis kyang chos dang chos ma yin pas rgyal srid byas nas sems can dmyal bar gzhol bar 'gyur bas 'dir ci'i dus la bab ce na/_khyim nas khyim med par rab tu 
[\[116a.3\]]'byung bar bya'o snyam du bsams nas/_rgyal po rna ba can gang na ba der song ste phyin pa dang rkang pa gnyis la gtugs te gsol ba btab pa/_yab mkhyen par mdzod cig_/bdag ni dad pas khyim nas khyim ma mchis par rab tu 'byung ngo /_/des smras pa/_bu gang gi phyir 
[\[116a.4\]]mchod sbyin mchod par byed pa dang sbyin sreg sreg par byed pa dang /_dka' thub dka' thub spyod pa de dag ni 'di'i ched yin te/_nga 'das na rgyal srid lag mthil du 'ongs te rgyal po byed par 'gyur na ci'i phyir rab tu 'byung /_des smras pa/_yab bdag gis chos dang chos ma yin 
[\[116a.5\]]pas rgyal srid bgyid rngo mi thogs so/_/de lta bas na mkhyen par mdzod cig_/rab tu 'byung ngo /_/de nas rgyal pos gal gyis 'chu bar shes nas gnang ngo /_/de'i tshe bsti gnas zhig na drang srong mdog gnag ces bya ba gnas so/_/de nas gzhon nu gau ta ma rgyal pos 
[\[116a.6\]]gnang nas/_dga' zhing mgu la dga' ba rgya chen po dang yid bde ba skyes nas/_drang srong mdog gnag gang na ba der song ste phyin pa dang /_spyod lam dul bas rkang pa gnyis la phyag byas nas smras pa/_drang srong chen po bdag rab tu 'byung bar 'dod kyis bdag rab tu phyung 
[\[116a.7\]]shig_/des de rab tu phyung ngo /_/drang srong mdog gnag ni 'bras bu dang /_rtsa ba dang /_chu 'thung bas de yang drang srong gau ta ma drang srong gau ta ma zhes bya bar gyur to/_/ji tsam na dus gzhan zhig na rgyal po rna ba can shi nas gzhon nu b+ha ra dwa dza pha'i rgyal srid kyi dbang phyug la dbang 
[\[116b\]]
[\[116b.1\]]byed du bcug go/_/ji tsam na dus gzhan zhig na drang srong gau ta mas mkhan po la smras pa/_mkhan po dgon pa'i gnas na zas kyis 'tsho bar rngo mi thogs kyis grong 'dab tu gnas par bgyi'o/_/des smras pa/_bu rung gis grong ngam/_dgon pa na gnas pa'i drang srong gis 
[\[116b.2\]]ni mdor na dbang po bsrung ba yin gyis/_khyod song la gru 'dzin gyi nye 'khor du lo ma'i spyil bu byos la 'dug shig_/mkhan po bka' bzhin 'tshal zhes smras nas/_drang srong gau ta ma gru 'dzin gyi nye 'khor du lo ma'i spyil bu byas te gnas so/_/de'i tshe grong khyer gru 'dzin na 
[\[116b.3\]]smad 'tshong ma bzang mo zhes bya ba dang /_skyes bu g.yon can pad ma'i rtsa lag ces bya ba gnas te/_des de la dga' mgur spyad pa'i phyir gos dang rgyan dag skur ro/_/des gos dang rgyan dag thogs nas chas pa las/_yang mi gzhan zhig kA ra ShA pa Na lnga brgya 
[\[116b.4\]]thogs pa zhig 'ongs nas/_bzang mo dga' mgur spyad kyis tshur shog_/des bsams pa/_gal te bdag song na kA ShA pa Na lnga brgya yang mi 'thob la khyim du 'ongs pa spangs te/_gzhan du 'gro ba 'di ni legs pa ma yin no snyam nas des bu mo mngag gzhug ma la 
[\[116b.5\]]smras pa/_song la pad ma'i rtsa lag la jo mo'i mchid nas re zhig bdag skabs ma mchis te slad kyis mchi'o zhes smros shig_/des de'i gan du song nas smras so/_/mi de yang bya ba mang po zhig yin pas de de dang dga' mgur spyad nas thun dang po nyid la song ngo /_/des bsams 
[\[116b.6\]]pa/_nam tshod ring du yod pas de'i sems kyang bsrung bar nus so snyam nas des yang bu mo de la bsgo ba pad ma'i rtsa lag gi gan du song la jo mo'i mchid nas sta gon bgyis lags na skyed mos tshal gang du mchi zhes smros shig_/des de'i gan du song nas smras pa dang /_
[\[116b.7\]]des smras pa/_khyod kyi skad cig la skabs med/_skad cig la skabs yod ce'am/_bu mo de de dang regs mi 'phrod pa zhig pas/_des smras pa rje'i sras skabs ma mchis pa ni ma lags mod kyi/_de khyod kyi gos dang rgyan dag gis skyes pa gzhan dang lhan cig 
[\[117a\]]
[\[117a.1\]]dga' mgur spyad do/_/de'i 'dod chags kyis kun nas dkris pa gang yin pa de dang bral bar gyur cing gnod sems kyis kun nas dkris pa skyes te/_de mi bzod pa skyes nas smras pa/_bu mo song la bzang mo pad ma'i rtsa lag na re skyed mos tshal ga ge mo zhig tu shog 
[\[117a.2\]]shig ces byos shig_/des song nas bzang mo la smras nas/_de nas de skyed mos tshal du song ba dang /_skyes bu g.yon can pad ma'i rtsa lag gis smras pa/_khyod kho bo'i gos dang rgyan gyis skyes pa gzhan dang lhan cig dga' mgur spyod pa rigs sam/_des smras pa/_
[\[117a.3\]]rje'i sras de ni bdag gis nongs te 'on kyang bud med ni rtag tu skyon can lags pas bzod par mdzod cig_/de nas de mi bzod pa skyes nas ral gri shubs nas phyung ste bsad do/_/de nas bu mo mngag gzhug mas jo mo bsad do/_/jo mo bsad do zhes ku co'i sgra chen po bton 
[\[117a.4\]]pa skye bo'i tshogs chen po kun gyis thos nas brgyugs pa dang /_de ji tsam na bsti gnas de nyid na drang srong gau ta ma gnas so/_/de nas skyes bu g.yon can pad ma'i rtsa lag de skrag nas ral gri khrag can drang srong gau ta ma'i mdun du bor nas skye bo'i tshogs de nyid kyi nang du 
[\[117a.5\]]zhugs so/_/skye bo'i tshogs chen po des ral gri khrag can mthong nas smras pa/_rab tu byung ba 'dis bzang mo gsad do zhes de nas drang srong gau ta ma de bskor te/_mi bzod pa bskyed nas smras pa/_kwa'e rab tu byung ba drang srong gi rgyal mtshan thogs nas 'di 'dra ba'i las byed dam/_des 
[\[117a.6\]]smras pa/_ci byas/_de rnams kyis smras pa/_bzang mo dang khyod lhan cig dga' mgur spyad nas de bsad do/_/des smras pa/_kho bo'i sdig pa zhi bas las de mi byed do zhes des zhi bas smras kyang skye bo'i tshogs des lag pa phyin ka log tu dam du bcings nas rgyal po la phul te/_lha rab 
[\[117a.7\]]tu byung ba 'dis bzang mo dang lhan cig dga' mgur spyad nas de bkum lags so/_/rgyal po rnams ni mi rtog pa yin pas/_des smras pa/_gal te de ltar gyur na rab tu byung ba 'di ngas spangs kyis gsal shing la gshon cig_/de rab tu byung ba de me tog 
[\[117b\]]
[\[117b.1\]]ka ra bI ra'i phreng ba mgul du btags shing skyes pa gos sngon po gyon pa lag na mtshon thogs pa rnams kyis yongs su bskor nas lam po che dang /_tshong 'dus dang /_bzhi mdo dang /_sum mdo rnams su bsgrags pa'i sgor bsgrags te/_grong khyer gyi lho phyogs 
[\[117b.2\]]kyi sgor phyung nas gson po nyid du gsal shing la gshon no/_/de'i mkhan po mdog gnag de dus dus su de'i bsti gnas su 'gro ba yin pas ji tsam dus gzhan zhig na song ba las ma mthong nas des phan tshun du btsal bar brtsams pa dang /_ji tsam na de gsal 
[\[117b.3\]]shing la gshon pa mthong nas de skad mi gsal zhing mig mchi mas gang la snying rje ba'i tshig gis dal bu dal bus smras pa/_kyi hud bu 'di ci zhig_/des kyang skad mi gsal zhing yi chad la gnad du bab pa'i gnod pa'i tshor ba skyes shing gdungs pas smras pa/_
[\[117b.4\]]mkhan po gzhan ci lags las lags mod/_des smras pa/_bu rma phyung ba'am/_gnod pa zhig ma byas grang /_mkhan po bdag gi lus kyis rma phyung gi sems kyis ni ma yin no/_/bu ji ltar shes/_mkhan po bden pa gsol gyis gson cig_/bden pa dang /_
[\[117b.5\]]bden pa'i tshig gang gis bdag gi lus kyis rma phyung gi sems kyis ma yin na/_bden pa dang /_bden pa'i tshig des mkhan po'i pags pa'i mdog nag po gang yin pa 'di gser gyi kha dog tu gyur cig_/bdag nyid chen po de lhag pa'i bsam pa goms pa yin pas tshig 
[\[117b.6\]]smras ma thag tu drang srong mdog nag gi pags pa nag po mi snang zhing gser gyi kha dog tu gyur to/_/kun tu drang srong mdog nag gser gyi kha dog tu gyur to zhes sgra grags pas de'i ming gser mdog ces bya bar gyur to/_/de ngo mtshar mchog tu gyur to/_/de nas drang srong gau ta 
[\[117b.7\]]mas smras pa/_mkhan po bdag 'di nas shi 'phos nas 'gro ba ni gang /_skye ba ni gang /_tshe phyi ma ni gang zhig lag lags/_des smras pa/_bu bram ze rnams khye'u med pa la 'gro ba med do zhes zer na khyod kyis bu 'ga' ba skyed pa lta yod dam/_mkhan po yab kyis rgyal srid 
[\[118a\]]
[\[118a.1\]]kyi slad du spro ba bskyed pa na bdag gzhon nu nyid du rab tu byung bas bud med kyi rgyus kyang ma 'tshal na/_bdag gi bu skye ba lta ga la mchis/_bu gal te de lta na sngon yul la spyad pa rjes su dran par gyis shig_/mkhan po tshor ba drag pos nyen pas da ni bdag gi 
[\[118a.2\]]gnad rnams chad cing tshigs rnams bye ste/_'gum pa gcig tu dran par bas na ji ltar sngon gyi yul la spyad pa rjes su dran par 'gyur/_de'i mkhan po mngon par shes pa thob pa yin pas des rdzu 'phrul gyis rdzi char chen po sprul nas char pa'i thigs pas de'i lus la phog 
[\[118a.3\]]pa dang /_de nas char pa dang rlung grang mo reg pas sdug bsngal rnam par mnan nas/_des sngon gyi yul la spyad pa rjes su dran par bya bar brtsams so/_/gang gi tshe des 'khrig pa'i 'dod chags rjes su dran par byas pa las khu ba'i thigs pa gnyis khrag dang lhan 
[\[118a.4\]]cig lhung ngo /_/bsam gyis mi khyab pa'i gnas ni bzhi ste/_bdag sems pa dang /_'jig rten sems pa dang /_sems can rnams kyi las kyi rnam par smin pa sems pa dang /_sangs rgyas rnams kyi sangs rgyas kyi yul sems pa'o/_/khu ba'i thigs pa de 
[\[118a.5\]]gnyis sgo nga gnyis su gyur nas nyi ma shar ba'i dus kyi tshe nyi ma'i 'od zer gyis smin nas rdol ba dang /_khye'u gnyis shig byung nas de dang ha cang yang mi ring ba'i bu ram shing gi tshal gseb der de gnyis zhugs so/_/de nas nyi ma'i 'od zer shin tu tsha ba byung ste/_nyi ma'i 'od 
[\[118a.6\]]zer gyis drang srong gau ta ma gdungs nas shi'o/_/de nas drang srong gser mdog 'ongs nas shi ba mthong nas des gsal shing gi nye 'khor du bltas na/_sgo nga rdol ba'i khog pa gnyis shig 'dug nas/_de phan tshun rjes gcod cing bu ram shing gi tshal gseb tu zhugs 
[\[118a.7\]]pa las ji tsam na khye'u gnyis shig mthong ngo /_/des 'di gnyis su'i bu yin zhes bsam pa la zhugs pa dang /_drang srong gau ta ma'i bu yin par gyur nas/_de nas de lhag par sdug pa skyes te/_des de gnyis bsti gnas su khrid nas bsnun gsos te/_de de 
[\[118b\]]
[\[118b.1\]]gnyis kyi ming btags pa nyi ma shar ba'i tshe nyi ma'i 'od zer gyis smin par byas pa las 'di gnyis skyes par gyur pas de bas na nyi ma'i rigs yin pas des na nyi ma'i rigs nyi ma'i rigs zhes bya bar gyur to/_/drang srong gau ta ma'i bu yin pas ming gnyis pa la ni gau ta ma gau ta 
[\[118b.2\]]ma zhes bya bar gyur to/_/rang gi yan lag las skyes pas ming gsum pa yan lag skyes yan lag skyes bya bar gyur to/_/bu ram shing gi tshal gseb nas rnyed pas ming bzhi pa bu ram shing pa bu ram shing pa zhes bya bar gyur to/_/ji tsam na dus gzhan 
[\[118b.3\]]zhig na rgyal po b+ha ra dwA dza bu med par shi nas/_blon po rnams 'dus nas gros bya bar brtsams pa/_shes ldan dag su zhig rgyal por dbang bskur bar bya/_gzhan dag gis smras pa/_de'i gcen po gau ta ma drang srong rnams kyi nang du rab tu byung ste 
[\[118b.4\]]rgyal srid 'di ni de'i rigs rgyud du 'ongs pa yin pas de dbang bskur ro/_/de nas de rnams kyis gros byas nas drang srong gser mdog gi drung du song ste phyin pa dang /_rkang pa gnyis la gtugs nas smras pa/_drang srong chen po gau ta ma gang du mchis/_des smras 
[\[118b.5\]]pa/_khyed cag kho nas bsad do/_/de rnams kyis smras pa/_drang srong chen po bdag cag gis de mthong bar yang mi dran na ji ltar bsad/_kho bos khyed cag dran par bya'o ma nongs so/_/des de rnams dran par byas pa dang /_smras pa/_drang srong 
[\[118b.6\]]chen po gal te de lta na sdig pa spyod pa de ming tsam smos pa yang bsgrags pa ma yin gyis zhog shig_/des sdig pa'i las ci dang ci byas/_'di dang 'di'o/_/skyon med pa gnod pa mi byed pa des sdig pa'i las ma byas par khyed cag gis bsad do/_/de ltar 
[\[118b.7\]]ci mngon/_des ji ltar gyur pa rgyas par smras pa dang /_de rnams yid mi bde ba skyes nas smras pa/_drang srong chen po gal te de lta na des ma legs kyi/_bdag cag gis sdig pa'i las bgyis so zhes de rnams de skad du smra bar byed pa na/_khye'u de gnyis kyang drang 
[\[119a\]]
[\[119a.1\]]srong gi drung du 'ongs so/_/blon po rnams kyis smras pa/_drang srong chen po khye'u 'di gnyis su'i lags/_des smras pa/_de kho na'i bu'o/_/de rnams kyis smras pa/_'di gnyis ji ltar skyes/_'di gnyis kyi ming ci lags/_des 
[\[119a.2\]]byung ba dang bcas par rgyas par smras pa/_blon po rnams kyis de thos te mchog tu ngo mtshar skyes nas/_de rnams kyis drang srong de la gsol ba btab nas de gnyis las gzhon nu phu bo shos rgyal srid kyi dbang bskur bas dbang bskur ba las de yang bu med par shi'o/_/de 
[\[119a.3\]]nas cig shos nu bo dbang bskur nas de'i ming rgyal po bu ram shing pa zhes bya bar gyur to/_/gau ta ma dag rgyal po bu ram shing pa'i bu dang /_tsha bo dang /_yang tsha dang /_sum tsha'i rgyud rgyal po bu ram shing pa brgya yang grong khyer gru 'dzin du byung ste/_de rnams kyi tha ma 
[\[119a.4\]]ni rgyal po bu ram shing pa 'phags skyes po zhes bya ba byung ngo /_/gau ta ma dag rgyal po bu ram shing pa 'phags skyes po la bu bzhi ste/_skar mda' gdong dang /_lag rna dang /_glang po che 'dul dang /_rkang gdub can no/_/dus gzhan zhig na de'i btsun mo dam pa shi nas de 
[\[119a.5\]]lag pa 'gram pa la gtad de sems khong du chud cing 'dug go/_/blon po rnams kyis smras pa/_lha ci'i slad du phyag la zhal gtad nas thugs mi dgyes shing bzhugs/_des smras pa/_nga'i btsun mo dam pa shi na ci'i phyir sems khong du chud cing mi 
[\[119a.6\]]'dug_/lha gal te de lta na nyi 'og gi rgyal po rnams la bu mo mchis na/_ci'i slad du lha'i btsun mo dam pa mi btsal/_rgyal pos smras pa/_gzhon nu 'di dag ni rgyal srid mngon par 'dod pas phyir rgol ba 'di dag yod nang la su zhig bu mo ster bar 
[\[119a.7\]]'gyur/_lha dgongs shig dang /_bdag cag gis btsal lo/_/ji tsam na rgyal po gzhan zhig gi bu mo gzugs bzang ba/_blta na sdug pa/_mdzes pa btsun mo dam par 'tsham pa yod pa de mi rnams kyis brtags te/_rgyal po de'i drung du dong nas/_
[\[119b\]]
[\[119b.1\]]de rnams kyis gcig nas gcig tu brgyud de rgyal po de la rig par byas pa dang rgyal pos bsgo ba/_khug shig_/de nas de rnams rgyal po'i spyan sngar dong nas rkang pa gnyis la gtugs te thog mar gtam byas nas 'dug go/_/gtam gyi skabs rnyed cing rgyal po'i zhal 
[\[119b.2\]]mthong nas smras pa/_lha bkra shis par gyur cig_/bkra shis par gyur cig_/rgyal pos smras pa/_shes ldan dag khyed ci gsol/_rgyal po bu ram shing pa 'phags skyes po'i btsun mo dam pa gum nas de'i ched du sras mo slang ngo /_/rgyal pos smras pa/_
[\[119b.3\]]'thab rir bab pa'i mchog yin pas rung na 'on kyang dam zhig bca' ste/_gal te nga'i bu mo la khye'u zhig yod par gyur na de gal te rgyal srid kyi dbang phyug la gzhag pa lta na sbyin no/_/lha bka' bzhin 'tshal mchis la lha la snyan du gdas par gsol lo zhes de rnams dong 
[\[119b.4\]]nas/_rgyal po bu ram shing pa 'phags skyes po la ji ltar gyur pa smras pa dang /_rgyal pos smras pa/_shis ldan dag gzhon nu ches phu bor gyur pa rgyal srid la mngon par dga' ba rnams spangs te/_nu bo rgyal srid la 'jog pa de ni 'os pa ma yin no/_/lha don 'di la 
[\[119b.5\]]nges pa ma mchis te/_re zhig btsun mo blangs la lha de dang lhan cig rtsed mo dang /_dgyes pa dang /_dgyes dgur spyod pa mdzod cig_/de la khye'u btsa' bar 'gyur ram/_'on te bu mor 'gyur ram/_/spyi ma mchis par 'gyur ba sus 'tshal/_rgyal pos 
[\[119b.6\]]smras pa/_shes ldan dag gal te de lta na deng la longs shig_/de rnams dong nas bsu ste/_ji tsam na rgyal po'i dpal gyi 'byor pa chen pos blangs nas de yang rgyal pos mngon par 'dod par gyur te/_de de dang lhan cig rtse bar byed/_dga' bar byed/_dga' mgur 
[\[119b.7\]]spyod par byed do/_/de rtse bar byed/_dga' bar byed/_dga' mgur spyod par byed pa las dus gzhan zhig na btsun mo sems can dang ldan par gyur to/_/de zla ba brgya dam/_dgu 'das pa dang /_khye'u gzugs bzang ba/_blta na sdug pa/_mdzes 
[\[120a\]]
[\[120a.1\]]pa zhig btsas so/_/btsas nas de'i btsas ston rgya cher byas te khye'u 'di'i ming cir gdags zhes ming 'dogs par byed do/_/blon po rnams kyis smras pa/_lha 'di ltar ma skyes pa nyid nas rgyal srid la mngon par dga' bas de'i slad du khye'u'i ming rgyal 
[\[120a.2\]]srid dga' zhes bgyi'o/_/khye'u rgyal srid dga' ma ma brgyad la rjes su gtad de zhes bya ba nas rdzing na gnas pa'i pad ma bzhin du myur du skyed drag par byed do zhes bya ba'i bar gong ma bzhin du'o/_/de rgyal tshab kyi rgyal srid la ma bzhag pa de'i zhang po rgyal pos thos 
[\[120a.3\]]nas/_des de la pho nya btang ste/_tshig rtsub po dang chas pa'i spring yig bskur ba/_khyed kyis sngon khas blangs shing dam bcas pa bzhin gal te byed na de lta na legs/_gal te de ltar ma byas na khyod kyi mthu dang brtson 'grus kyi pha rol gnon pa gang yin pa des 
[\[120a.4\]]sdod cig_/kho bo 'o nir 'ongs nas yul 'khor phur mar brlag go/_/rgyal po de mthu chen po dang ldan pas des thos nas skrag ste/_blon po rnams bsogs nas smras pa/_shes ldan dag nga la rgyal po des 'di skad ces spring na de la ji ltar bsgrub par bya/_de rnams 
[\[120a.5\]]kyis smras pa/_lha rgyal srid dga' rgyal tshab tu dbang bskur lags mod/_des smras pa/_shes ldan dag gzhon nu ches phu bor gyur pa rgyal srid la mngon par dga' ba rnams spangs te/_nu bo rgyal srid kyis dbang bskur ba 'di ni 'os pa ma yin no/_/de 
[\[120a.6\]]rnams kyis smras pa/_lha rgyal po de ni stobs dang bzhon pa rgya che bas gal te 'dir mchis na gdon mi 'tshal bar yul phur mar rlog pa gang lags pa'i gnas de mchis pas rgyal srid dga' rgyal tshab kyi dbang phyug la dbang bgyid par dbang bskur la/_gzhon nu de 
[\[120a.7\]]rnams ni spyug tu gsol/_rgyal pos smras pa/_shes ldan dag skyon med cing gnod pa ma byas pa'i gzhon nu rnams ji ltar spyug_/lha bdag cag ni blon po lags te/_lha la sman par bgyi ba lhur len pa lags pas skyon ma mchis pa dang /_nongs pa ma mchis pa 
[\[120b\]]
[\[120b.1\]]yang spyugs la skyon mchis pa dang /_nongs pa bgyis pa ni gzhag go/_/rgyal pos btang snyoms su bzhag nas cang mi smra bar 'dug go/_/blon po rnams tshogs nas phan tshun du gros bya bar brtsams pa/_shes ldan dag thabs shig bsham par bya ste/_des na rgyal po 
[\[120b.2\]]gzhon nu rnams la thugs byung bar 'gyur ba zhig bya'o zhes de nas de rnams kyis skyed mos tshal byi dor byas pa/_ri mo sna tshogs bris par shin tu dri zhim pa'i pog por nye bar bzhag_/dar gyi chun 'phyang mang po btags/_me tog sna tshogs kyis dga' dga' ltar byas pa zhig 
[\[120b.3\]]byed du bcug go/_/de nas de rnams kyis blon po rnams kyis skyed mos tshal de'i byi dor byed pa rgyang ring po nas mthong nas gzhon nu rgod bag can de rnams skyed mos tshal gyi phyogs su dong ngo /_/blon po rnams skyed mos tshal gyi byi dor byas nas sgor byung ba dang gzhon nu rnams kyis dris 
[\[120b.4\]]pa/_'di su'i skyed mos tshal de rnams kyis smras pa/_lha'i lags so/_/de rnams slar log par brtsams pa dang blon po rnams kyis smras pa/_gzhon nu rnams nang du zhugs shig_/ci'i phyir slar ldog_/de rnams kyis smras pa/_lha'i skyed mos tshal yin na 'dir 
[\[120b.5\]]'jug tu ga la rung /_blon po rnams kyis smras pa/_lha'am gzhon nu rnams rol pa 'di la 'gal ba ci mchis/_de rnams nang du zhugs te rtse bar brtsams so/_/blon po rnams kyis rgyal po la smras pa/_lha skyed mos tshal legs par byi dor bgyis lags kyis lha gzigs 
[\[120b.6\]]pa'i dus la bab lags so/_/rgyal po chas pa dang skyed mos tshal na ku co'i sgra thos so/_/thos nas kyang blon po rnams la smras pa/_shes ldan dag skyed mos tshal na ku co'i sgra grag na 'di na su zhig 'dug_/blon po rnams kyis smras pa/_lha gzhon nu rnams so/_/
[\[120b.7\]]gal te de lta na ngas gzhon nu rnams spangs so/_/blon po rnams kyis rkang pa gnyis la gtugs te smras pa/_lha bzod par mdzad cing gzhon nu rnams spang bar gsol/_/rgyal pos smras pa/_de bzhin du bya'o zhes gzhon nu de rnams spyug par chad pa dang rgyal po'i rkang 
[\[121a\]]
[\[121a.1\]]pa gnyis la gtugs nas smras pa/_lha gal te de lta na bdag cag 'khor gyi skye bo dang lhan cig mchi na de ci nas kyang mi dgag pa de ltar bka' stsal pa'i rigs so/_/rgyal pos bsgo nas/_de rnams chas pa na/_de rnams la dga' ba'i pho brang 'khor gyi 
[\[121a.2\]]mi skye bo'i tshogs chen po dang de rnams lhan cig chas te zhag bdun du grong khyer gru 'dzin gyi sgo phye nas skye bo'i tshogs rgyus so/_/blon po rnams kyis rgyal po la smras pa/_lha gal te grong khyer gyi sgom bkum na ring po mi thogs par gru 'dzin stongs par 'gyur ro/_/gal te 
[\[121a.3\]]de lta na sgo chod cig_/de nas gzhon nu de rnams rang gi sring mo khrid nas mthar gyis ri bo gangs ri dang nye ba chu bo skal ldan shing rta'i 'gram na/_drang srong ser skya'i bsti gnas dang ha cang yang mi ring ba zhig tu phyin nas de rnams kyis der lo ma'i spyil bu dag byas te/_gnas btab 
[\[121a.4\]]nas [{]ri dgas [,]ri dwags [}]bsad cing bsad nas 'tsho ba byed cing dus gsum du drang srong ser skya'i bsti gnas su 'dong bar byed do/_/lang tsho dang dar la bab pa'i dregs pas zin pas 'dod chags kyis shin tu nyen te/_sha bri ngan pa skya bo bseng bseng por gyur to/_/ji tsam dus gzhan 
[\[121a.5\]]zhig na drang srong ser skyas de lta bu mthong nas dris pa/_khyed cag ci'i phyir skya bo bseng bseng por gyur/_de rnams kyis smras pa/_drang srong chen po bdag cag 'dod pa'i 'dod chags kyis shin tu nyen pas so/_/des smras pa/_rang rang gi sring mo spongs la mas dbyen gyi sring 
[\[121a.6\]]mo rnams dang lhan cig 'dug shig_/drang srong chen po bdag cag gis de lta bu bgyir rung ngam/_shes ldan dag 'di ltar rgyal rigs rgyal srid stor ba rnams kyis rung ngo /_/de nas de rnams drang srong gi tshig ni tshad ma yin no snyam nas 'dod pa'i 'dod chags kyis nyen pas dga' 
[\[121a.7\]]ba dang mgu ba skyes te/_mas dbyen gyi sring mo rnams dang lhan cig rtse bar byed/_dga' bar byed/_dga' dgur spyod par byed do/_/de rnams dang de dag dang lhan cig rtse bar byed/_dga' bar byed/_dga' dgur spyod par byed pa na bu pho dang /_bu mo dag btsas te de 
[\[121b\]]
[\[121b.1\]]rnams chen por gyur pa dang /_bsam gtan gyi tsher ma ni sgra yin pas drang srong ser skya sems rtse gcig pa nyid du ma btub nas shes ldan dag mthong zin gyis kho bo gzhan du 'gro'o/_/drang srong chen po ci'i phyir/_bsam gtan gyi tsher ma ni sgra yin pas sems rtse gcig pa nyid 
[\[121b.2\]]du ma btub pas so/_/drang srong chen po khyod 'di nyid na bzhugs shig_/bdag cag gzhan du mchi na/_'on kyang sa'i phyogs shig bdag cag la phog shig_/shes ldan dag rung ngo /_/drang srong bdag nyid chen po de rnams ni 'dod pa bzhin yid la re ba 'grub pa 
[\[121b.3\]]yin pas des gser gyi bya ma bum blangs te/_chu'i rgyun gyis grong khyer gyi rnam pa dag bris nas de rnams kyis grong khyer brtsigs so/_/drang srong ser skyas de rnams kyi gnas kyi phyir gzhi yongs su btang bas ser skya'i gzhi ser skya'i gzhi zhes bya bar gyur to/_/de rnams 
[\[121b.4\]]der 'phel bar gyur pas skye bo'i tshogs chen por gyur te/_dogs pas 'phel che bar ma gyur to/_/lha rnams kyi sems kyis de rnams kyi sems shes nas phyogs gzhan zhig bstan pa dang /_de rnams der dong ste grong khyer cig shos brtsigs nas lhas bstan lhas 
[\[121b.5\]]bstan ces bya bar gyur to/_/de nas de rnams tshogs shing 'dus nas phan tshun gros bya bar brtsams pa/_shes ldan dag gang gi phyir bdag cag spyugs pa ni rigs mnyam pa las chung ma ma blangs pa de las gyur gyis de lta bas na bdag cag las sus kyang rigs 
[\[121b.6\]]mnyam pa las chung ma blang bar mi bya ste gcig kho nas chog shes par bya'o/_/de rnams rigs mnyam pa gcig kho na las chung ma len gyi chun ma ni mi len to/_/de nas dus gzhan zhig na rgyal po 'phags skyes po bu sdug pa rnams rjes su dran nas blon po rnams la smras pa/_
[\[121b.7\]]kye grong pa dag gzhon nu de rnams da ltar gang na 'dug_/de rnams kyis smras pa/_lhas nongs pa 'ga' zhig la spyugs pa las de rnams rang rang gi sring mo khrid de 'di nas mchis pa na gangs ri dang nye ba chu bo skal ldan shing rta'i 'gram drang srong ser skya'i bsti gnas 
[\[122a\]]
[\[122a.1\]]dang ha cang mi ring ba zhig tu gnas btab ste rang rang gi sring mo spangs te/_mas dbyen gyi sring mo rnams dang lhan cig rtse bar bgyid/_dga' bar bgyid/_dga' dgur spyod par bgyid do/_/de rnams rtse bar bgyid/_dga' bar bgyid/_
[\[122a.2\]]dga' dgur spyod par bgyid pa na bu pho dang /_bu mo dag btsas so/_/grong pa dag gzhon nu rnams kyis de ltar byed phod dam lha rngo thogs lags so/_/de nas rgyal po bu ram shing pa 'phags skyes pos ro stod bsrangs nas lag pa g.yas pa brkyang ste/_ched du brjod pas 
[\[122a.3\]]ched du brjod pa/_kye ma gzhon nu rnams ni phod pa yin no/_/kye ma gzhon nu rnams ni shin tu phod pa yin no zhes sems can dbang chen pos tshig tu phyung ste/_kye ma gzhon nu rnams ni phod pa yin no/_/kye ma gzhon nu rnams ni shin tu phod pa yin no zhes byas 
[\[122a.4\]]pas de rnams shAkya shAkya zhes bya bar gyur to/_/de rnams dus gzhan zhig na rgyal po bu ram shing pa 'phags skyes po shi nas rgyal srid dga' rgyal srid la dbang bskur ro/_/de yang bu med par shi nas skar mda' gdong rgyal srid kyi dbang phyug la dbang byed du bcug go/_/de yang bu med 
[\[122a.5\]]par shi nas lag rna rgyal por gyur to/_/de yang bu med par shi nas glang po che 'dul rgyal por gyur to/_/de yang bu med par shi nas rkang gdub can rgyal por gyur to/_/de'i bu gnas 'jog go/_/gau ta ma dag gnas 'jog gi bu sa khyim mo/_/gau ta ma dag rgyal 
[\[122a.6\]]pos khyim gyi bu dang /_tsha bo dang /_yang tsha dang /_sum tsha'i rgyud rgyal po lnga khri lnga stong grong khyer ser skya'i gzhir byung ste/_de rnams kyi tha ma ni shing rta bcu pa dang /_shing rta brgya pa dang /_shing rta dgu bcu dang /_shing rta khra bo dang /_shing rta rgyal dang /_brtan pa'i 
[\[122a.7\]]shing rta dang /_gzhu bcu pa dang /_gzhu brgya pa dang /_gzhu dgu bcu pa dang /_gzhu rgyal dang /_gzhu bkra dang /_gzhu brtan no/_/gau ta ma dag gzhu brtan la bu gnyis te/_seng ge'i 'gram dang /_seng ge'i sgra'o/_/gau ta ma dag 'dzam bu'i gling gi gzhu thogs ji snyed yod pa de rnams kyi 
[\[122b\]]
[\[122b.1\]]nang na seng ge'i 'gram mchog tu grags so/_/gau ta ma dag seng ge'i 'gram la bu bzhi ste/_zas gtsang dang /_zas dkar dang /_bre bo zas dang /_bdud rtsi'i zas so/_/bu mo gtsang ma dang /_dkar mo dang /_bye mo ma dang /_bdud rtsi ma'o/_/zas gtsang 
[\[122b.2\]]la bu gnyis te/_/bcom ldan 'das dang /_tshe dang ldan pa dga' bo'o/_/zas dkar la bu gnyis te/_tshe dang ldan pa rgyal dang /_shAkya'i rgyal po bzang ldan no/_/bre bo zas la bu gnyis te/_ming chen dang /_tshe dang ldan pa ma 'gags pa'o/_/bdud rtsi zas 
[\[122b.3\]]kyi bu gnyis te/_tshe dang ldan pa kun dga' bo dang /_lha sbyin no/_/gtsang ma'i bu ni legs par rab sad do/_/dkar mo'i bu ni phreng ba can no/_/bre bo ma'i bu ni bzang len no/_/bdud rtsi ma'i bu ni dge 'phel lo/_/bcom ldan 'das kyi sras ni sgra gcan 'dzin 
[\[122b.4\]]yin te/_gau ta ma dag mang pos bkur gyi rgyud/_tshe dang ldan pa sgra gcan 'dzin du rdzogs/_srid pa'i breng rgyud chad/_'khor ba zad de da ni yang srid pa med do/_/de nas bcom ldan 'das kyis tshe dang ldan pa maud gal gyi bu chen po'i gtam rdzogs par mkhyen 
[\[122b.5\]]nas bzhengs te bzhugs so/_/bzhugs nas tshe dang ldan pa maud gal gyi bu chen po la bka' stsal pa/_maud gal gyi bu legs so legs so/_/maud gal gyi bu khyod kyis dge slong rnams kyi mdun du shAkya rnams kyi sngon gyi rigs rgyud las brtsams nas chos kyi gtam smras 
[\[122b.6\]]pa yang khyod legs so/_/maud gal gyi bu yang khyod kyis shAkya rnams kyi sngon gyi rigs rgyud las brtsams te chos kyi gtam rtag tu smros shig dang /_des ni de rnams la yun ring po'i don dang phan pa dang bde bar gyur to/_/de nas bcom ldan 'das kyis dge 
[\[122b.7\]]slong rnams la bka' stsal pa/_dge slong dag khyed kyis shAkya rnams kyi sngon gyi rigs rgyud las brtsams pa'i chos kyi gtam chongs shig_/zung shig_/lhogs shig_/de ci'i phyir zhe na/_dge slong dag shAkya rnams kyi sngon gyi rigs rgyud las brtsams pa'i chos 
[\[123a\]]
[\[123a.1\]]kyi gtam ni don dang ldan chos dang ldan pa nas tshangs par spyod pa'i bar dang ldan pa yin te/_dge slong dag rigs kyi bu dad pas rab tu byung bas shAkya rnams kyi sngon gyi rigs rgyud las brtsams pa'i chos kyi gtam gzung zhing bklag pa'i rigs so/_/
[\[123a.2\]]de nas ser skya'i gzhi'i shAkya rnams bcom ldan 'das kyis gsungs pa la mngon par dga' ste/_rjes su yi rangs nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo /_/de'i tshe grong khyer ser skya'i gzhi na rgyal po seng 
[\[123a.3\]]ge 'gram zhes bya ba rgyal srid byed du 'jug ste/_'byor pa dang /_rgyas pa dang /_bde ba dang /_lo legs pa dang /_skye bo dang /_mi mang pos gang ba/_'thab pa dang /_thab mo dang /_rtsod pa dang /_'gyed pa dang /_chom rkun med cing nad rab tu zhi bar gyur pa/_'bras dang /_bu 
[\[123a.4\]]ram shing gi phreng dang /_ba lang dang /_ma he phun sum tshogs pa na bu gcig pa la sdug pa bzhin du rgyal srid skyong bar byed do/_/grong khyer lhas bstan du rgyal po legs par rab sad ces bya ba rgyal srid byed du 'jug ste/_'byor pa dang /_rgyas pa dang /_bde ba dang /_lo 
[\[123a.5\]]legs pa dang /_skye bo dang mi mang pos gang ba/_'thab pa dang /_thab mo dang /_rtsod pa dang /_'gyed pa dang /_chom rkun med cing nad rab tu zhi bar gyur pa/_'bras dang /_bu ram shing gi phreng ba dang /_ba lang dang /_ma he phun sum tshogs pa na/_bu gcig pa la 
[\[123a.6\]]sdug pa bzhin du rgyal srid skyong bar byed do/_/rgyal po legs par rab sad kyi btsun mo dam pa gzugs bzang ba/_blta na sdug pa/_mdzes pa/_yul gyi bzang mo lum bi nI zhes bya ba yod do/_/lhas bstan na khyim bdag phyug cing nor mang la longs spyod che ba yongs 
[\[123a.7\]]su bzung ba yangs shing rgya che ba/_rnam thos kyi bu'i nor dang ldan pa/_rnam thos kyi bu la nor gyis 'gran pa zhig gnas pa de'i kun dga' ra ba me tog phun sum tshogs pa dang /_'bras bu phun sum tshogs pa dang /_chu phun sum tshogs pa dang /_bya sna tshogs skad 
[\[123b\]]
[\[123b.1\]]'byin pas de'i kun dga' ra ba dga' dga' ltar 'dug pa der rgyal po dus dus su btsun mo'i 'khor dang lhan cig lhags nas de na dga' ba'i rtsed mo nyams su myong bar byed do/_/lum bi nis de mthong nas 'dod pa skyes te/_/des smras pa/_lha kun dga' ra ba 'di 
[\[123b.2\]]bdag la stsal du gsol/_rgyal pos smras pa/_da kun dga' ra ba 'di khyim bdag gi yin na ji ltar sbyin/_gal te khyod la kun dga' ra ba dgos na khyod kyi phyir de bas lhag par bzang ba gzhan zhig bya'o/_/de nas rgyal po legs par rab sad kyis lum bi nI'i 
[\[123b.3\]]ched du de bas khyad par du 'phags pa'i kun dga' ra ba zhig byed du bcug nas/_de'i ming lum bi ni'i tshal zhes bya bar gyur to/_/rgyal po seng ge 'gram la yun ring po nas kye ma'o bdag gi rgyud la 'khor los sgyur ba skye bar gyur kyang ci ma rung snyam pa'i bsam pa 'di yod 
[\[123b.4\]]do/_/rgyal po legs par rab sad la yang yun ring po nas kye ma'o bdag ni seng ge 'gram dang lhan cig gnyen du gyur kyang ci ma rung snyam pa'i bsam pa 'di yod do/_/ji tsam du dus gzhan zhig na de'i btsun mo dang lhan cig rtse bar byed/_dga' bar byed/_dga' dgur 
[\[123b.5\]]spyod pa las dus gzhan zhig na btsun mo sems can dang ldan par gyur nas/_de zla ba brgyad dam dgu 'das pa na bu mo gzugs bzang ba/_blta na sdug pa/_mdzes pa/_yan lag dang /_nying lag thams cad dang ldan pa zhig btsas so/_/btsas pa de'i gzugs bzang 
[\[123b.6\]]pos rgyal po legs par rab sad btsun mo'i 'khor dang bcas pa dang lhas bstan na gnas pa'i skye bo'i tshogs rnams mchog tu ngo mtshar skyes te/_the tsom du gyur nas ci 'di bu mo yin nam/_'on te las sna tshogs pas sprul pa'i sgyu 'phrul yin snyam mo/_/de'i btsas pa'i 
[\[123b.7\]]btsas ston nyi ma bdun gsum nyi shu gcig tu rgya cher byas nas/_bu mo 'di'i ming cir gdags zhes ming 'dogs par byed do/_/blon po rnams kyis smras pa/_lhas bstan na gnas pa'i skye bo'i tshogs lam po che dang /_tshong 'dus dang /_sum mdo dang /_bzhi mdo 
[\[124a\]]
[\[124a.1\]]rnams su gleng ba kha cig gi mchid nas ni 'di bu mo kho na lags te/_sngon gyi las kyi rnam par smin pas gzugs bzang zhing kha dog phun sum tshogs par gyur to zhes mchi'o/_/gzhan dag gi mchid nas ni 'di bu mo ma lags kyi 'o na ci zhe na las sna 
[\[124a.2\]]tshogs pas sprul pa'i sgyu 'phrul lags so zhes mchi lags pas/_de bas na bu mo'i ming sgyu 'phrul zhes bgyi bar gdags so zhes btags so/_/bu mo sgyu 'phrul ma ma brgyad la rjes su gtad de zhes bya ba nas chen mor gyur to zhes bya ba'i bar gong ma bzhin du'o/_/de la mtshan 
[\[124a.3\]]mkhan rnams kyis lung bstan pa/_mtshan phun sum tshogs pa du ma dang ldan pa zhig btsa' bar 'gyur zhing stobs kyis 'khor los sgyur bar 'gyur ro zhes bstan to/_/yang de rtse bar byed/_dga' bar byed/_dga' dgur spyod par byed pa las bu mo gzugs bzang ba/_blta 
[\[124a.4\]]na sdug pa mdzes pa/_kha dog bzang mo rgyas pa mchog dang ldan pa zhig btsas so/_/de btsas pa na grong khyer de dag thams cad snang ba rgya chen pos snang bar byas te/_sgyu 'phrul la ji lta ba bzhin du de'i gzugs bzang ba rnam pa thams cad du dpyad par mi nus so/_/de'i btsas 
[\[124a.5\]]pa'i btsas ston yang rgya cher byas nas/_bu mo 'di'i ming cir gdags zhes ming 'dogs par byed do/_/blon po rnams kyis smras pa/_sgyu 'phrul bas 'di lhag par gzugs bzang bas/_sgyu 'phrul chen mo zhes bgyi bar gdags so zhes btags so/_/de yang bskyed 
[\[124a.6\]]bsrings nas chen mor gyur pa dang /_de la mtshan mkhan rnams kyis lung bstan pa/_skyes bu chen po'i mtshan sum cu rtsa gnyis dang ldan pa zhig btsa' bar 'gyur te/_de ni 'khor los sgyur ba'i rgyal por 'gyur ro zhes lung bstan to/_/rgyal po legs par rab 
[\[124a.7\]]sad kyis rgyal po seng ge 'gram la pho nya btang ste/_bdag la bu mo gnyis shig btsas pa ni sgyu 'phrul dang /_sgyu 'phrul chen mo lags te/_de la gcig la ni mtshan thams cad phun sum tshogs pa'i bu zhig btsa' bar 'gyur zhing /_de ni stobs 
[\[124b\]]
[\[124b.1\]]kyis 'khor los sgyur ba'i rgyal por 'gyur ro zhes lung bstan to/_/cig shos la ni skyes bu chen po'i mtshan sum cu rtsa gnyis kyis brgyan pa'i bu zhig btsa' bar 'gyur zhing /_de ni 'khor los sgyur ba'i rgyal por 'gyur ro zhes lung bstan gyis 'di gnyis las 
[\[124b.2\]]gang bzhed pa/_gzhon nu zas gtsang gi chung mar snoms shig_/seng ge 'gram gyis slar spring pa/_gnyis ka yang gzhon nu la dgos mod kyi/_'on kyang chung ma 'dra ba gnyis gcig la gzhag par mi bya bas/_gang la skyes bu chen po'i 
[\[124b.3\]]mtshan sum cu rtsa gnyis kyis brgyan pa'i bu btsa' bar 'gyur zhing /_de yang 'khor los sgyur ba'i rgyal por 'gyur ro zhes lung bstan pa de re zhig 'dod do/_/cig shos kyang tshogs la brtag par bya'o/_/des de 'khor lnga brgya dang bkri'o/_/
[\[124b.4\]]de'i tshe shAkya rnams kyi phyir rgol ba skya bseng zhes bya ba ri khrod pa cig yod nas shAkya rnams 'dus te/_rgyal po seng ge 'gram gyi drung du song nas/_lha skya ba seng ri khrod pa bdag cag la gnod pa bgyid kyis grogs mdzad du gsol/_des smras pa/_shes 
[\[124b.5\]]ldan dag kho bo rgas pas de rnams dang lhan cig g.yul sprad par mi nus so/_/lha gzhon nu zas gtsang gtang du gsol/_dam zhig bca' ste/_gal te gzhon nu ji lta bu 'dod pa'i dam pa gcig bslangs pa'i dam pa de sbyin pa lta na gtang ngo /_/de 
[\[124b.6\]]rnams kyis smras pa/_lha bka' bzhin 'tshal stsal bar bgyi'o/_/rgyal pos dpung gi tshogs yan lag bzhi pa gzhon nu zas gtsang la bsngo nas des ri khrod pa de rnams bcom/_rab tu bcom ste rmeg btang ngo /_/de nas shAkya rnams mgu nas rgyal 
[\[124b.7\]]po seng ge 'gram gyi drung du dong ste lha gzhon nus ri khrod pa rnams bcom rab tu bcom ste rmeg btang lags pas bdag cag glo ba dga' na/_gzhon nu mchog ci bzhed gsungs shig dbul lo/_/shes ldan dag shAkya rnams kyi khrims su bcas pa sus 
[\[125a\]]
[\[125a.1\]]kyang mnyam pa las chun ma gzhag par mi bya'o zhes bcas so/_/lha ci khrims 'dral lam/_des smras pa/_lhag par shin tu bsdam gyi dral bar mi bya na/_'on kyang gzhon nu'i dam pa gcig slong ba ni mnyam pa las chun ma blang ba yin no/_/
[\[125a.2\]]lha rung gis de bzhin du mdzod cig_/de nas seng ge 'gram gyis legs par rab sad la pho nya btang nas/_kho bos tshogs brtags zin gyis bu mo cig shos kyang bkri shig_/des de yang 'khor lnga brgya dang bkri ste/_gzhon nu zas gtsang gis gnyi ga blangs so/_/
[\[125a.3\]]ji tsam dus gzhan zhig na rgyal po seng ge 'gram shi nas/_ser skya'i gzhi na rgyal po zas gtsang rgyal srid byed du bcug ste/_'byor pa dang /_rgyas pa dang /_bde ba dang /_lo legs pa dang /_skye bo dang /_mi mang pos gang ba/_'thab pa dang /_thab mo dang /_
[\[125a.4\]]rtsod pa dang /_'gyed pa dang /_chom rkun med cing /_nad rab tu zhi bar gyur pa/_'bras dang /_bu ram shing gi phreng ba dang /_ba lang dang /_ma he phun sum tshogs pa na/_bu gcig pa la sdug pa bzhin du rgyal srid skyong bar byed do/_/de dus gzhan zhig na btsun mo 
[\[125a.5\]]sgyu 'phrul chen mo dang lhan cig steng gi khang [{]bzangs kyi [,]bzang gi [}]gzhi skyes pa med par dong nas/_rol mos rtse bar byed/_dga' bar byed/_dga' dgur spyod par byed do/_/'di ni chos nyid yin te/_byang chub sems dpa' dga' ldan gyi gnas na bzhugs pa na 'jig rten la gzigs pa lngas gzigs 
[\[125a.6\]]par mdzad do/_/rigs la gzigs pa dang /_yul la gzigs pa dang /_dus la gzigs pa dang /_rgyud la gzigs pa dang /_bud med la gzigs pa ste/_rgya cher mdo snga ma dang sbyar ro/_/mngon par 'byung ba'i mdo rdzogs so//_//rgya gar gyi mkhan po 
[\[125a.7\]]A tsar+ya d+harma shrI b+ha dra dang /_zhu chen gyi lots+tsha ba dge slong rin chen bzang pos bsgyur cing zhus te gtan la phab pa//[ {D302}]@#/_/rgya gar skad du/_b+hi k+ShA pra re dzu sU tra nA ma/_bod skad du/_dge slong la rab tu gces pa'i 
[\[125b\]]
[\[125b.1\]]mdo zhes bya ba/_thams cad mkhyen pa la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod kyi grong khyer chen po pad ma rgyas pa zhes bya ba'i gtsug lag khang na bzhugs te/_de nas dge slong gi dge 'dun 
[\[125b.2\]]'khor stong phrag phyed dang bcu gsum dang thabs cig go/_/de nas de'i tshe bcom ldan 'das kyi 'khor 'dus pa de'i nang na 'phags pa nye bar 'khor zhes bya ba dbang po dul ba/_thos pa dang ldan pa/_shes rab zab pa/_bcom ldan 'das kyis legs par 
[\[125b.3\]]gsungs pa'i chos 'dul ba la lhag par mos shing mchog tu 'dzin par gnas pa rang gi stan las langs te/_/bla gos phrag pa gcig tu gzar te/_pus mo g.yas pa'i lha nga sa la btsugs nas/_lag pa gnyis kyi thal mo snying gar sbyar ba byas te/_
[\[125b.4\]]'dzum dmul nas bcom ldan 'das la 'di skad ces gsol to/_/'khor ba'i 'dam nas pad ma ltar byung ba'i/_/skyob mdzad ri bo lta bur mi bskyod thub pa'i sku/_/dpe byad rgyan gyis brgyan cing mtshan gyi me tog mdzes/_/blta bas mi ngoms rab mchog 
[\[125b.5\]]khyod la phyag 'tshal lo/_/khyod kyis bdag cag 'dir 'dus 'di dag la/_/dge slong 'ba' zhig gnas pas dge slong gi/_/ngo bo dbye dang sgra 'jug ched bya ba/_/bzhi po 'di dag thub pas gsung du gsol/_/de nas bcom ldan bde gshegs rab dgyes te/_/
[\[125b.6\]]nye bar 'khor la spyan gzigs 'di skad gsungs/_/legs par nyon cig bu khyod nye bar 'khor/_/ngas ni khyod kyi sems rangs bya phyir dang /_/dge slong rnams la phan phyir de bshad do/_/dge slong zhes bya chos kyi rgyal mtshan te/_/dge slong zhes bya rdo rje srog shing 
[\[125b.7\]]yin/_/dge slong zhes bya sdug bsngal spangs pa ste/_dge slong zhes bya rgyal ba'i sras po yin/_/dge slong zhes bya nyon mongs srog bcad de/_/dge slong zhes bya thar pa'i tshal 'gro'o/_/dge slong rang gi ngo bo bsdams pa ste/_/rtsa ba bzhi sogs nyis brgya lnga bcu 
[\[126a\]]
[\[126a.1\]]pa/_/ched du bya ba rnam dag tshul khrims yin/_/dbye ba ming gi dge slong gang yin dang /_/rtags tsam 'dzin dang yang dag dge slong ste/_/sgra 'jug rnam par zad phyir dang /_/dge ba slong dang zas slong dang /_/zhi bar gnas dang lam zhugs dang /_/legs 
[\[126a.2\]]par 'tsho dang chags spangs dang /_/yid 'ong phyir na dge slong ngo /_/dge slong zhes bya brgyan pa ste/_/rgyan spangs rgyan gyis legs par brgyan/_/chags spangs chags pa chen pos spyad/_/byug pa khrus dang bza' ba dang /_/rgyan dang gos dang kha dog dang /_/
[\[126a.3\]]rta dang glang po khyogs sogs kyi/_/bzhon pa bla med de yang bzhon/_/de dag 'byor pa dge slong ste/_/de dag mi 'byor dge slong min/_/de nas nye bar 'khor de yis/_/bcom ldan 'das la 'di skad gsol/_/ci de bde bar gshegs pa yis/_/skad byings rtogs par 
[\[126a.4\]]dka' ba gsungs/_/de nyid bde bar gshegs pa yis/_/tshig gi mun pa tshig gi ni/_/mar mes gsal bar mdzad du gsol/_/bcom ldan 'das kyis bka' stsal pa/_/gser la sogs pa 'jig rten rgyan/_/rab tu spangs pas snying rje yi/_/rgyan gyi mchog 
[\[126a.5\]]gis brgyan par bya/_/'jig rten ma yin bslab pa yi/_/gos gyon gos mchog bzang po yin/_/ga pur la sogs ma yin pa'i/_/tshul khrims byug pa mchog gis byug_/dkar dmar la sogs ma yin pa'i/_/dad pa'i kha dog rnam par mdzes/_/'jig 
[\[126a.6\]]rten ma yin brtson 'grus kyi/_/bzhon pa bla med mgyogs pa'i mchog_/bsam gtan chos spyod zas mchog ni/_/'bras chan pas ni ro mchog ldan/_/dge 'dun tshogs kyi gzhal yas khang /_/zhi gnas stan la rab tu spyad/_/de dag ldan zhing phyir mi ldog_/de 
[\[126a.7\]]ni yang dag dge slong yin/_/gtso bo gsum dang 'khor lngar ldan/_/drang srong snod bcas 'khar gsil ldan/_/lus ngag yid gsum rnam par bsdams/_/rang gi spyod pa brtul zhugs bstan/_/de yang yang dag dge slong yin/_/de gnyis thar pa'i grong khyer 
[\[126b\]]
[\[126b.1\]]la/_bsnyen pas thar pa'i bde ba'i mchog_/yang dag ma yin gnyis shos ni/_/lhung gzed la sogs rab 'bar bas/_/dmyal bar khro chu lta bur ni/_/bskal pa stong phrag bzhi ru 'tshed/_/la la'i tshul khrims bde ba ste/_/la la'i tshul khrims sdug bsngal 
[\[126b.2\]]rgyu/_/tshul khrims ldan pa bde ba'i mchog_/tshul khrims 'chal ba sdug bsngal yin/_/shin tu legs par tshul khrims gang /_/bsdams pas mi de mdzes pa'i gzugs/_/'dul ba la ni nye bar gnas/_/tshul khrims bslab pa rang yid ches/_/mi de 
[\[126b.3\]]nyi ma gcig la yang /_/bsod nams phung po dpag med pa/_/sog cing sangs rgyas 'bras bu skrun/_/rang gis rang la bslus 'debs shing /_/bslab pa la ni mi gnas shing /_/bde bar gshegs pa'i rgyal mtshan 'dzin/_/gzugs tsam la ni brten nas 
[\[126b.4\]]su/_/nga ni dge slong yin zer ba/_/glang smyon sna ral btags pa'am/_/sbrum ma skyur rtsi 'thungs pa ltar/_/mi de nyi ma gcig la yang /_/sdig pa'i sa bon dpag med dang /_/rang la gnod pa sna tshogs pa/_/byed par 'gyur ba kho na yin/_/gang zhig bslab la mi 
[\[126b.5\]]gnas shing /_/bder gshegs rgyal mtshan 'dzin pa bas/_/bslab pa mi gnas skad cig la/_/gzugs por khyim par gnas pa bzang /_/bslab pa mi gnas rtags 'dzin pa/_/'jig rten pa ni thams cad kyi/_/snying du sdug par mi 'gyur zhing /_/kun gyi tshig gi 
[\[126b.6\]]ngan snod sa/_/dper na sdong po bzang po la/_/yun ring yal ga 'khrung ba bzhin/_/mi de rtags tsam yun ring na/_/kha na ma tho'i gtam 'phel dang /_/sdig pa'i las rnams 'phel bar bshad/_/tshul khrims 'di ni bde ba'i mchog_/tshul khrims 'di 
[\[126b.7\]]ni thar pa'i lam/_/tshul khrims 'di ni yon tan zhing /_/tshul khrims 'di ni sangs rgyas rgyu/_/tshul khrims 'di ni rab mchog yin/_/mig gi 'bras bu bzhin du srungs/_/srog la bab kyang tshul khrims ni/_/gtong ba mi mkhas blun po yin/_/srog chad 
[\[127a\]]
[\[127a.1\]]phyi mar skye ba ste/_/tshul khrims phyi nas de ltar min/_/de bas nye bar 'khor sogs kyis/_/'di nyid la ni brtan par zung /_/de skad ces bcom ldan 'das kyis bka' stsal te/_nye bar 'khor la sogs pa dge slong de de dag bcom ldan 'das kyis gsungs pa la mngon 
[\[127a.2\]]par bstod do/_/dge slong la rab tu gces pa'i mdo zhes bya ba rdzogs so//[ {D303}]@#/_rgya gar skad du/_shI la saM yuka ta sU tra/_bod skad du/_tshul khrims yang dag par ldan pa'i mdo/_thams cad mkhyen 
[\[127a.3\]]pa la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na/_dge slong gi dge 'dun chen po brgya phrag phyed dang bcu gsum dang thabs cig tu bzhugs 
[\[127a.4\]]te/_de'i tshe bcom ldan 'das kyis dge slong rnams la bka' stsal pa/_dge slong dag shes pa ni 'grib/_srog ni chad/_tshe'i 'du byed ni nges par 'joms par 'gyur na/_ci'i phyir brtson 'grus dang /_brtul ba brtan pos sgrub par mi byed/_mi'i 
[\[127a.5\]]lus ni shin tu rnyed par dka' na de thob nas des rnyed pa'i rgyal ba'i bstan pa la rab tu byung ba yang rnyed na thar pa'i don dang mi 'thun pa dag gis bslus te sdug bsngal bar gyur ta re/_dge slong dag srog dang bral zhing shi ba ni sla'i/_/tshul khrims nyams pa ni de lta ma yin no/_/de 
[\[127a.6\]]ci'i phyir zhe na/_srog dang bral ba ni tshe 'di nyid kyi skye ba zad par 'gyur gyi/_tshul khrims nyams shing zhig pa ni skye ba 'bum phrag brgya'i bar du rigs dang bral zhing bde ba spangs te/_rnam par ltung ba nyams su myong bar 'gyur ro/_/de phyir ston pas tshul khrims 
[\[127a.7\]]rab bsngags bshad/_/tshul khrims ldan pas sangs rgyas 'byung dang phrad/_/tshul khrims ldan pa rgyan rnams kun gyi mchog_/tshul khrims 'byor ba dri dang byug pa yin/_/tshul khrims ldan pa dga' ba kun gyi gnas/_/tshul khrims ldan pa gdung ba 
[\[127b\]]
[\[127b.1\]]sel ba'i chu/_/tshul khrims ldan pa 'jig rten kun gyis bstod/_/tshul khrims dag gis 'gro ba dam pa mnos/_/ji ltar sbrul gdug klu chen nag po yang /_/tshul khrims can la gnod med gzhan ci smos/_/tshul khrims ldan pa'i dge slong 'od dang ldan/_/tshul 
[\[127b.2\]]khrims ldan pa grags 'gyur bde ba thob/_/tshul khrims ldan pa mtho ris 'gro ba'i rgyu/_/tshul khrims bsrungs pas mya ngan 'da' thob 'gyur/_/ji ltar mig med gzugs mthong mi rung ltar/_/de bzhin tshul khrims med na chos mi mthong /_/ji ltar rkang med lam 'jug ga 
[\[127b.3\]]la nus/_/de bzhin tshul khrims med na thar mi 'gyur/_/ji ltar bum pa bzang po rin chen snod/_/de bzhin tshul khrims chos rnams skyed pa'i gzhi/_/ji ltar bum chag rin chen snod mi rung /_/de bzhin tshul khrims ral bas chos kun gtugs/_/dang po tshul khrims med par gyur pa 
[\[127b.4\]]des/_/phyi nas mya ngan 'das pa thob snyam 'am/_/sna dang rna rdum la sogs gang yin pa/_/de la me long dag ni dgos mi 'gyur/_/rna bas ma thos mig sngar ma mthong bzhin/_/bstan srung mi de mtho ris 'gro bar 'gyur/_/thos mang thos ldan thos srung mtho ris nyid/_/
[\[127b.5\]]bud med bsten du ga la rung /_/rgyal po'i pho brang ga la dga'/_/dbu ba snying po ga la yod/_/longs spyod rtag pa ga la yin/_/bud med dag la rung ba med/_/rgyal srid dag la dga' ba med/_/dbu ba dag la snying po med/_/longs spyod 
[\[127b.6\]]dag la rtag pa med/_/longs spyod dag ni 'bab chu bzhin/_/gru de ci 'dra khyim de 'dra/_/me tog ci 'dra gzugs de bzhin/_/srog ni chu bur 'dra ba yin/_/bcom ldan 'das kyis de skad ces bka' stsal nas/_/dge slong de dag yi rangs 
[\[127b.7\]]te/_/bcom ldan 'das kyis gsungs pa la mngon par bstod do//_//tshul khrims yang dag par ldan pa'i mdo rdzogs so//_//
[\[128a\]]
[\[128a.1\]{D304}]@##/_/rgya gar skad du/_pany+tsA pat+ti ni kA ya shu b+hA shu b+ha pha la pa rI k+Sha sU tra/_bod skad du/_ltung ba sde lnga'i dge ba dang mi dge ba'i 'bras bu brtag pa'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis 
[\[128a.2\]]thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de nas bcom ldan 'das kyis dge slong rnams la bka' stsal pa/_dge slong dag 'dzam bu'i gling pa'i mi rnams kyi lo lnga bcu 
[\[128a.3\]]gang yin pa de ni rgyal chen bzhi'i ris kyi lha rnams kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig tu brtsis pa'i lo lnga brgya ni rgyal chen bzhi'i ris kyi lha rnams kyi tshe'i tshad do/_/dge slong dag bslab pa'i chos gang dag bsrung ba 
[\[128a.4\]]dang /_sbed pa dang /_yongs su skyong ba dang /_'da' bar mi byed pa dang /_de dag las 'das pa ston pa dang /_rab tu ston pa ni lus zhig nas bde 'gro rgyal chen bzhi pa'i ris kyi lha rnams su skye bar 'gyur te/_de dag der yang lha'i tshe dang /_lha'i kha dog dang /_lha'i 
[\[128a.5\]]stobs dang /_lha'i bde ba dang /_lha'i dbang phyug la dbang byed cing lha'i gzugs dang /_sgra dang /_dri dang /_ro dang /_reg bya dang /_lha'i g.yog 'khor dang ldan par 'gyur ro/_/dge slong dag rgyal chen bzhi'i ris kyi lha rnams kyi lo lnga brgya gang yin pa de ni dmyal ba chen po yang 
[\[128a.6\]]sos kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig tu brtsis pa'i lo lnga brgya ni dmyal ba chen po yang sos kyi tshe'i tshad do/_/dge slong dag bslab pa'i chos gang dag mi srung ba dang /_mi sbed pa dang /_yongs su mi skyong ba dang /_
[\[128a.7\]]de dag las 'da' bar byed pa dang /_'das pa de dag mi ston pa dang /_rab tu mi ston pa de ni lus zhig nas shi ba'i 'og tu dmyal ba chen po yang sos su skye bar 'gyur te/_de dag der yang sdug bsngal drag pa dang /_rtsub pa dang /_tsha ba dang /_yid du mi 'ong ba'i tshor ba myong bar 
[\[128b\]]
[\[128b.1\]]'gyur ro/_/dge slong dag 'dzam bu'i gling pa'i mi rnams kyi lo brgya gang yin pa de ni sum cu rtsa gsum gyi lha rnams kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig tu brtsis pa'i lo stong ni sum cu rtsa gsum pa'i lha rnams kyi 
[\[128b.2\]]tshe'i tshad do/_/dge slong dag so sor bshags pa'i chos gang dag srung ba dang /_sbed pa dang /_yongs su skyong ba dang /_'da' bar mi byed pa dang /_de dag las 'das pa ston pa dang /_rab tu ston pa de ni lus zhig nas bde 'gro sum cu rtsa gsum gyi lha rnams 
[\[128b.3\]]su skye bar 'gyur te/_de dag der yang lha'i tshe dang /_lha'i kha dog dang /_lha'i stobs dang /_lha'i bde ba dang /_lha'i dbang phyug la dbang byed cing lha'i gzugs dang /_sgra dang /_dri dang /_ro dang /_reg bya dang /_lha'i g.yog 'khor dang ldan par 'gyur ro/_/dge 
[\[128b.4\]]slong dag sum cu rtsa gsum gyi lha rnams kyi lo stong gang yin pa de ni dmyal ba chen po thig nag gi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig tu brtsis pa'i lo stong ni dmyal ba chen po thig nag gi tshe'i tshad do/_/dge slong dag so 
[\[128b.5\]]sor bshags pa'i chos gang dag mi srung ba dang /_mi sbed pa dang /_yongs su mi skyong ba dang /_de dag las 'da' bar byed pa dang /_'das pa de dag mi ston pa dang /_rab tu mi ston pa de ni lus zhig nas shi ba'i 'og tu dmyal ba chen po thig nag tu skye bar 'gyur te/_de dag 
[\[128b.6\]]der yang sdug bsngal drag pa dang /_rtsub pa dang /_tsha ba dang /_yid du mi 'ong ba'i tshor ba myong bar 'gyur ro/_/nyes byas kyi ltung ba brtag pa'o/_/dge slong dag 'dzam bu'i gling pa'i mi rnams kyi lo nyis brgya gang yin pa de ni mtshe ma'i lha rnams kyi nyin zhag gcig go/_/nyin zhag 
[\[128b.7\]]sum cu la zla ba gcig_/zla ba bcu gnyis la lo gcig tu brtsis pa'i lo nyis stong ni mtshe ma'i lha rnams kyi tshe'i tshad do/_/dge slong dag ltung byed kyi chos gang dag srung ba dang /_sbed pa dang /_yongs su skyong ba dang /_'da' bar mi byed pa dang /_de dag las 'das pa ston pa dang /_
[\[129a\]]
[\[129a.1\]]rab tu ston pa de ni lus zhig nas bde 'gro mtshe ma'i lha rnams su skye bar 'gyur te/_de dag der yang lha'i tshe dang /_lha'i kha dog dang /_lha'i stobs dang /_lha'i bde ba dang /_lha'i dbang phyug la dbang byed cing lha'i gzugs dang /_sgra dang /_dri dang /_
[\[129a.2\]]ro dang /_reg bya dang /_lha'i g.yog 'khor dang ldan par 'gyur ro/_/dge slong dag mtshe ma'i lha rnams kyi lo nyis stong gang yin pa de ni dmyal ba chen po bsdus 'joms kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig tu 
[\[129a.3\]]brtsis pa'i lo nyis stong ni dmyal ba chen po bsdus 'joms kyi tshe'i tshad do/_/dge slong dag ltung byed kyi chos gang dag mi srung ba dang /_mi sbed pa dang /_yongs su mi skyong ba dang /_de dag las 'da' bar byed pa dang /_'das pa de dag mi ston pa dang /_rab tu mi ston pa de 
[\[129a.4\]]ni lus zhig nas shi ba'i 'og tu dmyal ba chen po bsdus 'joms su skye bar 'gyur te/_de dag der yang sdug bsngal shin tu drag pa dang /_rtsub pa dang /_tsha ba dang /_yid du mi 'ong ba'i tshor ba myong bar 'gyur ro/_/ltung byed kyi ltung ba brtag pa'o/_/dge slong dag 'dzam 
[\[129a.5\]]bu'i gling pa'i mi rnams kyi lo bzhi brgya gang yin pa de ni dga' ldan gyi lha rnams kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig tu brtsis pa'i lo bzhi stong ni dga' ldan gyi lha rnams kyi tshe'i tshad do/_/dge slong dag sbom 
[\[129a.6\]]po'i chos gang dag srung ba dang /_sbed pa dang /_yongs su skyong ba dang /_'da' bar mi byed pa dang /_de dag las 'das pa ston pa dang /_rab tu ston pa de ni lus zhig nas bde 'gro dga' ldan gyi lha rnams su skye bar 'gyur te/_de dag der yang lha'i tshe dang /_lha'i kha dog dang /_
[\[129a.7\]]lha'i stobs dang /_lha'i bde ba dang /_lha'i dbang phyug la dbang byed cing lha'i gzugs dang /_sgra dang /_dri dang /_ro dang /_reg bya dang /_lha'i g.yog 'khor dang ldan par 'gyur ro/_/dge slong dag dga' ldan gyi lha rnams kyi lo bzhi stong gang yin pa de ni dmyal ba chen 
[\[129b\]]
[\[129b.1\]]po ngu 'bod kyi nyin zhag gcig go/_/nyin zhag de sum cu la zla ba gcig go/_/zla ba bcu gnyis la lo gcig tu brtsis pa'i lo bzhi stong ni dmyal ba chen po ngu 'bod kyi tshe'i tshad do/_/dge slong dag sbom po'i chos gang dag mi srung ba dang /_mi sbed pa dang /_yongs su mi 
[\[129b.2\]]skyong ba dang /_de dag las 'da' bar byed pa dang /_'das pa de dag mi ston pa dang /_rab tu mi ston pa de ni lus zhig nas shi ba'i 'og tu dmyal ba chen po ngu 'bod du skye bar 'gyur te/_de dag der yang sdug bsngal shin tu drag pa dang /_rtsub pa dang /_tsha ba dang /_yid 
[\[129b.3\]]du mi 'ong ba'i tshor ba myong bar 'gyur ro/_/sbom po'i ltung ba brtag pa'o/_/dge slong dag 'dzam bu'i gling pa'i mi rnams kyi lo brgyad brgya gang yin pa de ni 'phrul dga'i lha rnams kyi nyin zhag gcig go/_/nyin zhag de sum cu la zla ba gcig go/_/zla ba bcu gnyis 
[\[129b.4\]]la lo gcig tu brtsis pa'i lo brgyad stong ni 'phrul dga'i lha rnams kyi tshe'i tshad do/_/dge slong dag lhag ma'i chos gang dag srung ba dang /_sbed pa dang /_yongs su skyong ba dang /_'da' bar mi byed pa dang /_de dag las 'das pa ston pa dang /_rab tu ston pa de ni lus 
[\[129b.5\]]zhig nas bde 'gro 'phrul dga'i lha rnams su skye bar 'gyur te/_de dag der yang lha'i tshe dang /_lha'i kha dog dang /_lha'i stobs dang /_lha'i bde ba dang /_lha'i dbang phyug la dbang byed cing lha'i gzugs dang /_sgra dang /_dri dang /_ro dang /_reg bya dang /_lha'i g.yog 
[\[129b.6\]]'khor dang ldan par 'gyur ro/_/dge slong dag 'phrul dga'i lha rnams kyi lo brgyad stong gang yin pa de ni dmyal ba ngu 'bod chen po'i nyin zhag gcig go/_/nyin zhag de sum cu la zla ba gcig go/_/zla ba bcu gnyis la lo gcig tu brtsis pa'i lo brgyad stong ni dmyal 
[\[129b.7\]]ba ngu 'bod chen po'i tshe'i tshad do/_/dge slong dag lhag ma'i chos gang dag mi srung ba dang /_mi sbed pa dang /_yongs su mi skyong ba dang /_de dag las 'da' bar byed pa dang /_'das pa de dag mi ston pa dang /_rab tu mi ston pa de ni lus zhig nas shi ba'i 'og tu dmyal 
[\[130a\]]
[\[130a.1\]]ba chen po ngu 'bod chen por skye bar 'gyur te/_de dag der yang sdug bsngal shin tu drag pa dang /_rtsub pa dang /_tsha ba dang /_yid du mi 'ong ba'i tshor ba myong bar 'gyur ro/_/lhag ma'i ltung ba brtag pa'o/_/dge slong dag 'dzam bu'i gling pa'i mi 
[\[130a.2\]]rnams kyi lo brgya phrag bcu drug gang yin pa de ni gzhan 'phrul dbang byed kyi lha rnams kyi nyin zhag gcig go/_/nyin zhag de sum cu la zla ba gcig go/_/zla ba bcu gnyis la lo gcig tu brtsis pa'i lo stong phrag bcu drug ni gzhan 'phrul dbang byed kyi lha rnams kyi tshe'i 
[\[130a.3\]]tshad do/_/dge slong dag pham par 'gyur ba'i chos bzhi po gang dag srung ba dang /_sbed pa dang /_yongs su skyong ba dang /_'da' bar mi byed pa dang /_de dag las 'das pa ston pa dang /_rab tu ston pa de ni lus zhig nas bde 'gro gzhan 'phrul dbang byed kyi lha rnams 
[\[130a.4\]]su skye bar 'gyur te/_de dag der yang lha'i tshe dang /_lha'i kha dog dang /_lha'i stobs dang /_lha'i bde ba dang /_lha'i dbang phyug la dbang byed cing lha'i gzugs dang /_sgra dang /_dri dang /_ro dang /_reg bya dang /_lha'i g.yog 'khor dang ldan par 'gyur ro/_/
[\[130a.5\]]dge slong dag gzhan 'phrul dbang byed kyi lha rnams kyi lo stong phrag bcu drug gang yin pa de ni dmyal ba chen po tsha ba'i nyin zhag gcig go/_/nyin zhag de sum cu la zla ba gcig go/_/zla ba bcu gnyis la lo gcig tu brtsis pa'i lo khri drug stong ni dmyal ba chen po tsha ba'i 
[\[130a.6\]]tshe'i tshad do/_/dge slong dag pham par 'gyur ba'i chos bzhi po gang dag mi srung ba dang /_mi sbed pa dang /_yongs su mi skyong ba dang /_de dag las 'da' bar byed pa dang /_'das pa de dag mi ston pa dang /_rab tu mi ston pa de ni lus zhig nas shi ba'i 'og tu dmyal ba chen 
[\[130a.7\]]po tsha bar skye bar 'gyur te/_de dag der yang sdug bsngal shin tu drag pa dang /_rtsub pa dang /_tsha ba dang /_yid du mi 'ong ba'i tshor ba myong bar 'gyur ro/_/pham par 'gyur ba'i chos bzhi'i ltung ba brtag pa'o/_/dge slong dag de lta bas na/_gang de dag bstan bcos thos 
[\[130b\]]
[\[130b.1\]]pa rnams kyis bdag la phan par bya ba dang /_snying brtse ba dang /_snying rje ba dang /_don 'dod pa dang /_phan pa tshol bas snying brtse ba 'dis khyed cag rnams kyis 'di ltar bya ste/_dge slong dag dgon pa dang /_shing drung dang /_khang stong dang /_ri khrod dang /_ri phug dang /_pa la pun dzA b+h+ya 
[\[130b.2\]]ba ka sha dang /_dur khrod dang /_nags 'dab dang /_bas mtha'i gnas mal du gnas te 'di dag nges par bsam par bya'o/_/dge slong dag bag yod par gyis shig_/ci nas kyang phyis 'gyod par 'gyur ba de ltar ma byed cig_/'di ni nga'i rjes su bstan pa'o/_/bcom ldan 
[\[130b.3\]]'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do//_//ltung ba sde lnga'i dge ba dang mi dge ba'i 'bras bu brtag pa'i mdo rdzogs so//_//rgya gar gyi mkhan po A tsar+ya dz+nyA 
[\[130b.4\]]na shrI gub ta dang /_bod kyi lo ts+tsha ba dge slong shAkya blo gros kyis bsgyur cing gtan la phab pa//_//[{D305}]@##/_/bod skad du/_mchog tu gdags pa'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag 
[\[130b.5\]]gis thos pa dus gcig na/_bcom ldan 'das nyan thos kyi dge 'dun dang bcas pa/_rgyal po'i khab na 'od ma'i tshal bya ka lan da ka gnas par dbyar gnas par dam bcas te bzhugs so/_/der bcom ldan 'das kyis dge slong rnams la bka' stsal pa/_dge 
[\[130b.6\]]slong dag 'di gsum na mchog tu gdags pa yin te/_gsum gang zhe na/_sangs rgyas mchog tu gdags pa dang /_chos mchog tu gdags pa dang /_dge 'dun mchog tu gdags pa'o/_/de la sangs rgyas mchog tu gdags pa gang zhe na/_sems can rkang med 
[\[130b.7\]]rnams sam/_rkang gnyis rnams sam/_rkang bzhi rnams sam/_rkang [{]mangs [,]mang [}]rnams sam/_gzugs can rnams sam/_gzugs can ma yin pa rnams sam/_'du shes can rnams sam/_'du shes can ma yin pa rnams sam/_'du shes yod pa yang ma yin/_
[\[131a\]]
[\[131a.1\]]'du shes med pa yang ma yin pa gang yang rung ste/_de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas mchog yin par bstan to/_/sangs rgyas la mngon par dga' ba su yang rung ba de dag ni mchog la 
[\[131a.2\]]mngon par dga' ba yin te/_mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/_mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/_'di ni sangs rgyas mchog tu 
[\[131a.3\]]gdags pa zhes bya'o/_/chos mchog tu gdags pa gang zhe na/_'dus byas sam/_'dus ma byas kyi chos rnams gang yang rung ste/_de dag gi nang na ni 'dod chags dang bral ba'i chos mchog yin par bstan to/_/chos la mngon par dga' ba su yang rung ba de 
[\[131a.4\]]dag ni/_mchog la mngon par dga' ba yin te/_mchog la mngon par dga' ba de dag ni/_rnam par smin pa yang lha rnams kyi nang du lhar gyur pa rnams sam/_mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/_'di ni 
[\[131a.5\]]chos mchog tu gdags pa zhes bya'o/_/dge 'dun mchog tu gdags pa gang zhe na/_tshogs sam/_'dus pa'am/_mang po'am/_'khor gang yang rung ste/_de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas rnams kyi nyan 
[\[131a.6\]]thos kyi dge 'dun mchog yin par bstan to/_dge 'dun la mngon par dga' ba su yang rung ba de dag ni mchog la mngon par dga' ba yin te/_mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/_mi rnams kyi nang du 
[\[131a.7\]]mir gyur pa rnams kyi mchog 'ba' zhig tu 'gyur bar shes par bya ste/_'di ni dge 'dun mchog tu gdags pa zhes bya'o/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do//_//
[\[131b\]]
[\[131b.1\]]mchog tu gdags pa'i mdo rdzogs so//[ {D306}]@##/_/rgya gar skad du/_bi muk+ta mArga d+hu tagu Na ni rde sha nA ma/_bod skad du/_rnam par grol ba'i lam las sbyangs pa'i yon tan bstan pa zhes bya ba/_'jam dpal gzhon nur 
[\[131b.2\]]gyur pa la phyag 'tshal lo/_/de nas de ltar tshul khrims rnam par dag pa'i rnal 'byor pa spyod pa sgrub par 'dod pa/_yon tan don du gnyer bas sbyangs pa'i yon tan yang dag par blangs te 'jug par bya'o/_/rnal 'byor spyod pa sbyangs pa'i yon tan yang dag par blangs 
[\[131b.3\]]pa ni rnam grangs du mas 'dod pa chung ba nyid dang /_chog shis pa nyid dang /_yo byad bsnyungs pa rgyas pa dang /_brtson 'grus rtsom pa dang /_dgang sla ba nyid dang /_rig par gnas pa nyid dang /_yongs su zhen pa rab tu gcod par 'gyur zhing /_'di ni tshul khrims legs 
[\[131b.4\]]par bsrungs pa dang /_ting nge 'dzin gyi tshogs dang /_'phags pa'i rigs snang bar 'gyur la/_yon tan gyi mchog da ga la yang snang bar 'gyur ro/_/de la sbyangs pa'i yon tan bcu gsum la gos dang ldan pa gnyis te/_phyag dar khrod pa nyid dang /_chos gos gsum 
[\[131b.5\]]pa nyid do/_/zas dang ldan pa lnga ste/_bsod snyoms pa nyid dang /_mthar chags su rgyu ba nyid dang /_stan gcig pa nyid dang /_zas chog pa pa nyid dang /_zas phyis mi len pa nyid do/_/gnas mal dang ldan pa la lnga ste/_dgon pa pa nyid dang /_shing drung pa nyid dang /_bla 
[\[131b.6\]]gab med pa nyid dang /_dur khrod pa nyid dang /_gzhi ji bzhin pa nyid do/_/brtson 'grus dang ldan pa gcig ste/_cog pu pa nyid do/_/de la phyag dar khrod pa'i yan lag gi ngo bo nyid ni phyag dar khrod pa nyid do/_/lhag ma rnams kyi tshig gi don yang de bzhin du brjod 
[\[131b.7\]]par bya'o/_/de la phyag da ra khrod pa nyid ni khyim bdag gis gos spong ba yin no/_/chos gos gsum pa nyid ni gos bzhi pa spong ba yin no/_/bsod snyoms pa nyid ni 'gran du 'gro ba spong ba yin no/_/mthar chags su rgyu ba nyid ni brnyogs par rgyu ba spang ba yin no/_/stan 
[\[132a\]]
[\[132a.1\]]gcig pa nyid ni lan gnyis su 'dug pa spong ba yin no/_/zas chog pa pa nyid ni zas mang po spong ba yin no/_/zas phyis mi len pa nyid ni zas lhag par len pa spong ba yin no/_/dgon pa pa nyid ni grang mthar gnas pa spong ba yin no/_/
[\[132a.2\]]shing drung pa nyid ni g.yogs par gnas pa spang ba yin no/_/bla gab med pa nyid ni g.yogs pa dang /_shing drung du gnas pa spang ba yin no/_/dur khrod pa nyid ni gzhan du gnas pa spong ba yin no/_/gzhi ji bzhin pa nyid ni brkam chags kyi gnas mal spong 
[\[132a.3\]]ba yin no/_/cog pu pa nyid ni nyal ba spong ba yin no/_/de la phyag dar khrod pa nyid ji ltar yang dag par len zhe na/_khyim bdag gi gos tshol ba nyid dang /_yongs su 'dzin pa dang /_gzhan la gsol ba byed pa'i nyes dmigs kyang mthong /_phyag dar khrod 
[\[132a.4\]]pa nyid kyi yon tan yang mthong nas gos nar ma la gnas pa 'di skad du/_deng slan chad khyim bdag gi gos spong ste/_phyag dar khrod pa nyid ni yang dag par len to zhes yang dag par len to/_/de la phyag dar khrod pa nyid kyi yon tan ni 'di dag yin te/_gnas 
[\[132a.5\]]dam bcas pa nyid dang 'thun pa nyid dang /_gzhan la rag ma las pa nyid dang /_ma rung na mi 'byed pa nyid dang /_yongs su spyod pa na lhag par ma chags pa nyid dang /_brkam chags med pa nyid dang /_chom rkun gyis mi 'phrogs pa nyid dang /_dus ma lags pa nyid 
[\[132a.6\]]dang /_'bags pa chung ba nyid dang /_yo byad bsnyungs pa'i tshul can dang /_skyes bu dam pa'i spyod pa nyid dang /_dang bar byed pa'i yon tan dang ldan pa nyid dang /_skyes bu phyi mas mthong nas rjes su 'jug pa nyid dang /_yang dag pa'i sgrub pa snang ba nyid dang /_rgyal 
[\[132a.7\]]bas bsngags pa ste/_de lta bu la sogs pa ni phyag dar khrod pa nyid kyi yon tan dag yin no/_/phyag dar khrod pa nyid ni rnam pa du zhig_/phyag dar khrod pa ni gang zhig yin/_gang gis ni phyag dar khrod pa nyid 'jig ce na/_phyag dar khrod pa ni rnam pa gnyis te/_bdag po 
[\[132b\]]
[\[132b.1\]]med pa dang /_rang bzhin gyis mi rnams kyis smad par grags pa'o/_/de la phyag dar khrod dam/_phyag dar gyi phung po'am/_tshong 'dus sam/_lam po che nas dam dum dag btus nas snam sbyar byas te/_'chang ba 'di ni bdag po med pa'i phyag dar khrod pa yin no/_/
[\[132b.2\]]kha tshar bcad pa dang /_phun tshar bcad pa dang /_ba lang gis zos pa dang /_byi bas zos pa dang /_mes tshig pa dang /_ya stags dang /_ro bag gi gos dang /_mu stegs can gyi mtshan ma 'di dag ni rang bzhin gyis mi rnams kyis smad par grags pa'i phyag 
[\[132b.3\]]dar khrod pa yin no/_/phyag dar khrod pa ni khyim bdag gi gos spong ba yin no/_/khyim bdag gi gos blangs pas ni phyag dar khrod pa nyid 'jig go/_/chos gos gsum pa nyid ji ltar yang dag par len zhe na/_chos gos lhag pa tshol ba dang /_sbed pa dang /_
[\[132b.4\]]rung bar bya ba dang /_'bags pa'i nyes dmigs kyang mthong /_chos gos gsum pa nyid kyi yon tan yang mthong nas/_'di skad du deng slan chad gos bzhi pa spong ste/_chos gos gsum pa nyid yang dag par len to zhes yang dag par len to/_/de la chos 
[\[132b.5\]]gos gsum pa nyid kyi yon tan ni 'di dag yin te/_'gor yang ba'i tshul can nyid dang /_gsog 'jog yongs su spangs pa nyid dang /_khur chung ba nyid dang /_lus 'tsho bcom gyis chog shes pa nyid dang /_bya bzhin du gang dga' bar 'gro ba nyid dang /_skyes bu dam 
[\[132b.6\]]pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni chos gos gsum pa nyid kyi yon tan dag yin no/_/chos gos gsum pa nyid ni ci zhig yin/_/chos gos gsum pa nyid ni gang zhig_/gang gis ni chos gos gsum pa nyid 'jig ce 
[\[132b.7\]]na/_snam sbyar dang /_bla gos dang /_mthang gos te/_'di dag ni chos gos gsum pa dag yin no/_/chos gos gsum pa ni gos bzhi pa spong ba yin no/_/gos bzhi pa 'chang bas ni chos gos gsum pa nyid 'jig go/_/bsod snyoms pa nyid ji ltar yang dag par len 
[\[133a\]]
[\[133a.1\]]ce na/_'gron du song nas rang gi las nyams pa dang /_gzhan gyi dbang du gyur pa dang /_mi 'thun pa dang phrad pa dang /_'dug na nyam nga ba'i nyes dmigs kyang mthong /_bsod snyoms pa nyid kyi yon tan dag kyang mthong nas 'di skad du deng slan chad 
[\[133a.2\]]'gron du 'gro ba spong ste/_bsod snyoms pa nyid yang dag par len to zhes yang dag par len to/_/de la bsod snyoms pa nyid kyi yon tan ni 'di dag yin te/_gnas dam bcas pa dang 'thun pa nyid dang /_rang dbang yod pa nyid dang /_gzhan mi gso ba nyid 
[\[133a.3\]]dang /_le lo med pa nyid dang /_nga rgyal bcom pa nyid dang /_sems can la phan 'dogs par zhugs pa nyid dang /_ro'i sred pa las ldog pa nyid dang /_phyogs rnams su thogs pa med pa nyid dang /_skyes bu dam pa'i spyod pa nyid dang /_yo byad bsnyungs pa'i tshul 
[\[133a.4\]]can te/_de lta bu la sogs pa ni bsod snyoms pa nyid kyi yon tan dag yin no/_/'gron yan lag du pa yin/_/bsod snyoms pa gang yin/_/gang gis ni bsod snyoms pa nyid 'di 'jig ce na/_'gron ni yan lag gsum pa ste/_zas rnams lta gang yang rung ba 
[\[133a.5\]]zhig la de ring ngam sang ngam nam dga' ba na 'gron du bos pa ni 'gron yin no/_/bsod snyoms pa ni 'gron du 'gro ba spong ba yin no/_/'gron khas len pas ni bsod snyoms pa nyid 'jig go/_/mthar chags su rgyu ba nyid ji ltar yang dag par len ce na/_nar mar ster 
[\[133a.6\]]ba la gang dang gang du mang po dang gya nom pa nar ma rnyed pa de dang de kho nar 'gro na zan nar ma dang 'dra bas yo byad bsnyungs pa ma yin pa'i nyes dmigs kyang mthong /_mthar chags su rgyu ba nyid kyi yon tan dag kyang mthong nas 'di skad du deng slan chad du nar ma ster ba spong ste/_
[\[133a.7\]]mthar chags su rgyu ba nyid yang dag par len to zhes yang dag par len to/_/de la mthar chags su rgyu ba nyid kyi yon tan ni 'di dag yin te/_sems snyoms pa nyid dang /_sems can la snying brtse ba nyid dang /_khyim la ser sna spong ba nyid dang /_khyim du 'gro ba'i nyes 
[\[133b\]]
[\[133b.1\]]dmigs med pa nyid dang /_/'bod pa la mngon par mi dga' ba nyid dang /_zas bzang po mi 'dam pa nyid dang /_mi'i 'dzin pa las yongs su grol ba dang /_lhan cig spyod pa rnam par spong ba nyid dang /_yo byad bsnyungs pa'i tshul can te/_de lta bu la sogs pa ni mthar 
[\[133b.2\]]chags su rgyu ba nyid kyi yon tan dag yin no/_/mthar chags su rgyu ba ni gang zhig yin/_brnyogs par rgyu ba gang gis spong /_gang gis ni mthar chags su rgyu ba nyid 'jig ce na/_/mthar gyis rgyu ba'i bsod snyoms spyod pa na khyim dang po nas bzung ste khyim mthar chags su rgyu 
[\[133b.3\]]ba yin no/_/mthar chags su rgyu ba ni brnyogs par rgyu ba spong ba yin no/_/brnyogs par rgyu bas ni mthar chags su rgyu ba nyid 'jig go/_/stan gcig pa nyid ji ltar yang dag par len ce na/_lan gnyis su 'dug ste za na yang dang yang du 'dug nas byin len bya ba dang /_
[\[133b.4\]]yongs su longs spyod pa'i bzod pas yo byad bsnyungs pa ma yin pa'i nyes dmigs kyang mthong /_stan gcig pa nyid kyi yon tan dag kyang mthong nas 'di skad du deng slan chad lan gnyis su 'dug ste za ba spong ste/_stan gcig pa nyid yang dag par len to zhes yang 
[\[133b.5\]]dag par len to/_/de la stan gcig pa nyid kyi yon tan 'di dag yin te/_/zos pa 'ju ba nyid dang /_brkam chags med pa nyid dang /_zas lhag par mi za ba nyid dang /_'dod pa chung ba nyid dang /_zo mdog bde ba nyid dang /_rang gi las mi nyams pa nyid dang /_reg par 
[\[133b.6\]]gnas pa nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni stan gcig pa nyid kyi yon tan dag yin no/_/stan gcig pa ni du zhig yin/_stan gcig pa ni gang zhig yin/_zas kyi mtha' ni gang yin/_gang 
[\[133b.7\]]gis ni stan gcig pa nyid 'di 'jig ce na/_stan gcig ni gsum ste stan gyi mtha' pa dang /_chu'i mtha' pa dang /_zas kyi mtha' pa'o/_/de la stan gyi mtha' pa zhes bya ba ni zos nas stan las langs te yang mi za ba yin no/_/chu'i mtha' pa zhes bya ba ni zos nas stan la 
[\[134a\]]
[\[134a.1\]]'dug kyang lhung bzed kyis chu blangs nas yang mi za ba yin no/_/zas kyi mtha' pa zhes bya ba ni za ba na kham gyi tha ma mid nas yang mi za ba yin no/_/stan gcig pa la ni lan gnyis su 'dug ste za ba spong ba yin no/_/zas kyi mtha' ni chu dang sman ma 
[\[134a.2\]]gtogs pa med par bya ba gang cung zad ci yang rung ba yin no/_/lan gnyis su 'dug ste za bas ni stan gcig pa nyid 'jig go/_/zas chog pa pa ji ltar yang dag par len ce na/_zas mang du zos na lus lci bar byed pa dang /_phul skye ba dang /_'dod chen che ba 
[\[134a.3\]]nyid dang /_yo byad bsnyungs pa ma yin pa'i nyes dmigs kyang mthong /_zas chog pa pa nyid kyi yon tan dag kyang mthong nas 'di skad du deng slan chad zas mang po spong ste/_zas chog pa pa nyid yang dag par len to zhes yang dag par len to/_/de la zas chog pa 
[\[134a.4\]]pa nyid kyi yon tan ni 'di dag yin te/_phul mi skye ba nyid dang /_zas kyi tshod zin pa nyid dang /_zas mang du za ba'i gnad shes pa nyid dang /_lus kyi gnas ngan len bsrabs pa dang /_de la chags pa spong ba dang /_gnod pa chung ba shes pa dang /_kun nas ldang ba yang 
[\[134a.5\]]dag par spong ba dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni zas chog pa pa'i yon tan dag yin no/_/zas kyi tshad ni ji ltar 'dzin/_zas kyi chog pa pa ni gang yin/_gang gis ni zas chog pa pa nyid 'di 
[\[134a.6\]]'jig ce na/_'bras bre'u chung gang gis 'bras chan lhung bzed du blangs nas chog pa'i mtshan ma la nye bar rtog cing /_de'i 'og tu mi blang ba'i mtshan ma la mkhas pa yin te/_goms pa na lto'i tshad kyang shes par 'gyur ro/_/zas chog pa pa ni zas mang po spong ba yin no/_/
[\[134a.7\]]zas tshad las lhag pas ni zas chog pa pa nyid 'jig go/_/zas phyis mi len pa nyid ji ltar yang dag par len ce na/_zas lhag par zos na phul skye ba dang /_gzhan la rag las pa nyid dang /_yo byad bsnyungs pa ma yin pa'i nyes dmigs kyang mthong /_zas phyis mi len 
[\[134b\]]
[\[134b.1\]]pa nyid kyi yon tan dag kyang mthong nas 'di skad du deng slan chad zas lhag pa spong ste/_zas phyis mi len pa nyid yang dag par len to zhes yang dag par len to/_/de la zas phyis mi len pa nyid kyi yon tan ni 'di dag yin te/_re ba rab tu chad pa dang /_dgang sla ba dang /_
[\[134b.2\]]gzhan la rag ma las pa nyid dang /_gsog 'jog yongs su spong ba dang /_yang mi tshol ba nyid dang /_brkam chags med pa nyid dang /_phul mi skye ba nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni zas phyis 
[\[134b.3\]]mi len pa nyid kyi yon tan dag yin no/_/zas phyis mi blang ba ni du zhig_/zas phyis mi len pa ni gang zhig yin/_gang gis ni zas phyis mi len pa nyid 'jig ce na/_zas phyis mi blang ba ni gnyis te/_lhag pa'i mtha' pa dang /_gzung ba'i mtha' pa'o/_/de la 
[\[134b.4\]]lhag pa'i mtha' pa zhes bya ba ni zas te spangs nas yang mi za ba'o/_/bzung ba'i mtha' pa zhes bya ba ni bdag nyid kyang rang bzhin gyis skal ba gcig blangs nas yang mi len pa'o/_/zas phyis mi len pa ni zas lhag par spong ba yin no/_/zas lhag par za bas ni zas 
[\[134b.5\]]phyis mi len pa nyid 'jig go/_/dgon pa pa nyid ji ltar yang dag par len zhe na/_grong mthar gnas na mi 'dod pa'i yul gyis 'khrug pa dang /_chags pa skye ba dang /_'dzings par gnas pa nyid kyi nyes dmigs kyang mthong /_dgon pa pa nyid kyi yon tan dag kyang mthong 
[\[134b.6\]]nas 'di skad du deng slan chad grong mthar gnas pa spong ste/_dgon par gnas pa nyid yang dag par len to zhes yang dag par len to/_/de la dgon pa pa nyid kyi yon tan ni 'di dag yin te/_mi 'dod pa'i yul yongs su spong ba nyid dang /_gtam gyi gzhi bcu yang dag 
[\[134b.7\]]par ston pa dang /_shin tu mdzes pa nyid dang /_lhas bskul ba nyid dang /_'du 'dzi la dga' ba don du mi gnyer ba nyid dang /_dben pa'i bde ba ci 'dod pa thob pa nyid dang /_sgra chung bas rnal 'byor dang 'thun pa nyid dang /_skyes bu dam pa'i spyod pa nyid dang /_yo 
[\[135a\]]
[\[135a.1\]]byad bsnyungs pa'i tshul can te/_de lta bu la sogs pa ni dgon pa pa nyid kyi yon tan dag yin no/_/dgon pa pa'i gnas mal gyi mtha' ni gang yin/_dgon pa pa ni gang yin/_gang gis ni dgon pa pa nyid 'jig ce na/_grong dang /_grong 
[\[135a.2\]]gi nye 'khor dang /_kun dga'i ra ba dang /_kun dga'i ra ba'i nye 'khor ma gtogs pa mi 'bring gi khru bzhi la gzhu ste/_gzhu de lta bu'i gzhu lnga brgya 'di ni dgon pa'i gnas mal gyi mtha' yin no/_/dgon pa pa ni grong mthar gnas pa spong ba yin no/_/grong mthar 
[\[135a.3\]]gnas pas ni dgon pa pa nyid 'jig go/_/shing drung pa nyid ji ltar yang dag par len zhe na/_g.yogs par gnas pa yongs su bzung ba dang /_bcos legs bya ba dang /_gzhan la gsol bar bya ba dang /_longs spyod kyi nyes dmigs dag kyang mthong /_
[\[135a.4\]]shing drung pa nyid kyi yon tan dag kyang mthong nas 'di skad du/_deng slan chad g.yogs par gnas pa spong ste/_shing drung pa nyid yang dag par len to zhes yang dag par len to/_/de la shing drung pa nyid kyi yon tan ni 'di dag yin te/_gnas dam bcas pa 
[\[135a.5\]]dang 'thun pa nyid dang /_yo byad bsnyungs pa nyid dang /_las la dga' ba yongs su spong ba nyid dang /_lhas bskul ba nyid dang /_gnas la ser sna spong ba nyid dang /_chags pa rab tu gcod pa nyid dang /_skyes bu dam pa'i spyod pa nyid dang /_yo byad bsnyungs pa ste/_
[\[135a.6\]]de lta bu la sogs pa ni shing drung pa nyid kyi yon tan dag yin no/_/shing drung gi tshad ji tsam zhig yin/_shing ji lta bu ni spang bar bya/_shing drung pa ni gang yin/_gang gis ni shing drung pa nyid 'di 'jig ce na/_nyi ma gung gi dus su grib mas ji srid khyab pa dang /_rlung 
[\[135a.7\]]med par lo ma dag ji srid du lhags pa de srid ni shing drung gi tshad yin no/_/shing drung pas sdong rgan dang /_shing khong stong dang /_shing nyen can spang bar bya'o/_/shing drung pa ni g.yogs par gnas pa spong ba yin no/_/g.yogs par gnas pas ni shing drung pa nyid 
[\[135b\]]
[\[135b.1\]]'jig go/_/bla gab med pa nyid ji ltar yang dag par len zhe na/_g.yogs pa dang /_shing drung gi gnas tshol ba dang /_yongs su bzung bas yo byad bsnyungs pa ma yin pa'i nyes dmigs kyang mthong nas 'di skad du deng slan chad g.yogs pa dang /_shing drung du gnas 
[\[135b.2\]]pa spong ste/_bla gab med pa nyid yang dag par len to zhes yang dag par len to/_/de la bla gab med pa'i yon tan ni 'di dag yin te/_brtson pa mi gtong ba nyid dang /_rmugs pa dang gnyid spangs pa dang /[ {]ri dgas [,]ri dwags [}]lta bu nyid dang /_phyogs bzhi phyad pa dang /_rten 
[\[135b.3\]]pa med pa nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni bla gab med pa nyid kyi yon tan dag yin no/_/bla gab med pa pa ni gang zhig yin/_gang gis ni bla gab med pa nyid 'di 'jig ce na/_bla gab 
[\[135b.4\]]med pa ni g.yogs pa dang /_shing drung du gnas pa spong ba yin no/_/g.yogs pa dang shing drung na gnas pas ni/_bla gab med pa nyid 'di 'jig go/_/dur khrod pa nyid ji ltar yang dag par len zhe na/_gzhan du gnas na sems yid mi 'byung ba nyid dang /_bag 
[\[135b.5\]]med pa mang ba nyid kyi nyes dmigs kyang mthong /_dur khrod pa nyid kyi yon tan dag kyang mthong nas 'di skad du/_deng slan chad gzhan du gnas pa spong ste/_dur khrod pa nyid yang dag par len to zhes yang dag par len to/_/de la dur khrod pa'i yon tan ni 'di dag yin te/_/
[\[135b.6\]]'chi ba rjes su dran pa 'thob pa dang /_mi sdug pa'i mtshan ma 'thob pa dang /_mis bla mar bkur ba dang /_mi ma yin pas bla mar bkur ba dang /_bag yod pa'i rgyu skye ba dang /_'dod pa'i 'dod chags rnam par gnon pa nyid dang /_yid 'byung ba mang ba nyid dang /_
[\[135b.7\]]'jigs pa dang skrag pa bzod pa nyid dang /_gson pas rgyags pa spong ba nyid dang /_lus kyi rang bzhin la yang dang yang du so sor rtog pa nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni dur khrod pa nyid kyi 
[\[136a\]]
[\[136a.1\]]yon tan dag yin no/_/dur khrod ji lta bur ni gnas par bya/_dur khrod pa ni gang yin/_gang gis ni dur khrod pa nyid 'jig ce na/_dang por ni rtag tu sreg pa dang /_du ba dang /_'bar ba dang /_du ba yod pa de lta bu'i dur khrod du gnas par bya la/_de 
[\[136a.2\]]nas ni dur khrod gzhan gang yang rung bar yang gnas par bya'o/_/dur khrod pas dur khrod du spyil bu dang /_khang pa mi bya/_rlung yas ldang ba dang /_mas ldang bar gnas par mi bya/_khum 'phrig can du gnas par mi bya/_nya sha dang /_sha dang /_'o ma dang /_til gyi 
[\[136a.3\]]chur bed dang /_mon sran gre'u'i bza' ba bsten par mi bya/_lhung bzed sbyin par mi bya/_khyim du 'dug par mi bya/_skye bo mang po'i tshogs lhags na khri'u dang /_chos gos dang /_ril ba blangs te song na sreg pa nas ha cang yang mi ring ba/_rdo rgyang gis sleb tsam gyi 
[\[136a.4\]]nang du dur khrod du gnas par bya zhing skya rengs shar nas khre'u dang /_chos gos dang /_ril ba blangs nas slar 'gro bar bya ba 'di ni 'di'i spyod pa ma yin no/_/dur khrod pa ni gzhan du gnas pa spangs pa yin no/_/gzhan du gnas pa khas len pas ni dur khrod pa nyid 'jig go/_/
[\[136a.5\]]gzhi ji bzhin pa nyid ji ltar yang dag par len zhe na/_brkam chags kyi gnas mal la phan tshun ldang ba pha rol la gnod par byed pa'i nyes dmigs kyang mthong /_gzhi ji bzhin pa nyid kyi yon tan dag kyang mthong nas 'di skad ces deng slan chad brkam chags kyi gnas mal spong ste/_
[\[136a.6\]]gzhi ji bzhin pa nyid yang dag par len to zhes yang dag par len to/_/de la gzhi ji bzhin pa nyid kyi yon tan ni 'di dag yin te/_nang du yang dag par 'jog la bla mar bkur ba dang /_ji ltar rnyed pas chog shes pa dang /_de la chags pa spong ba dang /_byams pa'i sems 
[\[136a.7\]]dang /_gcig pu nyid la dga' ba dang /_dad par bya ba nyid dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni gzhi ji bzhin pa nyid kyi yon tan dag yin no/_/gzhi ji bzhin pa ni gang yin/_gang gis ni gzhi ji bzhin 
[\[136b\]]
[\[136b.1\]]pa nyid 'di 'jig ce na/_gzhi ji bzhin pa ni brkam chags kyi gnas mal spong ba yin te/_brkam chags kyi gnas mal spong ba zhes bya ba ni snga na 'dug pa bslang nas gnas mal len par mi byed do/_/brkam chags kyi gnas mal len pas ni gzhi ji bzhin pa nyid 'jig 
[\[136b.2\]]go/_/ji ltar cog pu pa nyid yang dag par len zhe na/_nyal na rmugs pa dang /_gnyid dang /_le lo'i dbang du 'gro ba'i nyes dmigs kyang mthong /_cog pu pa nyid kyi yon tan dag kyang mthong nas 'di skad ces/_deng slan chad nyal ba spong ste/_cog pu pa nyid yang 
[\[136b.3\]]dag par zhes yang dag par len to/_/de la cog pu pa nyid kyi yon tan ni 'di dag yin te/_le lo'i gzhi yongs su spong ba dang /_lus la chags pa dang /_ser sna yongs su spong ba dang /_'phres pa'i bde ba la ma chags pa dang /_btsal ba nyung ba dang /_gnyid 
[\[136b.4\]]chung ba dang /_rnal 'byor dang 'thun pa dang /_lus kyi gnas rgya skye ba dang /_skyes bu dam pa'i spyod pa nyid dang /_yo byad bsnyungs pa'i tshul can te/_de lta bu la sogs pa ni cog pu pa nyid kyi yon tan dag yin no/_/cog pu pa ni gang yin/_gang gis ni cog pu pa nyid 
[\[136b.5\]]'di 'jig ce na/_cog pu pa ni nyal ba spong ba yin no/_/nyal ba khas len pas ni cog pu pa nyid 'jig go/_/de la phyag dar khrod pa nyid kyi skabs phye ba ni phyag dar khrod pa nar mar spyod pa la gal te khyim bdag dag gis chos gos gso ras sam/_ras bal gyi ras 
[\[136b.6\]]sam/_mon dar ram/_la ba dag byin par gyur na skabs phye bas blang bar bya ste/_phyag dar khrod pa nyid nyams par mi 'gyur ro/_/chos gos gsum pa nyid kyi skabs phye ba ni kha bkang ba'i re ba yod na gos lhag zhag bcur 'chang ba dang /_gnas mal srung ba'i phyir 
[\[136b.7\]]gding ba dang /_steng du gding ba dang /_nad kyi rkyen g.yan pa dgab pa dang /_gdong phyis kyi gos dang /_dbyar gyi ras chen dang /_gzhan gyi rung ba bcol ba skabs phye bas blang bar bya ste/_chos gos gsum pa nyid nyams par mi 'gyur ro/_/bsod snyoms pa nyid kyi 
[\[137a\]]
[\[137a.1\]]skabs phye ba ni bskos pa'i zas dang /_tshul shing gi zas dang /_zla ba phyed pa'i zas dang /_gso sbyong ba dang /_dge 'dun gyi zas dang /_gtsug lag khang gi zas skabs phye bas yongs su longs spyad par bya ste/_bsod snyoms pa nyid 'jig par mi 
[\[137a.2\]]'gyur ro/_/'on kyang nyes dmigs su lta bas ni yongs su longs spyad par bya'o/_/mthar chags su rgyu ba nyid kyi skabs phye ba ni khyim gyi sgo na glang po che'am/_rta 'am/_khyu mchog gam/_khyi'am/_'thab pa'am/_ngo tsha bar 'gyur ba de lta bu gzhan mthong nas thod 
[\[137a.3\]]rgal du rgyu ba dang /_zas bzar mi rung ba'i khyim 'am/_lhung bzed khas sbubs pa'am/_slong bar grags pa'i khyim rgal nas rgyu ba dang /_slob dpon nam/_mkhan po'am/_glo bur ba'am/_lhan cig rgyu na skabs phye bas thod rgal du yang rgyu bar bya ste/_mthar 
[\[137a.4\]]chags su rgyu ba nyid nyams par mi 'gyur ro/_/stan gcig pa nyid kyi skabs phye ba ni zas za ba na glang po che'am/_rta'am/_khyu mchog gam/_sbrul lam/_thog 'bab pa'am/_mkhan po'am/_slob dpon nam/_glo bur pa 'ongs pa mthong nas/_gal te 
[\[137a.5\]]langs par gyur na skabs phye bas yang bza' bar bya ste/_stan gcig pa nyid 'jig par mi 'gyur ro/_/zas chog pa pa nyid dang /_zas phyis mi len pa nyid la ni skabs phye ba med do/_/dgon pa pa nyid kyi skabs phye ba ni bsnyen par rdzogs pa'i las kyi ched dam/_
[\[137a.6\]]lhung ba las bslang ba'i ched dam/_chos mnyan pa'i ched dam/_gso sbyong bya ba 'am/_dgag dbye bya ba 'am/_na ba'am/_nad pa'i bya ba 'am/_mngon par mi shes pa'i mdo kun chub par bya ba 'am/_gzhan yang de lta bu'i rkyen yod na skabs phye bas grong mthar 
[\[137a.7\]]gnas par bya ste/_dgon pa pa nyid 'jig par mi 'gyur ro/_/shing drung pa nyid skabs phye ba ni rkyen de lta bu'am/_khyim du zhugs pa las char gyis non na/_de nyid du skya rengs shar yang shing drung pa nyid nyams par mi 'gyur ro/_/dgon pa pa'i skabs phye ba ji snyed pa ni shing drung pa nyid 
[\[137b\]]
[\[137b.1\]]dang /_bla gab med pa nyid dang /_dur khrod pa nyid la yang blta bar bya'o/_/gzhi ji bzhin pa nyid kyi skabs phye bas ni rkyen de lta bu yod la gzhan gyis gnas mal rnyed na rjes su gnang ngo /_/cog pu pa la ni skabs phye ba med do/_/kha cig na re sna'i dpyad byed na skabs phye 
[\[137b.2\]]bar bya ste/_cog pu pa nyid nyams par mi 'gyur ro zhes zer ro/_/sbyangs pa'i yon tan bcu gsum po de dag ni mdor bsdus na brgyad kho nar 'gyur te/_chos mngon pa las ji skad du sbyangs pa'i yon tan ni brgyad do zhes 'byung ba lta bu'o/_/gal te de ji lta bu yin zhe na/_
[\[137b.3\]]zas chog pa pa nyid dang /_stan gcig pa nyid ni zas phyis mi len pa nyid kyi nang du 'du bar 'gyur ro/_/de ci'i phyir zhe na/_gzung ba'i mtha' pa ni bdag nyid kyi rang skal cig len pa yin te/_de lta bas na zas chog pa pa nyid kyi nang du 'du bar 'gyur ro/_/yang 
[\[137b.4\]]lan gnyis su mi za ste/_de lta bas na stan gcig pa nyid du 'du bar 'gyur ro/_/shing drung pa nyid dang /_bla gab med pa nyid dang /_dur khrod pa nyid ni dgon pa pa nyid kyi nang du 'du bar 'gyur ro/_/de ci'i phyir zhe na/_dgon pa pa ni dgon pa'i spyil bu dang /_yang 
[\[137b.5\]]thog la sogs pa byed na las la dga' ba nyid dang /_/yongs su 'dzin pa dang /_chags pa ni bdag gi cha ma yin no snyam nas shing drung ngam/_bla gab med pa'am/_dur khrod du gnas so/_/de lta bas na brgyad kho nar 'gyur la brgyad po de dag kyang dgon pa pa nyid dang /_
[\[137b.6\]]phyag dar khrod pa nyid dang /_bsod snyoms pa nyid dang gsum gyis rdzogs par 'gyur ro/_/de ltar na sbyangs pa'i sgo gsum rdzogs par byed na/_sbyangs pa'i yon tan thams cad rdzogs par 'gyur ro/_/de nyid kyi phyir bcom ldan 'das kyis tshe dang ldan pa mdzes dga' 
[\[137b.7\]]bo la brten nas dga' bo nam zhig dgon pa dang /_phyag dar khrod pa dang /_ngan ngon gyis 'tsho 'dod pa rnams la ni lta ba med pa mthong zhig gu zhes gsungs so/_/de la sbyangs pa'i yan lag ni ci zhig yin/_sbyangs pa'i chos ni du zhig yod/_ci spyod pa'i gang zag dag 
[\[138a\]]
[\[138a.1\]]ni sbyangs pa'i yon tan bstan par dga'/_sbyangs pa'i yan lag ni du zhig_/mthar thug pa ni du zhig_/ci sbyangs pa'i de nyid sbyangs pa smra ba yang de yin nam zhe na/_de la sbyangs pa'i yan lag ces bya ba ni gzhi bcu gsum po de dag gi spong ba gang yin pa 
[\[138a.2\]]de ni sbyangs pa'i yan lag yin no/_/sbyangs pa'i yon tan cir brjod par bya zhe na/_dge bar brjod par bya'o/_/sbyangs pa'i chos du zhe na/_sbyangs pa'i chos ni gnyis te/_ma chags pa dang /_gti mug med pa ste/_bcom ldan 'das kyis ji skad du phyag dar khrod pa gang 
[\[138a.3\]]yin pa de ni 'dod pa chung ba nyid la brten/_chog shes pa nyid la brten/_yo byad bsnyungs pa nyid la brten/_rab tu dben pa nyid la brten/_'dis chog pa nyid la brten nas phyag dar khrod par 'gyur ro zhes gsungs pa lta bu'o/_/rnam pa gcig tu ni ma chags pas rjes 
[\[138a.4\]]su gnang ba 'tsham par bsten pas 'dod pa'i bsod snyoms kyi rjes su brtson pa'i slu ba sel la/_sbyangs pa'i yon tan gti mug med pa ni yo byad bsnyungs par 'tsham par bsten pas bdag nyid dub pa'i rjes su brtson pa'i slu ba sel te/_de lta bas na sbyangs pa'i chos 
[\[138a.5\]]ni gnyis te/_ma chags pa dang /_gti mug med pa yin no/_/de la 'dod pa chung ba nyid dang /_chog shes pa nyid dang /_rab tu dben pa nyid ni ma chags pa yin no/_/yo byad bsnyungs pa nyid dang /_'dis chog pa nyid ni gti mug med pa nyid yin no/_/de 
[\[138a.6\]]la ma chags pas ni spang ba'i gzhi bcu gsum la chags pa sel la/_gti mug med pas ni gzhi de dag nyid la nyes dmigs mi shes pa sel to/_/yang ci spyod pa'i gang zag rnams sbyangs pa'i yon tan sten par dga' zhe na/_'dod chags spyod pa dang /_gti 
[\[138a.7\]]mug spyod pa sbyangs pa'i yon tan sten par dga'i/_zhe sdang spyod pa ni ma yin no/_/ci'i phyir 'dod chags spyod pa dang /_gti mug spyod pa sbyangs pa'i yon tan sten gyi/_zhe sdang spyod pa'i ma yin zhe na/_sbyangs pa'i yon tan sten pa ni/_bsgrub dka' ba yin pas 'dod chags 
[\[138b\]]
[\[138b.1\]]spyod pa bsgrub dka' ba la brten nas 'dod chags rnam par gnon par 'gyur la/_gti mug spyod pa yang sbyangs pa'i yon tan sten pa yang dag par blangs pa yo byad bsnyungs pa la brten nas rtag tu bag yod par 'gyur zhing bag yod na gti mug rnam par gnon par 
[\[138b.2\]]'gyur ro/_/de lta bas na 'dod chags spyod pa dang /_gti mug spyod pa sbyangs pa'i yon tan sten par dga'o/_/zhe sdang spyod pa ni bsgrub dka' na mkhris pa'i nad la drod bag byin pa bzhin du phyir zhe sdang skye bar 'gyur te/_de lta bas na zhe sdang spyod pa ni sbyangs pa'i yon 
[\[138b.3\]]tan bsten par dka' ba yin no/_/gzhan dag na re zhe sdang spyod pa ni dgon pa pa nyid dang /_shing drung pa nyid la dga'o/_/de ci'i phyir zhe na/_dgon pa dang /_shing drung na gnas na de dag tu mi 'dod pas gtse ba'i nyes pa med pa'i phyir ro zhes zer ro/_/sbyangs pa'i yan 
[\[138b.4\]]lag ni dus kyi mthar thug pa ni du zhig ces bya ba ni/_sbyangs pa'i yan lag gsum po shing drung pa nyid dang /_bla gab med pa nyid dang /_dur khrod pa nyid ni zla ba brgyad kyi mthar thug par bya ste/_dbyar ni g.yogs par gnas par bcom ldan 'das kyis gnang ngo /_/ci 
[\[138b.5\]]sbyangs pa de nyid sbyangs pa smra ba yang de yin nam zhes bya ba ni sbyangs pa yin la sbyangs pa smra ba yin pa yang yod/_sbyangs pa ma yin la sbyangs pa smra ba yin pa yang yod/_sbyangs pa yin la sbyangs pa smra ba ma yin pa yang yod/_sbyangs pa yang ma yin sbyangs pa smra ba yang ma yin pa 
[\[138b.6\]]yang yod do/_/de la sbyangs pa yang yin/_sbyangs pa smra ba yang yin pa yang yod ces bya ba ni dgra bcom pa sbyangs pa'i yon tan yang dag par blangs pa dang ldan pa'o/_/sbyangs pa ma yin la sbyangs pa smra ba yin pa yang yod ces bya ba ni dgra bcom pa sbyangs pa'i yon tan yang 
[\[138b.7\]]dag par blangs pa dang mi ldan pa'o/_/sbyangs pa yin la sbyangs pa smra ba ma yin pa yang yod ces bya ba ni slob pa'am/_so so'i skye bo sbyangs pa'i yon tan yang dag par blangs pa dang ldan pa'o/_/sbyangs pa yang ma yin sbyangs pa'i yon tan smra ba yang ma yin pa yang yod ces bya ba 
[\[139a\]]
[\[139a.1\]]ni slob pa'am/_so so'i skye bo sbyangs pa'i yon tan yang dag par blangs pa dang mi ldan pa'o/_/sbyangs pa'i yon tan gyi mtshan nyid ni ci yin/_mnog ni ci yin/_nye bar gnas pa ni ci yin zhe na/_sbyangs pa'i yon tan gyi mtshan nyid ni 'dod pa chung ba nyid 
[\[139a.2\]]do/_/mnog ni chog shes pa'o/_/nye bar gnas pa ni yo byad bsnyungs pa'o/_/rnam pa gcig tu na mtshan nyid ni ma 'bags pa'o/_/mnog ni nyes dmigs med pa'o/_/nye bar gnas pa ni brtson pa mi 'dor ba'o/_/sbyangs pa'i yon tan gyi thog ma ni gang yin/_bar ma ni 
[\[139a.3\]]gang yin/_tha ma ni gang yin zhe na/_sbyangs pa'i yon tan gyi thog ma ni yang dag par len pa'o/_/bar ma ni sten pa'o/_/tha ma ni rab tu dag pa'o/_/rnam par grol ba'i lam las sbyangs pa'i yon tan bstan pa zhes bya ba ste kun nas btus pa gsum pa rdzogs so//_
[\[139a.4\]]rgya gar gyi mkhan po bid+yA ka ra pra b+ha dang /_zhu chen gyi lo ts+tsha ba ban+de dpal brtsegs kyis bsgyur cing zhus te gtan la phab pa//[ {D307}]@##/_/rgya gar skad du/_A yu pa r+yAn+ta sU tra/_/bod skad du/_tshe'i mtha'i mdo/_dkon 
[\[139a.5\]]mchog gsum la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de nas bcom ldan 'das kyis dge slong rnams la bka' stsal pa/_dge 
[\[139a.6\]]slong dag khyed sems can rnams kyi tshe'i mtha' thos par 'dod dam/_bcom ldan 'das de'i dus la bab lags so/_/bde bar gshegs pa de'i dus la bab lags so/_/bcom ldan 'das sems can rnams kyi tshe'i mtha' bstan pa bcom ldan 'das las thos 
[\[139a.7\]]nas dge slong dag 'dzin par bgyid lags so/_/dge slong dag de'i phyir legs par rab tu nyon la yid la zung shig dang ngas bshad do/_/dge slong dag dmyal ba rnams kyi tshe'i tshad ni ring na bskal pa gcig ste/_bar ma dor 'chi ba ni yod do/_/dge slong dag dud 'gro 
[\[139b\]]
[\[139b.1\]]rnams kyi tshe'i tshad ni ring na bskal pa gcig ste/_bar ma dor 'chi ba ni yod do/_/dge slong dag mi rnams kyi nyin zhag sum cu gang yin pa de [{]yi dgas [,]yi dwags [}]rnams kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig ste/[ {]yi dgas [,]yi dwags [}]
[\[139b.2\]]rnams kyi tshe'i tshad ni lo de lta bur brtsis pa'i lnga brgya thub ste/_de mi'i ltar brtsis na lo khri lnga stong yod de/_/bar ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_ji ltar rab tu che ba'i lus 'greng zhing /_/mchu dang mig 
[\[139b.3\]]skams shin tu sdug bsngal ba/_/rang gi skras yog kha gdangs gnam du lta/_/sna ni khab ltar rab tu phra ba dang /_/rus gong 'dra lus gcer bu rang skras yog_/gzugs mi sdug pa 'greng zhing thod pa thogs/_/bkres dang skom dang ngal bas rab gzir gang /_/cho 
[\[139b.4\]]nges 'debs shing kun tu rgyug pa dag_/nyam thag skad 'byin sdug bsngal tshor ba myong /_/phan tshun phrag dog ser sna 'dir bsten cing /_/'dir ni sdig pa'i las dag byas pa yis/_/[{]yi dgas [,]yi dwags [}]'jig rten du ni de dag skyes/_/dge slong dag shar kyi lus 'phags kyi 
[\[139b.5\]]mi rnams kyi tshe'i tshad ni lo nyis brgya lnga bcu ste/_bar ma dor 'chi ba ni yod do/_/dge slong dag nub kyi ba lang spyod kyi mi rnams kyi tshe'i tshad ni lo lnga brgya ste/_bar ma dor 'chi ba ni yod do/_/dge slong dag byang gi sgra mi snyan gyi mi rnams kyi tshe'i tshad ni lo stong ste/_bar ma 
[\[139b.6\]]dor 'chi ba ni med do/_/rgyu gang gis sgra mi snyan pa rnams kyi tshe'i tshad ni lo stong thub la bar mdor 'chi ba ni med ce na/_dge slong dag byang gi sgra mi snyan gyi mi rnams ni bdag gi ba med cing yongs su 'dzin pa med la tshe nges pa yod cing 'di nas shi 'phos nas kyang khyad par du 'gro ba ste/_phyi 
[\[139b.7\]]ma la mtho ris su nye bar 'gro'o/_/dge slong dag rgyu des na byang gi sgra mi snyan gyi mi rnams kyi tshe'i tshad ni lo stong thub la bar ma dor 'chi ba ni med do/_/de nas bcom ldan 'das kyis de'i tshe tshigs su bcad de bka' stsal pa/_dbul bas sdug bsngal sems can dag_/gzhan 
[\[140a\]]
[\[140a.1\]]gyi nor la smon par byed/_/de dag dam pa ma bsten pas/_/gzhan gyi mngag gzhug ngan cing dman/_/longs spyod dag dang ldan pa yi/_/phyug cing nor mang sems can ni/_/nor dang 'bru dang skye bor ldan/_/de dag dam pa sten pa yin/_/bsod nams phyug 
[\[140a.2\]]pas nyer 'tsho ba'i/_/dge ba'i las ni 'dir byas pas/_/'byor pa chen po phun sum tshogs/_/lha bzhin du ni dga' bar byed/_/lkog gyur gang yin mi snang ste/_/mngon sum 'di la blta bar byos/_/gang zag kha cig 'jig rten na/_/bde ldan sngon byin 'bras bu 
[\[140a.3\]]yin/_/byang phyogs gling gi mi rnams ni/_/bdag gi med cing yongs 'dzin med/_/dpag bsam las byung gos sten pa/_/de ni sngon byin 'bras bu yin/_/de dag grang dang tsha ba med/_/de dag la ni nad med cing /_/gzugs dang kha dog phun sum tshogs/_/de ni 
[\[140a.4\]]sngon byin 'bras bu yin/_/byang phyogs gling na mnyams shing /_/ma grugs dag cing gtsang ba dang /_/shin tu dkar ba'i sA lu skye/_/de ni sngon byin 'bras bu yin/_/nor bu 'od byed 'bar ba yis/_/de rnams rtag tu mdzes pa dang /_/de dag zas ni 'ju byed gang /_/
[\[140a.5\]]de ni sngon byin 'bras bu yin/_/de dag la ni tshod ma dang /_/sran tshod kyang ni [{]chung zad [,]cung zad [}]med/_/kha dog dri dang ror ldan pa'i/_/sA lu dag ni rtag tu za/_/zas ni lan cig byin pa yis/_/stan las ma langs bar du ni/_/zad mi shes par sder la yod/_/de ni sngon byin 
[\[140a.6\]]'bras bu yin/_/ku ba'i 'bras bu 'dra ba dang /_/bcad kyang yal ga las skyes te/_/brngas nas btso mi dgos par za/_/de ni sngon byin 'bras bu yin/_/de dag 'bab chu bsil ba dang /_/'thungs kyang lto la mi gnod pa'i/_/yan lag brgyad ldan chu la yod/_/de ni sngon 
[\[140a.7\]]byin 'bras bu yin/_/rol mo'i ljon shing gang dag gis/_/de dag rtag tu rtse zhing dga'/_/yid ni rtag tu bde dang ldan/_/de ni sngon byin 'bras bu yin/_/de dag rol mo'i ljon shing bzang /_/gos kyi ljon shing mang po dang /_/spos kyi ljon shing phun sum tshogs/_/de ni sngon byin 
[\[140b\]]
[\[140b.1\]]'bras bu yin/_/spos dang me tog rol mo dang /_/de bzhin du ni gos rnams kyang /_/gang dag ji ltar 'dod pa bzhin/_/de dag de bzhin 'byung bar 'gyur/_/ne'u gsing dag ni sngon po la/_/shing bal lta bur rab 'jam pa/_/gang du de dag rtag rtse ba/_/de ni sngon byin 'bras 
[\[140b.2\]]bu yin/_/de dag la ni khro med cing /_/ser sna dang ni phrag dog med/_/phan tshun dag tu rtse byed pa/_/de ni sngon byin 'bras bu yin/_/mtshan mo thun tshod dang po la/_/skad cig tsam zhig char 'bebs cing /_/rdul rnams med par byed pa ste/_/de ni sngon byin 'bras bu yin/_/de 
[\[140b.3\]]dag yongs su 'dzin med pas/_/ma dang bur yang mi shes shing /_/sdug bsngal med pas mya ngan med/_/de ni sngon byin 'bras bu yin/_/ma dag gis kyang rang gi bu/_/lam stong dag tu bor te 'gro/_/mthe bo las ni 'o ma 'dzag_/de ni sngon byin 'bras bu yin/_/de dag 
[\[140b.4\]]gang yang ngu ba med/_/shi na yang ni bor te 'gro/_/bya dag gis ni gling 'phyag pa/_/de ni sngon byin 'bras bu yin/_/khor yug tu ni 'obs kyis bskor/_/glu gar yid du 'ong ba yis/_/gang du rtse zhing dga' bar byed/_/de ni sngon byin 'bras bu yin/_/mi yi tshe ni 
[\[140b.5\]]lo stong po/_/zad pa dag tu byas nas ni/_/bar ma dor ni 'chi med pa/_/de ni sngon byin 'bras bu yin/_/dpal ni rgyas par spyad nas su/_/mi yi lus ni bor nas kyang /_/lha yi nang du skye bar 'gyur/_/de ni sngon byin 'bras bu yin/_/dge slong dag 'dzam bu'i gling 
[\[140b.6\]]gi mi rnams la ni yar 'phel ba dang /_mar 'grib pa yod de/_dge slong dag 'dzam bu'i gling gi mi rnams ni tshe lo dpag tu med par yang 'gyur/_tshe lo brgyad khri pa dang /_tshe lo brgya pa dang /_tshe lo bcu par yang 'gyur ro/_/dge slong dag 'dzam bu'i gling gi mi rnams 
[\[140b.7\]]kyi da ltar gyi tshe'i tshad ni lo brgya pa yin no/_/dge slong dag da ltar ni 'dzam bu'i gling gi mi rnams las ring du 'tsho ba gang yin pas legs par bde bar gnas na lo brgya 'am/_lo brgya las [{]chung zad [,]cung zad [}]cig lhag par thub bo/_/dge slong dag 'tsho ba'i gnas skabs ni bcu myong bar 
[\[141a\]]
[\[141a.1\]]'gyur te/_gnas skabs dang po ni zhan cing gan rkyal du nyal ba ste byis pa yin no/_/gnas skabs gnyis pa ni rtse ba'i rang bzhin can te gzhon nu yin no/_/gnas skabs gsum pa ni 'dod pa la spyod pa ste/_lang tsho la bab pa yin no/_/gnas 
[\[141a.2\]]skabs bzhi pa ni spro ba dang ldan zhing nyams stobs dang ldan pa yin no/_/gnas skabs lnga pa ni stobs dang ldan zhing shes rab dang ldan pa yin no/_/gnas skabs drug pa ni dpyod pa'i rang bzhin can te dran pa dang ldan pa yin no/_/gnas skabs bdun pa ni chos lugs 
[\[141a.3\]]khong du chud pa yin no/_/gnas skabs brgyad pa ni rgyal pos bkur zhing rgan rabs su bkur ba yin no/_/gnas skabs dgu pa ni rgas shing 'khogs pa ste rgan po yin no/_/gnas skabs bcu pa ni tshe'i mthar thug pa ste 'chir nye ba yin no/_/dge slong dag lo brgyar 'tsho 
[\[141a.4\]]bas gnas skabs bcu po de dag myong bar 'gyur ro/_/dge slong dag lo brgyar 'tsho ba ni dus tshigs sum brgyar 'tsho ste/_dgun gyi dus tshigs brgya dang /_dpyid kyi dus tshigs brgya dang /_dbyar gyi dus tshigs brgya rnams so/_/dus tshigs sum brgyar 'tsho ba ni zla ba 
[\[141a.5\]]bcu gnyis phrag brgyar 'tsho ba ste/_dgun bzhi dang /_dpyid bzhi dang /_dbyar bzhi rnams so/_/zla ba bcu gnyis phrag brgyar 'tsho ba ni zla ba phyed nyis stong bzhi brgyar 'tsho ste/_dgun brgyad dang /_dpyid brgyad dang /_dbyar brgyad rnams so/_/zla ba phyed nyis stong bzhi 
[\[141a.6\]]brgyar 'tsho ba ni nyin zhag sum khri drug stong du 'tsho ste/_dgun bcu gnyis dang /_dpyid bcu gnyis dang /_dbyar bcu gnyis rnams so/_/nyin zhag sum khri drug stong du 'tsho ba ni bar chad du gyur pa ma gtogs par zan bdun khri nyis stong za'o/_/de la 'di dag ni zan bar 
[\[141a.7\]]chad du 'gyur ba yin te/_'khrugs nas ma zos pa dang /_sdug bsngal bar gyur pas ma zos pa dang /_phongs pa byung nas ma zos pa dang /_bsnyung ba byas te ma zos pa dang /_ma rnyed pas ma zos pa dang /_rnyed kyang ma zos pa dang /_gnyid log nas ma zos pa dang /_ra ro ste 
[\[141b\]]
[\[141b.1\]]ma zos pa dang /_rab tu myos pas ma zos pa ste/_zos pa gang yin pa dang /_ma zos pa gang yin pa de dag gcig tu bsdoms na ma'i nu zho 'thung ba gtogs par za ma bdun khri nyis stong du 'gyur ro/_/dge slong de ltar ngas 'dzam bu'i gling gi mi rnams kyi tshe yang bshad 
[\[141b.2\]]dus tshigs dang /_zla ba dang /_zla ba phyed pa dang /_nyin zhag dang /_zan dang /_zan bar chad du gyur pa yang bshad pa yin no/_/dge slong dag mi rnams kyi tshe lo lnga bcu gang yin pa de ni rgyal chen bzhi'i ris kyi lha rnams kyi nyin zhag gcig go/_/de sum cu la zla ba gcig_/
[\[141b.3\]]zla ba bcu gnyis la lo gcig ste/_rgyal chen bzhi'i ris kyi lha rnams kyi tshe'i tshad ni lo de lta bur brtsis pa'i lha'i lo lnga brgya ste/_de mi'i lo ltar brtsis na lo sa ya phrag dgu yod de/_bar ma dor 'chi ba ni yod do/_/de ni sems can dmyal ba chen po yang sos kyi nyin zhag 
[\[141b.4\]]gcig go/_/nyin zhag de sum cu la zla ba gcig_/zla ba bcu gnyis la lo gcig ste/_sems can dmyal ba chen po yang sos kyi sems can dmyal ba rnams kyi tshe tshad ni lo de lta bu brtsis pa'i lo lnga brgya ste/_de mi'i ltar brtsis na lo bye ba phrag 'bum drug khri nyis stong 
[\[141b.5\]]yod de/_bar ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_lus kyis nyes par spyad byas shing /_/ngag gis nyes par spyad pa dang /_/yid kyis nyes par spyad byas shing /_/gang zhig nyes pa gzhan ldan pa'i/_/las 
[\[141b.6\]]de dag gis yang sos kyi/_/dmyal ba dag tu skye 'gyur te/_/lo ni bye ba phrag stong du/_/btags shing bcom yang yang 'tsho'o/_/phan tshun khon dag chags pa yi/_/mi rnams gsod pa'i mi dag ni/_/las de dag gis yang sos kyi/_/dmyal ba dag tu skye bar 'gyur/_/
[\[141b.7\]]dge slong dag mi rnams kyi lo brgya gang yin pa de ni sum cu rtsa gsum pa'i lha rnams kyi nyin zhag gcig go/_/nyin zhag de sum cu la zla ba gcig go/_/zla ba bcu gnyis la lo gcig ste/_sum cu rtsa gsum gyi lha rnams kyi tshe'i tshad ni lo de lta bur brtsis pa'i lha'i lo stong thub bo/_/
[\[142a\]]
[\[142a.1\]]de mi'i ltar brtsis na lo bye ba phrag gsum dang /_sa ya phrag drug yod de/_/bar ma dor 'chi ba ni yod do/_/de ni sems can dmyal ba chen po thig nag gi nyin zhag gcig go/_/nyin zhag de sum cu la zla ba gcig go/_/zla ba bcu gnyis la lo gcig ste/_sems 
[\[142a.2\]]can dmyal ba chen po thig nag gi tshe'i tshad ni lo de lta bur brtsis pa'i lo stong thub bo/_/de mi'i ltar brtsis na lo bye ba phrag sa ya nyi 'bum dgu khri drug stong rtsa bcu gnyis yod de/_dus ma yin par 'chi ba ni yod do/_/de nas bcom ldan 'das kyis de'i tshe tshigs su bcad de 
[\[142a.3\]]bka' stsal pa/_pha ma dag dang sangs rgyas dang /_/nyan thos rnams la 'khu byed pa/_/de dag thig nag skye 'gyur te/_/sdug bsngal tshor ba myong bar 'gyur/_/gang zhig mi brtson 'jog pa dang /_/mi rnams mdza' ba'i dbyen byed pa/_/thig nag tu ni skye bar 'gyur/_/[{]brdzun [,]rdzun [}]smra 
[\[142a.4\]]ba yang de bzhin te/_/las de yis ni thig nag gi/_/dmyal ba rnams su de dag skye/_/dge slong dag mi rnams kyi lo nyis brgya gang yin pa de ni 'thab bral gyi lha rnams kyi nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig ste/_'thab bral ba'i lha 
[\[142a.5\]]rnams kyi tshe'i tshad ni lo de lta bur brtsis pa'i lha'i lo nyis stong thub bo/_/de mi'i ltar brtsis na lo bye ba phrag bcu bzhi dang /_lo khri bzhi stong yod de/_bar ma dor 'chi ba ni yod do/_/de ni sems can dmyal ba chen po bsdus 'joms kyi nyin zhag gcig go/_/nyin zhag de sum cu la zla 
[\[142a.6\]]ba gcig_/zla ba bcu gnyis la lo gcig ste/_sems can dmyal ba chen po bsdus 'joms kyi sems can dmyal ba rnams kyi tshe'i tshad ni lo de lta bur brtsis pa'i lo nyis stong yod de/_de mi'i ltar brtsis na lo bye ba phrag sum 'bum drug khri brgyad stong rtsa gcig yod de/_/bar 
[\[142a.7\]]ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_mi dge'i las rnam gsum byas shing /_/las dge rnam gsum ma byas te/_/las de dag gis bsdus 'joms kyi/_/dmyal ba dag tu skye bar 'gyur/_/ba lang ra lug ma he dang /_/
[\[142b\]]
[\[142b.1\]{]ri dgas [,]ri dwags [}]bya gag phag rnams dang /_/de bzhin srog chags gzhan gsod pa/_/bsdus gzhom dag tu skye bar 'gyur/_/dge slong dag mi rnams kyi lo bzhi brgya gang yin pa de dga' ldan gyi lha rnams kyi nyin zhag gcig go/_/nyin zhag de sum cu la zla ba gcig_/zla ba bcu gnyis la 
[\[142b.2\]]lo gcig ste/_dga' ldan gyi lha rnams kyi tshe'i tshad ni lo de lta bur brtsis pa'i lha'i lo bzhi stong thub ste/_de mi'i ltar brtsis na lo bye ba phrag lnga bcu rtsa bdun dang lo sa ya phrag drug yod de/_bar ma dor 'chi ba ni yod do/_/de ni sems can dmyal ba chen po ngu 'bod kyi nyin 
[\[142b.3\]]zhag gcig go/_/nyin zhag de sum cu la zla ba gcig_/zla ba bcu gnyis la lo gcig ste/_sems can dmyal ba chen po ngu 'bod kyi sems can dmyal ba rnams kyi tshe'i tshad ni de lta bur brtsis pa'i lo bzhi stong thub ste/_de mi'i ltar brtsis na lo bye ba phrag sa ya gnyis dang /_bye 
[\[142b.4\]]ba phrag dgu 'bum bzhi khri bzhi stong dang /_bye ba phrag brgyad yod de/_bar ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_'jigs su rung la drag shul can/_/lag pa gnyis ni khrag gis bskus/_/sdig pa'i las ni spyod 
[\[142b.5\]]pa yis/_/rtag tu ngu 'bod 'gro bar 'gyur/_/gzhal lugs g.yo dang sgyu byed mi/_/skye bo dag ni yid phyung bas/_/'jigs su rung ba'i sgra 'byin cing /_/yun ring du ni 'bod sreg 'gyur/_/dge slong dag mi rnams kyi lo brgyad brgya gang yin pa de 'phrul dga'i lha rnams kyi 
[\[142b.6\]]nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig ste/_'phrul dga'i lha rnams kyi tshe'i tshad ni lo de lta bur brtsis pa'i lo brgyad stong thub ste/_de mi'i ltar brtsis na lo bye ba phrag nyis brgya sum cu dang /_lo sa ya phrag bzhi yod de bar ma 
[\[142b.7\]]dor 'chi ba ni yod do/_/de ni sems can dmyal ba chen po ngu 'bod chen po'i nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig ste/_sems can dmyal ba chen po ngu 'bod chen po'i sems can dmyal ba rnams kyi tshe'i tshad ni lo de lta bur 
[\[143a\]]
[\[143a.1\]]brtsis pa'i lo brgyad stong yod do/_/de mi'i ltar brtsis na lo bye ba phrag sa ya gsum dang /_bye ba phrag lnga 'bum khri nyis stong drug cu rtsa drug yod de/_bar ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_
[\[143a.2\]]blta ba'i thibs pos khebs gyur cing /_/sred pa'i g.yog pas g.yogs pa dag_/sdig pa'i chos ni spyod pa yis/_/ngu 'bod dag tu skye bar 'gyur/_/yid gcugs nyams pa'i mi dag ni/_/ba spu slong zhing 'bar ba yis/_/bskor ba'i khyim du nang chud nas/_/ngu 'bod chen 
[\[143a.3\]]por sreg par 'gyur/_/gtams pa brnogs pa'i mi dag ni/_/ral gri yis ni lus gtub cing /_/bya rgod bya rog 'ug pa khyis/_/'gul bzhin du ni za bar 'gyur/_/dge slong dag mi rnams kyi lo stong drug brgya gang yin pa de gzhan 'phrul dbang byed kyi lha rnams kyi nyin zhag gcig go/_/
[\[143a.4\]]nyin zhag de sum cu la zla ba gcig_/zla ba bcu gnyis la lo gcig ste/_gzhan 'phrul dbang byed kyi lha rnams kyi tshe'i tshad ni lo de lta bur brtsis pa'i lha'i lo khri drug stong thub bo/_/de mi'i ltar brtsis na lo sa ya phrag drug dang /_lo bye ba phrag dgu brgya nyi shu rtsa gcig yod de/_bar ma 
[\[143a.5\]]dor 'chi ba ni yod do/_/de ni sems can dmyal ba chen po tsha ba'i nyin zhag gcig go/_/nyin zhag de sum cu la zla ba gcig_/zla ba bcu gnyis la lo gcig ste/_sems can dmyal ba chen po tsha ba'i sems can dmyal ba rnams kyi tshe'i tshad ni lo de lta bur brtsis pa'i lo khri drug stong 
[\[143a.6\]]yod do/_/de mi'i ltar brtsis na lo bye ba sa ya phrag brgyad dang /_bzhi 'bum dang /_lo bye ba phrag khri drug stong lnga brgya sum cu yod de/_/bar ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_dge slong bram ze dge ba dang /_/de 
[\[143a.7\]]bzhin du ni pha ma las/_/gang zhig rtag tu gdung byed pa/_/de ni tsha bar skye bar 'gyur/_/'dir ni gang zhig gdung ba yis/_/skye bo mang po gdung byed pa/_/las de dag gis tsha ba yi/_/dmyal ba rnams su skye bar 'gyur/_/dge slong dag khyed chu bur can du skyes pa'i sems can rnams kyi 
[\[143b\]]
[\[143b.1\]]tshe'i mtha' nyan par 'dod dam/_bcom ldan 'das de'i dus la bab lags so/_/bde bar gshegs pa de'i dus la bab lags so/_/bcom ldan 'das las dge slong dag gis gang chu bur can du skyes pa'i sems can rnams kyi tshe'i mtha' bstan pa thos nas dge slong 
[\[143b.2\]]dag 'dzin par bgyid lags so/_/dge slong dag de'i phyir legs par rab tu nyon la yid la zung shig dang bshad do/_/dge slong dag 'di lta ste/_'di la til yul ko sa la'i khal bcu tshad nyi shu shong ba'i khal bcu tshad nyi shu pa til gyis byur bur gang bar gyur pa de las mi la 
[\[143b.3\]]la zhig brgya 'das shing til 'bru gcig bor te/_til khal bcu tshad nyi shu shong ba'i khal bcu tshad nyi shu pa de thabs 'dis myur du yongs su zad cing gtugs par gyur kyang /_dge slong dag chu bur can du skyes pa'i sems can rnams kyi tshe'i tshad ni de lta ma yin par nga smra'o/_/
[\[143b.4\]]chu bur can gyi nyi shu ji lta ba de ltar chu bur rdol gyi gcig yin no/_/chu bur rdol gyi nyi shu ji lta ba de ltar so thams thams kyi gcig yin no/_/so thams thams kyi nyi shu ji lta ba de ltar kyi hud zer gyi gcig yin no/_/kyi hud zer gyi nyi shu ji lta ba de ltar a cu zer gyi gcig yin 
[\[143b.5\]]no/_/a cu zer gyi nyi shu ji lta ba de ltar ud pa la ltar gas pa'i gcig yin no/_/ud pa la ltar gas pa'i nyi shu ji lta ba de ltar pad ma ltar gas pa'i gcig yin no/_/pad ma ltar gas pa'i nyi shu ji lta ba de ltar pad ma ltar gas pa chen po'i gcig yin no/_/lha sbyin 
[\[143b.6\]]gyi phyogs dge slong ko ka li kas dge slong shA ri'i bu dang /_maud gal gyi bu la zhe sdang gi sems bskyed pas rang gi lus de nyid kyis sems can dmyal ba chen po pad ma ltar gas pa chen por skyes so/_/dge slong dag de lta bas na de'i phyir 'di ltar bslab par bya ste/_sdong dum 
[\[143b.7\]]tshig pa la yang zhe sdang gi sems bskyed par mi bya na rnam par shes pa dang ldan pa'i lus la lta smos kyang ci dgos pa de ltar dge slong dag khyed kyis bslab par bya'o/_/de nas bcom ldan 'das kyis de'i tshe tshigs su bcad de bka' stsal pa/_mi zhig skyes par gyur pa na/_/
[\[144a\]]
[\[144a.1\]]gang gis bdag ni gcod byed pa'i/_/kha nas sta re'i tshig 'byung ba/_/nyes par smra bas smra ba ni/_/gang dag smad bya stod byed cing /_/skye bo bstod bya smod byed pa'i/_/sdig gang bde ba mi myong ba'i/_/sdig de de yi kha na sogs/_/gang 'dir rgyan pos bdag 
[\[144a.2\]]nor yal/_/'di ni sdig pa chung ngu ste/_/gang zhig bde gshegs sdang sems bskyed/_/'dir ni sdig pa de che'o/_/ngag dang yid kyis kyang ni sdig byas shing /_/gang zhig 'phags la smod pa dmyal 'gro ste/_/stong phrag brgyar ni chu bur rdol nas su/_/chu bur can du sum cu rtsa 
[\[144a.3\]]drug go/_/sdig pa'i sems kyis bden par mi smra ba/_/bdag nyid brlag cing dmyal bar 'phen par byed/_/de yid dri mas ma rnyogs par byed de/_/kha na ma tho med pa de bzod do/_/dge slong dag sems can dmyal ba chen po rab tu tsha ba'i tshe'i tshad ni bskal pa phyed gcig 
[\[144a.4\]]yin te/_/bar ma dor 'chi ba ni yod do/_/de nas bcom ldan 'das kyis de'i tshe tshigs su bcad de bka' stsal pa/_'bras bu yid 'ong mtho ris su/_/skye 'gyur dge ba spangs nas ni/_/'dir ni mi sdug las byas pas/_/rab tu tsha bar skye bar 'gyur/_/dge sbyong bram ze dge 
[\[144a.5\]]ba dang /_/pha dang ma yang de bzhin te/_/gang yang bla ma gzhan gsod pa/_/rab tu tsha bar de 'tshed do/_/dge slong dag dmyal ba chen po mnar med pa'i tshe'i tshad ni bskal pa gcig ste/_bar ma dor 'chi ba ni yod do/_/mi gti mug can lhas byin gyis dge 'dun 'thun pa phye ba 
[\[144a.6\]]dang /_de bzhin gshegs pa la ngan sems kyis khrag phyung ba dang /_dge slong ma dgra bcom pa bsad pas rang gi lus de nyid kyis dmyal ba chen po mnar med pa der skyes so/_/de nas bcom ldan 'das kyis de'i tshe tshigs su bcad de bka' stsal pa/_'phags pa rnams 
[\[144a.7\]]kyis bstan pa yi/_/chos kyis 'os par 'tsho rnams la/_/sdig pa'i lta ba la brten nas/_/blo ngan gang zhig smod byed pa/_/tsher can 'od ma'i 'bras bu ltar/_/de ni 'bras bu rlag par byed/_/dge bar 'gyur ba brjod bya ste/_/sdig pa can dag mi brjod do/_/dge ba 
[\[144b\]]
[\[144b.1\]]smras na legs par 'gyur/_/sdig pa smras na sreg 'gyur bas/_/gal te smra na dge ba smra'i/_/sdig pa smras na rlag par 'gyur/_/byis pa rnams ni sdig smra ste/_/'phags pa rnams ni ma yin no/_/'dir ni ngan 'gror 'gro ba yi/_/las ni shas cher byas pas na/_/las de 
[\[144b.2\]]dag gis mnar med pa'i/_/dmyal ba dag tu skye bar 'gyur/_/dge slong dag tshangs ris kyi lha rnams kyi che'i tshad ni bskal pa phyed de/_bar ma dor 'chi ba ni yod do/_/dge slong dag tshangs pa'i mdun na 'don gyi lha rnams kyi tshe'i tshad ni bskal pa'i bzhi cha gsum thub ste/_bar 
[\[144b.3\]]ma dor 'chi ba ni yod do/_/dge slong dag tshangs chen gyi lha rnams kyi tshe'i tshad ni bskal pa gcig thub ste/_bar ma dor 'chi ba ni yod do/_/dge slong dag 'od chung gi lha rnams kyi tshe'i tshad ni bskal pa gnyis thub ste/_bar ma dor 'chi ba ni yod do/_/dge slong dag tshad med 'od 
[\[144b.4\]]kyi lha rnams kyi tshe'i tshad ni bskal pa bzhi thub ste/_bar ma dor 'chi ba ni yod do/_/dge slong dag 'od gsal gyi lha rnams kyi tshe'i tshad ni bskul pa brgyad thub ste/_bar ma dor 'chi ba ni yod do/_/dge slong dag dge chung gi lha rnams kyi tshe'i tshad ni bskal pa bcu drug thub 
[\[144b.5\]]ste/_bar ma dor 'chi ba ni yod do/_/dge slong dag tshad med dge ba'i lha rnams kyi tshe'i tshad ni bskal pa sum cu rtsa gnyis thub ste/_bar ma dor 'chi ba ni yod do/_/dge slong dag dge rgyas kyi lha rnams kyi tshe'i tshad ni bskal pa drug cu rtsa bzhi thub ste/_bar ma dor 'chi ba ni 
[\[144b.6\]]yod do/_/dge slong dag sprin med kyi lha rnams kyi tshe'i tshad ni bskal pa brgya nyi shu rtsa lnga thub ste/_bar ma dor 'chi ba ni yod do/_/dge slong dag bsod nams skyes kyi lha rnams kyi tshe'i tshad ni bskal pa nyis brgya rtsa lnga bcu thub ste/_bar ma dor 'chi ba ni yod do/_/dge slong dag 'bras 
[\[144b.7\]]bu che ba'i lha rnams kyi tshe'i tshad ni bskal pa lnga brgya thub ste/_bar ma dor 'chi ba ni yod do/_/dge slong dag 'du shes med pa'i sems can dang mi che ba'i lha rnams kyi tshe'i tshad ni bskal pa stong thub ste/_bar ma dor 'chi ba ni yod do/_/dge slong dag mi gdung ba'i lha rnams kyi tshe'i tshad 
[\[145a\]]
[\[145a.1\]]ni bskal pa nyis stong thub ste/_bar ma dor 'chi ba ni yod do/_/dge slong dag shin tu mthong gi lha rnams kyi tshe'i tshad ni bskal pa bzhi stong thub ste/_bar ma dor 'chi ba ni yod do/_/dge slong dag gya nom snang gi lha rnams kyi tshe'i tshad ni bskal pa brgyad stong thub ste/_bar 
[\[145a.2\]]ma dor 'chi ba ni yod do/_/dge slong dag 'og min gyi lha rnams kyi tshe'i tshad ni bskal pa khri drug stong thub ste/_bar ma dor 'chi ba ni yod do/_/dge slong dag nam mkha' mtha' yas skye du nye bar 'gro ba'i lha rnams kyi tshe'i tshad ni bskal pa nyi khri ste/_bar ma dor 'chi ba ni yod 
[\[145a.3\]]do/_/dge slong dag rnam shes mtha' yas skye mched du nye bar 'gro ba'i lha rnams kyi tshe'i tshad ni bskal pa bzhi khri ste/_bar ma dor 'chi ba ni yod do/_/dge slong dag ci yang med pa'i skye mched du nye bar 'gro ba'i lha rnams kyi tshe'i tshad ni bskal pa drug khri ste/_bar ma dor 'chi ba 
[\[145a.4\]]ni yod do/_/dge slong dag 'du shes med 'du shes med min skye mched du nye bar 'gro ba'i lha rnams kyi tshe'i tshad ni bskal pa brgyad khri ste/_bar ma dor 'chi ba ni yod do/_/dge slong dag de ltar dmyal ba chen po mnar med pa nas 'du shes med 'du shes med min skye mched kyi bar 
[\[145a.5\]]de dag ni dge slong dag srid pa'i rtse mo dang /_de dag ni srid pa'i rtse mo yin no/_/de dag ni srid pa 'byung ba yin te/_de dag ni 'gro ba lnga'i sems can rnams 'ong ba dang /_'gro ba dang /_gnas pa dang /_'chi ba dang /_skye bar snang ngo /_/srid pa'i 'byung bas chog shes par gyis 
[\[145a.6\]]shig_/nga ni srid pa mngon par sgrub pa chung ngu la yang /_tha na de'i skad cig tsam yang bsngags pa mi mdzad do/_/de ci'i phyir zhe na/_srid pa mngon par sgrub pa ni sdug bsngal yin pa'i phyir te/_dper na mi gtsang ba ni nyung ngu yang mi zhim na mang po lta ci smos/_de ltar de 
[\[145a.7\]]bzhin du nga ni srid pa mngon par sgrub pa chung ngu la yang tha na de'i skad cig tsam yang bsngags pa mi mdzad do/_/de ci'i phyir zhe na/_dge slong dag srid pa mngon par sgrub pa ni sdug bsngal yin pa'i phyir ro/_/so so'i skye bo byis pa thos pa dang mi ldan pa de dag ni 'gro ba lnga po'i 'khor ba 
[\[145b\]]
[\[145b.1\]]gang du yang dang yang du dmyal ba rnams dang /_yang dang yang du dud 'gro rnams dang /_yang dang yang du ngan song ngan 'gro log par ltung ba rnams su kun tu rgyug kun tu rab tu rgyug go/_/dge slong dag de lta bas na de'i phyir 'di ltar bslab par bya ste/_srid pa rgyun chad par bya ba gang 
[\[145b.2\]]yin pa la brtson par bya zhing srid pa mngon par mi bsgrub par bya'o/_/dge slong dag khyed kyis de ltar bslab par bya'o/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do//_
[\[145b.3\]]tshe'i mtha'i mdo rdzogs so//_//rgya gar gyi mkhan po bi shud d+ha sing ha dang /_lo ts+tsha ba ban de dge ba'i dpal gyis bsgyur/_rgya gar gyi mkhan po bid+yA ka ra sing ha dang /_zhu chen gyi lo ts+tsha ba ban de dpal brtsegs gyis zhu chen bgyis te gtan la phab pa//_//
[\[145b.4\]{D308}]@##/_/rgya gar skad du/_a yuHpat+ti ya thA kA ro pa ri pr-i ts+tshA sU tra/_bod skad du/_tshe 'pho ba ji ltar 'gyur ba zhus pa'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das na 
[\[145b.5\]]grong khyer chen po ser skyar khyim bdag thams cad 'dul ba'i dus la bab par gzigs nas de dag dad pa bskyed par bya ba'i phyir/_'khor lnga brgya dang bcas par gshegs pa las/_de'i tshe shAkya dga' skyes zhes bya ba dar la bab pa/_gnyen gyi skye bo thams cad la rab tu 
[\[145b.6\]]gces pa/_mi thams cad kyis bkur ba'i gnas su gyur pa zhig tshe 'phos pa'i phung po'i drung na de'i bu dang /_chung ma dang /_spun dang /_g.yog 'khor rnams kyis rta'i tshogs dang /_glang po che'i tshogs dang /_gos dang /_rgyan sna tshogs pa yang bsags/_gser 
[\[145b.7\]]dngul dang /_mu tig dang /_shel la sogs pa'i rin po che sna tshogs pa yang bsags/_bza' ba dang /_btung ba ro zhim po mngar ba sna tshogs pa yang bsags te/_smre sngags 'don cing dga' skyes la gsol lo zhes mchod pa byed pa dang /_rgyal po zas gtsang mas bsams 
[\[146a\]]
[\[146a.1\]]pa/_'di ltar tshe 'phos pa la mchod cing gsol pa dang /_rjed pa ni bram ze dag gi smrang las zer na 'di dag la sman pa dang bde ba ci yod pa bcom ldan 'das la dri'o snyam nas/_bcom ldan 'das kyi drung du song nas phyag 'tshal te 'di skad ces 
[\[146a.2\]]gsol to/_/bcom ldan 'das sems can tshe 'phos pa ji ltar 'gyur ba'i don zhu bar 'tshal na skabs dbye bar ci gnang /_de skad ces gsol pa dang /_bcom ldan 'das kyis bka' pa/_kye rgyal po chen po ci dang ci bzhed pa zhus shig dang /_rgyal po chen po'i 
[\[146a.3\]]sems rangs par bshad par bya'o/_/de skad ces bka' stsal pa dang /_bcom ldan 'das la rgyal po chen po zas gtsang mas 'di skad ces gsol to/_/bcom ldan 'das 'jig rten 'di nas tshe pha rol tu 'phos pa'i sems can rnams pha rol tu skye ba de lha rnams 
[\[146a.4\]]kyang lhar skye'am/_de bzhin du mi dang /_dud 'gro dang /[ {]yi dgas [,]yi dwags [}]dang /_dmyal ba rnams kyang mi dang /_dud 'gro dang /[ {]yi dgas [,]yi dwags [}]dang /_dmyal ba rnams su tshe 'phos par rigs ma 'dres par so sor skye'am/_bcom ldan 'das gzhan yang lha rnams nas tshe 'phos 
[\[146a.5\]]pa mi la sogs pa gzhan rnams su skye'am/_de bzhin du mi dang /_dud 'gro dang /[ {]yi dgas [,]yi dwags [}]dang /_dmyal ba rnams nas tshe 'phos na yang lha la sogs pa gzhan rnams su yang skye bar 'gyur/_bcom ldan 'das gzhan yang sems can thams cad 'di nas tshe 
[\[146a.6\]]'phos nas ye med par gyur te/_me shi ba'i thal ba bzhin du gyur nas skye bar ye ma mchis sam/_bcom ldan 'das gzhan yang sems can thams cad 'di nas tshe 'phos nas pha dang /_mes po dang /_yang mes la sogs pa thog ma med pa nas bzung ba'i bar du brgyud 
[\[146a.7\]]pa'i ris 'thun pa rnams 'jig rten pha rol tu skye ba mi len par 'dir ci spyad pa bzhin 'grogs te gnas so/_/zhes 'jig rten pa dag mchis na de ltar lags sam/_bcom ldan 'das gzhan yang 'di na phyug dregs rgyags pa rnams pha rol tu yang phyug dregs rgyags 
[\[146b\]]
[\[146b.1\]]par 'gyur ram/_'di na dbul rgud nyam chung ba rnams pha rol tu yang dbul rgud nyam chung bar 'gyur ram/_'on te de gnyis mi 'dra bar phan tshun bsnol mar 'gyur/_bcom ldan 'das gzhan yang 'di na rta dang /_glang po che la sogs pa zhon pa dang /_'di na gos gyon pa dang 
[\[146b.2\]]rgyan thogs pa dang /_'di na zas bza' ba dang /_btung ba dang ldan pa rnams shi 'phos nas pha rol tu yang de bzhin du zhon pa dang /_gyon pa dang /_za zhing 'thung ngo zhes 'jig rten pa dag mchi na de ltar lags sam/_bcom ldan 'das gzhan yang 'di nas shi 'phos pa 
[\[146b.3\]]la pha ma'am/_spun nam/_bu la sogs pa nye ris rnams kyis bza' ba dang /_btung ba nyung ngu nyung ngur gtang ba'am/_bsngos pa yang bskal pa mang po'i bar du zad par mi 'gyur bar za zhing 'thung ngo zhes 'jig rten pa dag mchi na de ltar lags sam/_bcom ldan 
[\[146b.4\]]'das gzhan yang sems can 'di nas tshe 'phos pa na pha ma'am/_spun nam/_bu la sogs pa la gtam byas te tshig ci smras pa dang /_gzugs byad ci 'dra ba dag tshe 'phos nas phyis pha ma'am/_spun nam/_bu la sogs pa la sngon tshe ma 'phos pa'i dus na gtam byas pa 
[\[146b.5\]]la sogs pa smra ba dang /_gzugs byad dag ston te/_mthong ba dang thos pa yod ces 'jig rten pa dag mchi na de ltar lags sam/_de skad ces gsol pa dang /_bcom ldan 'das kyis rgyal po zas gtsang ma la 'di skad ces bka' stsal to/_/kye rgyal po chen 
[\[146b.6\]]po 'di nas shi 'phos nas lha rnams lhar skye ba la sogs pa 'dri ba ltar ma lags te/_/lha rnams tshe 'phos pa yang lhar skyes nas 'gro ba ris gzhan rnams su mi skye ba lags pa nas de bzhin du mi la sogs pa 'gro ba gzhan rnams kyang tshe 'phos nas 'gro ba gzhan dang gzhan 
[\[146b.7\]]rnams su mi skye bar rang rang gi snga ma'i ris rnams su skye ba lags na ni/_kye rgyal po chen po mi rnams dang po lha las gyur pa lags la/_ngan song gsum po rnams ni mi rnams kyis mi dge ba spyad pa las gyur pa lags pa'i phyir gang lha la sogs pa tshe 'phos pa de 'gro 
[\[147a\]]
[\[147a.1\]]ba ris gzhan dang gzhan rnams su skye ba lags so/_/kye rgyal po chen po gzhan yang rgyal po chen pos gsungs pa ltar lags na ni/_da ltar gyi 'gro ba ris drug po rnams mang ba dang nyung ba rnams ji ltar yod pa bzhin du dus thams cad du de ltar 'gyur ba'i 
[\[147a.2\]]rigs na/_mi rnams las mi dge ba spyad pa mang ba'i rgyus ngan song gsum po rnams phyir zhing mang ba la gzigs/_kye rgyal po chen po gzhan yang da ltar gyi dgra bcom pa 'di dag ni mi las gyur pa lags na/_'gro ba ris so sor ma 'dres par yang ris so sor skye ba ni 
[\[147a.3\]]mi rigs so/_/dgra bcom pa'i 'bras bu thob par yang mi rigs so/_/kye rgyal po chen po de'i phyir na las dge ba dang mi dge ba'i dbang gis mtho ris dang ngan song la sogs par ris tha dad par skye bar 'gyur ro/_/kye rgyal po chen po rgyal po chen pos lha rnams tshe 
[\[147a.4\]]'phos nas mi la sogs pa gzhan rnams su skye'am zhes bya ba la sogs pa dris pa ni de de bzhin lags te/_de de ltar lags so/_/kye rgyal po chen po rgyal po chen pos sems can thams cad tshe 'phos nas ye med par gyur te me shi ba'i thal ba bzhin du skye ba ye ma 
[\[147a.5\]]mchis sam zhes gsungs pa ni de ltar ma lags te/_kye rgyal po chen po dper na sa bon yod na 'bras bu 'byung ste/_tshe 'di sa bon lta bu las tshe phyi ma 'bras bu lta bu yod do/_/kye rgyal po chen po nyi ma shar nas khad kyis nub ste smag tu gyur pa las yang nang par 
[\[147a.6\]]'char ba bzhin du tshe 'di 'phos nas yang skye ba phyi ma len no/_/kye rgyal po chen po tshe 'phos nas phyi mar skye ba ye ma mchis na 'gro ba rnams zad pa'i rigs so/_/kye rgyal po chen po phyi rol gyi rtswa dang shing rnams kyang dus kyi dbang gis bskams pa de yang phyir skye'o/_/
[\[147a.7\]]de bzhin du sems can rnams las dang nyon mongs pa dus 'gyur ba dang 'dra ba'i dbang gis skye ba dang 'chi bar 'gyur ro/_/de'i phyir na rgyal po chen po tshe phyi ma nges par yod par mkhyen par mdzod cig_/kye rgyal po chen po rgyal po chen pos sems can thams cad 'di nas 
[\[147b\]]
[\[147b.1\]]tshe 'phos nas pha dang /_mes po dang /_yang mes la sogs pa thog ma med pa nas bzung ba'i bar du gcig nas gcig tu brgyud pa'i ris 'thun pa rnams 'jig rten pha rol na skye ba mi len par 'di na ci spyod pa bzhin 'grogs te gnas so zhes 'jig rten pa dag mchi na/_
[\[147b.2\]]de de ltar lags sam/_zhes gsung ba ni/_kye rgyal po chen po 'di na pha dang bu la sogs pa gcig la gcig snang ba ni gzugs dngos po can gcig la gcig snang gi/_/sems gcig gis gcig mthong ba ni ma yin te/_gzugs kyi phung po 'dir zhig ste 
[\[147b.3\]]med na/_pha rol na sems gcig la gcig ji ltar snang ste 'grogs/_tshe 'phos pa'i pha dang /_mes po dang /_yang mes la sogs pa da ltar tshe ma 'phos pa'i bu tsha gzugs yod pas kyang mi mthong na pha rol tu tshe 'phos pa'i lus med pas pha dang /_mes po dang /_
[\[147b.4\]]yang mes la sogs pa gzugs med pa ji ltar mthong nas 'grogs/_kye rgyal po chen po gzhan yang 'di na pha dang /_bu dang /_spun mang po 'grogs pa'i dus na yang gzugs so sor snang ba las ma gtogs pa rang gi sems kyang rang gis mi mthong na spad dang spun gyi 
[\[147b.5\]]sems gcig gis gcig lta ga la mthong na/_tshe 'phos nas ji ltar mthong ste/_pha rol na spad dang /_spun dang /_mes po dang /_yang mes la sogs pa ji ltar snang nas 'grogs/_kye rgyal po chen po thog ma med pa'i dus na de bas snga ba med pa'i mes po dang /_da lta'i bu 
[\[147b.6\]]tsha rnams pha rol na 'grogs na da lta mi'i rus dang /_rigs dang /_phyogs dang /_ris mi gcig pa tha dad pa mang po ji snyed pa rnams so sor dgrar gyur pa rnams dang /_gnas gang na 'dug pa dang /_rus rigs gcig pa dang /_skad dang cha lugs ma thos pa dang ma 
[\[147b.7\]]mthong ba dag kyang thog ma mes po gcig las gyes pa yin na da ltar spad dang /_spun dang mes po la sogs pa 'grogs mi 'grogs kyi mtshams spun dang spad gang la gzung /_dang po mes po nas bzung ste da ltar spun dang spad kyi bar du brgyud pa rnams kyang da ltar gyi spad 
[\[148a\]]
[\[148a.1\]]dang spun 'dra bar so so na brtse zhing gdung bar 'dra na gang gang ni 'grogs/_gang gang ni mi 'grogs/_da ltar gyi mi rnams so so nas bdag cag gi mes po 'di yin no/_/zhes phyogs dang ris bzung ste/_bdag cag 'di dang pha gcig gi bu'o zhes 
[\[148a.2\]]phyogs dang ris su bcad na de dag gis mes po zhes so sor bzung ba de kun gyi yang pha dang /_mes po dang /_yang mes dang /_zhe mes nas dang po'i mes po la thug gi bar du brgyud pa ni da ltar so sor na bdag cag gi mes po zhes bzung ba yin na 'jig rten pa dag 
[\[148a.3\]]smra ba ltar 'di nas tshe 'phos nas skye ba mi len par pha rol na spad dang spun 'grogs na da ltar rus rigs dang /_phyogs mi gcig pa dang /_dgrar gyur pa kun kyang phyogs gcig nas 'grogs dgos so/_/kye rgyal po chen po da ltar gyi tshe 'di gzugs can dngos por 
[\[148a.4\]]snang ba yang mun pa dang /_phag na 'dug pa dag gcig gis gcig mi mthong na tshe 'phos pa'i sems can gzugs med pas gcig gis gcig ji ltar mthong nas 'grogs par 'gyur/_kye rgyal po chen po da ltar gyi sems can gzugs dang ldan pas kyang mi mthong ba'i 
[\[148a.5\]]gnas yul mi gcig pa dang /_gnas tha dad pa dag la rang gi gzugs snang bar ston mi nus na tshe 'phos nas ji ltar gzugs snang bar ston nus/_kye rgyal po chen po 'jig rten pa kha cig gis grags pa dang rnyed pa dag btsal ba'i phyir bzlas pa'i gtam gyis gzhan 
[\[148a.6\]]slu bar byed pa la gsan par mi rigs so/_/kye rgyal po chen po rgyal po chen pos 'di na phyug dregs rgyags pa rnams pha rol du yang phyug dregs rgyags par 'gyur ram/_'di na dbul rgud nyam chung ba rnams pha rol du yang dbul rgud nyam chung bar 'gyur ram/_'on te 
[\[148a.7\]]de gnyis mi 'dra bar phan tshun snol bar 'gyur zhes gsungs pa gang yin pa de ni/_kye rgyal po chen po sems can rnams tshe ma 'phos pa'i skye ba 'di la yang la la skyes ma thag tu phyug dregs rgyags par gyur pa las lo lnga bcu dang drug cu nas 'khogs pa'i bar du dbul rgud nyam 
[\[148b\]]
[\[148b.1\]]chung ba yang yod/_la la skyes nas gzhon dar ba'i tshe la dbul rgud pa las lo lnga bcu dang drug cu nas 'khogs pa'i bar du phyug dregs rgyags pa dag yod na tshe 'phos nas phyug dbul mi rtag pa lta ci smos/_kye rgyal po chen po dper na 'jig rten na rtswa dang shing la sogs 
[\[148b.2\]]pa dro ba dang brlan pa'i rkyen tshogs pa'i tshe ni lo ma dang 'dab ma rgyas par 'gyur la/_grang zhing rlan med pa'i rkyen gyis skams par 'gyur ba bzhin du sbyin pa la sogs pa'i rkyen gyis ni phyug dregs rgyags par 'gyur la/_rku 'phrog dang /_ser sna'i dbang gis ni dbul rgud 
[\[148b.3\]]par 'gyur ro/_/kye rgyal po chen po sbyin pa rgyun ma chad pas tshe rabs nas tshe rabs su phyug dregs rgyags pa yang yod/_phyogs cha dang sbyin pa la 'gyod pa byas pas tshe 'ga' dang /_tshe stod smad la dbul rgud pa yang yod/_dus thams cad du rku 'phrog dang ser 
[\[148b.4\]]sna dag la gnas pas tshe rabs nas tshe rabs su dbul rgud pa yang yod/_rku 'phrog dang ser sna la 'gyod pa byas pas tshe 'ga' 'am/_tshe stod smad la phyug dregs pa yang yod do/_/kye rgyal po chen po sbyin pa'i rkyen gyis dbul rgud pa yang mi 'byung ngo /_/ser sna'i dbang 
[\[148b.5\]]gis phyug dregs pa yang mi 'byung ngo /_/phyug dregs pa dang dbul rgud pa 'di gnyis tshe snga phyi la rje ba yang ma lags so/_/kye rgyal po chen po rgyal po chen pos 'di na rta dang /_glang po che la sogs pa zhon pa dang /_'di na gos gyon pa dang /_rgyan thogs pa dang /_'di na zas 
[\[148b.6\]]bza' ba dang /_btung ba dang ldan pa rnams tshe 'phos nas pha rol tu yang de bzhin du zhon pa dang /_gyon pa dang /_za zhing 'thung ngo zhes 'jig rten pa dag mchi na de de ltar lags sam zhes gsungs pa ni/_kye rgyal po chen po mi rnams tshe 'phos pa'i tshe las dge 
[\[148b.7\]]sdig gang spyad pa bzhin mtho ris dang ngan song dag tu skye ba len te/_/rgyal po chen po 'jig rten pa dag mchi ba ltar ma lags so/_/tshe 'phos pa 'di'i cha lugs ltar snang ba ni bar snang gi khams 'di na dri za'i 'jig rten gyi khams dpag tu med pa bsam gyis mi khyab pa 
[\[149a\]]
[\[149a.1\]]mthar thug pa med pa yod do/_/dri za 'chi ka ma'i sems la nye bar 'jug pa zhes bya ba'i rigs yod de/_/des dri za'i zas btsal ba'i phyir tshe rabs snga ma'i lus dang /_gos dang /_rgyan dang /_cha lugs lta bu dag sprul par byed de/_tshe 'phos pa 
[\[149a.2\]]de'i cha lugs dang gtam dag byed cing sprul pa ston pa yang yod do/_/kye rgyal po chen po 'di la gzhan yang yod de/_/dri za las ma gtogs pa gzhan yang gnod sbyin dang /_sha za dang /_'byung po la sogs pas tshe 'phos pa'i pha'am/_bu'am/_spun la 
[\[149a.3\]]sogs pa bslu ba'i phyir mi ma yin pa des 'jig rten pa'i rdzu 'phrul gyis tshe 'phos pa'i gtan tshigs dang /_sa mal dang /_lo rgyus dag shes par byas nas mi ma yin pa de'i byin gyis pha ma la sogs pas mthong ba dang /_rmi lam du 'byung ba yang yod do/_/kye rgyal 
[\[149a.4\]]po chen po 'di la gzhan yang yod de/_/spad dang spun la sogs pa yun ring por lhan cig pa'i bag chags rtas pas mthong ba dang rmi lam du snang ba yang yod de/_dper na mi zhig gis da ltar tshe ma 'phos pa'i rang gi pha ma'am/_spun zla'am/_bran khol lam/_
[\[149a.5\]]gzhan su yang rung ba dag dang 'grogs pa dang /_longs spyod kyi bde ba'am/_dgra rkun dang /_'thab rtsod la sogs pa bde ba dang /_sdug bsngal gang yang rung bdag rmis na mi des rmis pa bzhin du gang rmis pa'i pha ma'am/_spun zla'am/_bran khol lam gzhan 
[\[149a.6\]]su yang rung ba rmi lam na snang ba des tshor ba yod na ni rmis pa de bden pa yin na des rmis pa'i pha ma'am/_spun zla'am/_bran khol lam/_gzhan su yang rung ba rmi lam na snang ba de bden par ji ltar bzung /_kye rgyal po chen po tshe ma 'phos pa yang gcig gis rmis 
[\[149a.7\]]pa gcig gis mi tshor na tshe 'phos pa'i rmis pa tshe 'phos pa de yin par ga la 'gyur te bag chags rtas pa yin no/_/kye rgyal po chen po bag chags lags pa'i dpe ni gzhan yang mchis te/_mi zhig sngon tshe stod la mchis pa'i mkhar dang /_khang pa dang /_grong gang yin pa zhig 
[\[149b\]]
[\[149b.1\]]bor te/_yul gzhan zhig tu tshe smad la 'dug pa na sngon gyi grong de yang zhig ste/_sngon mi 'dra ba las mi des sngon gyi khang pa'i dbyibs dang rgya ci 'dra ba ma zhig pa/_ma 'dra mas pa rmis na grong dang khang pa de la sems yod na ni khang pa de'i sems snang du rung na khang 
[\[149b.2\]]pa dang grong des rdo bems po yin na mi des rmis pa de ci'i phyir bag chags rtas pa ma yin/_de bzhin du tshe 'phos pa'i dan rtags dang bcas pa yang khang pa ma zhig pa rmis pa dang 'dra ste/_tshe 'phos pa'i sems kyang las gar 'thun par skye ba blangs zin na de snad du 
[\[149b.3\]]btub bam/_kye rgyal po chen po de'i phyir bag chags mthu rtas pa'i dbang gis tshe 'phos pa'i gtan tshigs dang /_cha lugs mthong ba dang rmis pa yin no/_/de bzhin du ral gri la sogs pa'i go mtshon thogs pa dang /_gos dang /_rgyan la sogs pa gyon pa 
[\[149b.4\]]dang /_rta dang /_glang po che la sogs pa zhon par snang ba dang rmi lam du 'byung ba yang bag chags snang ba yin te/_khang pa'i dpe bzhin du rig par bya'o/_/kye rgyal po chen po rgyal po chen pos 'di nas shi 'phos pa la pha ma'am/_spun nam/_bu la sogs pa nye ris 
[\[149b.5\]]rnams kyis bza' ba dang /_btung ba nyung ngu nyung ngur gtad pa dang /_bsngos pa yang bskul pa mang po'i bar du zad par mi 'gyur bar za zhing 'thung ngo zhes 'jig rten pa dag mchis na de ltar lags sam/_zhes gsungs pa ni kye rgyal po chen po gling bzhi pa nas 
[\[149b.6\]]stong gi 'jig rten gyi khams dang /_stong gnyis pa dang /_stong gsum gyi stong chen po'i 'jig rten gyi khams dang /_'jig rten gyi khams mtha' yas pa dpag tu med pa bsam gyis mi khyab pa thams cad na bza' ba dang btung ba nyung ngu nyung ngus dus thams cad dang /_
[\[149b.7\]]bskal pa mang por za ba'i sems can gzigs sam/_gsan nam/_kye rgyal po chen po yid bzhin gyi nor bu rin po che la ci bsams pa'i 'dod pa 'byung ba 'khor los sgyur ba'i rgyal po la yod pa yang sngon bskal pa mang por bsod nams kyi tshogs tshad med pas 
[\[150a\]]
[\[150a.1\]]bsags pa las byung ba yin te/_gnam nas babs pa dang /_glo bur du byung ba ni ma yin na bza' ba dang btung ba nyung ngu de bskal pa mtha'i bar du mi zad pa de rigs lags sam/_kye rgyal po chen po tshe ma 'phos pa'i pha spad dang /_spun gcig 
[\[150a.2\]]la gcig 'brel par 'dzin pa phan par 'dod pa rnams da ltar ma shi ba lus dang ldan pa yang gcig yul gzhan du song na de la pha ma'am/_bu'am/_spun gang yang rung bas zas skom mang por sbyin no gsol lo zhes bsngos pa yang yul gzhan du song ba'i rmi lam du 
[\[150a.3\]]yang mi 'byung na dngos por za zhing 'thung ba lta ga la yod/_tshe 'phos nas lus dang bral ba la bsngos zhing gtad pa za zhing 'thung ba lta ga la yod/_kye rgyal po chen po tshe 'phos nas sems lus dang bral ba des bu dang spun la sogs pas gtad pa'i zas dang /_
[\[150a.4\]]skom dngos po can 'di dag sems dngos po med pa gzugs med pas ji ltar bdag po byed par 'gyur/_de ci'i phyir zhe na/_bza' ba dang bca' ba ni lus yod pa'i yan lag gi rtsol ba la rag lus na sems la lus kyi yan lag de'i rtsol ba yod dam/_rgyal po 
[\[150a.5\]]chen pos gsol pa/_bcom ldan 'das de ltar lags na tshe 'phos pa la 'di na phan 'dogs pa'i bza' btung dang /_bzhon pa dang /_gos dang /_rgyan gtong ba 'di dag la don ma mchis pa lags sam/_bcom ldan 'das kyis bka' stsal pa/_rgyal 
[\[150a.6\]]po chen po tshe 'phos pa des las gang spyad pa'i rnam par smin pas 'gro ba ris tha dad pa gang du skye ba len pa de la mi dge ba dang ma 'brel pa'i bsod nams kyi tshogs su 'gyur ba'i las dge ba sna tshogs pas bstangs na mtho ris dang thar par yang skye la/_gal te skye ba 
[\[150a.7\]]blangs pa zhig la bsod nams su 'gyur ba'i las dge ba zhig gis bstangs na skye ba blangs pa des nor rnyed pa dang /_lo legs pa dang /_'dod pa'i longs spyod 'phel ba dang /_'gro ba gzhan thams cad kyis mchod cing bkur bar 'gyur ba'i phan pa yod kyi/_tshe 'phos pa skye ba 
[\[150b\]]
[\[150b.1\]]mi len par gshin gyi 'jig rten yod nas bza' btung dang /_bzhon pa dang /_gos dang /_rgyan dag bdag por byed pa ma yin no/_/kye rgyal po chen po 'jig rten pa dag gang gis mthong ba dang /_pha ma la sogs pas rmi lam du rmis te/_tshe 'phos pa las bsngos 
[\[150b.2\]]pas gshin de bza' btung gis mgu'o/_/bzhon pa zhon no/_/gos gyon no/_/rgyan thogs so/_/zhes smra zhing de ltar snang ba de yang bza' btung gis mi mgu'o/_/bzhon pa med do/_/gos mi gyon no/_/rgyan mi thogs so/_/zhes smra zhing de ltar snang ba 
[\[150b.3\]]dag dri za 'chi ka'i sems la nye bar 'jug pa dang /_mi ma yin pa dag gis de ltar snang bar byed pa yod do/_/kye rgyal po chen po rgyal po chen pos sems can dag 'di nas tshe 'pho kha na pha ma'am/_spun nam/_bu la sogs pa la gtam byas pa dang /_tshig 
[\[150b.4\]]ci smras pa dang /_gzugs ci 'dra ba dag de tshe 'phos nas phyis pha ma dang /_spun nam/_bu la sogs pa la de sngon tshe ma 'phos pa'i dus na gtam byas pa la sogs pa smra ba dang gzugs byad ston te/_de lta bu mthong ba dang ston pa yod ces 'jig rten pa dag mchi na/_
[\[150b.5\]]de ltar lags sam ma lags zhes gsungs pa ni/_kye rgyal po chen po smra ba ni lus yod pa'i kha lce la brten nas smra ba lags na tshe 'phos pa'i lus ni 'dir bzhag na sems gzugs med pa de ji ltar smra/_de ste shi ba de la lus yod do/_/zhes zer ba ni skye ba blangs pa 
[\[150b.6\]]yin te/_de la pha ma dgos pas gshin gyi 'jig rten yang med do/_/kye rgyal po chen po de lta bu'i tshe ma 'phos pa'i mtshan ma dang dan rtags 'jig rten pa gang dag smra ba ni dri za khyab byed ces bya ba'i rigs yod pas byed de/_dper na rlung chen pos thang dang klung yangs 
[\[150b.7\]]pa dag tu dus gcig tu rlung ldang ba bzhin du 'chi 'pho ba thams cad kyi sems la khyab par byed pa'i rigs dri za bi tsa na zhes bya ba dang /_gnod sbyin smra 'dod kyi rigs dang /_'byung po bar hi ni ta kun tu rtogs 'dod ces bya ba dag gis bsgrubs nas mi ma yin pa de dag 
[\[151a\]]
[\[151a.1\]]gis shi ba des sngon ji ltar gtam byas pa dang /_cha lugs kyi dan rtags dag 'jig rten pa dag bslu ba'i phyir ston cing smra ba dag yin no/_/de'i tshe lha sbyin de na 'dug pas bcom ldan 'das kyis de skad ces gsungs pa de la yid ma ches nas/_
[\[151a.2\]]bcom ldan 'das la 'di skad ces gsol to/_/gau ta ma sems can tshe 'phos nas cir 'gyur ba'i dan rtags pha rol na yod pa dang med pa bka' stsal pa/_de gau ta mas thog ma su la gsan/_dus nam gyi tshe mkhyen par mdzad/_gsan pa dang mkhyen par 
[\[151a.3\]]mdzad pa'i grogs po ni su lags/_de skad ces gsol pa dang /_bcom ldan 'das kyis bka' stsal pa/_lha sbyin ngas ni rang gi lus btang ba la sogs pa dka' ba mang po dag bskal pa grangs med par spyad de sgrib pa thams cad ni sbyangs/_tshogs chen 
[\[151a.4\]]po yang dag par bsags pas thams cad mkhyen pa'i ye shes thob ste/_'das pa'i dus na sngon byung ba dang /_da ltar gyi dus na phyogs bcu mtha' yas pa na shes bya gang dag ci yod pa dang /_ma 'ongs pa'i dus na 'byung bar 'gyur ba'i shes bya thams cad 
[\[151a.5\]]la mi mkhyen par gyur pa gang yang med de/_dper na 'dzam bu'i gling 'dir nyi ma shar ba de khad dang rim gyis shar ba ma yin te/_dus gcig tu gsal bar shar ba bzhin du shes bya thams cad skad cig ma gcig la mkhyen pa'i phyir nga ni rnam pa thams cad mkhyen 
[\[151a.6\]]pa'i ye shes mnga' ba zhes bya'o/_/de skad ces bka' stsal pa la yang lha sbyin yid ma ches nas thams cad mkhyen pa mnga' ba de nyams sad pa'i phyir 'dzam bu gling 'di na shing gi rigs tsan dan dang /_blag sha dang /_seng ldeng la sogs pa shing tha dad pa brgya stong 
[\[151a.7\]]bye ba dag bcad de/_so sor bsregs nas thal ba'i phur ma byas nas rang gis mi nor bar bya ba'i phyir thal ba la shing gang dang gang gi ming yi ger btags te/_bcom ldan 'das kyi drung du song nas bcom ldan 'das la 'di skad ces gsol to/_/bcom ldan 'das 
[\[151b\]]
[\[151b.1\]]khyod la thams cad mkhyen pa'i ye shes mnga' na/_'di shing gang gi thal ba 'di shing gang gi thal ba lags zhes mthar chags su thal ba'i phur ma thams cad bstan pa las bcom ldan 'das kyis shing gang gi thal ba yin pa ma nor bar 'di ni tsan dan gyi thal ba'o/_/
[\[151b.2\]]'di ni blag sha'i thal ba'o/_/'di ni seng ldeng gi thal ba'o/_/zhes thal ba'i phur ma thams cad ma nor bar bshad pa las/_lha sbyin bcom ldan 'das la rnam pa thams cad mkhyen pa'i ye shes mnga' bar yid ches par gyur te/_tshe 'phos pa cir 'gyur bar 
[\[151b.3\]]gsungs pa bden par bsams nas/_bcom ldan 'das la 'di skad ces bstod do/_/bcom ldan 'das ni kun mkhyen lags/_/shing mang thal ba'i bye brag rnams/_/ma gzigs ma gsan nges par mkhyen/_/tshe 'phos ci 'gyur gsungs pa nges/_/zhes bstod 
[\[151b.4\]]nas spobs pa med par gyur to/_/de'i tshe shAkya ming chen de na 'dug pas tshe 'phos pa cir 'gyur bka' stsal pa la yid ma ches nas bcom ldan 'das la 'di skad ces gsol to/_/bcom ldan 'das tshe 'phos pa'i sems can rnams cir 'gyur ba gsungs pa de 
[\[151b.5\]]mngon sum du gzigs sam 'on te gzhan zhig la gsan pa lags/_de skad ces gsol pa dang /_bcom ldan 'das kyis bka' stsal pa/_ming chen nga'i sangs rgyas kyi spyan gyis mi gzigs pa ni 'jig rten na med de/_/skyu ru ra rlon pa lag mthil du bzhag na lag 
[\[151b.6\]]pa'i bye brag thams cad gsal ba de bzhin du dus gsum gyi shes bya la ngas ma gzigs pa ci yang mi mnga' ste/_thos pa la brten pa ni ma yin no/_/de skad ces bka' stsal pa dang /_shAkya ming chen gyis thams cad gzigs pa de bden [{]brdzun [,]rdzun [}]nyams sad pa'i phyir ser 
[\[151b.7\]]skya'i grong khyer chen por song ste/_khyim ji snyed yod pa la 'bras kyi phur ma re re blangs te/_rang gis 'bras kyi phur ma mi gang la blangs pa mi nor bar bya ba'i phyir shAkya gang la blangs pa'i ming rnams bris te/_'bras phur ma'i nang du bcug nas 'bras kyi phur ma glang po che'i 
[\[152a\]]
[\[152a.1\]]khal longs pa cig dang /_bcom ldan 'das kyi spyan sngar song ste phyin pa dang /_bcom ldan 'das la 'di skad ces gsol to/_/bcom ldan 'das bcom ldan 'das kyis sangs rgyas kyi spyan gyis thams cad gzigs na 'bras kyi phur ma 
[\[152a.2\]]'di dag mi dbye bar shAkya gang gang gi 'bras gang gang lags pa mkhyen par mdzod cig ces gsol nas/_glang po che'i khal gyi 'bras kyi phur ma rnams drung du bzhag pa las/_bcom ldan 'das kyis 'bras kyi phur ma re re blangs shing 'di shAkya dga' byed 
[\[152a.3\]]kyi'o/_/'di shAkya ka ya'i 'o/_/'di shAkya 'dod sred kyi'o/_/zhes bya ba la sogs pa 'bras phur ma re re la shAkya 'di yi'o/_/zhes ming ma nor bar rim par rdzogs par gsungs pa las/_bcom ldan 'das kyis sangs rgyas kyi spyan gyis thams cad gzigs 
[\[152a.4\]]pa la shAkya ming chen la sogs pa thams cad yid ches te/_bcom ldan 'das kyis tshe 'phos pa cir 'gyur ba bshad pa ni nges so snyam nas/_bcom ldan 'das la bstod pa/_sangs rgyas spyan gyis thams cad gzigs/_/'jig rten pa ltar [{]brdzun [,]rdzun [}]mi 
[\[152a.5\]]mnga'/_/shA kya'i grong khyer ji snyed pa'i/_/'bras kyi phur ma ma nor mkhyen/_/sems can tshe 'phos pha rol na/_/ji ltar snang ba 'jig rten [{]brdzun[,]rdzun[}]/_/bcom ldan 'das kyis gsungs pa mad/_/kun gzigs khyod la phyag 'tshal bstod/_/ces bstod nas 
[\[152a.6\]]spobs pa med de mi smra bar 'dug go/_/de nas yab rgyal po chen pos 'di skad ces gsol to/_/bcom ldan 'das sems can gang dag gis mtshams med pa la sogs pa'i las mi dge ba dag bgyis pas de'i rnam par smin pa mi bzad pa myong bar 'gyur ba 
[\[152a.7\]]dag gis ji ltar bgyis na bde ba thob par 'gyur ba bshad du gsol/_bcom ldan 'das kyis bka' stsal pa/_kye rgyal po chen po sems can gang dag gis mtshams med pa la sogs pa'i las mi dge ba byas pa dag gis sgyu med pa'i sems dang bas rnam 
[\[152b\]]
[\[152b.1\]]par smin pa la yid ches par byas te/_sems thag pa nas bshags na 'byang bar 'gyur ro/_/'chi ba'i tshe mi dge ba sngar byas pa dag la 'gyod pa bskyed de/_sangs rgyas dang /_byang chub sems dpa' thams cad la phyag 'tshal zhing skyabs su gsol na sdig 
[\[152b.2\]]pa 'byang bar 'gyur ro/_/mtho ris su yang skye bar 'gyur ro/_/tshe phyi ma med pa'i 'du shes bskyed par mi bya'o/_/skye ba len pa ni dbang phyug dang /_'dod rgyal dang /_gyi na la sogs pa dag gis byed par mi blta'o/_/'jig rten pa'i bde ba dang 'khor ba 
[\[152b.3\]]thams cad la chags par mi bya'o/_/kye rgyal po chen po 'jig rten 'di nas pha rol tu 'pho ste/_skye ba len pa na rtag pa 'pho ba yang ma yin no/_/chad pa 'gags te med pa yang ma yin no/_/rgyu med pa yang ma yin no/_/rgyu med pa las byung ba yang ma yin no/_/byed 
[\[152b.4\]]pa pos byas pa yang ma yin te/_las dang nyon mongs pa'i rgyu rkyen pa las skye bar blta'o/_/rgyal po chen pos gsol pa/_bcom ldan 'das sems can rnams tshe 'phos nas skye ba len pa de de ltar rtag pa yang mi 'pho/_/chad pa yang ma lags/_rgyu med 
[\[152b.5\]]pa yang ma lags/_byed pa pos kyang ma byas/_'jig rten pha rol tu skye ba yang 'grub pa de rtogs par dka' na 'di la 'thun pa'i dpe 'di mchis sam/_bcom ldan 'das kyis bka' stsal pa/_kye rgyal po chen po 'di la 'thun pa'i dpe brgyad yod do/_/bla mas kha 
[\[152b.6\]]ton brjod pa slob mas shes pa'i dpe dang /_mar me las mar me 'byung ba'i dpe dang /_me long las gzugs brnyan 'byung ba'i dpe dang /_rgya las rgya'i 'bur dang ri mo 'byung ba'i dpe dang /_me shel las me 'byung ba'i dpe dang /_sa bon las myu gu 'byung ba'i dpe dang /_
[\[152b.7\]]skyur zhes brjod pas 'gram chu ldang ba'i dpe dang /_brag ca'i sgra rnams kyi dpes rtogs par bya ste/_kye rgyal po chen po dpe brgyad po 'di dag gis snga ma snga mas ni phyi ma phyi ma rnams 'byung ba yang yod pa ni rtag pa 'pho ba ma yin pa'i dpe'o/_/phyi ma phyi ma ni snga ma snga ma 
[\[153a\]]
[\[153a.1\]]rnams las 'byung bas rgyu med pa las 'byung ba ma yin pa'i dpe dang /_chad pa 'gag pa ma yin pa'i dpe'o/_/kye rgyal po chen po gzhan yang dpe 'di dag ni rkyen gsum gsum tshogs pa las 'byung ste/_bla ma dang slob ma de gnyis dbang po rnams 
[\[153a.2\]]tshang ba las kha ton 'byung zhing smra shes pa'o/_/mar dang sdong bu dang snod tshogs pa las mar me 'byung ngo /_/nam mkha' dang ba dang /_gdong dang me long tshogs pa las gzugs brnyan 'byung ngo /_/rgya dang 'jim pa'i gong bu dang skyes bu'i lag pa'i rtsol ba 
[\[153a.3\]]rnams tshogs pa las 'bur dang ri mo 'byung ngo /_/shel dang nyi ma'i 'od dang rtswa shing tshogs pa las me 'byung ngo /_/sa bon dang sa gzhi dang rlan pa rnams tshogs pa las myu gu 'byung ngo /_/tshwa dang tshwa chu 'thung myong ba dang /_skyur zhes brjod pa tshogs pa las 'gram 
[\[153a.4\]]chu ldang ngo /_/mis brjod pa'i sgra dang sgra drag po gzhan med pa dang /_ri brag rnams tshogs pa las brag ca 'byung ste/_de dag ni sems can skye ba ni byed pa pos ma byas te/_las dang nyon mongs pa'i rgyu rkyen gyis bskyed pa'i dpe'o/_/kye rgyal po chen po gzhan 
[\[153a.5\]]yang bla ma ni tshe 'di'i dpe'o/_/slob ma ni tshe pha rol gyi dpe'o/_/kha ton ni rnam par shes pa nying mtshams sbyor ba'i dpe'o/_/mar me snga ma ni tshe 'di'i dpe'o/_/phyi ma ni pha rol gyi dpe'o/_/mar me snga ma las phyi ma byung ba yang snga ma yod pa ni rtag pa 'pho ba ma yin 
[\[153a.6\]]pa'i dpe'o/_/phyi ma de snga ma las byung ba rgyu med pa las ma byung ba'i dpe'o/_/me long ni tshe 'di yod pa'i sgo nas phyi ma yang yod la/_dngos po yang mi 'pho zhing pha rol yang yod nges pa'i dpe'o/_/rgya ni 'dir las ci spyad pa 'thun par pha rol tu yang skye ba len 
[\[153a.7\]]pa'i dpe'o/_/me shel ni 'gro ba ris mi 'dra ba nas mi 'dra bar skye ba'i dpe'o/_/sa bon ni 'gags nas med par mi 'gyur ba'i dpe'o/_/skyur ni myong ba'i las kyis skye ba len pa'i dpe'o/_/sgra ni rgyu rkyen tshogs nas gnod pa'i rkyen gzhan med na skye ba len te/_
[\[153b\]]
[\[153b.1\]]gcig pa dang tha dad pa ma yin pa'i dpe'o/_/kye rgyal po chen po dpe brgyad po 'di tshang bar ma smos te/_'ga' zhig bstan na dbang phyug dang /_'dod rgyal dang /_gyi na dang /_rgyu med par smra ba dag gis dge sbyong gau ta ma'i dpe 'di dag kha ton gyi dpes ni 'di'i phung po dang /_
[\[153b.2\]]rnam par shes pa gnyis ma bral bar pha rol tu rnam par shes pa 'pho bar 'gyur zhes smra ba dag dgag pa'i phyir dpe lhag ma rnams bstan to/_/mar me'i dpes ni 'di dang pha rol gnyi gar phung po dus gcig yod do/_/zhes zer ba dag dgag pa'i phyir dpe 
[\[153b.3\]]lhag ma rnams bstan to/_/me long gi dpes ni 'dra ba'i dpe yin pas grum po las grum por skye/_dkar po las dkar por skye'o zhes zer ba dag dgag pa'i phyir dpe lhag ma rnams bstan to/_/rgya'i dpes ni lha 'phos pa lhar skye/_mi 'phos pa mir 
[\[153b.4\]]skye ba la sogs pa nges pa'o zhes zer ba dag dgag pa'i phyir dpe lhag ma rnams bstan to/_/me shel gyi dpes ni mi 'dra ba'i dpe yin pas dge bas ngan song dang mi dge bas mtho ris 'grub bo zhes zer ba dag dgag pa'i phyir dpe lhag ma rnams bstan 
[\[153b.5\]]to/_/sa bon gyi dpes ni shes pa gcig las mang por 'phel lo zhes zer ba dag dgag pa'i phyir dpe lhag ma rnams bstan to/_/skyur gyi dpes ni myong ba'i dpe yin pas lha'i lo rgyus yod pa dag dge ba'i bsod nams ma byas kyang lhar skye'o/_/ngan song gi lo rgyus 
[\[153b.6\]]yod pa dag mi dge ba ma byas kyang ngan song du skye'o/_/zhes zer ba dag dgag pa'i phyir dpe lhag ma rnams bstan to/_/sgra'i dpes ni byed pa po'i dpe yin pas rgyu rkyen las ma byung ngo /_/zhes zer ba dag dgag pa'i phyir dpe lhag ma rnams bstan to/_/de'i phyir dpe 
[\[153b.7\]]brgyad bstan to/_/kye rgyal po chen po tshe zhig ste pha rol tu skye ba med de/_chad pa dang 'gag pa yang ma yin no/_/tshe 'di dngos po rtag pa ma nyams par pha rol tu 'pho ba yang ma yin no/_/tshe 'di la ma bsten par pha rol tu skye ba len pa yang ma yin no/_/bdag gis 
[\[154a\]]
[\[154a.1\]]skye ba 'di blang ngo zhes bsams pas kyang skye ba mi len to/_/bdag gis dbang phyug chen po la sogs pa la brten te mtho ris su skye bar bya'o snyam pas kyang ma yin no/_/bdag mtho ris dang ngan song gar 'dod par skye bar bya'o snyam pas kyang ma 
[\[154a.2\]]yin no/_/ci yang ma byas te rgyu rkyen la brten mi dgos par skye'o snyam pas kyang ma yin no/_/phung po 'di zhig ste shi nas ci yang med do zhes smra ba yang ma yin no/_/'dir tshe 'phos nas pha rol na gshin gyi khams su mu chags su mchis pas 'di na ci spyod pa 
[\[154a.3\]]byed de skye ba mi len zhes zer ba yang ma yin no/_/tshe 'di'i rnam par shes pa ma 'gags par rnam par shes pas skye ba len zhes zer ba yang ma yin no/_/'di dang pha rol gnyi gar phung po dus gcig yod ces zer ba yang ma yin no/_/grum po las grum por skye/_
[\[154a.4\]]dkar po las dkar por skye zhes bya ba la sogs pa yang ma yin no/_/lha tshe 'phos pa yang lhar skye'o/_/mi tshe 'phos pa yang mir skye'o zhes zer ba yang ma yin no/_/dge bas ngan song dang mi dge bas mtho ris su 'grub ces zer ba yang ma yin no/_/shes pa 
[\[154a.5\]]gcig las mang po 'phel ba yang ma yin no/_/dge ba ma byas kyang lhar skye ba dang /_mi dge ba ma byas kyang ngan song du skye ba yang ma yin no/_/skye ba ni byed pa pos byas pa yang ma yin no/_/de dag ci'i phyir ma yin zhe na/_kha ton gyi dpe la gang dag gis rnam par shes 
[\[154a.6\]]pa 'di ma 'gags par pha rol tu skye ba len no zhes zer ba'i skyon bsal ba'i phyir sa bon gyi dpe bstan te/_sa bon de ma rul bar myu gu skye na ni bdag tu smra ba dag bden na sa bon de rul nas snga ma las gyur te mi 'dra bar gyur pa las myu gu skye'o/_/mar me'i dpe la 
[\[154a.7\]]gang gis mar me gcig las gcig sbar na gnyi ga yod pas 'di dang pha rol gnyi gar phung po dus gcig yod do/_/zhes zer ba'i skyon bsal ba'i phyir sgra'i dpe bstan te/_brag ca ni mis ma brjod par sgra mi grag ste/_dus gcig tu mi 'byung bas phung po yang dus 
[\[154b\]]
[\[154b.1\]]gcig tu mi 'byung ngo /_/me long gi dpe la 'dra ba'i phyir grum po las grum por skye ba dag dgag pa'i phyir me shel gyi dpe bstan te/_me shel las de dang mi 'dra ba'i me 'byung ba'i phyir ro/_/rgya'i dpe ni lha tshe 'phos pa lhar skye/_mi tshe 'phos pa mir skye'o zhes zer ba 
[\[154b.2\]]bsal ba'i phyir kha ton gyi dpe bstan te/_'di'i dpe ni bla ma yin la/_pha rol gyi dpe ni slob ma yin te/_tha dad pas bla ma yang slob ma ma yin/_slob ma yang bla ma ma yin pa'i phyir ro/_/me shel gyi dpe la mi 'dra ba'i dpe yin te/_dge bas ngan song mi dge bas mtho 
[\[154b.3\]]ris so zhes zer ba bsal ba'i phyir mar me'i dpe bstan te/_mar me las mar me mi 'dra ba mi 'byung gi_/mar me las mar me 'byung ba bzhin dge bas mtho ris mi dge bas ngan song ni rigs pa'o/_/sa bon gyi dpe la shes pa 'phel zhes zer ba dgag pa'i phyir rgya'i 
[\[154b.4\]]dpe bstan te/_rgya'i ri mo ci 'dra ba de las 'jim pa'i gong bu la yang ri mo gzhan mi 'byung ba'i phyir ro/_/skyur gyi dpe las gang dag gis lha'i lo rgyus myong ba dag dge ba ma byas kyang skye ba thams cad du lhar skye/_ngan song gi lo rgyus myong ba dag mi dge ba ma byas kyang 
[\[154b.5\]]skye ba thams cad ngan song du skye'o/_/zhes zer ba dag dgag pa'i phyir me long gi dpe bstan te/_me long la bzhin ci 'dra ba snang ba bzhin du dge ba dang mi dge ba'i 'bras bu 'dra ba bsnol nas mi 'dra bar sbyor ba 'gal ba'i phyir ro/_/sgra'i dpe la ni byed pa pos byas pa ma yin 
[\[154b.6\]]te/_mis skad ma bsgrags par brag ca mi 'byung ba bzhin du byed pa pos ma byas par sems can rnams mi skye'o/_/zhes zer ba de bas la ba'i phyir skyur gyi dpe bstan te/_sngar 'thungs pa dang za myong bas phyis brjod pas 'gram chu ldang ba bzhin du las dang nyon mongs pa 
[\[154b.7\]]sngar spyad pa'i dbang gis phyis skye ba len no/_/kye rgyal po chen po sems can skye ba dang /_'jig pa dang /_'di dang pha rol tu 'pho ba dang /_ji ltar 'gyur ba dag ni de ltar mkhyen par mdzod cig_/bcom ldan 'das kyis de skad ces bka' stsal pa la 'khor 'dus 
[\[155a\]]
[\[155a.1\]]pa thams cad yi rangs te mngon par bstod do/_/'chi 'pho ba ji ltar 'gyur ba bstan pa'i mdo rdzogs so//_//bstan pa snga dar ba'i tshe 'gyur ba las skad gsar chad kyis kyang ma bcos pa'o//_//
[\[155a.2\]{D309}]@##/_/rgya gar skad du/_a ni t+ya sU tra/_bod skad du/_mi rtag pa nyid kyi mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal 
[\[155a.3\]]mgon med zas sbyin gyi kun dga' ra ba na/_dge slong gi dge 'dun chen po dang thabs cig tu bzhugs te/_de nas bcom ldan 'das kyis dge slong rnams la bka' stsal pa/_dge slong dag chos bzhi po 'di dag ni 'jig rten thams cad la sdug pa/_dben pa/_
[\[155a.4\]]phangs pa/_yid du 'ong ba/_mngon par dga' bar bya ba'o/_/bzhi gang zhe na/_dge slong dag nad med pa ni 'jig rten thams cad la sdug pa/_dben pa/_phangs pa/_yid du 'ong bar mngon par dga' bar bya ba'o/_/nad med pa de'i mtha' yang nad yin te/_
[\[155a.5\]]dge slong dag nad ni 'jig rten thams cad la mi sdug pa/_mi dben pa/_mi phangs pa/_yid du mi 'ong ba mngon par dga' bar bya ba ma yin pa'o/_/dge slong dag lang tsho ni 'jig rten thams cad la sdug pa/_dben pa/_phangs pa/_yid du 'ong ba mngon par 
[\[155a.6\]]dga' bar bya ba'o/_/lang tsho 'di'i mtha' yang rga ba yin te/_dge slong dag rga ba ni 'jig rten thams cad la mi sdug pa/_mi dben pa/_mi phangs pa/_yid du mi 'ong ba/_mngon par dga' bar bya ba ma yin pa'o/_/dge slong dag 'byor pa ni 'jig rten thams 
[\[155a.7\]]cad la sdug pa/_dben pa/_phangs pa/_yid du 'ong ba mngon par dga' bar bya ba'o/_/'byor pa de'i mtha' yang rgud pa yin te/_dge slong dag rgud pa ni 'jig rten thams cad la mi sdug pa/_mi dben pa/_mi phangs pa/_yid du mi 'ong ba/_mngon par dga' 
[\[155b\]]
[\[155b.1\]]bar bya ba ma yin pa'o/_/dge slong dag srog ni 'jig rten thams cad la sdug pa/_dben pa/_phangs pa/_yid du 'ong ba mngon par dga' bar bya ba'o/_/srog de'i mtha' yang 'chi ba ste/_dge slong dag 'chi ba ni 'jig rten thams cad la mi sdug pa/_mi dben 
[\[155b.2\]]pa/_mi phangs pa/_yid du mi 'ong ba/_mngon par dga' bar bya ba ma yin pa'o/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad bka' stsal to/_/nad med mi 
[\[155b.3\]]rtag lang tsho rtag ma yin/_/'byor pa mi rtag srog kyang rtag ma yin/_/skye bo mi rtag nyid kyis nyen gyur na/_/'dod pa'i yon tan dga' ba ji ltar skye/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das 
[\[155b.4\]]kyis gsungs pa la mngon par bstod do/_/mi rtag pa nyid kyi mdo rdzogs so//_//rgya gar gyi mkhan po su ren dra bo d+hi dang /_zhu chen gyi lo ts+tsha ba ban de zhang ye shes sdes bsgyur cing zhus nas skad gsar cad kyis kyang bsnan nas gtan la phab pa//_//_
[\[155b.5\]{D310}]@##/_/rgya gar skad du/_a ni t+ya tA sU tra/_/bod skad du/_mi rtag pa nyid kyi mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa gcig na/_bcom ldan 'das mnyan du yod pa na rgyal bu rgyal byed kyi tshal 
[\[155b.6\]]mgon med zas sbyin gyi kun dga' ra ba na bzhugs te/_de nas bcom ldan 'das kyis dge slong rnams la bka' stsal pa/_dge slong dag 'du byed thams cad mi rtag pa dang /_mi brtan pa dang /_yid brtan du mi rung ba dang /_yongs su 'gyur ba'i chos can te/_dge 
[\[155b.7\]]slong dag chog gis 'du byed thams cad las sems zlog shig_/dge slong dag ma chags pa dang /_ma zhen pa dang /_rnam par grol bar gyis shig_/gang yang sems can thams cad dang /_'byung po thams cad dang /_srog chags thams cad kyi gson pa'i mtha' ni 'chi 
[\[156a\]]
[\[156a.1\]]ba yin zhing mthar 'chi bar 'gyur ba ste/_skyes nas 'chi bar mi 'gyur ba med do/_/gang yang khyim bdag gi rigs shing sA la chen po lta bu'am/_bram ze'i rigs shing sA la chen po lta bu'am/_rgyal rigs shing sA la chen po lta bu phyug pa/_nor mang ba/_
[\[156a.2\]]longs spyod che ba/_nor bu dang /_mu tig dang /_bai dU r+ya dang /_shang ka shi la dang /_byi ru dang /_gser dang /_dngul dang /_nor dang /_longs spyod mang ba dang /_'bru dang /_dbyig dang /_gser dang /_mdzod dang /_bang ba bsags pa mang ba dang /_bran pho dang /_
[\[156a.3\]]bran mo dang /_zho shas 'tsho ba mang ba dang /_mdza' bshes dang /_nye du dang /_snag gi gnyen mtshams mang ba de dag gi gson pa'i mtha' yang 'chi bar 'gyur ba ste/_skyes nas 'chi bar mi 'gyur ba med do/_/gang yang rgyal po rgyal rigs spyi bo nas dbang bskur ba/_
[\[156a.4\]]yul la dbang ba/_mthu thob pa/_sa chen po'i dkyil 'khor du mngon par rgyal bas gnas pa de dag gi gson pa'i mtha' yang 'chi ba yin zhing mthar 'chi bar 'gyur ba ste/_skyes nas 'chi bar mi 'gyur ba med do/_/gang yang drang srong nags na gnas pa rtsa ba dang /_
[\[156a.5\]]'bras bu za zhing rtsa ba dang 'bras bu la spyod pa/_rtsa ba dang /_'bras bus 'tsho zhing gnas pa de dag gi gson pa'i mtha' yang 'chi bar 'gyur ba ste/_skyes nas 'chi bar mi 'gyur ba med do/_/gang yang rgyal chen bzhi'i ris kyi lha rnams dang /_sum cu rtsa gsum dang 'thab 
[\[156a.6\]]bral dang /_dga' ldan dang /_'phrul dga' dang /_gzhan 'phrul dbang byed kyi lha rnams te/_de dag gi gson pa'i mtha' yang 'chi ba yin zhing mthar 'chi bar 'gyur ba ste/_skyes nas 'chi bar mi 'gyur ba med do/_/gang yang gzugs can gyi lha rnams te/_bsam 
[\[156a.7\]]gtan dang po thob pa/_tshangs ris dang /_tshangs pa mdun na 'don dang /_tshangs chen te/_de dag gi yang gson pa'i mtha' 'chi ba yin zhing mthar 'chi bar 'gyur ba ste/_skyes nas 'chi bar mi 'gyur ba med do/_/gang yang bsam gtan gnyis pa thob pa'i lha rnams te/_'od 
[\[156b\]]
[\[156b.1\]]chung dang /_tshad med 'od dang /_'od gsal ba ste/_de dag gi yang gson pa'i mtha' 'chi ba yin zhing mthar 'chi bar 'gyur ba ste/_skyes nas 'chi bar mi 'gyur ba med do/_/gang yang bsam gtan gsum pa thob pa'i lha rnams te/_dge chung dang /_tshad med dge 
[\[156b.2\]]dang /_dge rgyas pa ste/_de dag gi gson pa'i mtha' yang 'chi ba yin zhing mthar yang 'chi bar 'gyur te/_/skyes nas 'chi bar mi 'gyur ba med do/_/gang yang bsam gtan bzhi pa thob pa'i lha rnams te/_sprin med dang /_bsod nams 'phel dang /_'bras bu che ba 
[\[156b.3\]]dang /_'du shes med pa'i sems can dang /_mi che ba dang /_mi gdung ba dang /_shin tu mthong ba dang /_gya nom snang dang /_'og min gyi lha rnams te/_de dag gi gson pa'i mtha' yang 'chi ba yin zhing mthar 'chi bar 'gyur ba ste/_skyes nas 'chi bar mi 'gyur 
[\[156b.4\]]ba med do/_/gang yang gzugs med pa'i lha rnams te/_nam mkha' mtha' yas skye mched du nye bar gtogs pa dang /_rnam shes mtha' yas skye mched du nye bar gtogs pa dang /_ci yang med pa'i skye mched du nye bar gtogs pa dang /_'du shes med 'du 
[\[156b.5\]]shes med min skye mched du nye bar gtogs pa'i lha rnams te/_de dag gi gson pa'i mtha' yang 'chi ba yin zhing mthar 'chi bar 'gyur ba ste/_/skyes nas 'chi bar mi 'gyur ba med do/_/gang yang dgra bcom pa/_zag pa zad pa/_bya ba byas pa/_byed pa byas pa/_
[\[156b.6\]]khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol tu son pa de rnams kyang yid du 'ong ba'i lus spong bar byed pa'i chos can 
[\[156b.7\]]no/_/gang yang rang sangs rgyas bse ru lta bu dang /_tshogs na spyod pa bdag nyid gcig pu 'dul bar byed cing bdag nyid zhi bar byed pa/_bdag nyid yongs su mya ngan las 'da' bar byed pa de rnams kyang yid du 'ong ba'i lus spong bar byed pa'i chos can no/_/gang yang de 
[\[157a\]]
[\[157a.1\]]bzhin gshegs pa dgra bcom pa yang dag par rdzogs pa'i sangs rgyas stobs bcu'i stobs dang ldan pa/_mi 'jigs pa bzhis bsnyengs pa mi mnga' ba/_khyu mchog gi gnas su zhal gyis 'che ba/_sku la sred med kyi stobs brtan pa 'dus pa/_seng ge'i 
[\[157a.2\]]sgra yang dag par sgrogs pa de rnams kyang yid du 'ong ba'i sku spong bar mdzad pa'i chos can no/_/dge slong dag 'di lta ste/_rdza mkhan gyis snod rnams byas pa ni so btang ba'am/_so ma btang ba de dag thams cad kyang 'jig pa dang /_mthar zad par 'gyur ro/_/dge slong dag 
[\[157a.3\]]de bzhin du sems can thams cad dang /_'byung po thams cad dang /_srog chags thams cad kyi gson pa'i mtha' ni 'chi ba yin zhing mthar 'chi bar 'gyur ba ste/_skyes nas 'chi bar mi 'gyur ba med do/_/bcom ldan 'das kyis de skad ces bka' stsal te/_/bde bar 
[\[157a.4\]]gshegs pas de skad gsungs nas/_ston pa gzhan yang 'di skad bka' stsal to/_/kye ma 'du byed rnams mi rtag_/skye zhing 'jig pa'i chos can yin/_/skye nas 'jig par 'gyur ba ste/_/de bas nye bar zhi ba bde/_/de ltar rab tu 'bar ba la/_/dgar byar ci yod mgur 
[\[157a.5\]]ci yod/_/mun pa'i nang du zhugs gnas pa/_/ci phyir sgron ma tshol mi byed/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do/_/mi rtag pa nyid kyi mdo rdzogs so//_//_
[\[157a.6\]{D311}]@##/_/rgya gar skad du/_Ar+ya saM dz+nyA na e ka da sha ni ra de sha sU tra/_bod skad du/_'phags pa 'du shes bcu gcig bstan pa'i mdo/_dkon mchog gsum la phyag 'tshal lo/_/'di skad bdag gis thos pa dus gcig na/_bcom ldan 'das ku sha'i grong khyer na gyad 
[\[157a.7\]]kyi nye 'khor shing sA la zung gi tshal na bzhugs te/_yongs su mya ngan las 'da' ba'i dus kyi tshe dge slong rnams la bka' stsal pa/_dge slong dag na ma 'chi ba'i dus kyi tshe dge slong gis 'du shes bcu gcig mngon du bya'o/_/bcu gcig gang zhe na/_'di la ma chags pa'i 
[\[157b\]]
[\[157b.1\]]'du shes dang /_sems can thams cad la byams pa'i 'du shes dang /_'khon du 'dzin pa thams cad yongs su dor ba'i 'du shes dang /_'chal ba'i tshul khrims thams cad bshags pa'i 'du shes dang /_tshul khrims thams cad yang dag par blang ba'i 'du shes dang /_
[\[157b.2\]]nyes pa chen po byas pa dag la yang yang ba'i 'du shes dang /_dge ba'i rtsa ba chung ngu dag la che ba'i 'du shes dang /_'jig rten pha rol dag la 'jigs pa med pa'i 'du shes dang /_'dus byas thams cad la mi rtag pa'i 'du shes dang /_chos thams cad la bdag med pa'i 'du 
[\[157b.3\]]shes dang /_mya ngan las 'das pa ni zhi ba'o snyam pa'i 'du shes mngon du bya'o/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do/_/'du shes bcu gcig bstan 
[\[157b.4\]]pa bcom ldan 'das kyi zhal chems rdzogs so//[ {D312}]@##/_/rgya gar skad du/_Ar+ya bai shA lI pra be sha ma hA sU tra/_bod skad du/_'phags pa yangs pa'i grong khyer du 'jug pa'i mdo chen po/_sangs rgyas dang byang chub 
[\[157b.5\]]sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das 'dam bu'i khrod na gzings pa'i 'dug gnas na bzhugs te/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' 
[\[157b.6\]]bo yangs pa'i grong khyer ga la ba der 'dong ngo /_/btsun pa de ltar bgyi'o zhes gsol nas/_tshe dang ldan pa kun dga' bos bcom ldan 'das kyi ltar nyan to/_/de nas bcom ldan 'das yul br-i dzir rgyu zhing gshegs te/_yangs pa'i grong khyer du byon nas/_yangs pa'i grong 
[\[157b.7\]]khyer gyi a mra srung ba'i tshal na bzhugs so/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo yangs pa'i grong khyer du song la phyin nas sgo'i them pa la rkang pa zhog ste/_gsang sngags kyi gzhi 'di dag dang /_tshigs su bcad pa 
[\[158a\]]
[\[158a.1\]]'di dag smros shig_/bi sa ra ta/_bi sa ra ta/_bi sa ra ta/_bi sa ra ta/_sangs rgyas 'jig rten la thugs brtse ba can gyis bka' stsal to/_/sangs rgyas thams cad kyis dgongs pa/_rang sangs rgyas kyis bsams pa/_dgra bcom pa thams 
[\[158a.2\]]cad kyis bsams pa/_slob pa thams cad kyis bsams pa/_nyan thos thams cad kyis bsams pa/_bden pa'i tshig dang ldan pa thams cad kyis bsams pa/_chos kyis bsams pa/_tshangs pas bsams pa/_tshangs pa so sos bsams pa/_'dod pa'i 
[\[158a.3\]]dbang phyug gis bsams pa/_dbang pos bsams pa/_lhas bsams pa/_lha ma yin gyi dbang pos bsams pa/_lha ma yin thams cad kyis bsams pa/_lha ma yin gyi mngag gzhug pas bsams pa/_'byung po thams cad kyis bsams pa/_bi sa ra ta/_bi sa ra ta/_bi sa ra 
[\[158a.4\]]ta/_bi sa ra ta/_sangs rgyas 'jig rten la thugs brtse ba can gyis bka' stsal to/_/mun ts+tsha ta/_mun ts+tsha ta/_ma 'dug shig_/yams kyi nad rnam par zhi bar gyur cig_/ni ra ga ts+tsha ta/_ni ra ga ts+tsha ta/_nir ga ts+tsha ta/_ni ra gats+tsha ta/_ni ra ga ts+tsha ta/_sangs rgyas lha chen po lha'i yang lha/_
[\[158a.5\]]lha'i bla ma yang gshegs shing /_dbang po dang bcas pa'i lha rnams dang /_tshangs pa dang bcas pa'i lha rnams dang /_skye dgu'i dbang po dang bcas pa rnams dang /_'jig rten skyong ba bzhi po dag kyang 'ong /_lha 'bum phrag du ma dag dang /_lha ma yin gyi dbang po 
[\[158a.6\]]rnams dang /_lha ma yin 'bum phrag du ma dag kyang 'ong /_bcom ldan 'das la mngon par dad pa'i 'byung po 'bum phrag du ma dag kyang sems can thams cad kyi don gyi phyir 'ong ste/_/de dag gis khyed rnams la gnod pa chen po byed par 'gyur du 'ong gis/_ni ra gad ts+tsha ta/_nir gad ts+tsha ta/_
[\[158a.7\]]ni ra gad ts+tsha ta/_ni ra ra gad ts+tsha ta/_ni ra gad ts+tsha ta/_myur du byer cig khyed cag las gang dag sdang ba'i sems dang ldan pa de dag ni phung bar gyur cig_/gang dag byams pa'i sems dang ldan zhing nyes par mi 'dod la srung bar 'jug par 'dod pa de dag ni 'khod cig_/lus la yang 
[\[158b\]]
[\[158b.1\]]'jug par gyis shig_/sangs rgyas 'jig rten la thugs brtse ba can gyis bka' stsal pa/_su mu/_su mu/_su mu/_su mu/_su mu/_su mu ru/_su mu ru/_su mu ru/_su mu ru/_su mu ru/_su mu ru/_su mu ru/_su mu ru/_mu ru/_mu ru/_mu ru/_mu ru/_mu ru/_mu ru/_mu ru/_mu ru/_mi ri/_mi 
[\[158b.2\]]ri/_mi ri/_mi ri/_mi ri/_mi ri/_mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu rU rI ti/_ri ri ri ri ri ri/_rI rI rI rI rI rI ti/_mi ri mi ri mi ri mi ri ti/_hi si mi ri/_
[\[158b.3\]]mi ri ti/_mi ri si/_sI sI sI/_kang ka rA/_ka ra ka ta/_kang ka rA/_ka ra ka tsa/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka rA/_kang ka ro ti ti/_ku ri sho/_kang 
[\[158b.4\]]ka ra kang ka ri shi/_ri ri ri ri ri ri/_hi ri ta phu swa/_ri pu/_/ri pu/_/ri pu/_/ri pu/_/ri pu/_/ri pu/_/ri pu/_/ri pu/_/nA thA/_nA nA/_thA thA/_ri pu ri pu/_nA thA thA/_ni ra gats+tsha ta/_ni ra gats+tsha ta/_ri pu/_/ri pu/_ni ra gats+tsha ta/_pa lA yA ta/_ri pU ri pU/_pa lA yA ta/_sangs rgyas 'jig rten la thugs 
[\[158b.5\]]brtse ba can/_sems can thams cad la phan par lhag par dgongs pa dang ldan pa/_byams pa la gnas pa/_thugs rje dang ldan pa/_dga' ba la gnas pa/_btang snyoms la gnas pa gshegs kyis/_k+Shi phran ni ra gats+tsha ta swA hA/_sangs rgyas kyi ye shes kyi mchog dang /_
[\[158b.6\]]chos nyid kyis lha thams cad dang /_'byung po thams cad la bka' stsal pa'i gsang sngags gzhi 'di dag ni 'grub bo/_/tshigs su bcad pa 'di dag ni 'grub bo/_/gang la ser sna rnam chags pa/_/rnam bcom dri ma med mdzad cing /_/thugs zhi gnod pa mi mnga' de/_/khyed 
[\[158b.7\]]la bde legs mdzad par 'gyur/_/'dren pa gang zhig 'gro ba rnams/_/thar pa'i lam du 'dzud mdzad cing /_chos rnams thams cad ston pa de/_/khyed la bde legs mdzad par 'gyur/_/ston pa rgyu ba rnams kyi rten/_/sems can kun gyi don gyi phyir/_/gang gis bde ba mnga' 
[\[159a\]]
[\[159a.1\]]mdzad de/_/khyed la bde legs mdzad par 'gyur/_/skyob pa gang zhig byams pa yis/_/thugs kyi 'gro ba 'di dag kun/_/bu gcig bzhin du rtag bskyangs te/_/khyed la bde legs mdzad par 'gyur/_/gang zhig 'khor bar 'khor ba yi/_sems 
[\[159a.2\]]can kun gyi rten gyur cing /_/gling dang dpung gnyen gyur pa de/_/khyed la bde legs mdzad par 'gyur/_/gang zhig chos kun mngon sum gyur/_/gtsang zhing slu ba mi mnga' la/_/gsung gtsang gtsang mar mdzad pa de/_/khyed la bde legs mdzad par 'gyur/_/dpa' bo 
[\[159a.3\]]chen po gang skyes pas/_/phun sum tshogs don 'byor gyur cing /_/don grub tshogs kyang grub pa de/_/khyed la bde legs mdzad par 'gyur/_/gang zhig skyes pas sa rnams ni/_/nags tshal bcas par rab g.yos shing /_/sems can thams cad rab dga' de/_/khyed 
[\[159a.4\]]la bde legs mdzad par 'gyur/_/byang chub snying por gang zhig gis/_/sa dag rnam drug g.yos gyur cing /_/bdud yid mi bder gyur pa de/_/khyed la bde legs mdzad par 'gyur/_/chos kyi 'khor lo bskor ba na/_/'phags pa'i bden pa rnam gsungs pa/_/thub pa'i 
[\[159a.5\]]snyan pa gang byung de/_/khyed la bde legs mdzad par 'gyur/_/yid 'phrog gang gis mu stegs byed/_/thams cad chos kyis pham mdzad cing /_/tshogs kun dbang du mdzad pa de/_/khyed la bde legs mdzad par 'gyur/_/sangs rgyas khyed la bde legs mdzad/_/
[\[159a.6\]]brgya byin lhar bcas bde legs dang /_/'byung po kun gyis bde legs ni/_/khyed la rtag tu sbyin gyur cig_/sangs rgyas bsod nams mthu dag dang /_/lha rnams kyi ni bsams pa yis/_/khyed rnams don 'dod gang yin pa/_/don de de ring grub gyur cig_/rkang 
[\[159a.7\]]gnyis khyed cag bde legs shog_/rkang bzhi khyed cag bde legs shog_/khyed cag lam 'gro bde legs shog_/phyir 'ong dag kyang bde legs shog_/nyin mo bde legs mtshan bde legs/_/nyi ma'i gung la'ang bde legs shing /_/khyed cag kun tu bde legs 
[\[159b\]]
[\[159b.1\]]shog_/khyed cag sdig par ma gyur cig_/sangs rgyas lha rnams stong dag gis/_/yongs su bskor te gshegs mdzad kyis/_/sdang sems ldan pa rnams byer cing /_/snying rje'i bdag nyid can rnams 'khod/_/sangs rgyas rang sangs rgyas rnams dang /_/dgra bcom 
[\[159b.2\]]slob pa'i bden tshig gis/_/'jig rten mi phan byed pa rnams/_/grong khyer 'di ni gtong gyur cig_/sems can kun dang srog chags kun/_/'byung po kun dang khyed cag kun/_/bde ba 'ba' zhig ldan gyur cig_/thams cad nad rnams med par shog_/kun gyis 
[\[159b.3\]]bzang rnams mthong gyur cig_/gang yang sdig par ma gyur cig_/'byung po gang dag 'dir ni lhags gyur cing /_/sa dang bar snang dag la gnas pa rnams/_/skye dgu rnams la rtag tu byams byed shog_/nyin dang mtshan du chos kyang spyod gyur cig_/de skad ces bka' 
[\[159b.4\]]stsal nas/_tshe dang ldan pa kun dga' bos btsun pa de bzhin bgyi'o zhes gsol te/_bcom ldan 'das kyi ltar mnyan nas yangs pa'i grong khyer du song ste sgo'i them pa la rkang pa bzhag nas/_gsang sngags gzhi dag dang /_tshigs su bcad pa 'di dag kyang smras so/_/
[\[159b.5\]]bi sa ra ta/_bi sa ra ta/_bi sa ra ta/_bi sa ra ta/_sangs rgyas 'jig rten la thugs brtse ba can gyis bka' stsal to/_/sangs rgyas thams cad kyis dgongs pa/_rang sangs rgyas thams cad kyis bsams pa/_dgra bcom pa thams cad kyis bsams pa/_slob pa thams 
[\[159b.6\]]cad kyis bsams pa/_nyan thos thams cad kyis bsams pa/_bden pa'i tshig dang ldan pa thams cad kyis bsams pa/_chos thams cad kyis bsams pa/_tshangs pas bsams pa/_tshangs pa so sos bsams pa/_'dod pa'i dbang phyug gis bsams pa/_dbang 
[\[159b.7\]]pos bsams pa/_lhas bsams pa/_lha ma yin gyi dbang pos bsams pa/_lha ma yin thams cad kyis bsams pa/_lha ma yin gyi mngag gzhug pas bsams pa/_'byung po thams cad kyis bsams pa/_bi sa ra ta/_bi sa ra ta/_bi sa ra ta/_bi sa ra ta/_sangs 
[\[160a\]]
[\[160a.1\]]rgyas 'jig rten la thugs brtse ba can gyis bka' stsal to/_/mun ts+tsha ta/_mun ts+tsha ta/_yams kyi nad rnams zhi bar gyur cig_/ni ra gats+tsha ta/_ni ra gats+tsha ta/_ni ra gats+tsha ta/_ni ra gats+tsha ta/_sangs rgyas lha chen po lha'i yang lha/_lha'i bla ma gshegs shing /_
[\[160a.2\]]dbang po dang bcas pa'i lha rnams dang /_tshangs pa dang bcas pa'i lha rnams dang /_dbang bdag dang bcas pa rnams dang /_skye dgu'i bdag po dang bcas pa rnams dang /_'jig rten skyong ba bzhi po dag kyang 'ong /_lha stong phrag du ma dag dang /_lha ma yin gyi dbang po 
[\[160a.3\]]rnams dang /_lha ma yin stong phrag du ma dag kyang 'ong /_bcom ldan 'das la mngon par dad pa'i 'byung po brgya stong mang po dag kyang sems can thams cad kyi don gyi phyir 'ong ste/_de dag khyed la gnod pa chen po byed par 'gyur gyis/_ni ra gats+tsha ta/_ni ra gats+tsha ta/_
[\[160a.4\]]ni ra gats+tsha ta/_ni ra gats+tsha ta/_myur du byer cig_/khyed cag las gang dag sdang ba'i sems dang ldan pa de dag ni phung bar gyur cig_/gang dag byams pa'i sems dang ldan zhing nyes par mi 'dod la srung bar 'jug par 'dod pa de dag ni 'khod cig_/lus la 
[\[160a.5\]]yang 'jug par gyis shig_/sangs rgyas 'jig rten la thugs brtse ba can gyis bka' stsal pa/_su mu/_su mu/_su mu/_su mu/_su mu/_su mu ru/_su mu ru/_su mu ru/_su mu ru/_su mu ru/_su mu ru/_su mu ru/_su mu ru/_mu ru/_mu ru/_mu ru/_mu ru/_mu ru/_
[\[160a.6\]]mu ru/_mu ru/_mu ru/_mi ri/_mi ri/_mi ri/_mi ri/_mi ri/_mi ri/_mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru mi ri/_mu ru ri ti/_ri ri ri ri 
[\[160a.7\]]ri ri/_rI rI rI rI rI rI ti/_mi ri mi ri/_mi ri mi rI ti/_hi si mi ri mi ri ti/_mi ri si/_sI si mi/_kang ka rA/_ka ra ka ta/_kang ra ka ra/_ka ra ka tsa/_kang ka ra/_kang ka rA/_/kang ka rA/_/kang ka rA/_/kang ka rA/_/kang ka rA/_/kang ka rA/_/kang ka rA/_/kang ka rA/_/kang ka 
[\[160b\]]
[\[160b.1\]]rA/_/kang ka rA/_/kang ka rA/_/kang ka rA/_/kang ka rA+o tI ti/_ku ri sho/_kang ka rA/_/kang ka ri shi/_ri ri ri ri ri ri/_ti ri ta phu swa/_/ri phu/_ri phu/_ri phu/_ri phu/_ri phu/_ri phu/_ri phu/_ri phu/_nA thA/_nA nA thA thA/_ri pU/_ri pU/_nA thA thA/_ni ra gats+tsha ta/_ni ra gats+tsha ta/_ri pu/_
[\[160b.2\]]ri pu/_ni ra gats+tsha ta/_pa lA yA ta/_ri pU ri pU/_pa la yA tA/_sangs rgyas 'jig rten la thugs brtse ba can/_sems can thams cad la phan par lhag par dgongs pa dang ldan pa/_/byams pa la gnas pa/_thugs rje dang ldan pa/_dga' ba la gnas pa/_btang snyoms 
[\[160b.3\]]la gnas pa gshegs kyis/_k+Shi phran ni ra gats+tsha ta swA hA/_sangs rgyas kyi ye shes kyi mchog dang /_chos nyid kyis lha thams cad dang /_'byung po thams cad la bka' stsal pa'i gsang sngags gzhi 'di dag ni grub pa'o/_/tshigs su bcad pa 'di dag ni grub pa'o/_/gang la 
[\[160b.4\]]ser sna rnams chags pa/_/rnam bcom dri ma med mdzad cing /_/thugs zhi gnod pa mi mnga' de/_/khyed la bde legs mdzad par 'gyur/_/'dren pa gang zhig 'gro ba rnams/_/thar pa'i lam du 'dzud mdzad cing /_/chos rnams thams cad ston pa de/_/khyed la bde 
[\[160b.5\]]legs mdzad par 'gyur/_/ston pa rgyug pa rnams kyi rten/_/sems can kun gyi don gyi phyir/_/gang gis bde ba mnga' mdzad de/_/khyed la bde legs mdzad par 'gyur/_/skyob pa gang zhig byams pa yi/_/thugs kyis 'gro ba 'di dag kun/_/bu gcig bzhin du rtag 
[\[160b.6\]]bskyangs te/_/khyed la bde legs mdzad par 'gyur/_/gang zhig 'khor bar 'khor ba yi/_/sems can kun gyi rten gyur cing /_/gling dang dpung gnyen gyur pa de/_/khyed la bde legs mdzad par 'gyur/_/gang zhig chos kun mngon sum gyur/_/gtsang zhing slu ba mi mnga' 
[\[160b.7\]]la/_/gsung gtsang gtsang mar mdzad pa de/_/khyed la bde legs mdzad par 'gyur/_/dpa' bo chen po gang skyes pas/_/phun sum tshogs don 'byor gyur cing /_/don grub tshogs kyang grub pa de/_/khyed la bde legs mdzad par 'gyur/_/gang zhig skyes pas sa rnams ni/_/
[\[161a\]]
[\[161a.1\]]nags tshal bcas par rab g.yos shing /_/sems can thams cad rab dga' de/_/khyed la bde legs mdzad par 'gyur/_/byang chub snying por gang zhig gis/_/sa dag rnam drug g.yos gyur cing /_/bdud yid mi bder gyur pa de/_/khyed la bde legs 
[\[161a.2\]]mdzad par 'gyur/_/chos kyi 'khor lo bskor ba na/_/'phags pa'i bden pa rnam gsungs pa/_/thub pa'i snyan pa gang byung de/_/khyed la bde legs mdzad par 'gyur/_/yid 'phrog gang gis mu stegs byed/_/thams cad chos kyis pham mdzad cing /_/tshogs 
[\[161a.3\]]kun dbang du mdzad pa de/_/khyed la bde legs mdzad par 'gyur/_/sangs rgyas khyed la bde legs mdzad/_/brgya byin lhar bcas bde legs dang /_/'byung po kun kyang bde legs ni/_/khyed la rtag tu sbyin gyur cig_/sangs rgyas bsod nams mthu dag dang /_/lha rnams 
[\[161a.4\]]kyi ni bsams pa yis/_/khyed kyi don 'dod gang yin pa/_/don de de ring 'grub gyur cig_/rkang gnyis khyed cag bde legs shog_/rkang bzhi khyed cag bde legs shog khyed cag lam 'gro bde legs shog_/phyir 'ong rnams kyang bde legs shog_/nyin mo bde 
[\[161a.5\]]legs mtshan bde legs/_/nyi ma'i gung la'ang bde legs shing /_/khyed cag kun tu bde legs shog_/khyed cag sdig par ma gyur cig_/sangs rgyas lha rnams stong dag gis/_/yongs su bskor te gshegs mdzad kyis/_/sdang sems ldan pa rnams byer cig_/
[\[161a.6\]]snying rje'i bdag nyid can rnams 'khod/_/sangs rgyas rang sangs rgyas rnams dang /_/dgra bcom slob pa'i bden tshig gis/_/'jig rten mi phan byed pa rnams/_/grong khyer 'di ni gtong gyur cig_/sems can kun dang srog chags kun/_/'byung po kun dang khyed cag 
[\[161a.7\]]kun/_/bde ba 'ba' zhig ldan gyur cig_/thams cad nad rnams med par shog_/kun gyis bzang rnams mthong gyur cig_/gang yang sdig par ma gyur cig_/'byung po gang dag 'dir ni lhags gyur cing /_/sa dang bar snang dag na gnas pa rnams/_/skye dgu rnams 
[\[161b\]]
[\[161b.1\]]la rtag tu byams byed shog_/nyin dang mtshan du chos kyang spyod gyur cig_/'phags pa yangs pa'i grong khyer du 'jug pa'i mdo chen po rdzogs so//_/[{D313}]@##/_/rgya gar skad du/_Ar+ya b+ha dra ka rA trI nA ma sU tra/_bod skad du/_
[\[161b.2\]]'phags pa mtshan mo bzang po zhes bya ba'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na 'od ma'i tshal bya ka lan da ka gnas pa na bzhugs te/_de'i tshe dge 
[\[161b.3\]]slong zhig rgyal po'i khab kyi chu ta po ta'i 'gram na 'dug go/_/de nas lha kha dog mchog dang ldan pa zhig nam sros nas dge slong de ga la ba der song ste phyin nas chu ta po ta'i 'gram thams cad snang ba rgya chen pos khyab par snang bar byas te/_dge slong de la 'di skad ces smras so/_/
[\[161b.4\]]dge slong khyod kyis mtshan mo bzang po'i mdo sde shes sam/_des 'di skad ces smras so/_/lha bdag gis ni mtshan mo bzang po'i mdo sde ma 'tshal na/_lha khyod kyis mtshan mo bzang po'i mdo sde mkhyen tam mi mkhyen/_des 'di skad ces smras so/_/dge slong bdag gis kyang mtshan 
[\[161b.5\]]mo bzang po'i mdo sde mi shes so/_/lha 'o na mtshan mo bzang po'i mdo sde 'tshal ba da ltar su mchis/_des 'di skad ces smras so/_/rgyal po'i khab kyi 'od ma'i tshal bya ka lan da ka gnas pa 'di na bcom ldan 'das bzhugs kyis/_khyod bcom ldan 'das kyi thad du song la 
[\[161b.6\]]zhus te/_bcom ldan 'das kyis de khyod la ji ltar lung bstan pa de bzhin du zung la brtson par gyis shig ces smras nas/_lha de de nyid du mi snang bar gyur to/_/de nas dge slong de nang par langs nas bcom ldan 'das ga la ba der song ste phyin nas/_bcom ldan 
[\[161b.7\]]'das kyi zhabs la mgo bos phyag 'tshal te/_phyogs gcig tu 'dug go/_/phyogs gcig tu 'dug nas dge slong des bcom ldan 'das la 'di skad ces gsol to/_/btsun pa mdang dgung rmongs nas bdag gi der lha kha dog mchog dang ldan pa zhig bdag ga la ba 
[\[162a\]]
[\[162a.1\]]der mchis te/_chab ta po ta'i 'gram thams cad snang ba rgya chen pos khyab par snang bar bgyis nas bdag la 'di skad mchi'o/_/dge slong khyod kyis mtshan mo bzang po'i mdo sde shes sam/_bdag gis de la 'di skad ces bgyis so/_/lha bdag gis ni mtshan 
[\[162a.2\]]mo bzang po'i mdo sde ma 'tshal na/_lha khyod kyis lta mtshan mo bzang po'i mdo sde mkhyen tam mi mkhyen/_de 'di skad ces mchi'o/_/dge slong bdag gis kyang mtshan mo bzang po'i mdo sde mi shes so/_/lha 'o na mtshan mo bzang po'i mdo sde 'tshal ba da ltar su mchis/_
[\[162a.3\]]de 'di skad ces mchi'o/_/rgyal po'i khab kyi 'od ma'i tshal bya ka lan da ka gnas pa na bcom ldan 'das bzhugs kyis/_khyod bcom ldan 'das kyi thad du song la zhus te/_bcom ldan 'das kyis de khyod la ji ltar lung bstan pa de bzhin du zung la brtson par gyis 
[\[162a.4\]]shig ces smras nas/_lha de de nyid du mi snang bar gyur to/_/btsun pa bcom ldan 'das de'i slad du bdag 'di'i don yongs su zhu'o/_/bcom ldan 'das kyis bka' stsal pa/_dge slong khyod kyis lha de shes sam/_dge slong des gsol pa/_btsun pa bdag gis 
[\[162a.5\]]lha de ma 'tshal to/_/bcom ldan 'das kyis bka' stsal pa/_lha'i bu de ni sum cu rtsa gsum gyi lha rnams kyi sde dpon te/_tsan dan zhes bya'o/_/dge slong des gsol pa/_btsun pa bdag mtshan mo bzang po'i mdo sde thos par 'tshal lo/_/bcom ldan 'das kyis bka' stsal 
[\[162a.6\]]pa/_dge slong khyod de'i phyir legs par rab tu nyon la yid la zung shig dang /_ngas khyod la bshad par bya'o/_/dge slong chos gsum dang ldan na dge slong mtshan mo bzang po'i mdo sde la gnas pa zhes bya'o/_/gsum gang zhe na/_'di lta ste/_'das pa la rjes su phrad 
[\[162a.7\]]par mi byed pa dang /_ma 'ongs pa la re ba med pa dang /_da ltar byung ba'i chos rnams kyis mi 'phrogs par gnas pa'i chos can te/_chos gsum po de dag dang ldan na dge slong mtshan mo bzang po'i mdo sde la gnas pa zhes bya'o/_/bcom ldan 'das kyis de skad ces bka' stsal te/_
[\[162b\]]
[\[162b.1\]]bde bar gshegs pas de skad gsungs nas/_ston pas gzhan yang 'di skad gsung ngo /_/'das la rjes su phrad mi byed/_/ma 'ongs pa la re ba med/_/'das pa gang yin de 'gags te/_/ma 'ongs de ni ma phyin pa'o/_/gang dag da ltar byung ba'i chos/_/de dang de la rab 
[\[162b.2\]]bltas nas/_/rnam par rtog pas mi 'phrogs par/_/de dag thams cad khong du chud/_/sang tsam shi yang su shes kyis/_/de ring nyid du brtun te bya/_/'chi bdag sde chen de dang ni/_/bdag tu bshes pa ma yin no/_/sems can kun dang srog chags kun/_/'byung po 
[\[162b.3\]]kun dang thams cad kyang /_/bde ba 'ba' zhig grub gyur te/_/thams cad nyon mongs med par shog_/thams cad bzang po mthong gyur te/_/gang yang sdig par ma gyur cig_/de ltar gnas shing rab brtson la/_/nyin mtshan snyom las med pas na/_/de phyir mtshan 
[\[162b.4\]]mo bzang po yi/_/mdo sde thub pas rtag tu gsungs/_/de nas bcom ldan 'das kyis sems can thams cad rjes su gzung ba'i phyir mtshan mo bzang po'i mdo 'di bshad nas 'gro lding ba'i gsang sngags kyi gzhi 'di dag gsungs so/_/ta t+ya thA/_bi ni b+ha ra di/_bi ri ni/_bi 
[\[162b.5\]]ra ni/_bud d+ha ma har tA na d+he/_ma hi ni mi na ni/_ni ni ni ni/_ti ti ti ti/_bi ra ti/_gau ri/_gan d+ha ri/_tsan Da li/_ma tang gi/_pu ka si/_bran+ha ni/_dra mi Di/_dra mi Di/_shA b+ha di/_sa dA lam b+he/_hi nA ma t+ya ma ud ta ra ni/_ma ho la na/_da la b+ha ni/_da lA b+ha dre/_ma hA da lA ni/_
[\[162b.6\]]tsa lA ni/_A b+he tsakra b+ha ki/_ma hA tsa kra b+ha ki/_sha ba ri/_sha ba ri/_ma hA sha ba ri/_b+hu tsid gi ni/_b+hu tsi ring gi ni/_ni mi ni ming gi ni/_ni min d+ha ri b+hu tA ni swAhA/_ta t+ya thA/_e tu tu tu/_na tu mi rni/_ke rni ing ku/_sud ta ri tsa la la/_na ra ta/_na ra ma lu lu/_ga lu lu/_
[\[162b.7\]]a ba tra no ne/_sho ka ni ra/_b+ha ra d+ha sa le/_ta ra kre ta re d+hA tu/_nod tu/_ta la lA lu/_ba ta b+ha ti/_ya b+ha ti ye swA hA/_ta t+ya thA/_a ra kA te/_na ra kA te/_baM su ka/_ba yai ye/_ka po ta ka ba yai ye ta b+ho ta ne swA hA/_dge slong rigs kyi bu'am/_rigs kyi bu mo gang la la 
[\[163a\]]
[\[163a.1\]]zhig gis sems can thams cad rjes su gzung ba'i phyir mtshan mo bzang po'i mdo sde 'di'i don dang /_tshig dang /_tshigs su bcad pa dang /_'gro lding ba'i sngags kyi gzhi 'chang ngam/_'dzin tam/_klog gam/_yid la byed dam/_kun chub par byed dam/_
[\[163a.2\]]gzhan dag la'ang rgya cher yang dag par ston na/_de'i lus la mes mi tshugs par 'gyur/_dug gis mi tshugs pa yin/_rgyal po'i chad pas ma yin/_rkun po'i chad pas ma yin te/_dus ma yin par 'chi ba'i dus byed par yang mi 'gyur zhing nges par mya ngan las 
[\[163a.3\]]'das par nye bar 'gro bar 'gyur ro/_/gang dang gang du skyes par yang /_/mtshan mo bzang po'i mdo bklags na/_/skye ba dran dang dgra bcom dang /_/dbang phyug tu yang nges par 'gyur/_/lan cig gis ni gnas kun tu/_/dus min 'chi dang bar ma dor/_/bdag gis 
[\[163a.4\]]bdag la mi sbyor bar/_/dus min 'chi dang chos ma yin/_/sems can thams cad srung zhing sel/_/nad dang mya ngan 'jigs skye dang /_/rmi lam mi shis mya ngan du/_/brjod na dpal du byed par 'gyur/_/gang gis bris te skyes pa dang /_/bud med lus la btags na ni/_/
[\[163a.5\]]skal pa bzang dang gzi brjid dang /_/de yi dpal yang skye bar 'gyur/_/lus dang ngag dang yid kyis su/_/mi dge cung zad gang byas pa/_/de dag thams cad bzang po'i mdos/_/dus ma yin par 'chi las skyob/_/rgyal po chu dang me dang glog_/chom po nad dang dgra dag 
[\[163a.6\]]dang /_/g.yul sprod pa dang 'thab par yang /_/bzang po dran na skyob par byed/_/rig pa bzang po 'di dang ni/_/gsang sngags 'di dag rtag brjod na/_/mi dag mi zhum dus kun tu/_/de bas 'di ni yid kyis brjod/_/'das pa dang /_ma byon pa dang /_da ltar byung ba'i de 
[\[163a.7\]]bzhin gshegs pa dgra bcom pa yang dag par rdzogs pa'i sangs rgyas rnams la phyag 'tshal lo/_/phyag 'tshal nas rig sngags 'di dag brjod par bya ste/_rig sngags 'dis bdag 'byor par gyur cig_/ta t+ya thA/_ni mi ni min d+ha re/_te mi ni min d+ha re/_ti mi ti ming ga li/_trai lo ka a 
[\[163b\]]
[\[163b.1\]]ba lo ka ni/_tri shu la d+ha ra Na/_a ku phi ni/_kri mI kri ti/_ki li ki li/_kud to kud to/_kud to kud si/_kurti ku pi ti/_bdag dang sems can thams cad lag na rdo rje dang lhan cig tu 'jigs pa thams cad dang /_nad thams cad dang /_dug thams cad dang /_
[\[163b.2\]]rims thams cad dang /_gdon thams cad dang /_gdug pas zin pa thams cad dang /_chom rkun thams cad dang /_mi dang /_mi ma yin pa thams cad dang /_'jigs pa dang /_gnod pa dang /_nad 'go ba thams cad dang /_'thab pa dang /_rnyog pa dang /_sdig pa dang /_
[\[163b.3\]]rtsod pa dang /_'gyed pa dang /_mtshang 'dru ba thams cad dang /_lus dang /_ngag dang /_yid kyis ngan par spyad pa thams cad dang /_thams cad du 'jigs pa thams cad las srungs shig_/srungs shig_/ta t+ya thA/_hi li mi li/_tsi li/_i li/_mi li/_pi sha tsi pA r+Na sha 
[\[163b.4\]]ba ri tsi li tsi li swA hA/_bcom ldan 'das kyis de skad ces bka' stsal nas/_dge slong de dag dang /_thams cad dang ldan pa'i 'khor de dag dang /_lha dang /_mi dang /_lha ma yin dang /_nam mkha' lding dang /_dri za dang /_mi'am ci dang /_lto 'phye chen po dang /_gnod 
[\[163b.5\]]sbyin chen po dang /_srin po dang /[ {]yi dgas [,]yi dwags [}]dang /_sha za dang bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa mtshan mo bzang po zhes bya ba'i mdo rdzogs so//_//
[\[163b.6\]{D314}]@##/_/rgya gar skad du/_ta mo ba na mu kha nA ma sU tra/_bod skad du/_mun gyi nags tshal gyi sgo zhes bya ba'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod 
[\[163b.7\]]pa na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de nas de'i tshe ngam grog gsum po zhes bya ba'i ljongs kyi skye bo dag gi nang nas ri khrod kyi grong zhig na/_bram ze la ba can zhes bya ba spun bu 'dod pa'i phyir bram ze'i rdo leb la dka' thub byed de/
[\[164a\]]
[\[164a.1\]]lha stong phrag brgya la bu slong zhing gsol ba 'debs pa dang la ba can la bu btsas pa ni ming rab mthong zhes btags so/_/nu bo la btsas pa ni dga' bo zhes btags so/_/gang gi nyin mo rab mthong btsas pa de'i nyin mo bram ze lnga brgya la bu lnga brgya btsas te/_de 
[\[164a.2\]]dag rim bzhin du bu cher skyes pa dang /_rab mthong la sogs pa lnga brgya lhan cig tu rig pa dag slob pa na/_rab mthong la sogs pa rig pa'i gnas thams cad kyi pha rol tu son cing thams cad rdzogs par yang dag par byang bar gyur la/_bsod nams kyi tshogs yang 
[\[164a.3\]]dag pa las byung ba'i spyod pa mtshungs pa med pa stong phrag brgya snyed thob ste/_dbang byed pa gang gi dus su bram ze ma Na ba gcig yul dbus nas 'ongs te phyin nas phrad pa dang /_de la gsong por smras te gtam dag kyang byas nas nges par gang nas 'ongs pa yin zhes dris 
[\[164a.4\]]pa dang /_des smras pa yul dbus nas 'ongs pa yin te de yang grong khyer chen po drug go/_/de'i nang dag na tshad ma drug la mkhas shing ltas kyi bya ba drug la thogs pa med par brjod nus pa'i ston pa bco brgyad yod de de na chu klung yang 'bab bo/_/de ma yin pa bsod 
[\[164a.5\]]nams chen po dang ldan pa/_dge zhing shis pa/_'jig rten thams cad mkhyen pa/_sangs rgyas bcom ldan 'das kyang de na'o zhes byas pa dang /_rab mthong gis sgra de thos pa dang /_ba spu langs yid g.yos rab tu dga' ste der 'gro'o snyam nas/_pha'i gan du song ste 
[\[164a.6\]]phyin nas yab bdag ni yul dbus su mchi'o/_/de nas mu stegs pa dag las rgyal bar bgyi'o/_/mkhas par bgrangs pa dag dang nges par lhan cig smra bar bgyi'o zhes gsol pa dang /_phas de ltar gnang ngo /_/de nas bsod nams chen po sbyin pas dbang 
[\[164a.7\]]phyug chen po dang ldan pa/_sems can thams cad la gtong ba chen po can de lha dag gis bsrungs pa zhig pas lha dag nye bar 'ong zhing sngon du 'gro ste/_rab mthong chen po la mchod pa byos shig dang /_phan yon mang po dag gi 'bras bu chen po 'byung bar 'gyur ro/_/
[\[164b\]]
[\[164b.1\]]zhes sgra sgrogs shing song ba dang /_rim gyis lha dang mis mchod pa byas shing mnyan yod du phyin no/_/de nas lam gyis dub pa rta bstis te bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 
[\[164b.2\]]'khod do/_/de nas bcom ldan 'das kyis de dag la chos bstan pa mdzad de/_de'i 'khor lnga brgya po dag lta ba mchog tu 'dzin pa bshig bcom ste/_bden pa mthong ste de nyid du rab tu byung dge slong gi dngos po bzung ste/_nyon mongs pa thams cad bcom nas dgra 
[\[164b.3\]]bcom pa mngon du byas te dga' bo ni ma gtogs so/_/skye bo mang po kun gyis kyang chos khong du chud do/_/ston pa chen po rab mthong lta ba'i phyir lha la sogs pa dag kyang 'ongs te der phyin pa dang /_bcom ldan 'das kyis dge slong rnams la bka' stsal pa/_dge slong 
[\[164b.4\]]dag dge slong rab mthong 'di ni nga'i dge slong dang dge slong dag gi nyan thos dag la ji ltar lha dang mi mchod pa byed pa de dag gi nang na lha dang mis mchod par bya ba'i mchog ni dge slong rab mthong yin no zhes bcom ldan 'das kyis bka' stsal to/_/de nas dus de nyid du mi 
[\[164b.5\]]mjed kyi bdag po tshangs pa dang /_lha rnams kyi dbang po brgya byin dang /_'jig rten skyong ba bzhi dang /_gnod sbyin gyi sde dpon chen po nyi shu rtsa brgyad dang /_dri za'i rgyal po dang /_grul bum gyi sde dpon chen po la sogs pa rang rang gi gnas nas song ste/_tshe dang ldan pa 
[\[164b.6\]]rab mthong chen po ga la ba der song ste phyin nas phyogs gcig tu 'khod de mngon du phyogs thal mo sbyar te 'di skad ces smras so/_/kye btsun pa rab mthong chen po sngon gyi bcom ldan 'das yang dag par rdzogs pa'i sangs rgyas gshegs shing bzhugs pa'i gnas rang sangs 
[\[164b.7\]]rgyas kyi bzhugs gnas/_'dod chags dang bral ba dag gis gnas par bya ba drang srong gi gnas su gyur/_de kho na nyid nges par mkhyen nas 'das pa'i bskal pa dgu bcu rtsa gcig na yang dag par rdzogs pa'i sangs rgyas rnam par gzigs zhes bya ba 'jig rten du byung ste/_
[\[165a\]]
[\[165a.1\]]de'i tshe dge slong gsal ba zhes bya ba lha dang mis mchod pa'i mchog tu gyur pa de'i gnas kyang 'di lags te/_yul dbus las byang phyogs kyi sa mtshams kyi ri dung gi lte ba zhes bya ba ni ri de la rtswa'i rigs dung gi lte ba 'dra ba skye bas dung gi lte ba'i ri zhes bya bar 
[\[165a.2\]]btags par gyur/_ri de dang nye ba na nags shig na klu mo e ni zhes bya ba gnas pas ai ni'i nags zhes bya bar btags par gyur/_de na phug cig yod pa dang nye bar shing pa ti li zhes bya ba skye bas pa ti li'i phug ces btags par gyur pa de nyid du bcom ldan 'das yang 
[\[165a.3\]]dag par rdzogs pa'i sangs rgyas rnam par gzigs zhes bya ba/_'khor dgra bcom pa brgyad khri dang gshegs shing thabs cig tu bzhugs par gyur/_dge slong gsal ba yang de nyid na'o/_/de nas bcom ldan 'das 'khor dang bcas pa dag kyang rim pa bzhin du mya ngan 
[\[165a.4\]]las 'das/_bstan pa nub nas rang sangs rgyas bdun khri dag mngon par shes pa drug dang ldan pa dag mnyam du byung ste gshegs shing bzhugs par gyur/_rang sangs rgyas de dag kyang mya ngan las 'das nas drang srong drug khri mngon par shes pa lnga dang ldan pa dag kyang de 
[\[165a.5\]]nyid du gnas par gyur to/_/btsun pa rab mthong chen po de nas yang bskal pa drug cu rtsa gcig na bcom ldan 'das yang dag par rdzogs pa'i sangs rgyas gtsug tor can zhes bya ba 'jig rten du byung ste/_de'i dge slong rab gsal zhes bya ba lha dang mis mchod pa'i 
[\[165a.6\]]mchog tu gyur pa yang de nyid na'o/_/mtshams kyi ri de nyid la rtswa'i rigs ro hi tI zhes bya ba skye bas ro hi tI'i ri zhes bya bar btags par gyur/_klu mo gos med ces bya ba gnas pas gos med kyi nags zhes bya bar btags par gyur/_shing shir sha skye bas shing shir sha'i 
[\[165a.7\]]phug ces btags par gyur/_yang dag par rdzogs pa'i sangs rgyas gtsug tor can 'khor dgra bcom pa bdun khri dang yang der gshegs shing thabs cig tu bzhugs par gyur/_de dag kyang mya ngan las 'das bstan pa nub nas/_rang sangs rgyas drug khri yang der 
[\[165b\]]
[\[165b.1\]]gshegs shing bzhugs par gyur/_rang sangs rgyas de dag kyang mya ngan las 'das nas drang srong lnga khri yang mngon par shes pa lnga dang ldan pa de 'di nyid na gnas par gyur to/_/btsun pa rab mthong chen po de nas yang bskal pa sum cu rtsa gcig na yang dag par 
[\[165b.2\]]rdzogs pa'i sangs rgyas thams cad skyob ces bya ba 'jig rten du byung ste/_de'i dge slong chos gsal zhes bya ba lha dang mis mchod pa'i mchog tu gyur pa yang de nyid na'o/_/mtshams kyi ri de la rtswa rigs b+ha sa b+ha sa zhes bya ba skye bas b+ha sa b+ha'i ri zhes btags par gyur/_
[\[165b.3\]]klu mo brag ces bya ba gnas pas brag gi nags zhes btags par gyur/_shing a shwad tha skye bas a shwad tha'i phug ces btags par gyur/_yang dag par rdzogs pa'i sangs rgyas thams cad skyob 'khor dgra bcom pa drug khri dang de nyid du gshegs shing 
[\[165b.4\]]thabs cig tu bzhugs par gyur/_de dag mya ngan las 'das bstan pa nub nas rang sangs rgyas lnga khri yang gshegs shing bzhugs par gyur/_rang sangs rgyas de dag kyang mya ngan las 'das nas drang srong mngon par shes pa lnga dang ldan pa bzhi khri yang gnas par 
[\[165b.5\]]gyur to/_/'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo bzhi khri thub pa na/_yang dag par rdzogs pa'i sangs rgyas log par dad sel zhes bya ba 'jig rten du byung ste/_de'i dge slong chos ldan zhes bya ba lha dang mis 
[\[165b.6\]]mchod pa'i mchog tu gyur pa yang de nyid na'o/_/mtshams kyi ri'i rtswa'i rigs kau shi ka zhes bya ba skye bas kau shi ka'i ri zhes btags par gyur/_sprin ces bya ba'i klu mo gcig gnas pas sprin gyi nags zhes btags par gyur/_shing u dum ba ra skye bas u dum 
[\[165b.7\]]pA ra'i phug ces btags par gyur/_yang dag par rdzogs pa'i sangs rgyas log par dad sel 'khor dgra bcom pa lnga khri dang thabs cig tu gshegs shing zhugs par gyur/_de dag kyang mya ngan las 'das nas mngon par shes pa lnga dang ldan pa drang srong sum 
[\[166a\]]
[\[166a.1\]]khri yang de na gnas par gyur to/_/'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo sum khri thub pa na yang dag par rdzogs pa'i sangs rgyas gser thub ces bya ba 'jig rten du byung ste/_de'i dge slong 
[\[166a.2\]]chos 'phags zhes bya ba lha dang mis mchod pa'i mchog tu gyur pa yang de nyid na'o/_/mtshams kyi ri de la rtswa'i rigs kha dog ljang lo can zhes bya ba skye bas kha dog ljang lo ri zhes btags par gyur/_thig le zhes bya ba'i klu mo gnas pas thig le'i nags zhes btags par 
[\[166a.3\]]gyur/_shing ka pi ta skye bas ka pi ta'i phug ces btags par gyur/_yang dag par rdzogs pa'i sangs rgyas gser thub 'khor dgra bcom pa bzhi khri dang gshegs shing thabs cig tu bzhugs par gyur/_de dag kyang mya ngan las 'das bstan pa nub nas/_rang 
[\[166a.4\]]sangs rgyas sum khri yang gshegs shing bzhugs par gyur/_rang sangs rgyas de dag kyang mya ngan las 'das nas mngon par shes pa lnga dang ldan pa drang srong nyi khri yang de nyid na gnas par gyur to/_/'dir ni btsun pa rab mthong chen po sngon byung ba bskal pa bzang po 'di nyid 
[\[166a.5\]]la skye dgu'i tshe lo nyi khri thub pa na yang dag par rdzogs pa'i sangs rgyas 'od srung zhes bya ba 'jig rten du byung ste/_de'i dge slong she Do ka zhes bya ba lha dang mis mchod pa'i mchog tu gyur pa yang de nyid na'o/_/mtshams kyi ri la rtswa'i rigs zla ba zhes bya ba skye bas zla ba'i ri 
[\[166a.6\]]zhes btags par gyur/_klu mo rgyal ba zhes bya ba gnas pas rgyal ba'i nags zhes bya bar btags par gyur/_shing 'dzam bu zhes bya ba skye bas 'dzam bu'i phug ces btags par gyur/_yang dag par rdzogs pa'i sangs rgyas 'od srung 'khor dgra bcom pa nyi 
[\[166a.7\]]khri dang gshegs shing thabs cig tu bzhugs par gyur/_de dag kyang mya ngan las 'das bstan pa nub nas/_rang sangs rgyas khri lnga stong gshegs shing bzhugs par gyur/_rang sangs rgyas de dag kyang mya ngan las 'das nas mngon par shes pa lnga dang ldan pa drang 
[\[166b\]]
[\[166b.1\]]srong khri gnas par gyur to/_/'dir ni btsun pa rab mthong chen po bskal pa bzang po 'di nyid la skye dgu'i tshe lo brgya thub pa na yang dag par rdzogs pa'i sangs rgyas shAkya thub pa 'jig rten du byung ste/_'phags pa rab mthong chen po khyod lha dang mis mchod pa'i mchog tu 
[\[166b.2\]]gyur pa yang 'di nyid na'o/_/mtshams kyi ri la rtswa'i rigs u shi sha skye bas u shi'i ri zhes btags par gyur/_klu mo ta ma zhes bya ba gnas pas ta ma'i nags tshal zhes btags par gyur/_shing a mra skye bas a mra'i phug ces da ltar btags pa yin te/_btsun 
[\[166b.3\]]pa rab mthong chen po u shi sha'i ri brag 'di nyid du thugs brtse bar dgongs te bzhugs pa ni legs so/_/de nas yang tshangs pa dang /_lha'i dbang po brgya byin dang /_'jig rten skyong ba dag gis gnas brtan chen po'i rkang pa la phyag 'tshal te thal mo sbyar ba byas nas 
[\[166b.4\]]rab tu gus pas 'di skad ces smras so/_/thugs brtse ba can nags 'di ni gshegs shing bzhugs pa'i gnas yin te/_bdag cag kyang nye gnas bgyid la gzhan dag kyang gzung du gsol/_de ni snyan par grags shing legs te chu ni gzigs par dbyung bar 'tshal 
[\[166b.5\]]lo zhes gsol ba btab po/_/gzhan yang gnod sbyin gyi sde dpon brgyad po 'di dag ste/_sing ga la zhes bya ba dang /_chos skyong zhes bya ba dang /_don grub ces bya ba dang /_gzhan las rgyal zhes bya ba dang /_glang rna zhes bya ba dang /_dbyig rna ba zhes bya ba dang /_chos 
[\[166b.6\]]ldan zhes bya ba dang /_chos 'phags zhes bya bas kyang gnas brtan chen po'i rkang pa la phyag 'tshal te thal mo sbyar nas rab tu gus pas 'di skad ces smras so/_/thugs brtse ba can nags de ni gshegs shing bzhugs pa'i gnas yin te bdag cag kyang nye gnas bgyid la 
[\[166b.7\]]gzhan dag kyang gzung du gsol/_de ni snyan par grags shing legs te chu ni gzigs par dbyung bar 'tshal lo zhes gsol ba btab/_/gzhan yang gnod sbyin ma chen mo brgyad 'di dag ste/_a shi Di zhes bya ba dang /_bu [{]mangs [,]mang [}]zhes bya ba dang /_'phyang ma zhes bya ba dang /_
[\[167a\]]
[\[167a.1\]]rab tu 'phyang ma dang /_drag mo zhes bya ba dang /_gtum mo zhes bya ba dang /_mdung thung 'dzin ces bya ba dang /_bar snang ma zhes bya bas kyang gnas brtan chen po'i rkang pa la phyag 'tshal te thal mo sbyar ba byas nas rab tu gus pas 'di skad ces smras so/_/
[\[167a.2\]]thugs brtse ba can nags de ni gshegs shing bzhugs pa'i gnas yin te/_bdag cag kyang nye gnas bgyid la gzhan dag kyang gzung du gsol/_de ni snyan par grags shing legs te chu ni gzigs par dbyung bar 'tshal lo zhes gsol ba btab po/_/de bzhin 
[\[167a.3\]]du gzhan yang klu chen po brgyad po 'di dag ste/_ser skya zhes bya ba dang /_dri ma zhes bya ba dang /_chu ldan zhes bya ba dang /_drag shul zhes bya ba dang /_lha'i bang rim zhes bya ba dang /_bum pa'i bang rim zhes bya ba dang /_nye ba'i klu zhes bya ba dang /_o Da su ta zhes bya 
[\[167a.4\]]bas kyang gnas brtan chen po'i rkang pa la phyag 'tshal te/_thal mo sbyar ba byas nas rab tu gus pas 'di skad ces smras so/_/thugs brtse ba can nags de ni gshegs shing bzhugs pa'i gnas yin te/_bdag cag kyang nye gnas bgyid la gzhan dag kyang gzung du 
[\[167a.5\]]gsol/_de ni snyan par grags shing legs te/_chu ni gzigs par dbyung bar 'tshal lo zhes gsol ba btab po/_/gzhan yang klu mo brgyad po 'di dag ste/_/mun zhes bya ba dang /_'gro 'dod ces bya ba dang /_mthong mo zhes bya ba dang /_grang mo zhes bya ba dang /_khur 
[\[167a.6\]]drang mo zhes bya ba dang /_lab 'thor ma zhes bya ba dang /_sna tshogs sde zhes bya ba dang /_dri za mo zhes bya ba dag gis kyang gnas brtan chen po'i rkang pa la phyag 'tshal te/_thal mo sbyar ba byas nas rab tu gus pas 'di skad ces smras so/_/thugs brtse ba can nags de 
[\[167a.7\]]ni gshegs shing bzhugs pa'i gnas yin te/_bdag cag kyang nye gnas bgyid la gzhan dag kyang gzung du gsol/_de ni snyan par grags shing legs te chu ni gzigs par dbyung bar 'tshal lo zhes gsol ba btab pa dang /_tshe dang ldan pa rab mthong chen pos cang mi smra bar 
[\[167b\]]
[\[167b.1\]]dang du blangs so/_/lha dang /_lha ma yin dang /_nam mkha' lding dang /_mi 'am ci dang /_dri za dang /_lto 'phye chen po la sogs pa de dag gis tshe dang ldan pa rab mthong chen pos cang mi smra bas dang du blangs par rig nas dga' mgu yi rangs par gyur to/_/de nas tshe 
[\[167b.2\]]dang ldan pa rab mthong chen pos ston pa'i zhal du lta ba mthong nas ta ma sa'i nags su song ste/_phyin nas bla gab med par 'greng ste gaN DI brdungs te gaN DI'i sgra des 'dzam bu'i gling khyab par sgra grags par gyur pa na dge slong dag gis sgra thos te sems pa la zhugs pa dang /_
[\[167b.3\]]sgra 'di ni mun gyi nags nas byung ngo snyam mo/_/de yang sngon gyi yang dag par rdzogs pa'i sangs rgyas dag gi bzhugs gnas/_rang sangs rgyas rnams kyis gnas bcas pa/_'dod chags dang bral ba dag dang drang srong dag gi gnas su gyur pa yin la da ltar yang de kho na 
[\[167b.4\]]btsun pa rab mthong chen po yin par go zhing shes nas mthong ste/_dgra bcom pa khri brgyad stong snyed kyis mun gyi nags su phyin te dbyar gyi gnas pa yang bcas/_tshangs pa lha'i dbang po dang /_'jig rten skyong ba de dag gis de bzhin gshegs pa'i dbu skra dang sen mo khyer te/_
[\[167b.5\]]'ongs nas dbu skra dang sen mo'i mchod rten zhig bzhengs su gsol/_gtsug lag khang zhig kyang brtsigs/_rdo rje'i gtsug lag khang du mtshan gsol/_mi mjed kyi bdag po tshangs pa dang /_'jig rten skyong ba bzhes kyang so so nas gtsug lag khang re re bzhengs su gsol/_
[\[167b.6\]]lo dang po la lha rnams kyis gnas bcas/_lha'i dbang po brgya byin gyis rang gi lag nas lo gcig gi chos gos la sogs pa yo byad kyi rin sbyar/_lha'i bu mo bde sogs kyis dge slong re re zhing ras yug re re chos gos kyi rgyu yang phul/_de nas tshe dang ldan pa rab mthong 
[\[167b.7\]]chen po gnas khang du lha'i 'khor gyis bskor te gnas bcas pa na 'di skad ces smras so/_/gnas bcas pa 'di yun ring gnas bcas par 'gyur ba'i phyir lha dang mi'i grong khyer gnas bca' ba'i phyir rgyal rigs rtsub po zhes bya ba la sogs pa'i mi rnams la chos bstan pas 
[\[168a\]]
[\[168a.1\]]yid rab tu dga' zhing dad par gyur te/_rgyal po chen po rtsub pos dkon mchog gsum la skyabs su 'gro ba byas gzhan dag kyang dad par gyur te/_phug lnga brgya'i las kyang byas/_drang srong mngon par shes pa lnga dang ldan pa lnga brgya yang rab tu 
[\[168a.2\]]byung ste/_dgra bcom pa mngon du byas/_gnas de na bram ze smra ba la mkhas pa cig yod pa de las rgyal bar gyur te btul nas rab tu byung ste/_des kyang dgra bcom pa mngon du byas te/_ta ma sa'i nags na tshe dang ldan pa rab mthong chen po la sogs pa dgra bcom pa 
[\[168a.3\]]khri brgyad snyed gnas bcas so zhes/_rgyal po'i pho brang 'khor dang grong khyer dang /_grong khyer kun tu grags par gyur/_rgyal po rtsub po la sogs pa mi rnams ni 'phags pa'i dge 'dun gyi slad du nyin re bzhin du dar ba 'bul mi ma yin pa dag ni de bzhin du zhun mar 'bul bar byed/_
[\[168a.4\]]gzhan yang dga' ba dang /_dang bas mgu zhing rangs pas legs par las dang bya ba yang byed do/_/de bzhin du klu dag gis dga' ba dang mgu bas tha dad pa'i bye brag [{]bcwa [,]bco [}]brgyad kyi bza' ba dang /_bca' ba sbyar ba phul lo/_/gzhan yang 'di ltar skye dgu'i lus can sems 
[\[168a.5\]]bskyed pa 'di lta ste/_blon po dang rgyal rigs spyir 'dus te/_kun dga' ra ba zhig kyang byas te/_de dag tu me tog gi shing dang /_'bras bu'i shing mdzes pa 'di dag ste/_a mra'i shing dang /_pa ti'i shing dang /_seng ldeng gi shing dang /_n+ya gro d+ha'i shing dang /_a shwad 
[\[168a.6\]]tha'i shing dang /_'bras bu gsum gyi shing dang /_me tog tsam pa ka'i shing dang /_u du ka'i shing dang /_ma du ka'i shing dang /_bil ba'i shing dang /_'bra ho'i shing dang /_'dzam bu'i shing dang /_du na'i shing dang /_chu shing la sogs pa dang /_me tog ma li ka dang /_kun da 
[\[168a.7\]]dang /_dza hi ka la sogs pa mdzes pa sna tshogs dge slong bde bar gnas pa dge ba'i phyogs byed pa dang 'thun pa zhig kyang byas te dge 'dun la phul lo/_/de nas dge slong dag the tshom skyes nas the tshom thams cad gcod pa sangs rgyas bcom ldan 'das la zhus pa/_btsun pa tshe 
[\[168b\]]
[\[168b.1\]]dang ldan pa rab mthong gis las ci bgyis na las gang yang rnam par smin pa phyug cing nor mang la longs spyod dang ldan pa'i rigs su skyes/_gzugs mdzes shing lha dang mis mchod pa'i mchog tu gyur/_bsod nams chen po dang ldan pa shes par 'tshal lags so zhes zhus 
[\[168b.2\]]pa dang /_bcom ldan 'das kyis bka' stsal pa/_dge slong dag 'das pa'i bskal pa dgu bcu rtsa gcig na yang dag par rdzogs pa'i sangs rgyas rnam par gzigs zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes 
[\[168b.3\]]bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_rgyal po gnyen ldan gyi khab na bzhugs te/_dus de'i tshe zhal zhal mkhan gyi rigs las phyug pa ga ge mo zhes bya ba zhig gis rnam par 
[\[168b.4\]]gzigs kyi slad du gtsug lag khang brtsigs te/_me tog dang 'bras bu'i shing legs par btsugs te/_kun tu dri bsung gi ngad dang ldan pa 'byung bar 'gyur te phul/_ston pa de nyid kyi bstan pa la yang rab tu byung /_yang dag par rdzogs pa'i sangs rgyas rnam 
[\[168b.5\]]par gzigs mya ngan las 'das nas sku gdung gi mchod rten gyi rmang gi 'og tu rin po che'i rdo ring cig bsgreng ngo /_/zhal zhal mkhan gyi rigs las rab tu byung ba de'i 'khor mang po yang rjes su yi rang zhing mos par gyur te/_khyed ston pa la mos par gyur pa de bzhin du 
[\[168b.6\]]bdag cag kyang dad cing mos par bgyid de/_ston pa'i bka' bzhin du bgyid cing mnyes par bgyid la mi mnyes par ma gyur cig ces smon lam btab bo/_/dge slong dag ji snyam du sems de'i tshe de'i dus na zhal zhal mkhan gang yin pa de ni tshe dang ldan pa rab mthong chen po nyid 
[\[168b.7\]]yin la/_skye dgu'i lus can de dag ni da ltar gyi lha dang mi 'di dag yin te da ltar yang 'dul bar byed pa yin no/_/gzhan yang bcom ldan 'das 'od srung gi bstan pa la rab tu byung ste/_de'i mkhan po ni lha dang mis mchod pa'i mchog tu gyur pa yin te ji ltar bdag gi mkhan 
[\[169a\]]
[\[169a.1\]]po lha dang mis mchod pa'i mchog tu gyur pa de bzhin du bdag kyang yang dag par rdzogs pa'i sangs rgyas shAkya thub pa'i bstan pa la lha dang mis mchod pa'i mchog tu gyur cig ces smon lam btab bo/_/des na da ltar lha dang mis mchod pa'i mchog tu 
[\[169a.2\]]gyur pa yin no/_/de lta bas na dge slong dag gcig tu gnag pa'i las ni rnam par smin pa yang gcig tu gnag go/_/rab tu dkar ba las ni dkar ba'o/_/'dres pa la ni 'dres pa'o/_/de bas na dge slong dag rab tu gnag pa dang 'dres ma dag ni spongs shig_/
[\[169a.3\]]rab tu dkar ba dag la spyad par bya ste/_dge slong dag de bzhin du bslab par gyis shig_/bcom ldan 'das kyis de skad ces bka' stsal pa dang /_dge slong de dag bcom ldan 'das kyis bshad pa yid la byed de mngon par dga'o/_/mun gyi nags tshal gyi sgo zhes 
[\[169a.4\]]bya ba'i mdo rdzogs so//_//byang phyogs rgyud kyi phreng ba'i mdo khri pa'i nang nas yul za len dra'i byang phyogs kyi mtshams kyi ri/_u shi ri'i bsngags pa'o//[ {D315}]@##/_/rgya gar skad du/_pi tr-i mA tr-i sU tra/_
[\[169a.5\]]bod skad du/_/pha ma'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag 
[\[169a.6\]]mgon med zas sbyin gyi kun dga' ra ba na bzhugs so/_/der bcom ldan 'das kyis bka' stsal pa/_dge slong dag khyim gang dag na/_pha ma gnyis la legs par ri mo byed pa dang /_legs par g.yog byed pa'i khyim de dag ni tshangs pa dang ldan pa yin no/_/de ci'i 
[\[169a.7\]]phyir zhe na/_dge slong dag rigs kyi bu'i pha ma gnyis ni rigs pa'i sgo nas tshangs pa dang 'dra ba'i phyir ro/_/dge slong dag khyim gang dag na pha ma gnyis la legs par ri mo byed pa dang /_legs par mchod pa byed pa dang /_legs par g.yog byed pa'i khyim de dag ni slob 
[\[169b\]]
[\[169b.1\]]dpon dang ldan pa yin no/_/de ci'i phyir zhe na/_dge slong dag rigs kyi bu'i pha ma gnyis ni rigs pa'i sgo nas slob dpon dang 'dra ba yin pa'i phyir ro/_/dge slong dag khyim gang dag na pha ma gnyis la legs par ri mor byed pa dang /_legs par mchod pa byed pa dang /_
[\[169b.2\]]legs par g.yog byed pa'i khyim de dag ni kun tu sbyin pa'i 'os su gyur pa dang ldan pa yin no/_/de ci'i phyir zhe na/_dge slong dag rigs kyi bu'i pha ma gnyis ni rigs pa'i sgo nas kun tu sbyin pa'i 'os su gyur pa yin pa'i phyir ro/_/dge slong dag khyim gang dag na 
[\[169b.3\]]pha ma gnyis la legs par ri mo byed pa dang /_legs par mchod pa byed pa dang /_legs par g.yog byed pa'i khyim de dag ni mi dang ldan pa yin no/_/de ci'i phyir zhe na/_dge slong dag rigs kyi bu'i pha ma gnyis ni rigs pa'i sgo nas mi dang 'dra ba'i phyir ro/_/
[\[169b.4\]]dge slong dag khyim gang dag na pha ma gnyis la legs par ri mo byed pa dang /_legs par mchod pa byed pa dang /_legs par g.yog byed pa'i khyim de dag ni lha dang ldan pa yin no/_/dge slong dag rigs kyi bu'i pha ma gnyis ni rigs pa'i sgo nas lha dang 'dra ba'i 
[\[169b.5\]]phyir ro/_/bcom ldan 'das kyis de skad ces bka' stsal te/_bde bar gshegs pas de skad gsungs nas ston pas gzhan yang 'di skad ces bka' stsal to/_/pha ma gnyis ni tshangs pa ste/_/de bzhin dang po slob dpon yin/_/bu yi kun sbyin 'os gyur pa/_/mi yang 
[\[169b.6\]]yin la lha yang yin/_/de phyir de gnyis phyag gi gnas/_/dril ba dang ni khrus rnams dang /_/rkang pa dag kyang bsku ba dang /_/yang na zas dang skom rnams dang /_/gos dang mal stan rnams kyis/_/mkhas pa dag gis bkur sti bya/_/pha ma dag la bkur byas pa/_/des na mkhas pa de 
[\[169b.7\]]dag ni/_/'dir yang smad pa med 'gyur la/_/shi na'ang mtho ris 'gro bar 'gyur/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon par bstod do/_/pha ma'i mdo rdzogs so//_//_
[\[170a\]]
[\[170a.1\]{D316}]@##/_/rgya gar skad du/_ar+ya tsa tUHsat+ya sU tra/_/bod skad du/_'phags pa bden pa bzhi'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das dmar bu can gyi grong khyer dang 
[\[170a.2\]]rgyal po'i khab kyi bar gyi dbus na rgyal po'i gnas 'od ma'i dbyug pa can nub mo nye bar rten cing dge slong gi dge 'dun chen po dang thabs cig tu bzhugs so/_/de nas bcom ldan 'das kyis dge slong rnams la bka' stsal pa/_dge slong dag nga dang khyed cag kho nas 'phags 
[\[170a.3\]]pa'i bden pa bzhi po de dag ma shes ma mthong /_khong du ma chud/_so sor ma rtogs pas lam ring po 'dir rgyug cing 'khor bar gyur to/_/bzhi po de gang zhe na/_nga dang khyed cag kho nas sdug bsngal 'phags pa'i bden pa ma shes ma mthong /_khong du ma chud so sor ma 
[\[170a.4\]]rtogs pas lam ring po 'dir rgyug cing 'khor bar gyur to/_/nga dang khyed cag kho nas sdug bsngal kun 'byung 'phags pa'i bden pa ma shes ma mthong /_khong du ma chud/_so sor ma rtogs pas lam ring po 'dir rgyug cing 'khor bar gyur to/_/nga dang khyed cag kho 
[\[170a.5\]]nas sdug bsngal 'gog pa 'phags pa'i bden pa ma shes ma mthong /_khong du ma chud/_so sor ma rtogs pas lam ring po 'dir rgyug cing 'khor bar gyur to/_/nga dang khyed cag kho nas sdug bsngal 'gog par 'gro ba'i lam 'phags pa'i bden pa ma shes ma mthong /_
[\[170a.6\]]khong du ma chud/_so sor ma rtogs pas lam ring po 'dir rgyug cing 'khor bar gyur to/_/dge slong dag ngas sdug bsngal 'phags pa'i bden pa rjes su rtogs shing so sor rtogs te srid pa'i sred pa bcad pas 'khor ba'i skye ba zad de da ni srid pa gzhan med do/_/ngas 
[\[170a.7\]]sdug bsngal kun 'byung 'phags pa'i bden pa rjes su rtogs shing so sor rtogs te/_srid pa'i sred pa de bcad pas 'khor ba'i skye ba zad de/_da ni srid pa gzhan med do/_/ngas sdug bsngal 'gog pa 'phags pa'i bden pa rjes su rtogs shing so sor rtogs te/_/srid 
[\[170b\]]
[\[170b.1\]]pa'i sred pa de bcad pas 'khor ba'i skye ba zad de/_da ni srid pa gzhan med do/_/ngas sdug bsngal 'gog par 'gro ba'i lam 'phags pa'i bden pa rjes su rtogs shing so sor rtogs te/_srid pa'i sred pa de bcad pas 'khor ba'i skye ba zad de/_da ni srid pa 
[\[170b.2\]]gzhan med do/_/bcom ldan 'das kyis de skad ces bka' stsal te/_/bde bar gshegs pas de skad gsungs nas ston pas gzhan yang 'di skad ces bka' stsal to/_/nga dang khyed cag kho na yis/_/'phags pa'i bden pa bzhi po dag_/ji lta ba bzhin ma mthong 
[\[170b.3\]]bas/_/lam ring du ni 'khor bar gyur/_/bden pa de dag mthong nas ni/_/srid pa'i sred pa bcad nas su/_/'khor ba'i skye ba zad pas na/_/da ni srid pa gzhan med do/_/bcom ldan 'das kyis de skad ces bka' stsal pa dang /_dge slong de dag yi rangs te/_
[\[170b.4\]]bcom ldan 'das kyis gsungs pa la mngon par bstod do//_//'phags pa bden pa bzhi'i mdo rdzogs so//_//[{D317}]@##/_/rgya gar skad du/_a R+tha bi ni sh+tsa ya nA ma d+ha rma pa r+yA ya/_bod skad du/_don rnam par nges pa zhes 
[\[170b.5\]]bya ba'i chos kyi rnam grangs/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na shar phyogs kyi kun dga' ra ba [{]ri dgas [,]ri dwags [}]'dzin gyi ma'i khang pa na dge slong stong nyis 
[\[170b.6\]]brgya lnga bcu'i dge slong gi dge 'dun chen po dang /_thabs cig tu bzhugs so/_/de nas bcom ldan 'das kyis sprin ltar zab cing snyan la rgya che ba'i tshangs pa'i dbyangs kyis dge slong rnams la bka' stsal pa/_dge slong dag khyed la chos bshad par bya ste/_tshangs 
[\[170b.7\]]par spyod pa/_thog mar dge ba/_bar du dge ba/_tha mar dge ba/_don bzang po/_/tshig 'bru bzang po/_/ma 'dres pa/_yongs su rdzogs pa/_yongs su dag pa/_yongs su byang ba 'di lta ste/_don rnam par nges pa zhes bya ba'i chos kyi rnam grangs yang dag par 
[\[171a\]]
[\[171a.1\]]rab tu bshad par byas/_de legs par rab tu nyon la yid la zung shig dang bshad do/_/dge slong dag gis bcom ldan 'das legs so zhes gsol te/_bcom ldan 'das kyi ltar nyan pa dang /_bcom ldan 'das kyis de dag la 'di skad ces 
[\[171a.2\]]bka' stsal to/_/dge slong dag don rnam par nges pa zhes bya ba'i chos kyi rnam grangs de gang zhe na/_'di lta ste/_phung po lnga dang /_nye bar len pa'i phung po lnga dang /_khams [{]bcwa [,]bco [}]brgyad dang /_skye mched bcu gnyis dang /_rten cing 'brel par 'byung ba yan lag bcu 
[\[171a.3\]]gnyis dang /_'phags pa'i bden pa bzhi dang /_dbang po nyi shu rtsa gnyis dang /_bsam gtan bzhi dang /_tshangs pa'i gnas pa bzhi dang /_lam bzhi dang /_ting nge 'dzin bsgom pa bzhi dang /_dran pa nye bar gzhag pa bzhi dang /_yang dag par spong ba bzhi dang /_
[\[171a.4\]]rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang /_dbugs rngub pa dang 'byung ba dran pa rnam pa bcu drug dang /_rgyun du zhugs pa'i yan lag bzhi dang /_de bzhin 
[\[171a.5\]]gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_skyes bu chen po'i mtshan sum cu rtsa gnyis dang /_dpe byad bzang po brgyad cu ste/_dge slong dag 'di ni don rnam par nges 
[\[171a.6\]]pa'i chos kyi rnam grangs mdor bstan pa'o/_/dge slong dag de la phung po lnga gang zhe na/_'di lta ste/_gzugs kyi phung po dang /_tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po ste/_dge slong dag 'di dag ni phung po 
[\[171a.7\]]lnga'o/_/dge slong dag de la nye bar len pa'i phung po lnga gang zhe na/_'di lta ste/_gzugs nye bar len pa'i phung po dang /_tshor ba nye bar len pa'i phung po dang /_'du shes nye bar len pa'i phung po dang /_'du byed nye bar len pa'i phung po dang /_rnam par shes pa nye bar len pa'i 
[\[171b\]]
[\[171b.1\]]phung po ste/_dge slong dag 'di dag ni nye bar len pa'i phung po lnga'o/_/dge slong dag de la khams [{]bcwa [,]bco [}]brgyad gang zhe na/_'di lta ste/_mig gi khams dang /_gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams 
[\[171b.2\]]dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus 
[\[171b.3\]]kyi rnam par shes pa'i khams dang /_yid kyi khams dang /_chos kyi khams dang /_yid kyi rnam par shes pa'i khams te/_dge slong dag 'di dag ni khams [{]bcwa [,]bco [}]brgyad ces bya'o/_/dge slong dag de la skye mched bcu gnyis gang zhe na/_'di lta ste/_mig nang gi 
[\[171b.4\]]skye mched dang /_gzugs phyi'i skye mched dang /_rna ba nang gi skye mched dang /_sgra phyi'i skye mched dang /_sna nang gi skye mched dang /_dri phyi'i skye mched dang /_lce nang gi skye mched dang /_ro phyi'i skye mched dang /_lus nang gi skye mched dang /_reg bya phyi'i skye mched dang /_yid nang 
[\[171b.5\]]gi skye mched dang /_chos phyi'i skye mched de/_/dge slong dag 'di dag ni skye mched bcu gnyis zhes bya'o/_/dge slong dag de la rten cing 'brel par 'byung ba yan lag bcu gnyis gang zhe na/_'di lta ste/_ma rig pa'i rkyen gyis 'du byed rnams/_'du byed kyi rkyen gyis 
[\[171b.6\]]rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen 
[\[171b.7\]]gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar sdug bsngal gyi phung po chen po 'di 'ba' zhig 'byung bar 
[\[172a\]]
[\[172a.1\]]'gyur ro/_/ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 
[\[172a.2\]]'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga 
[\[172a.3\]]shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'gag par 'gyur te/_de ltar sdug bsngal gyi phung po chen po 'di 'ba' zhig 'gag par 'gyur ro/_/de la ma rig pa gang zhe na/_'di lta ste/_sngon gyi 
[\[172a.4\]]mtha' mi shes pa dang /_phyi ma'i mtha' mi shes pa dang /_sngon dang phyi ma'i mtha' mi shes pa dang /_nang mi shes pa dang /_phyi mi shes pa dang /_nang dang phyi mi shes pa dang /_las mi shes pa dang /_rnam par smin pa mi shes pa dang /_las dang rnam par smin pa mi shes 
[\[172a.5\]]pa dang /_legs par byas pa'i las mi shes pa dang /_nyes par byas pa'i las mi shes pa dang /_legs par byas pa dang /_nyes par byas pa'i las mi shes pa dang /_rgyu mi shes pa dang /_'bras bu mi shes pa dang /_rgyu dang 'bras bu mi shes pa dang /_rgyu las byung ba'i 
[\[172a.6\]]chos rnams mi shes pa dang /_rten cing 'brel par 'byung ba'i chos rnams mi shes pa dang /_sangs rgyas mi shes pa dang /_chos mi shes pa dang /_dge 'dun mi shes pa dang /_sdug bsngal mi shes pa dang /_kun 'byung ba mi shes pa dang /_'gog pa mi shes pa dang /_
[\[172a.7\]]lam mi shes pa dang dge ba dang /_mi dge ba'i chos rnams mi shes pa dang /_kha na ma tho ba dang bcas pa dang /_kha na ma tho ba med pa dang /_bsten par bya ba dang /_bsten par bya ba ma yin pa'i chos rnams mi shes pa dang /_reg pa'i skye mched drug de dag yang dag pa 
[\[172b\]]
[\[172b.1\]]ji lta ba bzhin mi shes pa dang /_mi mthong ba dang /_khong du mi chud pa dang /_mngon par mi rtog pa dang /_mun pa dang /_kun tu rmongs pa dang /_ma rig pa'i mun pa ste/_'di ni ma rig pa zhes bya'o/_/ma rig pa'i rkyen gyis 'du byed rnams zhes bya ba la 'du byed 
[\[172b.2\]]rnams gang zhe na/_'du byed gsum ste/_lus kyi 'du byed dang /_ngag gi 'du byed dang /_yid kyi 'du byed do/_/lus kyi 'du byed gang zhe na/_dbugs rngub pa dang /_'byung ba ste/_/lus 'di ni lus las byung ba/_lus la rten pa/_lus dang 'brel pa/_lus la 
[\[172b.3\]]'bebs pa/_'jug pa ste/_de'i phyir dbugs rngub pa dang /_'byung ba dag lus kyi 'du byed rnams zhes bya'o/_/ngag gi 'du byed rnams gang zhe na/_rnam par brtags/_rnam par dpyad nas tshig smra'i/_rnam par ma brtags par ma yin/_rnam par ma dpyad par 
[\[172b.4\]]yin te/_de'i phyir rnam par rtog pa dang /_rnam par dpyod pa ni ngag gi 'du byed ces bya'o/_/yid kyi 'du byed rnams gang zhe na/_chags pa'i sems pa gang yin pa dang /_zhe sdang gi sems pa gang yin pa dang /_gti mug gi sems pa gang yin pa ste/_chos de 
[\[172b.5\]]ni sems las byung ba/_sems la rten pa/_sems dang 'brel pa/_sems la rten nas 'jug pas de'i phyir sems pa ni yid kyi 'du byed ces bya ste/_dge slong dag 'di dag ni 'du byed rnams zhes bya'o/_/'du byed kyi rkyen gyis rnam par shes pa zhes bya ba la/_
[\[172b.6\]]rnam par shes pa gang zhe na/_rnam par shes pa'i tshogs drug ste/_drug gang zhe na/_mig gi rnam par shes pa dang /_rna ba'i rnam par shes pa dang /_sna'i rnam par shes pa dang /_lce'i rnam par shes pa dang /_lus kyi rnam par shes pa dang /_yid kyi rnam par 
[\[172b.7\]]shes pa ste/_'di dag ni rnam par shes pa'i tshogs drug go/_/rnam par shes pa'i rkyen gyis ming dang gzugs zhes bya ba de la/_ming dang gzugs gang zhe na/_ming ni gzugs can ma yin pa'i phung po bzhi ste/_tshor ba dang /_'du shes dang /_'du byed dang /_
[\[173a\]]
[\[173a.1\]]rnam par shes pa ste/_'di ni ming ngo /_/gzugs gang zhe na/_gzugs gang ci yang rung ste/_de thams cad 'byung ba chen po bzhi po dag ste/_sa'i khams dang /_chu'i khams dang /_me'i khams dang /_rlung gi khams so/_/sa'i khams gang zhe 
[\[173a.2\]]na/_gang lci ba dang /_sra ba dang /_rtsub pa'o/_/chu'i khams gang zhe na/_gang gsher ba dang /_rlan pa'o/_/me'i khams gang zhe na/_gang tsha ba dang /_yongs su smin par byed pa'o/_/rlung gi khams gang zhe na/_gang bskum pa dang /_slong ba dang /_yang zhing 
[\[173a.3\]]g.yo ba'o/_/gzugs 'di dang /_snga ma'i ming gnyis gcig tu bsdus te ming dang gzugs zhes bya'o/_/ming dang gzugs kyi rkyen gyis skye mched drug ces bya ba la/_skye mched drug gang zhe na/_mig gi skye mched dang /_rna ba'i skye mched dang /_
[\[173a.4\]]sna'i skye mched dang /_lce'i skye mched dang /_lus kyi skye mched dang /_yid kyi skye mched de/_'di ni skye mched drug ces bya'o/_/skye mched drug gi rkyen gyis reg pa zhes bya ba la/_reg pa gang zhe na/_reg pa'i tshogs drug ste/_drug gang zhe na/_mig gi 'dus te reg pa dang /_rna ba dang /_
[\[173a.5\]]sna dang /_lce dang /_lus dang /_yid kyi 'dus te reg pa'o/_/reg pa'i rkyen gyis tshor ba zhes bya ba la/_tshor ba gang zhe na/_tshor ba'i tshogs drug ste/_drug gang zhe na/_mig gi 'dus te reg pa las byung ba'i tshor ba bde ba dang /_sdug bsngal ba dang /_sdug bsngal yang ma yin bde ba 
[\[173a.6\]]yang ma yin pa dang /_de bzhin du rna ba dang /_sna dang /_lce dang /_lus dang /_yid kyi 'dus te reg pa las byung ba'i tshor ba bde ba dang /_sdug bsngal ba dang /_sdug bsngal yang ma yin bde ba yang ma yin pa'o/_/tshor ba'i rkyen gyis sred pa zhes bya 
[\[173a.7\]]ba la/_sred pa gang zhe na/_sred pa'i tshogs drug ste/_/drug gang zhe na/_gzugs la sred pa dang /_sgra la sred pa dang /_dri la sred pa dang /_ro la sred pa dang /_reg bya la sred pa dang /_chos la sred pa'o/_/sred pa'i rkyen gyis len pa zhes bya ba la/_len pa gang zhe na/_len pa 
[\[173b\]]
[\[173b.1\]]bzhi ste/_bzhi gang zhe na/_'dod pa'i len pa dang /_lta ba'i len pa dang /_tshul khrims dang brtul zhugs kyi len pa dang /_bdag tu smra ba'i len pa'o/_/len pa'i rkyen gyis srid pa zhes bya ba la/_srid pa gang zhe na/_srid pa gsum mo/_/gsum gang zhe na/_'di lta ste/_
[\[173b.2\]]'dod pa'i srid pa dang /_gzugs kyi srid pa dang /_gzugs med pa'i srid pa'o/_/de la 'dod pa'i srid pa gang zhe na/_'og gi sems can dmyal ba chen po mnar med pa nas nye bar bzung ste gzhan 'phrul dbang byed kyi lha rnams kyi bar 'di ni 'dod pa'i srid pa zhes bya'o/_/
[\[173b.3\]]gzugs kyi srid pa gang zhe na/_tshangs ris kyi lha rnams nas nye bar bzung ste 'og min gyi lha rnams kyi bar 'di ni gzugs kyi srid pa zhes bya'o/_/gzugs med pa'i srid pa gang zhe na/_nam mkha' mtha' yas skye mched du nye bar 'gro ba'i lha rnams nas nye bar 
[\[173b.4\]]bzung ste 'du shes med 'du shes med min skye mched du nye bar 'gro ba'i lha rnams kyi bar 'di ni gzugs med pa'i srid pa zhes bya'o/_/srid pa'i rkyen gyis skye ba zhes bya ba la/_skye ba gang zhe na/_gang sems can de dang de dag sems can gyi ris de dang de dag tu skye ba dang /_
[\[173b.5\]]'jug pa dang /_rdzogs par skye ba dang /_mngon par 'grub pa dang /_phung po rnams 'byung ba dang /_skye mched rnams rab tu thob pa dang /_srog gi dbang po 'byung ba dang /_ris 'thun pa dang phrad pa ste/_'di ni skye ba zhes bya'o/_/skye ba'i rkyen gyis rga shi zhes bya ba la/_
[\[173b.6\]]rga ba gang zhe na/_spyi cer ba dang /_skra skya ba dang /_gnyer ma mang ba dang /_'khogs pa dang /_zhom pa dang /_sgur te gdung rten ltar dgu ba dang /_sgra ngar ngar por gyur cing dbugs rgyu ba'i lus su gyur pa dang /_lus sme ba lta bus gang ba dang /_lus mdun du dgu 
[\[173b.7\]]ba dang /_'khar ba la rten pa dang /_dbang po rnams yongs su smin pa dang /_yongs su zhig pa dang /_'du byed rnams rnyings pa dang /_shig shig por gyur pa dang /_blang ba dang /_zhan pa dang /_nyams pa dang /_yongs su nyams pa ste/_'di ni rga ba zhes bya'o/_/
[\[174a\]]
[\[174a.1\]]'chi ba gang zhe na/_gang sems can de dang de dag sems can gyi ris de dang de dag nas 'chi ba dang /_'pho ba dang /_zhig pa dang /_mi rtag par 'gyur ba dang /_'chi ba'i dus byed pa dang /_tshe nyams pa dang /_drod nyams pa dang /_srog gi dbang 
[\[174a.2\]]po 'gags pa dang /_phung po rnams 'dor ba 'di ni 'chi ba zhes bya ste/_'chi ba 'di dang snga ma'i rga ba de gnyis gcig tu bsdus nas rga shi zhes bya ste/_dge slong dag de ni rten cing 'brel bar 'byung ba yan lag bcu gnyis zhes bya'o/_/de la 'phags pa'i bden pa 
[\[174a.3\]]bzhi gang zhe na/_sdug bsngal 'phags pa'i bden pa dang /_sdug bsngal kun 'byung ba 'phags pa'i bden pa dang /_sdug bsngal 'gog pa 'phags pa'i bden pa dang /_sdug bsngal 'gog par 'gro ba'i lam 'phags pa'i bden pa'o/_/sdug bsngal 'phags pa'i 
[\[174a.4\]]bden pa gang zhe na/_skye ba'i sdug bsngal dang /_rga ba'i sdug bsngal dang /_na ba'i sdug bsngal dang /_'chi ba'i sdug bsngal dang /_sdug pa dang bral ba'i sdug bsngal dang /_mi sdug pa dang phrad pa'i sdug bsngal dang /_gang 'dod pa bcol te ma rnyed pa de yang sdug 
[\[174a.5\]]bsngal lo/_/mdor bsdus na nye bar len pa'i phung po lnga po dag ni sdug bsngal yin te/_'di ni sdug bsngal 'phags pa'i bden pa zhes bya'o/_/sdug bsngal kun 'byung ba 'phags pa'i bden pa gang zhe na/_gang 'di yang 'byung ba pa'i sred pa dang /_dga' ba'i 
[\[174a.6\]]'dod chags dang ldan pa dang /_de dang der mngon par dga' ba ste/_'di ni sdug bsngal kun 'byung ba 'phags pa'i bden pa zhes bya'o/_/sdug bsngal 'gog pa 'phags pa'i bden pa gang zhe na/_gang yang 'byung ba pa'i sred pa dang /_dga' ba'i 'dod chags dang ldan 
[\[174a.7\]]pa dang /_de de dang der mngon par dga' ba de nyid ma lus par spangs pa dang /_nges par spangs pa dang /_byang bar gyur pa dang /_zad pa dang /_'dod chags dang bral ba dang /_'gog pa dang /_rnam par zhi ba dang /_nub pa ste/_'di ni sdug bsngal 'gog pa 'phags 
[\[174b\]]
[\[174b.1\]]pa'i bden pa zhes bya'o/_/sdug bsngal 'gog par 'gro ba'i lam 'phags pa'i bden pa gang zhe na/_'phags pa'i lam yan lag brgyad pa ste/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las 
[\[174b.2\]]kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_'di ni sdug bsngal 'gog par 'gro ba'i lam 'phags pa'i bden pa zhes bya ste/_'di dag ni 'phags pa'i bden pa 
[\[174b.3\]]bzhi'o/_/dbang po nyi shu rtsa gnyis gang zhe na/_mig gi dbang po dang /_rna ba'i dbang po dang /_sna'i dbang po dang /_lce'i dbang po dang /_lus kyi dbang po dang /_yid kyi dbang po dang /_pho'i dbang po dang /_mo'i dbang po dang /_srog gi dbang po dang /_sdug 
[\[174b.4\]]bsngal gyi dbang po dang /_bde ba'i dbang po dang /_yid bde ba'i dbang po dang /_yid mi bde ba'i dbang po dang /_btang snyoms kyi dbang po dang /_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes 
[\[174b.5\]]rab kyi dbang po dang /_mi shes pa kun shes par byed pa'i dbang po dang /_kun shes pa'i dbang po dang /_kun shes pa dang ldan pa'i dbang po ste/_dge slong dag 'di dag ni dbang po nyi shu rtsa gnyis so/_/de la bsam gtan bzhi gang zhe na/_dge slong dag 'di la 
[\[174b.6\]]dge slong rnams 'dod pa dag las dben pa sdig pa mi dge ba'i chos rnams las dben pa rtog pa dang bcas pa/_dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te gnas pa dang /_de rtog pa dang dpyod 
[\[174b.7\]]pa dang bral zhing nang yongs su dag ste sems kyi rgyud gcig tu gyur par rtog pa med pa/_dpyod pa med pa/_ting nge 'dzin las skyes pa'i dga' ba dang bde ba can bsam gtan gnyis pa rdzogs par byas te gnas pa dang /_de dga' ba'i 'dod chags dang bral bas btang 
[\[175a\]]
[\[175a.1\]]snyoms la gnas shing dran pa dang shes bzhin can yin te/_bde ba lus kyis myong la 'phags pa rnams kyis gang de dran pa dang ldan pa bde ba la gnas pa btang snyoms pa'o zhes brjod pa ste/_dga' ba med pa bsam gtan gsum pa rdzogs par 
[\[175a.2\]]byas te gnas pa dang /_de bde ba yang spangs te/_snga nas sdug bsngal yang spangs shing yid bde ba dang /_yid mi bde ba yang nub pas bde ba yang ma yin/_sdug bsngal yang ma yin pa btang snyoms dang /_dran pa yongs su dag pa bsam gtan bzhi pa 
[\[175a.3\]]rdzogs par byas nas gnas pa ste/_dge slong dag 'di dag ni bsam gtan bzhi'o/_/de la tshangs pa'i gnas pa bzhi gang zhe na/_dge slong dag 'di la dge slong gis byams pa dang ldan pa'i sems 'khon med pa/_'gran zla med pa/_gnod pa med pa/_yangs pa rgya 
[\[175a.4\]]chen por gyur pa/_mi gnyis pa/_tshad med pa shin tu bsgoms pas phyogs gcig tu mos te khyab par byas nas rdzogs par byas te gnas shing de bzhin du gnyis pa dang /_gsum pa dang /_de bzhin du bzhi pa dang /_bla dang /_'og dang /_thad kar rnam pa thams cad 
[\[175a.5\]]dang ldan pa'i 'jig rten 'di thams cad du byams pa dang ldan pa'i sems 'khon med pa/_'gran zla med pa/_gnod pa med pa/_yangs pa/_rgya chen por gyur pa/_mi gnyis pa/_tshad med pa shin tu bsgoms pas mos te/_khyab par byas nas rdzogs par byas te 
[\[175a.6\]]gnas pa dang /_de bzhin du snying rje dang ldan pa dang /_dga' ba dang ldan pa dang /_btang snyoms dang ldan pa'i sems 'khon med pa/_'gran zla med pa/_gnod pa med pa/_yangs pa rgya chen por gyur pa/_mi gnyis pa tshad med pa shin tu bsgoms pas mos 
[\[175a.7\]]par byas nas khyab par byas te rdzogs par byas nas gnas pa ste/_'di dag ni tshangs pa'i gnas pa bzhi'o/_/de la lam bzhi gang zhe na/_mngon par shes pa bul la dka' ba'i lam yang yod/_mngon par shes pa myur la dka' ba'i lam yang yod/_mngon par shes 
[\[175b\]]
[\[175b.1\]]pa bul la sla ba'i lam yang yod/_mngon par shes pa myur la sla ba'i lam yang yod do/_/de la mngon par shes pa bul la dka' ba'i lam gang zhe na/_'di la kha cig rang bzhin gyis 'dod chags kyi shas che ba yin/_zhe sdang gi shas che ba yin/_gti mug gi 
[\[175b.2\]]shas che ba yin te/_de la 'dod chags kyi shas che bas 'dod chags las byung ba'i sdug bsngal dang /_yid mi bde ba rgyun mi 'chad par myong /_zhe sdang gi shas che bas zhe sdang las byung ba'i sdug bsngal dang /_yid mi bde ba rgyun mi 'chad par myong /_de gti 
[\[175b.3\]]mug gi shas che bas gti mug las byung ba'i sdug bsngal dang /_yid mi bde ba rgyun mi 'chad par myong ba zag pa rnams zad par bya ba la de'i 'jig rten las 'das pa'i dbang po lnga po 'di dag bul ba dang /_zhan pa dang /_mi rno ba dang /_myur bar 'jug 
[\[175b.4\]]pa ma yin no/_/lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de 'jig rten las 'das pa'i dbang po lnga po 'di dag bul ba dang /_
[\[175b.5\]]zhan pa dang /_mi no ba dang /_mi myur ba'i phyir 'di lta ste/_zag pa rnams zad par bya ba la bar chad med pa'i ting nge 'dzin la reg pa bul ba nyid de/_'di ni mngon par shes pa bul la dka' ba'i lam mo/_/de la mngon par shes pa myur la dka' ba'i lam gang 
[\[175b.6\]]zhe na/_'di la kha cig rang bzhin gyis 'dod chags kyi shas che ba yin/_zhe sdang gi shas che ba yin/_gti mug gi shas che ba yin te/_de 'dod chags kyi shas che bas 'dod chags las byung ba'i sdug bsngal dang /_yid mi bde ba rgyun mi 'chad par myong /_zhe sdang 
[\[175b.7\]]gi shas che bas zhe sdang las byung ba'i sdug bsngal dang /_yid mi bde ba rgyun mi 'chad par myong /_gti mug gi shas che bas gti mug las byung ba'i sdug bsngal dang /_yid mi bde ba rgyun mi 'chad par myong yang de'i 'jig rten las 'das pa'i dbang po lnga po 'di 
[\[176a\]]
[\[176a.1\]]dag che ba dang /_rno ba dang /_myur bar 'jug pa yin no/_/lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de'i 'jig 
[\[176a.2\]]rten las 'das pa'i dbang po lnga po 'di dag che ba dang /_rno ba dang /_myur bar 'jug pa'i phyir 'di lta ste/_zag pa rnams zad par bya ba la bar chad med pa'i ting nge 'dzin la reg pa myur ba nyid de/_'di ni mngon par shes pa myur la dka' ba'i lam mo/_/de la 
[\[176a.3\]]mngon par shes pa bul la sla ba'i lam gang zhe na/_'di la kha cig rang bzhin gyis 'dod chags kyi shas chung ba dang /_zhe sdang gi shas chung ba dang /_gti mug gi shas chung ba yin te/_'dod chags kyi shas chung bas 'dod chags las byung ba'i sdug bsngal 
[\[176a.4\]]dang /_yid mi bde ba rgyun mi 'chad par myong ba ma yin/_zhe sdang gi shas chung bas zhe sdang las byung ba'i sdug bsngal dang /_yid mi bde ba rgyun mi 'chad par myong ba ma yin/_gti mug gi shas chung bas gti mug las byung ba'i sdug bsngal 
[\[176a.5\]]dang /_yid mi bde ba rgyun mi 'chad par myong ba ma yin yang de'i 'jig rten las 'das pa'i dbang po lnga po 'di dag bul ba dang /_zhan pa dang /_mi rno ba dang /_myur bar 'jug pa ma yin no/_/lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_
[\[176a.6\]]dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de dbang po lnga po 'di dag bul ba dang /_zhan pa dang /_mi rno ba dang /_'jug pa mi myur ba'i phyir 'di lta ste/_zag pa rnams zad par bya ba la bar chad med pa'i ting nge 'dzin la reg pa 
[\[176a.7\]]bul ba nyid de/_/'di ni mngon par shes pa bul la sla ba'i lam mo/_/de la mngon par shes pa myur la sla ba'i lam gang zhe na/_'di la kha cig rang bzhin gyis 'dod chags kyi shas chung ba yin/_zhe sdang gi shas chung ba yin/_gti mug gi shas chung ba yin te/_de 
[\[176b\]]
[\[176b.1\]]'dod chags kyi shas chung bas 'dod chags las byung ba'i sdug bsngal dang /_yid mi bde ba rgyun mi 'chad par myong ba ma yin/_zhe sdang gi shas chung bas zhe sdang las byung ba'i sdug bsngal dang /_yid mi bde ba rgyun mi 'chad par myong ba ma yin/_gti mug gi shas 
[\[176b.2\]]chung bas gti mug las byung ba'i sdug bsngal dang /_yid mi bde ba rgyun mi 'chad par yang myong ba ma yin la de'i 'jig rten las 'das pa'i dbang po lnga po 'di dag kyang che ba dang /_rno ba dang /_myur bar 'jug pa yin no/_/lnga gang zhe na/_'di lta ste/_dad pa'i 
[\[176b.3\]]dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de 'jig rten las 'das pa'i dbang po lnga po de dag che ba dang /_rno ba dang /_myur bar 'jug pa'i phyir 'di lta ste/_zag pa rnams zad 
[\[176b.4\]]par bya ba la bar chad med pa'i ting nge 'dzin la reg pa myur ba nyid de/_'di ni mngon par shes pa myur la sla ba'i lam ste/_'di dag ni lam bzhi'o/_/'di la ting nge 'dzin bsgom pa bzhi gang zhe na/_dge slong dag ting nge 'dzin bsgom pa kun tu bsten te bsgoms shing mang 
[\[176b.5\]]du byas na 'dod chags spong bar 'gyur ba yang yod/_ting nge 'dzin bsgom pa kun tu bsten te bsgoms shing mang du byas na mthong ba'i chos la bde bar gnas par 'gyur ba yang yod/_ting nge 'dzin bsgom pa kun tu bsten te bsgoms shing mang du byas na ye shes mthong 
[\[176b.6\]]ba 'thob par 'gyur ba yang yod/_ting nge 'dzin bsgom pa kun tu bsten te bsgoms shing mang du byas na shes rab 'thob par 'gyur ba yang yod do/_/de la ting nge 'dzin bsgom pa kun tu bsten te bsgoms shing mang du byas na 'dod chags spong bar 'gyur ba gang zhe na/_dge 
[\[176b.7\]]slong dag 'di la dge slong dgon pa na 'dug kyang rung /_shing drung na 'dug kyang rung /_khang stong na 'dug kyang rung ste/_lus 'di nyid la 'og gi rkang mthil yan cad skra dang /[ {]glad pa [,]klad pa [}]la thug gi bar du mi gtsang ba rnam pa sna tshogs kyis gang bar yang dag pa ji lta ba bzhin so 
[\[177a\]]
[\[177a.1\]]sor rtog ste/_lus 'di la yod pa ni skra dang /_kha spu dang /_so dang /_sen mo dang rdul dang /_dri ma dang /_pags pa dang /_sha dang /_rus pa dang /_rgyus pa dang /_rtsa dang /_mkhal ma dang /_snying dang /_glo ba dang /_mchin pa dang /_pho ba dang /_
[\[177a.2\]]long ka dang /_rgyu ma dang /_gnye ma dang /_lgang pa dang /_mcher pa dang /_phyi sa dang /_mchi ma dang /_rngul dang /_ngar snabs dang /_mchil ma dang /_zhag dang /_chu ser dang /_rkang dang /_tshil dang /_rnag dang /_bad kan dang /_mkhris pa dang /_khrag dang /_
[\[177a.3\]{]glad pa [,]klad pa [}]dang /_glad rgyas dang /_gcin dang /_mi gtsang ba rnam pa sna tshogs kyis gang bar yang dag pa ji lta ba bzhin so sor rtog go/_/dge slong dag 'di lta ste/_dper na 'bru rnam pa sna tshogs 'di lta ste/_'bras sA lu dang /_'bru dang /_nas dang /_gro dang /_mon 
[\[177a.4\]]sran gre'u dang /_mon sran sde'u dang /_rgya sran dang /_'bras ni spa ba dang /_sran chung dang /_mon sran na gu dang /_til dang /_'bras drus pa dang /_yungs kar gyis gang ba'i sbyang zhig kha gnyis phye ba de la mig dang ldan pa'i mi zhig gis blug ste so sor brtags 
[\[177a.5\]]na 'di dag ni 'bras sA lu'o/_/'di dag ni 'bras so/_/'di dag ni nas so/_/'di dag ni gro'o/_/'di dag ni mon sran gre'u'o/_/'di dag ni mon sran sde'u 'o/_/'di dag ni rgya sran no/_/'di dag ni 'bras ni spa ba'o/_/'di dag ni sran chung ngo /_/'di dag ni mon sran 
[\[177a.6\]]na gu'o/_/'di dag ni til lo/_/'di dag ni 'bras drus pa'o/_/'di dag ni yungs kar ro zhes bya bar shes so/_/dge slong dag de bzhin du dge slong dgon pa na 'dug kyang rung /_shing drung na 'dug kyang rung /_khang stong na 'dug kyang rung ste/_lus 'di nyid la 'og gi 
[\[177a.7\]]rkang mthil yan cad [{]glad pa [,]klad pa [}]la thug gi bar du snga ma bzhin du [{]glad pa [,]klad pa [}]dang /_glad rgyas dang /_gcin dang /_mi gtsang ba sna tshogs kyis gang bar yang dag par ji lta ba bzhin du so sor rtog ste/_'di ni ting nge 'dzin bsgom pa kun tu bsten te bsgoms shing mang du 
[\[177b\]]
[\[177b.1\]]byas na 'dod chags spang bar 'gyur ro/_/dge slong dag de la ting nge 'dzin bsgom pa kun tu bsten te bsgoms shing mang du byas na mthong ba'i chos la bde bar gnas par 'gyur ba gang zhe na/_dge slong dag 'di la dge slong dgon pa na 'dug kyang rung /_shing drung na 
[\[177b.2\]]'dug kyang rung /_khang stong na 'dug kyang rung ste/_dben pa'i ting nge 'dzin las skyes pa'i dga' ba dang /_bde bas rang gi lus 'di nyid mnyen par byed/_yongs su mnyen par byed/_yongs su khyab par byed/_yongs su tshim par byed/_kun tu rgyas par 
[\[177b.3\]]byed pa ste/_'di lta ste/_dben pa'i ting nge 'dzin las skyes pa'i dga' ba dang /_bde bas de'i rang gi nang gi lus thams cad la ma khyab pa'am khyab par ma gyur pa med do/_/dge slong dag 'di lta ste/_dper na me tog ud pa la'am/_pad ma'am/_ku mu 
[\[177b.4\]]da'am/_pad ma dkar po yang rung ste/_chu nas skyes pa chur bying ba de dag thams cad ni bsil ba'i chus mnyen par byas pa/_yongs su khyab par byas pa/_yongs su tshim par byas pa/_kun tu rgyas par byas pa dag go/_/dge slong dag de bzhin du dge slong 
[\[177b.5\]]dgon pa na 'dug kyang rung /_shing drung na 'dug kyang rung /_khang stong na 'dug kyang rung ste/_ting nge 'dzin las skyes pa'i dga' ba dang /_bde bas rang gi nang gi lus 'di mnyen par byed/_yongs su mnyen par byed/_yongs su khyab par byed/_yongs 
[\[177b.6\]]su tshim par byed/_kun tu rgyas par byed de/_'di lta ste/_ting nge 'dzin las skyes pa'i dga' ba dang /_bde bas de'i nang gi lus thams cad la ma khyab pa'am/_khyab par ma gyur pa med de/_'di ni ting nge 'dzin bsgom pa kun tu bsten te bsgoms shing mang 
[\[177b.7\]]du byas na mthong ba'i chos la bde bar gnas par 'gyur ba'o/_/dge slong dag de la ting nge 'dzin bsgom pa kun tu bsten te bsgoms shing mang du byas na ye shes mthong ba 'thob par 'gyur ba gang zhe na/_dge slong dag 'di la dge slong gis snang ba'i 'du shes shin tu legs 
[\[178a\]]
[\[178a.1\]]par bzung /_legs par yid la byas/_legs par reg par byas/_legs par rtogs par byas te/_nyin mo'i 'du shes la shin tu gnas nas de snang ba de sems la sgom ste/_nyin mo ji lta bar mtshan mo yang de bzhin/_mtshan mo 
[\[178a.2\]]ji lta bar nyin mo yang de bzhin/_sngar ji lta bar phyis kyang de bzhin/_phyis ji lta bar sngar yang de bzhin/_'og tu ji lta bar steng du yang de bzhin/_steng du ji lta bar 'og tu yang de bzhin te/_de ltar phye zhing kun nas bskor ba med pa'i sems kyis nyin mo'i 'du 
[\[178a.3\]]shes la shin tu gnas te/_de snang ba de sems la sgom mo/_/dge slong dag 'di lta ste/_dper na sos ka'i zla ba tha ma la nam mkha' la sprin med cing sprin dang bral ba'i nyin mo nyi ma'i gung la snang ba yongs su dag cing yongs su dkar la 'od gsal te mun pa 
[\[178a.4\]]ma yin no/_/dge slong dag de bzhin du dge slong gis snang ba'i 'du shes shin tu legs par bzung /_legs par yid la byas/_legs par reg par byas/_legs par rtogs par byas te/_nyin mo'i 'du shes la shin tu gnas nas de snang ba de sems 
[\[178a.5\]]la sgom ste/_nyin mo ji lta bar mtshan mo yang de bzhin/_mtshan mo ji lta bar nyin mo 'ang de bzhin/_sngar ji lta bar phyis kyang de bzhin/_phyis ji lta bar sngar yang de bzhin/_'og ji lta bar steng yang de bzhin/_steng du ji lta bar 'og tu yang de bzhin te/_de ltar phye 
[\[178a.6\]]zhing kun nas bskor ba med pa'i sems kyis nyin mo'i 'du shes shin tu gnas nas de snang ba de sems la sgom pa ste/_'di ni ting nge 'dzin bsgom pa kun tu bsten te bsgoms shing mang du byas na ye shes mthong ba 'thob par 'gyur ro/_/dge slong dag de la ting nge 'dzin 
[\[178a.7\]]bsgom pa kun tu bsten te bsgoms shing mang du byas na shes rab 'thob par 'gyur ba gang zhe na/_dge slong dag 'di la dge slong dgon pa na 'dug kyang rung /_shing drung na 'dug kyang rung /_khang stong na 'dug kyang rung ste/_bde ba yang spangs te/_snga nas sdug bsngal 
[\[178b\]]
[\[178b.1\]]yang spangs shing yid bde ba dang /_yid mi bde ba yang nub pas sdug bsngal yang med/_bde ba yang med de/_btang snyoms dang /_dran pas yongs su dag pa bsam gtan bzhi pa yongs su rdzogs par byas nas gnas te/_'di ni ting nge 'dzin bsgom pa 
[\[178b.2\]]kun tu bsten te bsgoms shing mang du byas na shes rab 'thob par 'gyur ba ste/_dge slong dag 'di dag ni ting nge 'dzin bsgom pa bzhi pa'o/_/dge slong dag de la dran pa nye bar gzhag pa bzhi gang zhe na/_dge slong dag 'di la dge slong rtun pa shes bzhin can 
[\[178b.3\]]dran pa dang ldan pas 'jig rten gyi brnab sems dang /_yid mi bde ba rnam par bsal nas nang gi lus la lus kyi rjes su lta zhing gnas pa dang /_rtun pa shes bzhin can dran pa dang ldan pas 'jig rten gyi brnab sems dang /_yid mi bde ba rnam par 
[\[178b.4\]]bsal nas nang gi lus dang /_phyi'i lus dang /_nang dang phyi'i lus dang /_nang gi tshor ba rnams dang /_phyi'i tshor ba rnams dang /_nang dang phyi'i tshor ba rnams dang /_nang gi sems dang /_phyi'i sems dang /_nang dang phyi'i sems dang /_nang gi chos 
[\[178b.5\]]rnams dang /_phyi'i chos rnams dang /_nang dang phyi'i chos rnams la chos kyi rjes su lta zhing gnas pa ste/_dge slong dag 'di dag ni dran pa nye bar gzhag pa bzhi'o/_/dge slong dag de la yang dag par spong ba bzhi gang zhe na/_dge slong dag de la dge slong sdig 
[\[178b.6\]]pa mi dge ba'i chos skyes pa rnams spang ba'i phyir/_'dun pa skyed cing 'bad de brtson 'grus rtsom la sems rab tu 'dzin cing yang /_ma dag par rab tu 'jog pa dang /_sdig pa mi dge ba'i chos ma skyes pa rnams mi bskyed pa'i phyir/_dran pa skyed cing 'bad de brtson 
[\[178b.7\]]'grus rtsom la sems rab tu 'dzin cing yang dag par rab tu 'jog pa dang /_dge ba'i chos ma skyes pa rnams bskyed pa'i phyir/_'dun pa skyed cing 'bad de brtson 'grus rtsom la sems rab tu 'dzin cing yang dag par rab tu 'jog pa dang /_dge ba'i chos skyes 
[\[179a\]]
[\[179a.1\]]pa rnams gnas pa dang /_mi brjed pa dang /_nyams par mi 'gyur ba dang /_phyir zhing 'byung ba dang /_rgyas pa dang /_yongs su rdzogs par bya ba'i phyir/_'dun pa skyed cing 'bad de brtson 'grus rtsom la sems rab tu 'dzin cing 
[\[179a.2\]]yang dag par rab tu 'jog pa ste/_dge slong dag 'di dag ni yang dag par spong ba bzhi'o/_/dge slong dag de la rdzu 'phrul gyi rkang pa bzhi gang zhe na/_'di la dge slong bdag gi 'dun pa ha cang bying na yang mi rung /_ha cang bzung na yang mi rung ngo /_/
[\[179a.3\]]zhes 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom pa dang /_bdag gi brtson 'grus 
[\[179a.4\]]ha cang bying na yang mi rung /_ha cang bzung na yang mi rung ngo /_/zhes brtson 'grus kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong 
[\[179a.5\]]bas yongs su bsgyur ba sgom pa dang /_bdag gi sems ha cang bying na yang mi rung /_ha cang bzung na yang mi rung ngo /_/zhes sems kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/_'dod chags dang bral ba la 
[\[179a.6\]]gnas pa/_'gog pa la gnas pa/_rnam par spong bas yongs su bsgyur ba sgom pa dang /_bdag gi dpyod pa ni ha cang bying na yang mi rung /_ha cang bzung na yang mi rung ngo /_/zhes dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa/_dben 
[\[179a.7\]]pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom pa ste/_dge slong dag 'di dag ni rdzu 'phrul gyi rkang pa bzhi'o/_/dge slong dag de la dbang po lnga gang zhe na/_'di lta 
[\[179b\]]
[\[179b.1\]]ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de la dad pa'i dbang po gang zhe na/_dad pa gang gis chos bzhi la dad pa ste/_bzhi gang zhe na/_
[\[179b.2\]]'khor ba na spyod pa 'jig rten pa'i yang dag pa'i lta ba la dad pa dang /_de la las kyi rnam par smin pa la rton pa dang /_las dge ba yang rung /_mi dge ba yang rung /_gang byed pa'i las de dang de'i rnam par smin pa myong bar 'gyur ba dang /_de srog gi phyir 
[\[179b.3\]]yang sdig pa'i las mngon par 'du mi byed pa ste/_'di ni dad pa'i dbang po zhes bya'o/_/de la brtson 'grus kyi dbang po gang zhe na/_dad pa'i dbang pos chos gang dag la dad pa'i chos de dag brtson 'grus kyi dbang pos yang dag par sgrub pa ste/_'di 
[\[179b.4\]]ni brtson 'grus kyi dbang po zhes bya'o/_/de la dran pa'i dbang po gang zhe na/_chos gang dag brtson 'grus kyi dbang pos yang dag par sgrub pa'i chos de dag dran pa'i dbang pos chud mi gzon pa ste/_'di dag ni dran pa'i dbang po zhes bya'o/_/de la 
[\[179b.5\]]ting nge 'dzin gyi dbang po gang zhe na/_chos gang dag dran pa'i dbang pos chud mi gzon pa'i chos de dag la ting nge 'dzin gyi dbang pos rtse gcig tu byed pa ste/_'di ni ting nge 'dzin gyi dbang po zhes bya'o/_/de la shes rab kyi dbang po gang zhe na/_chos gang 
[\[179b.6\]]dag la ting nge 'dzin gyi dbang pos rtse gcig tu byed pa'i chos de dag shes rab kyi dbang pos rab tu rtog cing /_de chos de dag la so sor rtog pa'i rang bzhin can yin te/_'di ni shes rab kyi dbang po zhes bya ste/_dge slong dag 'di dag ni dbang po lnga'o/_/dge 
[\[179b.7\]]slong dag de la stobs lnga gang zhe na/_'di lta ste/_dad pa'i stobs dang /_brtson 'grus kyi stobs dang /_dran pa'i stobs dang /_ting nge 'dzin gyi stobs dang /_shes rab kyi stobs te/_dge slong dag 'di dag ni stobs lnga'o/_/dge slong dag de la byang chub 
[\[180a\]]
[\[180a.1\]]kyi yan lag bdun gang zhe na/_dge slong dag 'di la dge slong dran pa yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur 
[\[180a.2\]]ba sgom pa dang /_de bzhin du/_chos rnam par 'byed pa yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom pa dang /_brtson 
[\[180a.3\]]'grus yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom pa dang /_dga' ba yang dag byang chub kyi yan lag dben pa la gnas 
[\[180a.4\]]pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom pa dang /_shin tu sbyangs pa yang dag byang chub kyi yan lag dben pa la gnas pa/_'dod chags dang bral ba la gnas 
[\[180a.5\]]pa/_'gog pa la gnas pa/_rnam par spong bas yongs su bsgyur ba sgom pa dang /_ting nge 'dzin yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas 
[\[180a.6\]]yongs su bsgyur ba sgom pa dang /_btang snyoms yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom pa ste/_dge slong dag 'di 
[\[180a.7\]]dag ni byang chub kyi yan lag bdun no/_/dge slong dag de la 'phags pa'i lam yan lag brgyad gang zhe na/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag 
[\[180b\]]
[\[180b.1\]]pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_dge slong dag 'di ni 'phags pa'i lam yan lag brgyad pa'o/_/de la yang dag pa'i lta ba gang zhe na/_gang 'jig rten las 'das pa bdag 
[\[180b.2\]]med pa'i lta ba las byung ba yin gyi/_sems can las ma yin/_srog las ma yin/_gso ba las ma yin/_skyes bu las ma yin/_gang zag las ma yin/_shed las skyes las ma yin/_shes bur lta ba las byung ba ma yin/_chad pa dang /_
[\[180b.3\]]rtag par lta ba las byung ba ma yin/_'byung ba dang /_'jig par lta ba las byung ba ma yin/_dge ba dang /_mi dge ba dang /_lung du ma bstan par lta ba las byung ba ma yin pa nas 'khor ba dang /_mya ngan las 'das pa'i bar la lta ba las byung ba ma 
[\[180b.4\]]yin pa ste/_'di ni yang dag pa'i lta ba zhes bya'o/_/de la yang dag pa'i rtog pa gang zhe na/_rtog pa gang dag gis 'dod chags dang /_zhe sdang dang /_gti mug gi nyon mongs pa rnams 'byung bar 'gyur ba'i rtog pa de dag la mi rtog gi/_rtog pa gang 
[\[180b.5\]]gis tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i phung po rnams 'byung bar 'gyur ba de dag la rtog pa ste/_'di ni yang dag pa'i rtog pa zhes bya'o/_/de la yang dag 
[\[180b.6\]]pa'i ngag gang zhe na/_ngag gang gis bdag dang gzhan la gdung bar mi byed pa dang /_bdag dang gzhan la nyon mongs par mi byed pa dang /_bdag dang gzhan la gnod par mi byed pa dang /_ngag gang gis 'phags pa rnams la yang dag par 'jug pa'i 
[\[180b.7\]]ngag des ting nge 'dzin la dga' bar sbyor ba'i tshig dang ldan pa yin te/_'di ni yang dag pa'i ngag ces bya'o/_/de la yang dag pa'i las kyi mtha' gang zhe na/_las gang gnag la rnam par smin pa yang gnag pa'i las de mngon par 'du mi byed pa dang /_las 
[\[181a\]]
[\[181a.1\]]gang dkar la rnam par smin pa yang dkar ba'i las de mngon par 'du byed pa dang /_las gang dkar gnag tu gyur la rnam par smin pa'ang dkar gnag tu gyur pa'i las de mngon par 'du mi byed pa dang /_las gang dkar po ma yin la 
[\[181a.2\]]rnam par smin pa nag por 'gyur ba'i nag po zad par 'gyur ba'i las de mngon par 'du byed pa dang /_las bzang po la rten pa dang /_las kyi mtha' bzang ba ste/_'di ni yang dag pa'i las kyi mtha' zhes bya'o/_/de la yang dag pa'i 'tsho ba gang 
[\[181a.3\]]zhe na/_gang 'phags pa'i rigs sbyangs pa'i yon tan yo byad bsnyungs pa mi 'dor ba/_tshul 'chos pa med pa dang /_kha gsag med pa dang /_thob kyis 'jal ba med pa dang /_des pa dang /_cho ga'i ngang tshul can dang /_gzhan gyi rnyed pa 
[\[181a.4\]]la phrag dog med pa dang /_bdag gi rnyed pas chog par 'dzin pa dang /_'phags pas gnang ba kha na ma tho ba med pa'i 'tsho ba ste/_'di ni yang dag pa'i 'tsho ba zhes bya'o/_/de la yang dag pa'i rtsol ba gang zhe na/_rtsol ba gang log par 'gyur ba'i 
[\[181a.5\]]phyir/_gang 'dod chags dang /_zhe sdang dang /_gti mug rgyas par 'gyur ba'i rtsol ba de mi 'dod pa dang /_rtsol ba gang yang dag pa'i 'phags pa'i lam gyi bden pa la 'jug cing mya ngan las 'das par 'gro ba'i lam la 'jog pa'i rtsol ba de'i rjes su 
[\[181a.6\]]'gro ba ste/_/'di ni yang dag pa'i rtsol ba zhes bya'o/_/de la yang dag pa'i dran pa gang zhe na/_gang dag de la nye bar gnas na mi g.yo ba dang /_dran pa dang /_gya gyu med pa dang /_'khor ba'i skyon gyi nyes dmigs yang dag par ston pa dang /_mya ngan las 
[\[181a.7\]]'das pa'i lam du 'dren pa'i dran pa dang /_'phags pa'i lam ma brjed pa ste/_'di ni yang dag pa'i dran pa zhes bya'o/_/de la yang dag pa'i ting nge 'dzin gang zhe na/_gang yang dag pa nyid du mnyam pa dang /_ting nge 'dzin gang la gnas nas sems 
[\[181b\]]
[\[181b.1\]]can thams cad rab tu thar bar bya ba'i phyir yang dag par brtan pa'i nges par gyur pa la 'jug pa ste/_'di ni yang dag pa'i ting nge 'dzin ces bya'o/_/de la dbugs rngub pa dang /_'byung ba dran pa rnam pa bcu drug gang zhe na/_dran bzhin du dbugs 
[\[181b.2\]]brngubs na dran bzhin du dbugs brngubs so snyam du/_yang dag pa ji lta ba bzhin rab tu shes pa dang /_dran bzhin du dbugs phyung na dran bzhin du dbugs phyung ngo snyam du/_yang dag pa ji lta ba bzhin rab tu shes pa dang /_dbugs ring du brngubs na dbugs 
[\[181b.3\]]ring du brngubs so snyam du yang dag pa ji lta ba bzhin rab tu shes pa dang /_dbugs ring du phyung na yang dbugs ring du phyung ngo snyam du yang dag pa ji lta ba bzhin rab tu shes pa dang /_dbugs thung ngu brngubs na dbugs thung ngu brngubs so snyam du yang dag pa ji lta ba 
[\[181b.4\]]bzhin rab tu shes pa dang /_dbugs thung ngu phyung na dbugs thung ngu phyung ngo snyam du yang dag pa ji lta ba bzhin rab tu shes pa dang /_lus kyi 'du byed yang dag par myong zhing dbugs brngubs na lus kyi 'du byed yang dag par myong zhing dbugs brngubs so snyam du 
[\[181b.5\]]yang dag pa ji lta ba bzhin rab tu shes pa dang /_lus kyi 'du byed yang dag par myong zhing dbugs phyung na lus kyi 'du byed yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang /_lus kyi thams cad yang dag par myong zhing dbugs 
[\[181b.6\]]brngubs na lus kyi thams cad yang dag par myong zhing dbugs brngubs so snyam du yang dag pa ji lta ba bzhin rab tu shes pa dang /_lus kyi thams cad yang dag par myong zhing dbugs phyung na lus kyi thams cad yang dag par myong zhing dbugs phyung ngo snyam du yang dag 
[\[181b.7\]]pa ji lta ba bzhin rab tu shes pa dang /_lus kyi 'du byed thams cad yang dag par myong zhing dbugs brngubs na lus kyi 'du byed thams cad yang dag par myong zhing dbugs brngubs so snyam du yang dag pa ji lta ba bzhin rab tu shes pa dang /_lus kyi 'du byed 
[\[182a\]]
[\[182a.1\]]thams cad yang dag par myong zhing dbugs phyung na lus kyi 'du byed thams cad yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang /_bdag gi lus kyi 'du byed shin tu sbyangs nas dbugs brngubs 
[\[182a.2\]]na bdag gi lus kyi 'du byed shin tu sbyangs nas dbugs brngubs so snyam du yang dag pa ji lta ba bzhin rab tu shes pa dang /_bdag gi lus kyi 'du byed shin tu sbyangs nas dbugs phyung na bdag gi lus kyi 'du byed shin tu sbyangs nas dbugs phyung ngo snyam du yang dag 
[\[182a.3\]]pa ji lta ba bzhin rab tu shes pa dang /_dga' ba yang dag par myong zhing dbugs brngubs na dga' ba yang dag par myong zhing dbugs brngubs so snyam du/_yang dag pa ji lta ba bzhin rab tu shes pa dang /_dga' ba yang dag par myong zhing dbugs 
[\[182a.4\]]phyung na dga' ba yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang /_bde ba yang dag par myong zhing dbugs brngubs na bde ba yang dag par myong zhing dbugs brngubs so snyam du yang dag pa ji lta ba bzhin rab tu shes pa 
[\[182a.5\]]dang /_bde ba yang dag par myong zhing dbugs phyung na bde ba yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang /_sems yang dag par myong zhing dbugs brngubs na sems yang dag par myong zhing dbugs brngubs so snyam du 
[\[182a.6\]]yang dag pa ji lta ba bzhin rab tu shes pa dang /_sems yang dag par myong zhing dbugs phyung na sems yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang /_sems kyi 'du byed yang dag par myong zhing dbugs brngubs na 
[\[182a.7\]]sems kyi 'du byed yang dag par myong zhing dbugs brngubs so snyam du yang dag pa ji lta ba bzhin rab tu shes pa dang /_sems kyi 'du byed yang dag par myong zhing dbugs phyung na sems kyi 'du byed yang dag par myong zhing dbugs phyung ngo snyam du yang dag pa ji lta ba 
[\[182b\]]
[\[182b.1\]]bzhin rab tu shes pa dang /_bdag gi sems kyi 'du byed shin tu sbyangs nas dbugs brngubs na bdag gi sems kyi 'du byed shin tu sbyangs nas dbugs brngubs so snyam du/_yang dag pa ji lta ba bzhin rab tu shes pa dang /_bdag gi sems kyi 'du byed shin tu 
[\[182b.2\]]sbyangs nas dbugs phyung na bdag gi sems kyi 'du byed shin tu sbyangs nas dbugs phyung ngo snyam du yang dag pa ji lta ba bzhin rab tu shes pa dang /_bdag gi sems mngon par mchog tu dga' bar byed cing dbugs brngubs na bdag gi sems mngon par mchog tu 
[\[182b.3\]]dga' bar byed cing dbugs brngubs so snyam du/_yang dag pa ji lta ba bzhin rab tu shes pa dang /_bdag gi sems mngon par mchog tu dga' bar byed cing dbugs phyung na bdag gi sems mngon par mchog tu dga' bar byed cing dbugs phyung ngo snyam du yang dag 
[\[182b.4\]]pa ji lta ba bzhin rab tu shes pa dang /_bdag gi sems rnam par grol bar byed cing dbugs brngubs na bdag gi sems rnam par grol bar byed cing dbugs brngubs so snyam du/_yang dag pa ji lta ba bzhin rab tu shes pa dang /_bdag gi sems rnam par 
[\[182b.5\]]grol bar byed cing dbugs phyung na bdag gi sems rnam par grol bar byed cing dbugs phyung ngo snyam du/_yang dag pa ji lta ba bzhin rab tu shes pa dang /_bdag gi sems mnyam par bzhag cing dbugs brngubs na bdag gi sems mnyam par bzhag cing 
[\[182b.6\]]dbugs brngubs so snyam du yang dag pa ji lta ba bzhin rab tu shes pa dang /_bdag gi sems mnyam par bzhag cing dbugs phyung na bdag gi sems mnyam par bzhag cing dbugs phyung ngo snyam du/_yang dag pa ji lta ba bzhin rab tu shes pa dang /_de bzhin du 
[\[182b.7\]]mi rtag pa'i rjes su lta/_'dod chags dang bral ba'i rjes su lta/_'gog pa'i rjes su lta/_so sor spangs pa'i rjes su lta zhing dbugs brngubs na so sor spangs pa'i rjes su lta zhing dbugs brngubs so snyam du/_yang dag pa ji lta ba bzhin rab tu shes pa 
[\[183a\]]
[\[183a.1\]]dang /_so sor spangs pa'i rjes su lta zhing dbugs phyung na so sor spangs pa'i rjes su lta zhing dbugs phyung ngo snyam du yang dag pa ji lta ba bzhin rab tu shes pa ste/_dge slong dag 'di dag ni dbugs rngub pa dang /_'byung ba dran pa 
[\[183a.2\]]rnam pa bcu drug go/_/de la rgyun du zhugs pa'i yan lag bzhi gang zhe na/_'di la 'phags pa nyan thos ni de ltar yang bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas/_rig pa dang zhabs su ldan pa/_
[\[183a.3\]]bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das so zhes sangs rgyas la shes nas dad pa dang ldan pa yin/_bcom ldan 
[\[183a.4\]]'das kyi chos ni legs par gsungs pa/_yang dag par mthong ba/_nad med pa/_dus chad pa med pa nye bar gtod pa 'di mthong ba la don yod pa mkhas pa rnams kyis rang gis rig par bya ba ste/_'di lta ste/_rgyags pa med par byed pa/_sred pa 
[\[183a.5\]]rab tu sel ba/_kun gzhi legs par 'joms pa/_lam gyi rgyun bcad pa/_sred pa zad pa/_'dod chags dang bral ba/_'gog pa/_mya ngan las 'das pa'o zhes chos la shes nas dad pa dang ldan pa yin/_bcom ldan 'das kyi nyan thos 
[\[183a.6\]]kyi dge 'dun ni legs par zhugs pa/_rigs pa la zhugs pa/_drang po la zhugs pa/_'thun par zhugs pa/_chos kyi rjes su 'thun pa'i chos la zhugs pa/_rjes su 'thun pa'i chos spyod pa ste/_dge 'dun gyi nang na rgyun du zhugs pa'i 'bras bu 
[\[183a.7\]]mngon sum du bya ba'i phyir zhugs pa dag kyang yod/_dge 'dun gyi nang na rgyun du zhugs pa dag kyang yod/_dge 'dun gyi nang na lan cig phyir 'ong ba'i 'bras bu mngon sum du bya ba'i phyir zhugs pa dag kyang yod/_dge 'dun gyi nang na lan cig phyir 'ong ba 
[\[183b\]]
[\[183b.1\]]dag kyang yod/_dge 'dun gyi nang na phyir mi 'ong ba'i 'bras bu mngon sum du bya ba'i phyir zhugs pa dag kyang yod/_dge 'dun gyi nang na phyir mi 'ong ba dag kyang yod/_dge 'dun gyi nang na dgra bcom pa nyid kyi 'bras bu mngon sum du bya ba'i phyir zhugs pa dag 
[\[183b.2\]]kyang yod/_dge 'dun gyi nang na dgra bcom pa dag kyang yod de/_'di lta ste/_skyes bu zung bzhi/_skyes bu gang zag ya brgyad do/_/bcom ldan 'das kyi nyan thos kyi dge 'dun ni 'di lta bu ste/_dad pa phun sum tshogs pa/_tshul khrims phun sum 
[\[183b.3\]]tshogs pa/_thos pa phun sum tshogs pa/_ting nge 'dzin phun sum tshogs pa/_shes rab phun sum tshogs pa/_rnam par grol ba phun sum tshogs pa/_rnam par grol ba'i ye shes mthong ba phun sum tshogs pa/_kun tu sbyin pa'i 'os 
[\[183b.4\]]su gyur pa/_rab tu sbyin pa'i 'os su gyur pa/_thal mo sbyar ba'i 'os su gyur pa/_phyag bya ba'i 'os su gyur pa/_bsod nams kyi zhing bla na med pa ste/_'jig rten gyi sbyin gnas yin no zhes dge 'dun la shes nas dad pa dang ldan pa yin/_'phags 
[\[183b.5\]]pa bzhed pa'i tshul khrims rnams dang ldan pa yin te/_tshul khrims de dag ni ma nyams pa/_ma zhig pa/_ma ral pa/_'dren mar ma gyur pa/_sra bsrer ma yin pa/_rang dbang can ma 'bags pa/_shin tu rdzogs pa/_mkhas pas bsngags pa mkhas 
[\[183b.6\]]pa dag gis ma smad pa dag ste/_'di dag ni rgyun du zhugs pa'i yan lag bzhi'o/_/dge slong dag de la de bzhin gshegs pa'i stobs bcu gang zhe na/_dge slong dag de la de bzhin gshegs pa ni gnas la yang gnas su yang dag pa ji lta ba bzhin rab tu 
[\[183b.7\]]mkhyen cing /_gnas ma yin pa la yang gnas ma yin par yang dag pa ji lta ba bzhin rab tu mkhyen te/_'di ni de bzhin gshegs pa'i stobs dang po'o/_/'das pa dang /_ma 'ongs pa dang /_da ltar byung ba'i las yang dag tra par 'dzin pa dang /_rnam 
[\[184a\]]
[\[184a.1\]]par smin pa yang dag pa ji lta ba bzhin rab tu mkhyen to/_/sems can pha rol mos pa du ma can dag gi mos pa sna tshogs yang dag pa ji lta ba bzhin rab tu mkhyen to/_/khams du ma pa'i 'jig rten gyi khams kyi khams sna tshogs can du 
[\[184a.2\]]yang dag pa ji lta ba bzhin rab tu mkhyen to/_/sems can gzhan dag gi dbang po mchog dang /_mchog ma yin pa yang dag pa ji lta ba bzhin rab tu mkhyen to/_/thams cad du 'gro ba'i lam yang dag pa ji lta ba bzhin rab tu mkhyen to/_/sems can 
[\[184a.3\]]gzhan dag gi dbang po dang /_stobs dang /_byang chub kyi yan lag dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa rnams kyi kun nas nyon mongs pa dang /_rnam par byang ba rnam par gzhag pa 
[\[184a.4\]]yang dag pa ji lta ba bzhin du rab tu mkhyen to/_/rnam pa dang bcas/_yul phyogs dang bcas/_rgyu ci las gyur pa dang bcas par sngon gyi gnas rnam pa du ma rjes su dran te/_skye ba gcig kyang rjes su dran no/_/gnyis dang gsum dang bzhi nas 
[\[184a.5\]]skye ba bye ba khrag khrig brgya stong phrag du ma rjes su dran no zhes rgya cher sbyar ro/_/lha'i mig rnam par dag pa mi las 'das pas sems skye ba dang /_lus dang ngag dang yid kyis legs par spyad pa dang /_nyes par spyad pa dag gis bde 'gro dang /_ngan 
[\[184a.6\]]'gro rnams su skye ba dag gi sems can gzigs so zhes rgya cher sbyar ro/_/yang dag pa'i shes rab kyis zag pa rnams zad nas zag pa las sems rnam par grol ba yang dag pa ji lta ba bzhin rab tu mkhyen te/_dge slong dag 'di dag ni de bzhin gshegs 
[\[184a.7\]]pa'i stobs bcu'o/_/de la de bzhin gshegs pa'i mi 'jigs pa bzhi gang zhe na/_'di la bcom ldan 'das kyis yang dag par rdzogs pa'i sangs rgyas so zhes bdag nyid zhal gyis 'che ba la 'dir lha dang bcas pa dang bdud dang bcas pa dang tshangs pa dang 
[\[184b\]]
[\[184b.1\]]bcas pa dang /_dge sbyong dang bram zer bcas pa dang /_lha dang mi dang lha ma yin du bcas pa'i skye dgu las gang gis kyang khyod kyis chos 'di dag mngon par rdzogs par sangs ma rgyas so zhes de la rgol ba'i mtshan ma de yang dag par rjes su mi mthong ngo /_/de bzhin 
[\[184b.2\]]gshegs pas mtshan ma yang dag par rjes su mi mthong bas bde ba thob cing mi 'jigs pa thob par gnas shing khyu mchog gi gnas su dam bcas te/_'khor gyi nang du song nas seng ge'i sgra yang dag par sgrog cing dge sbyong ngam/_bram ze'am sus kyang chos 
[\[184b.3\]]dang 'thun par 'jig rten du ma bskor ba'i tshangs pa'i 'khor lo rab tu bskor ba dang /_yang gang dag de bzhin gshegs pas bar du gcod pa'i chos su gsungs pa de dag bsten kyang bar du gcod par mi 'gyur ro zhes 'dir de la zhes bya bar rgyas par sbyar ba dang /_gang 
[\[184b.4\]]yang 'dis 'phags pa nges par 'byung ba'i lam bsten pa de dag bstan pa de bsten kyang sdug bsngal yang dag par zad par bya ba'i phyir nges par 'byung ba ma yin no/_/zhes gang yang 'dir de la zhes bya bar rgyas par sbyar ba dang /_nga zag pa zad do zhes bdag nyid 
[\[184b.5\]]zhal gyis 'che ba la 'dir lha dang bcas pa dang /_bdud dang bcas pa dang tshangs pa dang bcas pa'i 'jig rten dang /_dge sbyong dang bram zer bcas pa dang lha dang mi dang lha ma yin du bcas pa'i skye dgu las gang gis kyang zag pa 'di dag yongs su ma zad do zhes 
[\[184b.6\]]de la rgol ba'i mtshan ma de yang dag par rjes su mi mthong ngo /_/de bzhin gshegs pas mtshan ma yang dag par rjes su mi mthong bas bde ba thob cing mi 'jigs pa thob par gnas shing khyu mchog gi gnas su dam bcas te/_'khor gyi nang du song nas seng ge'i 
[\[184b.7\]]sgra yang dag par sgrog cing dge sbyong dang bram ze'am/_sus kyang chos dang 'thun par 'jig rten du ma bskor ba'i tshangs pa'i 'khor lo rab tu bskor ba ste/_'di dag ni mi 'jigs pa bzhi'o/_/de la de bzhin gshegs pa'i so so yang dag par rig pa bzhi gang zhe na/_
[\[185a\]]
[\[185a.1\]]'di lta ste/_don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa ste/_'di dag ni so so yang dag par rig pa bzhi'o/_/de 
[\[185a.2\]]la sangs rgyas kyi chos ma 'dres pa bco brgyad gang zhe na/_de bzhin gshegs pa la 'khrul pa med pa dang /_ca co med pa dang /_bsnyel ba med pa dang /_sems mnyam par ma bzhag pa med pa dang /_tha dad pa'i 'du shes med pa dang /_so sor 
[\[185a.3\]]ma brtags pa'i btang snyoms med pa dang /_'dun pa nyams pa med pa dang /_brtson 'grus nyams pa med pa dang /_dran pa nyams pa med pa dang /_ting nge 'dzin nyams pa med pa dang /_shes rab nyams pa med pa dang /_rnam par grol ba nyams 
[\[185a.4\]]pa med pa dang /_rnam par grol ba'i ye shes mthong ba nyams pa med pa dang /_'das pa'i dus la ye shes mthong ba chags pa med cing thogs pa med pa dang /_ma 'ongs pa'i dus la ye shes mthong ba chags pa med cing thogs pa med pa dang /_da ltar 
[\[185a.5\]]byung ba'i dus la ye shes mthong ba chags pa med cing thogs pa med pa dang /_lus kyi las thams cad ye shes sngon du 'gro zhing ye shes kyi rjes su 'brang ba dang /_ngag gi las thams cad ye shes sngon du 'gro zhing ye shes kyi rjes su 'brang ba dang /_
[\[185a.6\]]yid kyi las thams cad ye shes sngon du 'gro zhing ye shes kyi rjes su 'brang ba ste/_'di dag ni sangs rgyas kyi chos ma 'dres pa bco brgyad do/_/de la de bzhin gshegs pa'i skyes bu chen po'i mtshan sum cu rtsa gnyis gang zhe na/_de bzhin gshegs pa'i 
[\[185a.7\]]skyes bu chen po'i mtshan zhabs shin tu gnas pa 'di dang /_zhabs kyi 'og gi mthil gnyis 'khor lo'i mtshan dang ldan pa dang /_rting pa yangs shing zhabs byin gyis mtho ba dang /_sor mo ring ba dang /_phyag dang zhabs dra bas 'brel pa dang /_phyag dang 
[\[185b\]]
[\[185b.1\]]zhabs 'jam zhing gzhon sha chags pa dang /_bdun mtho ba'i sku dang ldan pa dang /_byin pa [{]ri dgas [,]ri dwags [}]e na ya'i lta bu dang /_mdoms kyi sba ba sbubs su nub pa dang /_ro stod seng ge'i 'dra ba dang /_thal gong rgyas pa dang /_dpung mgo shin tu zlum pa dang /_ma btud 
[\[185b.2\]]par phyag pus mor slebs pa dang /_sku rnam par dag pa dang /_mgur dung lta bu dang /_'gram pa seng ge'i 'dra ba dang /_tshems bzhi bcu mnyam pa dang /_tshems mnyam zhing thags bzang ba dang /_tshems shin du dkar ba dang /_ljags shin tu ring ba dang /_
[\[185b.3\]]ro bro ba'i mchog dang ldan pa dang /_tshangs pa'i dbyangs dang /_bya ka la ping ka'i sgra dbyangs dang /_spyan mthon mthing dang /_spyan gyi rdzi ma ba'i 'dra ba dang /_pags pa srab pa dang /_pags pa'i mdog gser 'dra ba dang /_spu'i khung bu re re ba dang spu gyen 
[\[185b.4\]]du g.yas phyogs su 'khyil pa dang /_dbu skra rin po che an da rnyil lta bu dang /_smin mtshams kyi sgo'i bar gyi 'phral ba'i spu shin tu dkar ba dang /_dbu gtsug tor dang ldan pa dang /_de bzhin gshegs pa'i sku shing n+ya gro d+ha ltar chu zheng gab pa dang /_
[\[185b.5\]]kun tu mdzes pa 'di ni skyes bu chen po'i mtshan te/_'di dag ni skyes bu chen po'i mtshan sum cu rtsa gnyis so/_/de bzhin gshegs pa'i skyes bu chen po'i skyes bu chen po'i mtshan zhabs shin tu gnas pa 'di ni sngon yi dam la brtan pas mngon par grub pa'o/_/de bzhin 
[\[185b.6\]]gshegs pa'i skyes bu chen po'i skyes bu chen po'i mtshan zhabs kyi 'og gi mthil gnyis 'khor lo'i mtshan dang ldan pa 'di ni sngon sbyin pa sna tshogs bsags pas mngon par grub pa'o/_/de bzhin gshegs pa'i skyes bu chen po'i skyes bu chen po'i mtshan rting pa yangs 
[\[185b.7\]]shing zhabs byin gyis mtho ba 'di ni sngon sems can gzhan la spa bkong ba ma byas pas mngon par grub pa'o/_/de bzhin gshegs pa'i skyes bu chen po'i skyes bu chen po'i mtshan sor mo ring ba 'di ni sngon sems can rnams la chos kyis bsrung ba dang /_bskyab pa dang /_
[\[186a\]]
[\[186a.1\]]sba ba byas pas mngon par grub pa'o/_/de bzhin gshegs pa'i skyes bu chen po'i skyes bu chen po'i mtshan phyag dang zhabs dra bas 'brel ba 'di ni sngon g.yog 'khor gyi dbyen ma byas pas mngon par grub pa'o/_/de bzhin gshegs pa'i 
[\[186a.2\]]skyes bu chen po'i skyes bu chen po'i mtshan phyag dang /_zhabs 'jam zhing gzhon sha chags pa 'di ni sngon gos dam pa sna tshogs rab tu byin pas mngon par grub pa'o/_/de bzhin gshegs pa'i skyes bu chen po'i skyes bu chen po'i mtshan bdun mtho ba'i sku 
[\[186a.3\]]dang ldan pa 'di ni sngon bza' ba dang /_btung ba rgya chen po byin pas mngon par grub pa'o/_/de bzhin gshegs pa'i skyes bu chen po'i skyes bu chen po'i mtshan byin pa [{]ri dgas [,]ri dwags [}]e na ya'i lta bu 'di ni sngon sangs rgyas kyi chos yongs su bzung bas mngon 
[\[186a.4\]]par grub pa'o/_/de bzhin gshegs pa'i skyes bu chen po'i skyes bu chen po'i mtshan mdoms kyi sba ba sbubs su nub pa 'di ni sngon gsang ba'i tshig bsrungs pa dang 'khrig pa'i chos spangs pas mngon par grub pa'o/_/de bzhin gshegs pa'i skyes bu chen 
[\[186a.5\]]po'i skyes bu chen po'i mtshan ro stod seng ge'i 'dra ba 'di ni sngon dge ba'i las kun tu bsrungs pas mngon par grub pa'o/_/de bzhin gshegs pa'i skyes bu chen po'i skyes bu chen po'i mtshan thal gong rgyas pa 'di ni sngon dge ba'i chos yang dag par spyad pas 
[\[186a.6\]]mngon par grub pa'o/_/de bzhin gshegs pa'i dpung mgo shin tu zlum pa 'di ni sdon gzhan dag la dbugs 'byin pa byin pas mngon par grub pa'o/_/de bzhin gshegs pa'i phyag ma btud par pus mor slebs pa 'di ni sngon gzhan la bya ba ci yod ces bya bas 
[\[186a.7\]]mngon par grub pa'o/_/de bzhin gshegs pa'i sku rnam par dag pa 'di ni sngon dge ba bcu'i las kyi lam ngoms mi myong bar yang dag par spyad pas mngon par grub pa'o/_/de bzhin gshegs pa'i mgur dung lta bu 'di ni sngon nad pa rnams la sman sna tshogs byin 
[\[186b\]]
[\[186b.1\]]pas mngon par grub pa'o/_/de bzhin gshegs pa'i 'gram pa seng ge'i 'dra ba 'di ni sngon dge ba'i rtsa ba yongs su rdzogs par byas pas mngon par grub pa'o/_/de bzhin gshegs pa'i tshems bzhi bcu mnyam pa 'di ni sngon sems can la mtshungs par gnas 
[\[186b.2\]]sbyar bas mngon par grub pa'o/_/de bzhin gshegs pa'i tshems thags bzang ba 'di ni sngon sems can bye ba'i sdums byas pas so/_/de bzhin gshegs pa'i chems shin tu dkar ba 'di ni sngon yid du 'ong ba rab tu byin pas so/_/tshems mnyam pa ni sngon lus 
[\[186b.3\]]dang ngag dang /_yid las kun tu bsrungs pas grub pa'o/_/de bzhin gshegs pa'i ljags shin tu ring ba 'di ni sngon bden pa'i tshig yang dag par bsrungs pas grub pa'o/_/de bzhin gshegs pa'i ro bro ba'i mchog dang ldan pa 'di ni sngon bsod nams tshad 
[\[186b.4\]]med pas bdag nye bar bstan cing gzhan la rab tu byin pas grub pa'o/_/de bzhin gshegs pa'i tshangs pa'i dbyangs dang /_bya ka la ping ka'i sgra dbyangs 'di ni sngon sems can la tshig 'jam po smras pa dang /_kun tu dga' ba'i tshig thos par byed pas grub pa'o/_/
[\[186b.5\]]de bzhin gshegs pa'i spyan mthon mthing 'di ni sngon byams pa dang ldan pas sems can yang dag par bsrungs pas so/_/spyan gyi rdzi ma ba'i 'dra ba 'di ni sngon bsam pa bcos ma ma yin pas so/_/pags pa srab pa 'di ni sngon chos yang dag par sdud pa las su rung 
[\[186b.6\]]bas mngon par grub pa'o/_/de bzhin gshegs pa'i pags pa'i mdog gser 'dra ba 'di ni sngon mal cha dang /_gding ba dang /_gos yid du 'ong ba byin pas mngon par grub pa'o/_/de bzhin gshegs pa'i spu'i khung bu re re ba 'di ni sngon 'du 'dzi yongs su 
[\[186b.7\]]spangs pas mngon par grub pa'o/_/de bzhin gshegs pa'i spu gyen du g.yas phyogs su 'khyil ba 'di ni sngon mkhan po dang /_slob dpon dang /_dge ba'i bshes gnyen gyis rjes su bstan pa la 'thun par 'dzin pas grub pa'o/_/de bzhin gshegs 
[\[187a\]]
[\[187a.1\]]pa'i dbu skra rin po che an da rnyil lta bu 'di ni sngon sems can gyi srog la snying brtse ba dang bong ba dang dbyug pa dang mtshon cha bor bas grub pa'o/_/de bzhin gshegs pa'i smin mtshams kyi sgo'i bar gyi dpral ba'i spu shin tu dkar ba 'di ni sngon 
[\[187a.2\]]bsngags par 'os pa rnams kyi bsngags pa brjod pas mngon par grub pa'o/_/de bzhin gshegs pa'i dbu gtsug tor dang ldan pa 'di ni sngon bla ma la gus par byas pas mngon par grub pa'o/_/de bzhin gshegs pa'i sku shing n+ya gro ltar chu zheng gab pa 
[\[187a.3\]]'di ni sngon bdag dang gzhan ting nge 'dzin la sbyor bas mngon par grub pa'o/_/de bzhin gshegs pa'i sku sred med kyi bu chen po lta bur kun tu mdzes pa 'di ni sngon de bzhin gshegs pa'i sku gzugs byas pa dang /_mchod rten zhig pa bcos pa dang /_gzhan 
[\[187a.4\]]dag 'jigs pa las dbugs dbyung ba byas pas grub pa ste/_dge ba'i rtsa ba tshad med pas chos 'di dag la dbang sgyur ba'i phyir/_de bzhin gshegs pa'i skyes bu chen po'i mtshan sum cu rtsa gnyis po dag sku la mngon par grub pa'o/_/dpe byad bzang po 
[\[187a.5\]]brgyad cu gang zhe na/_sangs rgyas bcom ldan 'das kyi sen mo zangs kyi mdog lta bu dang /_sen mo mdog snum pa dang /_sen mo mtho ba dang /_sen mo rnams zlum pa dang /_sor mo rnams rgyas pa dang /_sor mo rnams byin gyis phra ba dang /_rtsa mi mngon 
[\[187a.6\]]pa dang rtsa mdud pa med pa dang long bu mi mngon pa dang zhabs mi mnyam pa med pa dang /_seng ge'i stabs su gshegs pa dang /_glang po che'i stabs su gshegs pa dang /_ngang pa'i stabs su gshegs pa dang /_khyu mchog gi stabs su gshegs pa dang /_g.yas 
[\[187a.7\]]phyogs su ldog cing gshegs pa dang /_mdzes par gshegs pa dang /_mi g.yo bar gshegs pa dang /_sku 'khril bag chags pa dang /_sku byi dor byas pa lta bu dang /_sku rim par 'tsham pa dang /_sku kho lag yangs shing bzang ba dang /_mtshan yongs su 
[\[187b\]]
[\[187b.1\]]rdzogs pa dang /_gom pa snyoms pa dang /_sku gtsang ba dang /_sku 'jam pa dang /_sku rnam par dag pa dang /_sku zhum pa med pa dang /_sku rgyas pa dang /_sku shin tu grims pa dang /_yan lag dang nying lag shin tu rnam par 'byes pa dang /_gzigs pa 
[\[187b.2\]]rab rib med cing rnam par dag pa dang /_dku zlum pa dang dku skabs phyin pa dang dku ma rnyongs pa dang /_phyal phyam me ba dang lte ba zab pa dang /_lte ba g.yas phyogs su 'khyil pa dang /_kun nas mdzes pa dang /_kun tu spyod pa gtsang ba dang /_sku 
[\[187b.3\]]la sme ba dang gnag bag med pa dang /_phyag shing bal ltar shin tu 'jam pa dang /_phyag gi ri mo mdangs yod pa dang /_phyag gi ri mo zab pa dang /_phyag gi ri mo ring ba dang /_zhal ha cang yang mi ring ba dang /_zhal la gzugs kyi gzugs brnyan 
[\[187b.4\]]snang ba dang /_ljags srab pa dang /_ljags 'jam pa dang /_ljags dmar ba dang /_glang po che'i nga ro dang /_'brug gi sgra dang ldan pa dang /_gsung snyan cing mnyen la 'jam pa dang /_mche ba zlum pa dang /_mche ba rno ba dang /_mche ba dkar ba 
[\[187b.5\]]dang /_mnyam pa dang /_mche ba byin gyis phra ba dang /_shangs mtho ba dang /_shangs gtsang ba dang /_spyan yangs pa dang /_spyan ring ba dang /_rdzi ma stug pa dang /_spyan dkar gnag 'byes shing ud pa la'i 'dab ma yangs pa lta bur 'dug pa dang /_
[\[187b.6\]]brang che zhing rgyas la mkhregs pa dang /_smin tshugs ring ba dang /_smin ma 'jam pa dang /_smin ma'i spu mnyam pa dang smin ma snum pa dang /_snyan shal stug cing ring ba dang /_snyan mnyam pa dang /_snyan gyi dbang po ma nyams pa dang /_dpral ba legs par 
[\[187b.7\]]'byes pa dang /_dpral ba'i dbyes che ba dang /_dbu shin tu rgyas pa dang /_dbu skra bung ba ltar gnag pa dang /_dbu skra stug pa dang /_dbu skra 'jam pa dang /_dbu skra ma 'dzings pa dang /_dbu skra mi gshor ba dang /_dbu skra dri zhim pa dang /_sangs 
[\[188a\]]
[\[188a.1\]]rgyas bcom ldan 'das rnams kyi phyag dang zhabs dpal gyi be'u dang /_bkra shis dang /_g.yung drung 'khyil pa dang 'khor lo dang rdo rje dang pad ma dang nya la sogs pa'i mtshan yod pa yin te/_'di dag ni dpe byad bzang po brgyad cu'o/_/
[\[188a.2\]]dge slong dag khyed la chos bshad par bya ste/_tshangs par spyod pa dang thog mar dge ba/_bar du dge ba/_tha mar dge ba dang /_don bzang po/_tshig 'bru bzang po ma 'dres pa/_yongs su rdzogs pa/_yongs su dag pa/_yongs su byang ba 'di lta ste/_
[\[188a.3\]]don rnam par nges pa zhes bya ba'i chos kyi rnam grangs yang dag par rab tu bshad par bya zhes gang smras pa de ni bshad pa 'di yin no/_/dge slong dag 'di dag ni dgon pa'i gnas sam/_shing drung ngam/_khang stong ngam/_ri sul lam/_ri phug gam sog 
[\[188a.4\]]khrod dam/_bla gab med pa'am/_dur khrod dam/_nags tshal gyi mthongs sam/_bas mtha'i mal stan dag tu nges par bsam gtan du gyis shig_/dge slong dag bag med par gyur nas phyis 'gyod par gyur ta re/_'di ni nged kyis rjes su bstan pa'o/_/
[\[188a.5\]]chos kyi rnam grangs 'di bshad pa na dge slong lnga brgya nye bar len pa med par zag pa rnams las sems rnam par grol lo/_/bcom ldan 'das kyis de skad ces bka' stsal nas/_dge slong de dag dang lha dang mi dang lha ma yin dang /_dri zar bcas pa'i 'jig 
[\[188a.6\]]rten dang thams cad dang ldan pa'i 'khor de dag yi rangs te/_/bcom ldan 'das kyis gsungs pa la mngon par bstod do/_/don rnam par nges pa zhes bya ba'i chos kyi rnam grangs rdzogs so//_//rgya gar gyi mkhan po dzi na mi tra dang /_pra dz+nyA ba rma 
[\[188a.7\]]dang /_zhu chen gyi lo ts+tsha ba ban+de ye shes sdes bsgyur cing zhus te gtan la phab pa//[ {D318}]@##/_/rgya gar skad du/_Ar+ya ar+tha bi sta ra nA ma d+ha rma pa r+yA ya/_bod skad du/_'phags pa don rgyas pa zhes bya ba'i chos kyi 
[\[188b\]]
[\[188b.1\]]rnam grangs/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/
[\[188b.2\]]de nas tshe dang ldan pa shA ri'i bus dge slong rnams la smras pa/_tshe dang ldan pa dag khyed la chos thog mar dge ba/_bar du dge ba/_tha mar dge ba/_don bzang po tshig 'bru bzang po/_ma 'dres pa yongs su rdzogs pa/_yongs su dag pa/_yongs su byang 
[\[188b.3\]]ba tshangs par spyod pa bstan par bya ste/_'di lta ste/_don rgyas pa zhes bya ba'i chos kyi rnam grangs rab tu bshad kyis de legs par rab tu nyon la yid la zung shig dang bshad do/_/don rgyas pa'i chos kyi rnam grangs gang zhe na/_tshe dang ldan pa dag dal ba 
[\[188b.4\]]tshogs pa bcu gnyis po 'di dag ni 'phags pa'i chos thob par 'gyur ba ste/_'di lta ste/_bdag gi 'byor pa dang /_gzhan gyi 'byor pa dang /_mi nyid dang /_yul dbus su skyes pa dang /_dbang po rnams ma tshang ba med pa dang /_las kyi mtha' ma 
[\[188b.5\]]btang ba nyid dang /_gnas la dad par 'gyur ba dang /_sangs rgyas rnams byung ba dang /_dam pa'i chos bstan pa dang /_chos bstan pa rnams gnas pa dang /_gnas pa rnams rjes su 'jug pa dang /_gzhan la so sor snying bci ba ste/_de ltar na tshe 
[\[188b.6\]]dang ldan pa dag dal ba tshogs pa bcu gnyis po 'di dag ni 'phags pa'i chos 'thob par 'gyur ba yin no/_/tshe dang ldan pa dag smra ba'i dge slong gtam smra bas gzhan dag la rnam pa nyi shus gtam bya ste/_'di lta ste/_dus su dang gus pa dang /_'tsham pa 
[\[188b.7\]]mtshams 'byor pa dang rjes su 'brel pa dang ri mo dang /_'dod pa dang mgu ba dang spro ba dang mi smod pa dang rigs pa dang 'brel pa dang ma 'chol ba dang ji lta ba bzhin gyi sems dang phan pa dang /_phan pa'i sems dang snying brtse ba'i sems dang rnyed pa dang bkur sti 
[\[189a\]]
[\[189a.1\]]dang tshigs su bcad pa la mi brten par bya'o/_/gtam de dag smra ba na bdag la bstod par mi bya/_gzhan la smod par mi bya bar gtam bya'o/_/tshe dang ldan pa dag chos nyan par 'dod pas rnam pa bcu drug gis mnyan par bya ste/_
[\[189a.2\]]'di lta ste/_dus su chos mnyan par bya ba dang /_bkur stir bya ba dang /_gus par nyan pa dang /_ma rangs pa med pa dang /_bsgo ba bzhin nyan pa dang /_klan ka mi tshol ba dang /_chos la gus par bya ba dang /_chos smra ba'i gang zag la gus par bya ba dang /_chos la 
[\[189a.3\]]mi brnyas pa dang /_chos smra ba'i gang zag la mi brnyas pa dang /_bdag la mi brnyas pa dang /_rtse gcig pa'i sems dang /_kun shes par bya ba'i sems dang /_rna ba blags te mnyan pa dang /_sems bsdus te sems thams cad kyis bsams te chos la 
[\[189a.4\]]mnyan par bya'o/_/de de ltar chos yang dag par nyan pa na mya ngan las 'das pa gtsor bya ba la dad cing sems dang ba skye bar 'gyur ro/_/mya ngan las 'das pa gtsor bya ba sems mchog tu dga' ba dang /_yi rangs pa skye bar 'gyur ro/_/mya ngan las 'das 
[\[189a.5\]]pa gtsor bya ba la zang zing med par dga' bar skye bar 'gyur ro/_/mya ngan las 'das pa gtsor bya ba la nye ba'i nyon mongs pa rnams spong zhing sems mnyam par 'jog pa dang /_som nyi rnams sel ba dang lta ba drang por byed par 'gyur ro/_/mya ngan las 'das 
[\[189a.6\]]pa gtsor bya ba la sems rnal 'byor du 'gyur ba dang rtun pa dang rjes su brtson pa dang spong ba dang nang du yang dag 'jog dang don gyi mchog par 'gyur ro/_/mya ngan las 'das pa gtsor bya ba la 'du byed thams cad zhi ba dang /_stong pa nyid du dmigs pa dang /_
[\[189a.7\]]sred pa zad pa dang 'dod chags dang bral ba dang 'gog pa dang mya ngan las 'das pa la sems rab tu 'jug cing dang ba dang /_yang dag par gnas pa dang rnam par grol bar 'gyur ro/_/mya ngan las 'das pa gtsor bya ba la phung po mi rtag pa nyid dang phung po 
[\[189b\]]
[\[189b.1\]]gsog nyid dang phung po gso ba nyid dang phung po snying po med pa nyid dang /_phung po 'jig pa nyid la sems rab tu 'jug cing dang ba dang yang dag par gnas pa dang rnam par grol bar 'gyur ro/_/mya ngan las 'das pa gtsor bya ba la 'phags pa'i bden pa bzhi shes 
[\[189b.2\]]par bya ba la mig rnam par dag par 'gyur ro/_/mya ngan las 'das pa gtsor bya ba la rnam par grol ba yongs su rdzogs par 'gyur ro/_/tshe dang ldan pa dag 'phags pa nyan thos de ltar chos yang dag par nyan na sgrogs pa la yang mtho mi 'tsham/_chos kyi 
[\[189b.3\]]gtam gyi ro yang myong bar 'gyur/_ston pa la yang chos nyid kyis rim gro byed/_bdag gi don yang rjes su 'thob/_mya ngan las 'das pa yang 'thob par 'gyur ro/_/chos 'di dag ni de'i shes rab yongs su smin par 'gyur ba ste/_'di lta ste/_dge 
[\[189b.4\]]ba'i bshes gnyen la sten pa ngang dge ba'i ngang tshul can nyid dang /_sems shes rab can nyid dang bka' blo bde ba nyid dang gus par nyan pa dang yongs su 'dri ba dang dam pa'i chos nyan pa dang dam pa'i chos rtag tu byed pa dang /_skyo bar bya ba'i chos rnams la skyo ba dang /_de bzhin du kun 
[\[189b.5\]]tu skyo ba la yang tshul bzhin du yid la byed pa dang /_mi dge ba'i chos thams cad spong bas dge ba'i chos rnams la tshul bzhin du rab tu 'jog pa dang /_de rnam par byang ba dang ting nge 'dzin la dbang thob cing tshul bzhin du yang yid la byed pa'o/_/tshe dang 
[\[189b.6\]]ldan pa dag 'phags pa nyan thos de ltar yang dag par tshul bzhin yid la byas pa'i bdag nyid kyis 'du shes bcu po 'di lta ste/_mi sdug pa'i 'du shes dang mi rtag pa'i 'du shes dang mi rtag pa la sdug bsngal ba'i 'du shes dang sdug bsngal la bdag med pa'i 
[\[189b.7\]]'du shes dang zas la mi 'phrod pa'i 'du shes dang 'jig rten thams cad la mngon par mi dga' ba'i 'du shes dang /_snang ba'i 'du shes dang 'dod chags dang bral ba'i 'du shes dang 'gog pa'i 'du shes dang 'chi ba'i 'du shes bsgom par bya'o/_/tshe dang ldan pa 
[\[190a\]]
[\[190a.1\]]dag mi sdug pa'i 'du shes kyi bar du gcod pa'i chos ni bcu bzhi ste/_'di lta ste/_bud med dang lhan cig gnas pa dang dran pa g.yengs pas bud med la lta ba dang bag med pa dang 'dod chags shas che ba nyid dang /_sdug pa'i mtshan 
[\[190a.2\]]ma'i rjes su brtson pa dang mi gtsang ba la so sor mi rtog pa dang las kyi mtha' la zhugs pa'i gang zag dang lhan cig sbyor ba dang /_de dag dang 'thun par byed pa dang gus par mi nyan pa dang yongs su mi 'dri ba dang dbang po rnams kyi sgom bsrungs pa dang zas kyi 
[\[190a.3\]]tshod mi rig pa dang dben pa la mngon par mi dga' ba dang ji lta ba bzhin la so sor mi rtog pa'o/_/mi rtag pa'i 'du shes kyi bar du gcod pa ni 'du byed la rjes su chags pa'o/_/mi rtag pa la sdug bsngal ba'i 'du shes kyi bar du gcod pa'i chos ni drug ste/_'di 
[\[190a.4\]]lta ste/_le lo dang 'gyod pa dang yal ba dang bag med pa dang mi brtson pa dang ji lta ba bzhin so sor mi rtog pa'o/_/sdug bsngal la bdag med pa'i 'du shes kyi bar du gcod pa ni bdag tu lta ba'o/_/zas la mi 'phrod pa'i 'du shes kyi bar du gcod pa ni 
[\[190a.5\]]ro la sred pa'o/_/'jig rten thams cad la mngon par mi dga' ba'i 'du shes kyi bar du gcod pa ni 'jig rten gyi sna tshogs dag la 'dun pa dang 'dod chags kyi rjes su chags pa'o/_/snang ba'i 'du shes kyi bar du gcod pa'i chos ni bcu gcig ste/_'di 
[\[190a.6\]]lta ste/_the tshom dang yid la mi byed pa dang lus kyi gnas ngan len dang gnyid dang rmugs pa dang ha cang brtson 'grus drags pa dang /_ha cang brtson 'grus zhan pa dang dga' ba dang spobs pa med pa dang 'du shes sna tshogs dang /_ha cang smra ba mang ba dang gzugs 
[\[190a.7\]]rnams la nges par rtog pa nyid do/_/'dod chags dang bral ba'i 'du shes kyi bar du gcod pa ni kun tu 'dod chags pa'o/_/'gog pa'i 'du shes kyi bar du gcod pa ni chos la mtshan ma'i rjes su 'brang ba'o/_/'chi ba'i 'du shes kyi bar du gcod pa ni gson pa la 
[\[190b\]]
[\[190b.1\]]'chums pa'o/_/tshe dang ldan pa dag chos gsum po gces spras byed pa dang /_'dun pa spong ba dang /_de la mang du gnas pa ni bar du gcod pa ma bcom pa de dag yang dag par 'joms pa'o/_/tshe dang ldan pa dag chos bcu bzhi ni mi sdug pa'i 'du shes la 
[\[190b.2\]]gces spras byed pa ste/_'di lta ste/_bud med dang lhan cig mi gnas pa dang dran pa nye bar gnas pas bud med la lta ba dang bag yod pa dang 'dod chags shas chung ba dang sdug pa'i mtshan ma'i rjes su mi brtson pa dang mi sdug pa la so sor rtog pa dang /_las kyi 
[\[190b.3\]]mtha' la zhugs pa'i gang zag dang lhan cig mi sbyor ba dang /_de dag dang 'thun par mi byed pa dang gus par nyan pa dang yongs su 'dri ba dang dbang po'i sgo rnams bsdams pa nyid dang zas kyi tshod rig pa nyid dang dben pa la mngon par dga' ba dang /_ji lta ba bzhin 
[\[190b.4\]]la so sor rtog pa'o/_/tshe dang ldan pa dag mi sdug pa'i 'du shes kun tu bsten bsgoms lan mang du byas na 'dod pa'i 'dod chags spong bar 'gyur ro/_/mi rtag pa'i 'du shes kun tu bsten bsgoms lan mang du byas na 'du byed spong bar 'gyur ro/_/mi 
[\[190b.5\]]rtag pa la sdug bsngal ba'i 'du shes kun tu bsten bsgoms lan mang du byas na le lo dang /_'gyod pa spong bar 'gyur ro/_/sdug bsngal la bdag med pa'i 'du shes kun tu bsten bsgoms lan mang du byas na bdag tu lta ba spong bar 'gyur ro/_/zas la 
[\[190b.6\]]mi 'phrod pa'i 'du shes kun tu bsten bsgoms lan mang du byas na ro la sred pa spong bar 'gyur ro/_/'jig rten thams cad la mngon par mi dga' ba'i 'du shes kun tu bsten bsgoms lan mang du byas na 'jig rten gyi sna tshogs dag la 'dun pa dang /_'dod 
[\[190b.7\]]chags kyi rjes su chags pa spong bar 'gyur ro/_/snang ba'i 'du shes kun tu bsten bsgoms lan mang du byas na ye shes mthong bar 'gyur ro/_/'dod chags dang bral ba'i 'du shes kun tu bsten bsgoms lan mang du byas na kun tu 'dod chags spong bar 
[\[191a\]]
[\[191a.1\]]'gyur ro/_/'gog pa'i 'du shes kun tu bsten bsgoms lan mang du byas na phung po zad par 'gyur ro/_/'chi ba'i 'du shes kun tu bsten bsgoms lan mang du byas na gson pa la 'chums pa spong bar 'gyur ro/_/tshe dang ldan pa 
[\[191a.2\]]dag 'phags pa nyan thos de ltar yang dag par tshul bzhin byed pa'i bdag nyid la bar du gcod pa'i chos nyi shu ste/_'di lta ste/_mi brtson pa dang mi brtson pa dang 'grogs pa dang /_yongs su mi 'dri ba dang mi 'thun pa'i lung dang lug ltar lkugs pa nyid dang sred 
[\[191a.3\]]pa can nyid dang bya ba mang ba nyid dang las kyi mtha' nyes par byas pa nyid dang /_brtson pa btang ba nyid dang bar du gcod pa rnams thos na nyam nga ba dang /_khengs pa dang mi 'thun par 'dzin pa nyid dang brjed ngas pa nyid dang bag med pa dang yul du ma gnas 
[\[191a.4\]]pa dang dbang po rnams kyi sgom bsrungs pa nyid dang zas kyi tshod mi rig pa nyid dang /_nam gyi cha stod dang nam gyi cha smad la mi nyal bar sbyor ba'i rjes su mi brtson pa nyid dang dben pa la mngon par mi dga' ba dang ji lta ba bzhin la so sor mi rtog pa'o/_/tshe dang 
[\[191a.5\]]ldan pa dag bar du gcod pa ma bcom pa de dag yang dag par 'joms par 'gyur ba'i gces spras byed pa'i chos ni bcu gcig ste/_'di lta ste/_'dun pa 'thob pa dang phan yon mthong ba nyid dang mngon par spro ba nyid dang /_rnam par 'gyed pa dang rgyal ba dang 
[\[191a.6\]]chos rnams kyi mtshan ma'i rjes su 'brang ba dang /_bdag la mi brnyas pa dang gus par nyan pa dang yongs su 'dri ba dang dben pa la mngon par dga' ba dang ji lta ba bzhin la so sor rtog pa'o/_/tshe dang ldan pa dag 'phags pa nyan thos de ltar yang dag par 
[\[191a.7\]]tshul bzhin yid la byed pa'i bdag nyid kyi gces spras byed pa'i chos nyi shu ste/_'di lta ste/_brtson pa dang brtson pa dang 'grogs pa dang /_yongs su 'dri ba dang 'thun pa'i lung dang lug ltar lkugs pa ma yin pa nyid dang sred pa can ma yin pa nyid dang bya ba 
[\[191b\]]
[\[191b.1\]]mi mang ba nyid dang las kyi mtha' legs par byas pa nyid dang brtson pa ma btang ba nyid dang bar du gcod pa rnams thos na nyam mi nga ba dang /_ma khengs pa dang 'thun par 'dzin pa nyid dang /_dran pa nye bar gzhag pa nyid dang bag yod pa dang yul du gnas 
[\[191b.2\]]pa dang dbang po rnams kyi sgo bsrungs pa nyid dang zas kyi tshod rig pa nyid dang /_nam gyi cha stod dang nam gyi cha smad la mi nyal bar sbyor ba'i rjes su brtson pa nyid dang dben pa la mngon par dga' ba dang ji lta ba bzhin la so sor rtog pa'o/_/tshe dang ldan pa dag 
[\[191b.3\]]gnas nyi shu rtsa gnyis po 'di dag ni rab tu byung bas yang dang yang du so sor brtag par bya ba ste/_bdag ni khyim pa'i rtags spangs pa ste mi sdug pa'o zhes gnas 'di rab tu byung bas yang dang yang du so sor brtag par bya'o/_/bdag ni mi 'dra ba khas 
[\[191b.4\]]blangs pa ste/_bdag gi cha byad dang bya ba gzhan yin no/_/bdag gi 'tsho ba ni gzhan la rag las pa ste/_ji srid 'tsho'i bar du bdag gi 'di lta ste/_chos gos dang bsod snyoms dang mal stan dang na ba'i gsos sman dang /_yo byad pha rol 
[\[191b.5\]]las bcol dgos pa'o/_/bdag ni ji srid 'tsho'i bar du mi rnams kyi 'dod pa dag las ldog pa byas pa'o/_/bdag ni ji srid 'tsho'i bar du mi rnams kyi rtsed mo'i dga' ba dag las ldog pa byas pa'o/_/ci ga bdag gis bdag tshul khrims dag 
[\[191b.6\]]gis ma smad dam/_ci ga bdag la tshangs pa mtshungs par spyod pa mkhas pa rnams kyis chos nyid kyis ma smad dam/_ci ga bdag nyid ma smas pa dang ma nyams par spyod dam/_ci ga yul 'khor gyi bsod snyoms don yod par za'am/_ci ga gcig 
[\[191b.7\]]pu kun dga' ra ba stong par mngon par dga' 'am/_bdag ji lta bur gyur pas nyin mtshan 'da'/_ci ga 'du byed thams cad zhi ba/_stong pa nyid du dmigs pa/_sred pa zad pa/_'dod chags dang bral ba'i mya ngan las 'das pa la bdag gi sems 
[\[192a\]]
[\[192a.1\]]rab tu 'jug pa dang /_dang ba dang /_yang dag par gnas pa dang /_rnam par grol bar gyur tam/_ci ga phung po mi rtag pa nyid dang /_phung po gso ba nyid dang /_phung po snying po med pa nyid la bdag gi sems rab tu 'jug pa dang /_dang ba dang /_
[\[192a.2\]]yang dag par gnas pa dang /_rnam par grol bar gyur tam/_ci ga bdag 'chi ba'i tshe tshangs pa mtshungs par spyod pa/_mkhas pa rnams kyis bdag la dris na yul yul po ma yin zhing /_bag tsha ba med pa dang /_'jigs pa med par yang dag par 
[\[192a.3\]]lung ston par lung bstan par bya ba gang yin pa dge slong gi 'bras bu bzhi las 'bras bu gang yang rung ba zhig 'thob bam/_bdag ni skye ba'i chos can te/_skye ba'i chos nyid las ma 'das pa/_rga ba'i chos can/_na ba'i chos can/_'chi ba'i chos can te/_bdag 
[\[192a.4\]]ni 'dod pa dang /_sdug pa dang /_phangs pa dang /_yid du 'ong ba thams cad dang /_'bye ba dang /_med pa dang bral ba dang mi ldan par 'gyur ba'o/_/bdag ni las bdag gir bya ba/_las kyi skye gnas dang /_las kyi bgo skal la spyod pa las brtan par bya ba ste/_las 
[\[192a.5\]]dge ba'am/_mi dge ba gang dang gang byed pa las de dang de nyid kyi skal ba can du 'gyur ro snyam du gnas 'di rab tu byung bas yang dang yang du so sor brtag par bya'o/_/gnas nyi shu rtsa gnyis po 'di dag la yang dang yang du so sor rtog pa/_de'i dge sbyong gi 'du shes 
[\[192a.6\]]yongs su rdzogs par 'gyur ro/_/dge sbyong gi 'du shes yongs su rdzogs na/_'du shes bdun yongs su rdzogs par 'gyur te/_rtag par rgyun du byed pa dang /_rgyun du 'jug pa dang /_brnab sems dang gnod sems med pa dang /_yang dag pa'i dran pa 
[\[192a.7\]]dang /_nga rgyal med pa dang /_'tsho ba'i yo byad rnams de'i ched dang ting nge 'dzin la dbang thob pa yongs su rdzogs pa'o/_/tshe dang ldan pa dag sems dang /_yid dang /_rnam par shes pa gang yun ring por gzugs la chags pa dang /_sgra la chags pa dang /_dri 
[\[192b\]]
[\[192b.1\]]la chags pa dang /_ro la chags pa dang /_reg bya la chags pa dang /_gzugs dang /_sgra dang /_dri dang /_ro dang /_reg bya dag gis kun du bsags pa/_nye bar bsags pa de ni so sor brtags pas/_'di lta ste/_mi 'chi ba'i dbyings la nye bar rnam par gzhag pa 
[\[192b.2\]]ma yin par 'gyur ro/_/tshe dang ldan pa dag so so'i skye bos rnam pa nyi shus sems skyo bar bya ste/_bdag ni rtogs pas gsog yin no/_/ma dul bar 'chi bar 'gyur ro/_/g.yang sar ltung bar 'gyur ro/_/'jigs pa dang bcas pa'i phyogs su 'gro bar 'gyur ro/_/
[\[192b.3\]]'jigs pa med pa'i phyogs mi shes pa'o/_/las mi shes pa'o/_/ting nge 'dzin ma thob pa'o/_/yang srid pa ni sdug bsngal ba'o/_/dal ba phun sum tshogs pa ni rnyed dka' ba'o/_/'dod pa dag gsod par byed pas rtag tu rjes su bcings pa'o/_/bdag ni 'gro ba las 
[\[192b.4\]]ma 'das pa'o/_/bdag ni ngan song dag las yongs su ma grol ba'o/_/bdag ni lta bar gyur pa dpag tu med pa dang yang dag par ldan pa'o/_/bdag ni mtshams med pa'i las rnams mi bya ba'i phyir gegs ma byas pa'o/_/bdag ni skye ba'i 'khor ba thog ma dang tha ma med pa'i 
[\[192b.5\]]mthar ma byas pa'o/_/mthar ma byas na byed pa gzhan med do/_/ma byas na bde ba'i ngo bo med do/_/las byas pa rnams ni chud za ba med do/_/bdag ni ma rig par gyur cing mi mkhas la 'chi ba'i dus byed par 'gyur ro zhes so so'i skye bos sems skyo bar bya'o/_/de rnam pa nyi shu po de 
[\[192b.6\]]rnams kyis sems skyo shin tu skyo/_skrag shin tu skrag_/bkag shin tu bkag na rnam pa gzhan nyi shus sems myur ba myur bar yang dag par gnas te/_de sems kyi mtshan ma yid la byed pa'i sems myur ba myur bar yang dag par gnas so/_/de sems bla na med pa'am/_sems 
[\[192b.7\]]rtse gcig pa'am/_ting nge 'dzin gyi mtshan ma'am/_ting nge 'dzin la gnas pa'i mtshan ma'am/_ting nge 'dzin las ldang ba'i mtshan ma'am/_zhi gnas kyi mtshan ma 'am/_rab tu 'dzin pa'i mtshan ma'am/_btang snyoms kyi mtshan ma'am/_spyod yul ma yin pa spong 
[\[193a\]]
[\[193a.1\]]ba'am/_spyod yul la gus pa'am/_mdor bstan pa'am/_dmigs kyis bsal ba'am/_kun tu skyo ba mang ba'am/_bla ma la rten pa'am/_yang dag pa'i sbyor ba yid la byed pa'i sems myur ba myur bar yang dag par gnas so/_/de dbugs rngub pa 
[\[193a.2\]]dang 'byung ba dran pa sgom pa'i sems myur ba myur bar yang dag par gnas so/_/de dran pa nye bar gzhag pa rnams sgom pa'i sems myur ba myur bar yang dag par gnas so/_/tshe dang ldan pa dag 'phags pa nyan thos de ltar yang dag par tshul bzhin yid la byas pa'i bdag 
[\[193a.3\]]nyid kyi bar du gcod pa ni bcu gcig tu rig par bya ste/_'di lta ste/_yang dang yang du tshogs par 'du ba dang /_zas la gdu ba nyid dang las la dga' ba nyid dang smra ba la dga' ba nyid dang 'du 'dzi'i gtam la dga' ba nyid dang 'du 'dzi la dga' ba nyid dang bdag tu 'dzin 
[\[193a.4\]]pa dang /_'phyar ba dang bag med pa dang yul du mi gnas pa'o/_/tshe dang ldan pa dag bar du gcod pa ma bcom pa de dag yang dag par 'joms pa mkhas pa bcu la bslab par bya ste/_'di lta ste/_ting nge 'dzin la mkhas pa dang ting nge 'dzin la gnas pa la mkhas 
[\[193a.5\]]pa dang /_ting nge 'dzin las ldang ba la mkhas pa dang rab tu 'dzin pa la mkhas pa dang /_btang snyoms la mkhas pa dang /_skye mched la mkhas pa dang thabs la mkhas pa dang mngon par sgrub pa la mkhas pa'o/_/tshe dang ldan pa dag 'phags pa nyan thos de ltar 
[\[193a.6\]]mngon par sgrub pa la mkhas pa la mchog tu dga' ba'i dngos po bcu gsum skye ba na skye ste/_dad pa can de ston pa'am chos sam dge 'dun nam bdag gi tshul khrims sam gzhan gyi tshul khrims sam/_bdag gi sbyin par bya ba'i chos rnams sam bdag gi rtogs 
[\[193a.7\]]pa'am/_gzhan gyi rtogs pa yid la byed pa na/_mchog tu dga' ba skyed pa 'di ni dad pa can gyi mchog tu dga' ba'i dngos po yin no/_/bcom ldan 'das de bdag gi sdug bsngal gyi chos mang po sel ba'o zhes mchog tu dga' ba skye ba 'di ni dad pa can gyi 
[\[193b\]]
[\[193b.1\]]mchog tu dga' ba'i dngos po yin no/_/bcom ldan 'das de bdag gi bde ba'i chos mang po sgrub pa'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/_/bcom ldan 'das de bdag gi sdig pa mi dge ba'i chos rnam pa du ma 
[\[193b.2\]]sel ba'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/_/bcom ldan 'das de bdag gi dge ba'i chos rnam pa du ma sgrub pa'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/_/tshe 
[\[193b.3\]]dang ldan pa dag 'phags pa nyan thos chos bzhi la brten na chos lnga bsgom pa yongs su rdzogs par 'gyur te/_'dun pa dang brtson 'grus dang dben pa dang phyir mi zlog pa'o/_/chos lnga po gang dag bsgom pa yongs su rdzogs par 'gyur zhe na/_mchog tu dga' ba dang dga' 
[\[193b.4\]]ba dang shin tu sbyangs pa dang bde ba dang ting nge 'dzin to/_/tshe dang ldan pa dag de chos lnga po de dag kun tu bsags shing nye bar bsags na zug rngu brgyad med par 'gyur te/_'di lta ste/_'dod chags kyi zug rngu dang zhe sdang gi zug rngu dang gti mug gi zug rngu dang /_nga rgyal 
[\[193b.5\]]gyi zug rngu dang sred pa'i zug rngu dang /_lta ba'i zug rngu dang /_the tshom dang som nyi'i zug rngu'o/_/zug rngu brgyad po de dag med par gyur na mi slob pa'i chos bcu thob par 'gyur te/_mi slob pa'i yang dag pa'i lta ba dang /_yang dag pa'i 
[\[193b.6\]]rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin dang /_yang dag pa'i rnam par grol ba dang /_yang dag pa'i ye shes so/_/mi slob pa'i 
[\[193b.7\]]chos bcu po de dag skyes shing thob ste ldan na 'phags pa yan lag lnga spangs pa/_yan lag drug dang ldan pa bsrung ba gcig pa/_rton pa bzhi dang ldan pa/_so so'i bden pa bsal ba/_bsal ba spangs pa/_kun tu rtog pa'i rnyog pa med par rnyed do//_//
[\[194a\]]
[\[194a.1\]{D319}]@##/_/rgya gar skad du/_Ar+ya ad b+hu ha d+ha rma pa r+yA ya nA ma/_bod skad du/_'phags pa rmad du byung ba zhes bya ba'i chos kyi rnam grangs/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_
[\[194a.2\]]bcom ldan 'das rgyal po'i khab na 'od ma'i tshal bya ka lan da ka gnas pa na bzhugs so/_/de nas tshe dang ldan pa kun dga' bo snga dro'i dus kyi tshe chos gos dang sham thabs bgos te/_lhung bzed thogs nas rgyal po'i khab tu bsod snyoms kyi phyir zhugs te/_tshe dang ldan pa kun dga' 
[\[194a.3\]]bo rgyal po'i khab kyi grong khyer du mthar chags su bsod snyoms spyod pa'i tshe phyogs shig na khang pa brtsegs pa sgo brgyad cu yod la/_byug pas byugs pa/_gdugs dang rgyal mtshan dang ba dan bsgreng ba dar gyi lda ldi mang po dpyangs pa zhig mthong nas/_de 'di snyam du sems te/_rigs kyi bu'am 
[\[194a.4\]]rigs kyi bu mo dad pa gang la la zhig gis khang pa brtsegs pa 'di lta bu byas te/_phyogs bzhi'i dge slong gi dge 'dun la phul ba dang /_gang de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 
[\[194a.5\]]'bras bu tsam byas la/_khab tsam gyi srog shing btsugs te/_rgya shug gi lo ma tsam gyi gdugs gsol nas/_nas kyi 'bru tsam gyi sku gzugs byas la/_yungs 'bru tsam gyi ring bsrel bcug na de gnyis las bsod nams shin tu che ba gang yin snyam mo/_/de yang 'di snyam du 
[\[194a.6\]]sems te/_ston pa ni bdag gi mngon sum du gyur/_/bde bar gshegs pa ni bdag gi mngon sum du gyur gyis/_bcom ldan 'das la bdag gis don 'di nyid gsol te/_/bcom ldan 'das kyis bdag la ji skad bstan pa bzhin du gzung bar bya'o snyam mo/_/de nas tshe dang ldan pa kun 
[\[194a.7\]]dga' bo rgyal po'i khab tu bsod snyoms blangs te/_zas kyi bya ba byas nas bsod snyoms kyi zas phyi ma spangs te/_chos gos dang lhung bzed bzhag nas rkang pa bkrus te/_bcom ldan 'das ga la ba der song nas phyin pa dang /_bcom ldan 'das kyi zhabs la mgo bos phyag 'tshal te 
[\[194b\]]
[\[194b.1\]]phyogs gcig tu 'dug go/_/phyogs gcig tu 'dug nas kyang bcom ldan 'das la tshe dang ldan pa kun dga' bos 'di skad ces gsol to/_/btsun pa bdag 'dir snga dro'i dus kyi tshe chos gos dang sham thabs bgos lhung bzed thogs te rgyal po'i khab tu bsod snyoms kyi slad du zhugs te/_
[\[194b.2\]]rgyal po'i khab kyi grong khyer du mthar chags su bsod snyoms spyod pa'i tshe phyogs shig na khang pa brtsegs pa chab sgo brgyad cu mchis la byug pas byugs pa/_gdugs dang rgyal mtshan dang ba dan bsgreng ba/_gyi lda ldi mang po dpyangs pa dag mthong nas 'di snyam du bsams te/_rigs 
[\[194b.3\]]kyi bu'am rigs kyi bu mo dad pa gang la la zhig gis khang pa brtsegs pa 'di lta bu bgyis te/_phyogs bzhi'i dge slong gi dge 'dun la phul ba dang /_gang gis de bzhin gshegs pa dgra bcom pa yang dag par rdzogs pa'i sangs rgyas mya ngan las 'das pa'i mchod rten 'ji ba las skyu ru 
[\[194b.4\]]ra'i 'bras bu tsam bgyis la khab tsam gyi srog shing btsugs te/_rgya shug gi lo ma tsam gyi gdugs gsol nas/_nas kyi 'bru tsam gyi sku gzugs bgyis la yungs 'bru tsam gyi ring bsrel stsal na de gnyis bsod nams shin tu che ba gang lags snyam mo/_/bdag gis yang 'di 
[\[194b.5\]]snyam du bsams te/_ston pa ni bdag gi mngon sum du gyur/_bde bar gshegs pa ni bdag gi mngon sum du gyur gyis/_bcom ldan 'das la bdag gis don 'di nyid gsol te/_bcom ldan 'das kyis bdag la ji skad bstan pa bzhin du gzung bar bgyi snyam nas/_bcom 
[\[194b.6\]]ldan 'das la bdag don 'di nyid zhu lags na thugs brtse ba nye bar bzung ste/_bcom ldan 'das kyis bdag la don 'di nyid legs par bstan du gsol/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun 
[\[194b.7\]]dga' bo khyod skye bo mang po la phan pa dang /_skye bo mang po la bde ba dang /_'jig rten la snying brtse ba'i phyir zhugs nas lha dang mi rnams la phan pa dang /_bde ba'i don gyi phyir khyod de bzhin gshegs pa la don 'di nyid 'dri bar sems pa ni/_legs so legs so/_/kun 
[\[195a\]]
[\[195a.1\]]dga' bo de'i phyir legs par rab tu nyon la yid la zung shig dang bshad do/_/kun dga' bo 'dzam bu gling gi gling ni chur dpag tshad bdun stong /_rgyar yang dpag tshad bdun stong /_byang du ni kha tshon che ba/_lhor ni sog kar 'dug pa de rigs kyi bu'am rigs kyi bu 
[\[195a.2\]]mo dad pa gang la la zhig gis rin po che sna bdun gyi rang bzhin du byas te/_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i dge slong gi dge 'dun la phul ba bas 
[\[195a.3\]]gang gis de bzhin gshegs pa dgra bcom pa yang dag par na nga /_rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/_rgya shug gi lo ma tsam gyi gdugs gsol nas/_nas kyi 'bru tsam 
[\[195a.4\]]gyi sku gzugs byas la/_yungs 'bru tsam gyi ring bsrel bcug na de ni de bas ches bsod nams che'o zhes nga smra'o/_/kun dga' bo 'dzam bu'i gling lta zhog gi/_/kun dga' bo shar gyi lus 'phags zhes bya ba'i gling yod de chur ni dpag tshad brgyad stong /_rgyar yang dpag tshad 
[\[195a.5\]]brgyad stong ste/_kun nas zla gam lta bur grub pa de/_rigs kyi bu'am rigs kyi bu mo dad pa gang la la zhig gis rin po che sna bdun gyi rang bzhin du byas te/_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom 
[\[195a.6\]]pa rnams dang /_rang sangs rgyas rnams dang /_phyogs bzhi'i dge slong gi dge 'dun la phul ba bas/_gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu 
[\[195a.7\]]tsam byas la khab tsam gyi srog shing btsugs te/_rgya shug gi lo ma tsam gyi gdugs gsol nas/_nas kyi 'bru tsam gyi sku gzugs byas la/_yungs 'bru tsam gyi ring bsrel bcug na de ni de bas ches bsod nams che'o zhes nga smra'o/_/kun dga' bo 'dzam bu'i gling lta 
[\[195b\]]
[\[195b.1\]]'ang zhog_/shar gyi lus 'phags kyi gling lta 'ang zhog ste/_kun dga' bo nub kyi ba lang spyod ces bya ba'i gling yod de chur ni dpag tshad dgu stong /_zheng yang dpag tshad dgu stong ste/_kun nas zla ba nya ba lta bur grub pa de rigs kyi bu'am rigs kyi bu mo dad pa gang la la zhig gis rin po che sna 
[\[195b.2\]]bdun gyi rang bzhin du byas te/_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i dge slong gi dge 'dun la phul ba bas/_gang gis de bzhin 
[\[195b.3\]]gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/_rgya shug gi lo ma tsam gyi gdugs gsol nas/_nas kyi 'bru tsam gyi sku gzugs 
[\[195b.4\]]byas la/_yungs 'bru tsam gyi ring bsrel bcug na de ni de bas ches bsod nams che'o zhes nga smra'o/_/kun dga' bo 'dzam bu'i gling lta'ang zhog_/shar gyi lus 'phags kyi gling lta'ang zhog_/nub kyi ba lang spyod kyi gling lta'ang zhog ste/_kun dga' bo byang gi sgra mi snyan ces bya 
[\[195b.5\]]ba'i gling yod de/_chur ni dpag tshad khri/_rgyar yang dpag tshad khri ste/_kun nas gru bzhi lham par grub pa de rigs kyi bu'am rigs kyi bu mo dad pa gang la la zhig gis rin po che sna bdun gyi rang bzhin du byas te/_rgyun du zhugs pa rnams dang /_lan cig phyir 'ong ba 
[\[195b.6\]]rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i dge slong gi dge 'dun la phul ba bas/_gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i 
[\[195b.7\]]mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/_rgya shug gi lo ma tsam gyi gdugs gsol nas/_nas kyi 'bru tsam gyi sku gzugs byas la/_yungs 'bru tsam gyi ring bsrel bcug na de ni de bas bsod nams che'o zhes nga smra'o/_/
[\[196a\]]
[\[196a.1\]]kun dga' bo 'dzam bu'i gling lta'ang zhog_/shar gyi lus 'phags kyi gling lta'ang zhog_/nub kyi ba lang spyod kyi gling lta'ang zhog_/byang gi sgra mi snyan gyi gling lta'ang zhog ste/_kun dga' bo lha'i dbang po brgya byin gyi khang bzang rnam par rgyal byed ces bya ba yod de/_de 
[\[196a.2\]]rigs kyi bu'am rigs kyi bu mo dad pa gang la la zhig gis rin po che sna bdun gyi rang bzhin du byas te/_/rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs 
[\[196a.3\]]bzhi'i dge slong gi dge 'dun la phul ba bas/_gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/_rgya shug 
[\[196a.4\]]gi lo ma tsam gyi gdugs gsol nas/_nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas ches bsod nams che'o zhes nga smra'o/_/kun dga' bo 'dzam bu'i gling lta yang zhog_/shar gyi lus 'phags kyi gling lta yang zhog_/nub 
[\[196a.5\]]kyi ba lang spyod kyi gling lta yang zhog_/byang gi sgra mi snyan gyi gling lta yang zhog_/lha'i dbang po brgya byin gyi khang bzang rnam par rgyal byed ces bya ba lta yang zhog ste/_kun dga' bo stong gsum gyi stong chen po'i 'jig rten gyi khams yod de/_de rigs kyi bu'am 
[\[196a.6\]]rigs kyi bu mo dad pa gang la la zhig gis rin po che sna bdun gyi rang bzhin du byas te/_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i 
[\[196a.7\]]dge slong gi dge 'dun la phul ba bas/_gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/_rgya shug gi lo ma 
[\[196b\]]
[\[196b.1\]]tsam gyi gdugs byas nas/_nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas ches bsod nams che'o zhes nga smra'o/_/de ci'i phyir zhe na/_kun dga' bo de bzhin gshegs pa ni ye shes kyis dpag tu med pa/_tshul khrims kyis 
[\[196b.2\]]dpag tu med pa/_bzod pas dpag tu med pa/_brtson 'grus kyis dpag tu med pa/_bsam gtan gyis dpag tu med pa/_shes rab kyis dpag tu med pa/_byams pas dpag tu med pa/_snying rjes dpag tu med pa/_dga' bas dpag tu med pa/_btang snyoms 
[\[196b.3\]]kyis dpag tu med pa/_sangs rgyas kyi chos ma 'dres pa [{]bcwa [,]bco [}]brgyad dang /_stobs bcu dang /_mi 'jigs pa bzhi dang /_sangs rgyas kyi chos dran pa nye bar gzhag pa ma 'dres pa gsum dang snying rje chen pos dpag tu med pa ste/_kun dga' bo de bzhin gshegs pa dgra bcom 
[\[196b.4\]]pa yang dag par rdzogs pa'i sangs rgyas ni yon tan dpag tu med pa dang ldan pa'i phyir ro/_/de skad ces bka' stsal pa dang /_tshe dang ldan pa kun dga' bos bcom ldan 'das la 'di skad ces gsol to/_/bcom ldan 'das 'di lta ste/_chos kyi rnam grangs 'di ni ngo 
[\[196b.5\]]mtshar lags so/_/bde bar gshegs pa ngo mtshar lags so/_/chos kyi rnam grangs 'di'i ming ci lags/_'di ji ltar gzung bar bgyi/_bka' stsal pa/_kun dga' bo de'i phyir chos kyi rnam grangs 'di rmad du byung ba'i chos kyi rnam grangs zhes bya bar zung shig_/de 
[\[196b.6\]]bas na chos kyi rnam grangs 'di ni/_rmad du byung ba'i chos kyi rnam grangs zhes bya ba'i tshig [{]bla dgas [,]bla dwags [}]so/_/bcom ldan 'das kyis de skad ces bka' stsal nas/_tshe dang ldan pa kun dga' bo yi rangs te/_bcom ldan 'das kyis gsungs pa la mngon par 
[\[196b.7\]]bstod do//_//'phags pa rmad du byung ba'i chos kyi rnam grangs/_rdzogs so//_//rgya gar gyi mkhan po dzi na mi tra dang /_su ren dra bo d+hi dang /_zhu chen gyi lo ts+tsha ba ban de ye shes sdes zhus te gtan la phab pa//_//
[\[197a\]]
[\[197a.1\]{D320}]@##/_/rgya gar skad du/_Ar+ya ta thA ga ta pra ti bim+ba pra tiSh+Tha a nu shaMs sam+ba dan+ti nA ma d+harma par+yA ya/_bod skad du/_'phags pa de bzhin gshegs pa'i gzugs brnyan bzhag pa'i phan yon yang dag par brjod pa zhes bya ba'i chos kyi rnam grangs thams cad mkhyen pa la phyag 'tshal lo/_/
[\[197a.2\]]'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/_/de'i tshe dge slong rab tu mang po dag cig rim gro'i gnas su lhags te 'dug nas bar skabs der gtam 'di lta bu zhig glengs 
[\[197a.3\]]so/_/khyed cag la bram ze'am/_khyim bdag dad pa can thos pa na nga /_'dzin pa/_thos pa bsags pa/_dge ba ji ltar bya zhes tshol ba/_de bzhin gshegs pa'i gzugs brnyan bgyid par spro ba skyed pa dag snang la de dag gal te bdag cag gi drung du lhags nas btsun pa 
[\[197a.4\]]dag de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig par bgyi zhes rmed na/_de bzhin gshegs pa'i gzugs brnyan bgyid pa la phan yon ji tsam zhig yod pa bdag cag gis mi shes te/_de'i tshe de dag la 
[\[197a.5\]]bdag cag gis ji ltar chos dang 'thun par lan gdab par bya/_gang don 'di dag nyid ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas thams cad mkhyen pa/_thams cad gzigs pa/_the tshom thams cad 
[\[197a.6\]]gcod par mdzad pa/_ston pa de la bdag cag gis zhu'o/_/'on ta nga bcom ldan 'das de bdag cag la lung ston par mdzad de/_bdag cag gis de bzhin bzung nas bram ze dang /_khyim bdag dad pa can rnams la rgya cher phye ste lan gdab par bya'o zhes 
[\[197a.7\]]bgros so/_/de nas dge slong rab tu mang po dag bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te phyogs gcig tu 'khod do/_/phyogs gcig tu 'khod nas dge slong rab tu mang po dag gis bcom ldan 'das la 
[\[197b\]]
[\[197b.1\]]'di skad ces gsol to/_/btsun pa bdag cag dge slong rab tu mang po dag rim gro'i gnas der lhags te 'dus pa dang /_bar der bka' mchid 'di lta bu zhig glengs te/_khyed cag la bram ze'am/_khyim bdag dad pa can thos pa 'dzin pa/_thos pa bsags pa/_
[\[197b.2\]]dge ba ji ltar bgyi zhes tshol ba de bzhin gshegs pa'i gzugs brnyan bgyi bar spro ba skyes pa dag gda' la/_de dag gal te bdag cag gi drung du mchis nas/_btsun pa dag de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig 
[\[197b.3\]]mchis par rig par bgyi zhes rmed na/_de bzhin gshegs pa'i gzugs brnyan bgyid pa la phan yon ji tsam zhig mchis pa bdag cag gis ma 'tshal na/_de'i tshe de dag la bdag cag gis ji ltar chos dang 'thun par lan gdab par bgyi/_gang don de dag 
[\[197b.4\]]nyid ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas thams cad mkhyen pa/_thams cad gzigs pa/_the tshom thams cad gcod par mdzad pa/_ston pa de la bdag cag gis zhu bar bgyi'o/_/'on tang bcom ldan 
[\[197b.5\]]'das de bdag cag la lung ston par mdzad de/_bdag cag gis de bzhin bzung nas bram ze dang /_khyim bdag dad pa can rnams la rgya cher phye ste lan gdab par bgyi'o snyam bgyid do/_/btsun pa bcom ldan 'das don de dag nyid bdag cag zhu zhing mchis na/_
[\[197b.6\]]btsun pa bcom ldan 'das de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig par bgyi/_bka' stsal pa/_dge slong dag skye bo mang po la phan pa dang /_skye bo mang po la bde ba dang snying brtse ba dang 
[\[197b.7\]]lha dang mi rnams la phan pa dang bde ba'i phyir zhus te/_khyed gang de bzhin gshegs pa dgra bcom pa yang dag par rdzogs pa'i sangs rgyas la don de nyid zhu bar sems pa legs so legs so/_/dge slong dag de'i phyir legs par rab tu nyon la yid la zung shig 
[\[198a\]]
[\[198a.1\]]dang bstan par bya'o/_/dge slong dag de bzhin gshegs pa'i gzugs brnyan byed pa'i gang zag sbyin pa po la phan yon 'di lnga yod de/_lnga gang zhe na/_gzhal med khang chen por gnas pa dang /_bong sted bzang por grags pa dang /_spro ba mang ba dang /_tshe 
[\[198a.2\]]ring ba dang /_grags pa dang ldan pa dang /_bde ba mang ba ste/_dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon dang po yin no/_/gzhan yang phyug po dang /_nor mang ba dang /_longs spyod che ba dang /_nor rdzas dang /_yo 
[\[198a.3\]]byad mang ba dang /_bdag dbang ba bdag gir bya ba mang ba dang /_nor dang /_'bru dang /_dbyig dang /_/gser dang /_mdzod dang /_bang ba'i tshogs mang ba dang /_rta dang /_glang po che dang /_ba lang dang /_lug dang /_bran dang /_bran mo dang /_las byed pa dang /_zho shas 'tsho ba 
[\[198a.4\]]mang ba dang /_blon po dang /_mdza' bshes dang /_gnyen dang /_snag gi gnyen mtshams mang por 'gyur te/_dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon gnyis pa yin no/_/dge slong dag gzhan yang gzugs bzang 
[\[198a.5\]]po dang /_blta na sdug pa dang /_mdzes pa dang /_mdog gser ltar bzang ba dang /_mgo gdugs ltar zlum pa dang /_lag pa ring ba dang /_dpral ba dbyes che ba dang /_smin mtshams bar ma chad pa dang /_yan lag dang nying lag thams cad dang ldan pa dang rgyan thams 
[\[198a.6\]]cad kyis brgyan par 'gyur te/_dge slong dag 'di dag ni de bzhin gshegs pa'i gzugs brnyan byed pa'i gang zag sbyin pa po'i phan yon gsum pa yin no/_/dge slong dag gzhan yang 'khor los sgyur ba'i rgyal po 'khor bzang po rin po che sna bdun dang ldan pa dang /_
[\[198a.7\]]bu stong gis bskor bar 'gyur te/_de'i bu'am/_chung ma'am/_bran nam/_nye bar 'tsho ba gang yin pa de dag thams cad de la gus par nyan pa dang /_bka' nyan par byed de/_dge slong dag 'di ni de bzhin gshegs pa'i gzugs brnyan byed pa'i gang zag sbyin pa 
[\[198b\]]
[\[198b.1\]]po'i phan yon bzhi pa yin no/_/dge slong dag gzhan yang de lus dang bral nas bde 'gro mtho ris kyi 'jig rten gyi lha rnams kyi nang du skye bar 'gyur te/_der skyes nas lha'i rgyal po khyad par can lha dang /_lha'i bu dang /_lha'i bu mo rnams kyi rten du 'gyur la/_gnas bcu po lha'i 
[\[198b.2\]]tshe dang /_lha'i mdog dang /_lha'i stobs dang /_lha'i bde ba dang /_lha'i dbang phyug la dbang byed pa dang /_lha'i gzugs dang /_sgra dang /_dri dang /_ro dang /_reg bya rnams kyis dga' bar byed de/_dge slong dag 'di ni de bzhin gshegs pa'i gzugs brnyan byed pa'i gang 
[\[198b.3\]]zag sbyin pa po'i phan yon lnga pa yin no/_/bcom ldan 'das kyis de skad ces bka' stsal pa dang /_dge ba slong de dag bcom ldan 'das kyis gsungs pa la yi rangs te mngon par bstod do//_//'phags pa de bzhin gshegs pa'i gzugs brnyan bzhag pa'i phan 
[\[198b.4\]]yon yang dag par bstan pa zhes bya ba'i chos kyi rnam grangs rdzogs so//_//rgya gar gyi mkhan po d+ha rmA ka ra dang /_lo ts+tsha ba ban de ye shes snying pos bsgyur/_ban de dpal brtsegs kyis zhu chen bgyis te gtan la phab pa//_//_
[\[198b.5\]{D321}]@##/_/rgya gar skad du/_tsai t+ya pra dak+Shi Na gA thA/_bod skad du/_mchod rten bskor ba'i tshigs su bcad pa/_dkon mchog gsum la phyag 'tshal lo/_/shes rab blo ldan 'jig rten na/_/chos kyi 'khor lo rjes bskor ba/_/shes rab chen po shA ri'i bus/_/
[\[198b.6\]]ston pa la ni zhu ba zhus/_/mchod rten bskor ba bgyis pa yis/_/rnam par smin pa cir 'gyur ba/_/skal ba chen po'i 'jig rten mchog_/rnam par 'dren pas bdag la gsungs/_/rdzogs pa'i sangs rgyas rkang gnyis mchog_/ston pas de la bka' stsal 
[\[198b.7\]]pa/_/mchod rten bskor ba byas pa yi/_/yon tan gang yin phyogs tsam bstan/_/mchod rten bskor ba byas pa yis/_/lha klu gnod sbyin dri za dang /_/lha min mkha' lding mi'am ci/_/lto 'phye che rnams mchod byed 'gyur/_/dal ba rnyed dka' thob gyur nas/_/
[\[199a\]]
[\[199a.1\]]skad cig gcig tsam bar du yang /_/mchod rten bskor ba byas pas ni/_/mi khom brgyad rnams spong bar 'gyur/_/mchod rten bskor ba byas pas ni/_/dran dang ldan zhing blo gros ldan/_/kha dog ldan zhing mdzangs pa dang /_/thams cad du ni mchod par 'gyur/_/
[\[199a.2\]]mchod rten bskor ba byas pas ni/_/lha dang de bzhin mi rnams kyis/_/tshe ring ba yang de yis 'thob/_/grags pa chen po'ang 'thob par 'gyur/_/mchod rten bskor ba byas pas ni/_/'dzam bu'i gling du rus kyi mchog_/cho rigs yongs su dag par yang /_/blo ldan 
[\[199a.3\]]de ni skye bar 'gyur/_/mchod rten bskor ba byas pas ni/_/kha bzhin dag kyang bzang ba dang /_/mdog sdug pa dang mkhas pa dang /_/bde bar gnas pa thob par 'gyur/_/mchod rten bskor ba byas pas ni/_/phyug cing nor yang mang ba dang /_/ser sna med 
[\[199a.4\]]cing gtong phod dang /_/sbyin pa dag la dga' bar 'gyur/_/mchod rten bskor ba byas pas ni/_/yid du 'ong zhing blta na sdug_/mdog bzang mthong na dga' ba dang /_/longs spyod rgya chen spyod par 'gyur/_/mchod rten bskor ba byas pas ni/_/'du 
[\[199a.5\]]byed stong par mthong nas kyang /_/de ni chos la rmongs mi 'gyur/_/myur du dga' ba thob par 'gyur/_/mchod rten bskor ba byas pas ni/_/rgyal rigs mchog tu skye bar 'gyur/_/bu smad 'khor dang ldan pa dang /_/stobs dang brtson 'grus ldan par 'gyur/_/
[\[199a.6\]]mchod rten bskor ba byas pas ni/_/bram ze che zhing mtho bar skye/_/tshul khrims ldan zhing thos dang ldan/_/rig byed gsang sngags ldan par 'gyur/_/mchod rten bskor ba byas pas ni/_/khyim bdag che zhing mtho bar skye/_/phyug cing nor yang mang ba dang /_/nor 
[\[199a.7\]]dang 'bru rnams ldan par 'gyur/_/mchod rten bskor ba byas pas ni/_/'dzam bu'i gling gi mnga' bdag rje/_/sa steng mtha' dag dbang byed pa'i/_/chos dang ldan pa'i rgyal por 'gyur/_/mchod rten bskor ba byas pas ni/_/rin chen bdun dang ldan pa yi/_/
[\[199b\]]
[\[199b.1\]]'khor los sgyur ba'i rgyal por 'gyur/_/chos bzhin 'khor lo skor bar byed/_/mchod rten bskor ba byas pas ni/_/'di nas 'phos nas mtho ris 'gro/_/sangs rgyas bstan la dga' ba dang /_/rnal 'byor ldan zhing rdzu 'phrul che/_/mchod rten bskor ba byas 
[\[199b.2\]]pas ni/_/lha yul dag nas 'phos nas kyang /_/de ni mi yi nang du skye/_/rmongs pa med par mngal du 'jug_/mchod rten bskor ba byas pas ni/_/mngal gyi skyon gyi dri ma yis/_/de la gos par mi 'gyur te/_/de ni nor bu dag pa bzhin/_/mchod rten bskor ba byas 
[\[199b.3\]]pas ni/_/ma ltor bde bar gnas par 'gyur/_/de ni bde bar btsa' ba dang /_/bde bar nu zho 'thung bar 'gyur/_/mchod rten bskor ba byas pas ni/_/phas kyang g.yog 'khor mang po yis/_/de la gso zhing gnas par 'gyur/_/ma mas rtag tu rim gro byed/_/
[\[199b.4\]]mchod rten bskor ba byas pas ni/_/nye du rnams kyi snying du sdug_/de bzhin pha ma lhag par byams/_/skyes nas longs spyod 'phel bar 'gyur/_/mchod rten bskor ba byas pas ni/_/sha za dang ni srin rnams kyis/_/de la gnod par mi 'gyur te/_/longs spyod 
[\[199b.5\]]dag la skyon med spyod/_/mchod rten bskor ba byas pas ni/_/bskal pa brgyar yang de dag rnams/_/zhar ba grum por yong mi 'gyur/_/lus kyang rnam par dag par 'gyur/_/mchod rten bskor ba byas pas ni/_/mig kyang rnam par dag par 'gyur/_/dkyus 
[\[199b.6\]]ring mthon mthing sdug pa dang /_/lha yi mig kyang de yis 'thob/_/mchod rten bskor ba byas pas ni/_/lus bde sems kyang brtan pa dang /_/de bzhin brtson 'grus brtan pa dang /_/dpung mgo zlum zhing brtan par 'gyur/_/mchod rten bskor ba byas pas ni/_/
[\[199b.7\]]stobs dang byad gzugs phun sum tshogs/_/yan lag thams cad mtshan rnams kyis/_/legs par brgyan cing ldan par 'gyur/_/mchod rten bskor ba byas pas ni/_/sum cu rtsa gsum dbang phyug rje/_/rdzu 'phrul che ba'i brgya byin du/_/lha yi 
[\[200a\]]
[\[200a.1\]]dbang po chen por 'gyur/_/mchod rten bskor ba byas pas ni/_/'thab bral lha yi rgyal po dang /_/de bzhin yongs su dga' ldan dang /_/'phrul dga' gzhan 'phrul dbang byed 'gyur/_/mchod rten bskor byas pas ni/_/tshangs pa'i 'jig rten tshangs pa 
[\[200a.2\]]yi/_/dbang phyug nyid du de 'gyur zhing /_/lha rnams bye ba snyed kyis mchod/_/mchod rten bskor ba byas pas ni/_/bskal pa bye ba stong dag dang /_/khrag khrig phrag brgya dag tu yang /_/shes rab ldan pa rtag tu mchod/_/mchod rten bskor ba byas pas ni/_/bskal pa bye 
[\[200a.3\]]ba stong dag tu/_/lus gtsang gos kyang gtsang ba dang /_/dkar po'i chos dang ldan par 'gyur/_/mchod rten bskor ba byas pas ni/_/stobs dang brtson 'grus phun sum tshogs/_/de ni le lo med pa dang /_/shin tu bsgrub pa thob par 'gyur/_/mchod rten bskor 
[\[200a.4\]]ba byas pas ni/_/brtson 'grus brtan zhing mthu yang brtan/_/rtsal brtan cis kyang mi tshugs shing /_/don rnams myur du 'grub par byed/_/mchod rten bskor ba byas pas ni/_/gdangs snyan gsang yang mtho ba dang /_/yid du 'ong ba'i nga ro can/_/gnod pa med cing 
[\[200a.5\]]nad med 'gyur/_/mchod rten bskor ba byas pas ni/_/nga nyid kyis ni bstan pa yi/_/gnas der myur du de 'gro zhing /_/shas cher skye ba thob par 'gyur/_/mchod rten bskor ba byas pas ni/_/dran pa nye bar gzhag pa bzhi/_/sems kyi tshad med bzhi po dang /_/
[\[200a.6\]]rdzu 'phrul rkang pa'i dbang yang 'thob/_/mchod rten bskor ba byas pas ni/_/'phags pa'i bden pa bzhi po dang /_/dbang po rnams dang stobs rnams dang /_/byang chub yan lag 'bras bu 'thob/_/mchod rten bskor ba byas pas ni/_/mngon shes drug ldan zag pa 
[\[200a.7\]]med/_/nyon mongs thams cad spangs pa yi/_/dgra bcom rdzu 'phrul chen por 'gyur/_/mchod rten bskor ba byas pas ni/_/'dod chags zhe sdang spangs pa dang /_/'khor rnams thams cad spangs pa yi/_/rang rgyal byang chub 'thob par 'gyur/_/mchod 
[\[200b\]]
[\[200b.1\]]rten bskor ba byas pas ni/_/'jig rten dag tu de bzhin gshegs/_/mtshan rnams kyis ni brgyan pa dang /_/gser gyi sku mdog 'thob par 'gyur/_/lus kyi las kyang bskor ba yin/_/ngag gi las kyang bskor ba yin/_/yid kyi las kyang bskor ba yin/_/smon 
[\[200b.2\]]lam btab pa'ang bskor ba yin/_/'dir ni bskor ba byas pa yis/_/bgrod dka' bde dgur don rnams 'grub/_/'jig rten mgon po'i mchod rten la/_/bskor ba byas pa'i yon tan gang /_/de ni tshig tsam nyi tshe yis/_/legs par bstan par mi nus so/_/sems 
[\[200b.3\]]can rnams la snying brtse'i phyir/_/sha ri'i bus ni zhus nas kyang /_/mchod rten phyag byas yon tan gang /_/'jig rten mgon pos bstan pa yin/_/rta brgya dang ni gser srang brgya/_/drel mo'i shing rta brgya dag dang /_/rgod ma brgya yi shing rta rnams/_/rin chen sna 
[\[200b.4\]]tshogs bkang ba yang /_/bskor ba'i gom pa gcig bor ba'i/_/bcu drug char yang mi phod do/_/kam po dza yi bu mo brgya/_/nor bu rna cha gdub 'khor thogs/_/gser gyi dpung rgyan 'chang ba dang /_/mgrin pa gser gyis legs brgyan pa/_/bskor ba'i gom pa gcig 
[\[200b.5\]]bor ba'i/_/bcu drug char yang mi phod do/_/gangs kyi glang chen brgya snyed dag_/lus chen nam tshong yangs pa dang /_/sna yang gshol mda' 'dra ba'i glang /_/gser dang nor bus brgyan pa yang /_/bskor ba'i gom pa gcig bor ba'i/_/bcu drug char yang mi phod do/_/
[\[200b.6\]]mkhas pa gang gis sangs rgyas mchod rten la/_/dga' ba'i sems kyis gom pa gcig bor ba/_/'dzam bu'i chu klung gser srang 'bum grangs snyed/_/de ni de dang mtshungs pa yod ma yin/_/mkhas pa gang gis sangs rgyas mchod rten la/_/dga' ba'i sems kyis 
[\[200b.7\]]'jim gong gcig bor ba/_/'dzam bu'i chu klung gser gyi pho brang 'bum/_/de ni de dang mtshungs pa yod ma yin/_/mkhas pa gang gis sangs rgyas mchod rten la/_/dga' ba'i sems kyis me tog sil ma spungs/_/'dzam bu'i chu klung gser snod 'bum bzhag pa/_/
[\[201a\]]
[\[201a.1\]]de ni de dang mtshungs pa yod ma yin/_/mkhas pa gang gis sangs rgyas mchod rten la/_/dga' ba'i sems kyis me tog phreng ba thogs/_/'dzam bu'i chu klung gser khal bye ba gnyis/_/de ni de dang mtshungs pa yod ma yin/_/mkhas pa gang gis sangs rgyas 
[\[201a.2\]]mchod rten la/_/dga' ba'i sems kyis spos chus dbang bskur ba/_/'dzam bu'i chu klung gser gyi phung po 'bum/_/de ni de dang mtshungs pa yod ma yin/_/mkhas pa gang gis sangs rgyas mchod rten la/_/dga' ba'i sems kyis mar me 'bul byed pa/_/'dzam bu'i 
[\[201a.3\]]chu klung gser srang bye ba 'bum/_/de ni de dang mtshungs pa yod ma yin/_/mkhas pa gang gis sangs rgyas mchod rten la/_/dga' ba'i sems kyis rgyal mtshan 'phan gdugs thogs/_/gser gyi ri bo lhun po tshad 'bum yang /_/de ni de dang mtshungs pa yod ma 
[\[201a.4\]]yin/_/'di ni dpag med de bzhin gshegs/_/rgya mtsho 'dra ba'i rdzogs sangs rgyas/_/ded dpon bla na med pa la/_/phul ba'i phan yon bstan pa yin/_/bzhugs pa'i tshe na gang gis mchod/_/mya ngan 'das 'og gang gis mchod/_/sems dge ba ni mtshungs 
[\[201a.5\]]'gyur na/_/bsod nams la ni khyad par med/_/de ltar sangs rgyas bsam mi khyab/_/sangs rgyas chos kyang bsam mi khyab/_/bsam mi khyab la dad rnams kyis/_/rnam par smin pa'ang bsam mi khyab/_/mchod rten bskor ba'i tshigs su bcad pa rdzogs so//_//_
[\[201a.6\]{D322}]@##/_/rgya gar skad du/_pra se na dzi ta gA thA/_bod skad du/_gsal rgyal gyi tshigs su bcad pa/_dkon mchog gsum la phyag 'tshal lo/_/rgyal po gsal rgyal gdugs dang cod pan dang /_/rnga yab ral gri nor bu lham bzhag ste/_/thal mo sbyar te legs 
[\[201a.7\]]par phyag 'tshal nas/_/'jig rten mgon po la ni zhu ba zhus/_/phan par dgongs pa thugs rje'i bdag nyid can/_/de bzhin gshegs rnams mya ngan 'das pa na/_/mchod pa bgyis pas blo mchog ji lta bur/_/srid pa gzhan du mi rnams bde ba 'thob/_/bcom ldan 
[\[201b\]]
[\[201b.1\]]mi yi seng ge snga phyi'i mtha'i/_/chos rnams kun la mngon sum spyad gyur pas/_/kun dga' bzang po yi ni mngon sum du/_/gsal rgyal zhus lan 'di dag bka' stsal pa/_/ji ltar rgyal ba dag la mi rnams kyis/_/mchod pa byas pas srid pa gzhan dag tu/_/rnam smin 'dod 
[\[201b.2\]]pa sna tshogs ci thob pa/_/zhus pa'i don de rgyal pos mnyan par gyis/_/bcom ldan 'das kyi mchod rten rnams dang ni/_/sku gzugs rnams la rdul phran ci song ba/_/de yi grangs snyed de byed mi rnams kyis/_/lha yul sa stengs nges par rgyal srid 'thob/_/gzugs dang 
[\[201b.3\]]gzugs med khams kyi ting nge 'dzin/_/phun sum tshogs pa'i sa mchog kun myong nas/_/tha mar skye dang rgal sogs pa yi/_/sdug bsngal med pa'i sangs rgyas go 'phang 'thob/_/su dag 'dir ni rgyal ba'i gzugs byed pa/_/de dag gzugs bzang yid 'ong yon 
[\[201b.4\]]tan ldan/_/dbang po bsdams shing 'od 'bar nyi ma bzhin/_/'jig rten dag na mig tu sdug par 'gyur/_/su dag bde bar gshegs pa'i gzugs byed pa/_/de yi lus ni dri ma med pa dang /_/pad ma'i snying po lta bur 'jam zhing yangs/_/nad dang mya ngan sdug bsngal 'jigs 
[\[201b.5\]]las thar/_/su zhig 'jig rten mgon po'i gzugs byed pa/_/bran du mi skye mngag gzhug skye mi 'gyur/_/dbul bor mi 'gyur rigs dman mi 'gyur zhing /_/dbang po rnams kyang nyams par yang mi 'gyur/_/thub dbang mchod rten byed pa'i mi rnams ni/_/mya ngan yongs 
[\[201b.6\]]med lus kun brtan pa dang /_/longs spyod mchog ldan rin chen mdzod mang ldan/_/dgra yi tshogs rnams kyang ni thub par 'gyur/_/rgyal ba'i mchod rten srog shing phul ba yis/_/chos dang rjes 'thun chos la sgrub pa dang /_/tshul khrims thos dang bzod pa'i mchog dang ldan/_/
[\[201b.7\]]'jig rten dag na don kun 'grub par 'gyur/_/mchod rten mchog la gdugs brtsegs phul ba yis/_/lha dang mi yi nang na skye ba dang /_/sred med bu yi lus 'dra lus kun brtan/_/bkur sti bya ba'i yon tan ldan par 'gyur/_/thub dbang mchod rten rdo thal byugs pa yis/_/lha 
[\[202a\]]
[\[202a.1\]]mi'i 'jig rten dag na tshe ring zhing /_/lus sems nad dang mya ngan byed spangs te/_/rtag tu skyid cing nor gyis phyug par 'gyur/_/gser dngul spa ba'i glegs mos g.yogs pa yi/_/thub pa'i dbang po'i mchod rten byas pa yis/_/mi rnams srid pa'i khyad par gzhan 
[\[202a.2\]]dag tu/_/lus mkhregs 'od kyang 'bar zhing mdzes par 'gyur/_/su dag la la mchod rten sku gzugs la/_/dad pa'i sems kyis bla re 'bul byed pa/_/de dag sa steng rgya mtsho'i mthas klas pa/_/ma lus gnod med rgyal gcig dbang byed 'gyur/_/bde gshegs 
[\[202a.3\]]mchod rten dag la dga' bzhin du/_/rnam mang rgya chen gdugs ni btags pa yis/_/lha mi'i 'jig rten dag na gdugs 'dra bar/_/lha dang mi yi dbang po lta bur 'gyur/_/mi rnams su dag sku gdung snying po can/_/dri med bsod nams 'byung gnas gyur pa la/_/ba dan 
[\[202a.4\]]mdzes pa sna tshogs 'dogs pa dag_/mthu dang ldan zhing srid gsum mchod gnas 'gyur/_/bde gshegs mchod rten cod pan btags pa yis/_/mi dbang dpal dang lha dbang dpal thob cing /_/bde ba'i mchog kyang nyams su myong gyur nas/_/rnam par grol ba'i cod 
[\[202a.5\]]pan khyad par 'thob/_/rgyal ba'i mchod rten dag la dril phul bas/_/tshig btsan grags pa chen po dag dang ldan/_/tshangs pa'i sgra dbyangs yid 'ong skye ba dran/_/de dag gis ni rgyan rnams sna tshogs 'thob/_/mkhas pa su dag bde gshegs mchod rten la/_/dad 
[\[202a.6\]]pa'i sems kyis phreng ba 'dogs byed pa/_/gser phreng rin chen mang pos legs spras pa/_/bsod nams las ldan de yi mgo la thogs/_/ston pa'i mchod rten dag la rgyan 'phyang 'dogs/_/de dag do shal rgyan phreng nor bu dang /_/gdu bu dag dang dpung rgyan mchog 
[\[202a.7\]]rnams kyis/_/lus brgyan 'jig rten dag na rgyu bar 'gyur/_/su dag bde bar gshegs pa'i mchod rten la/_/sa dang lci bas nyug pa de dag ni/_/lha dang mir skye lus mdog sdug pa dang /_/rnam dag rma med bde dang ldan par 'gyur/_/thub dbang mchod rten byi dor byas pa yis/_/
[\[202b\]]
[\[202b.1\]]shin tu blta na sdug cing mig tu mdzes/_/byad bzhin bzang zhing pad mo'i mdog dang ldan/_/srid pa'i skyon rnams dang yang 'bral bar 'gyur/_/su dag spos mchog sbyar ba'i 'bru mar gyis/_/bde bar gshegs pa'i mchod rten nyug byed pa/_/de dag spos kyis mchod cing tsan dan 
[\[202b.2\]]gyis/_/lus byugs nyi ma'i 'od dang 'dra bar 'gyur/_/mi rnams gang dag thub dbang mchod rten la/_/spos chu gtsang zhing dang bas khrus gsol ba/_/de dag lus la dri ma med pa dang /_/gdung ba med cing mdog 'jam mya ngan med/_/su zhig sangs rgyas mchod rten sku gzugs khang /_/
[\[202b.3\]]tshon rtsi sna tshogs dag gis mdzes byed pa/_/de ni bde gshegs mnga' ba'i yon tan rnams/_/sna tshogs ldan pa kun gyis brtsegs par 'gyur/_/su dag dpyid ka'i dus su gtsang ma'i chus/_/mchod rten nye 'khor rdul rnams zhi byed pa/_/de la bud med rnams ni dga' bzhin du/_/
[\[202b.4\]]rdul yab gser gyi yu ba can gyis g.yob/_/dkon mchog gsum phyir mi rnams gang dag gis/_/'phags pa dgyes pa'i dkyil 'khor byas pas ni/_/rkang lag sor mo dra bar 'brel ba dang /_/yan lag thams cad kyang ni skyon med 'gyur/_/su dag dkon mchog gsum 
[\[202b.5\]]la me tog dang /_/'bras bu gsar thog byung ba 'bul byed pa/_/de dag 'gro ba rnams su 'khor ba na/_/ro mchog kun thob mi rdzi stobs dang ldan/_/phreng ba me tog rgya chen char rnams kyis/_/su dag 'dir ni rgyal ba'i gzugs la mchod/_/de dag lha dang mi yi 'jig rten du/_/
[\[202b.6\]]cha byad yid 'ong sna tshogs legs par brgyan/_/sangs rgyas mchod rten dag la dri zhim phul/_/bdug spos rgya chen mang po ldan sbyar dang /_/a ga ru yi bdug spos phul ba yis/_/de yi lus kun spos ngad ldan par 'gyur/_/su dag bde bar gshegs pa'i mchod rten la/_/dga' bzhin rnga 
[\[202b.7\]]yab rnams ni 'bul byed pa/_/thugs dga' rgyal rnams snying rje rnga yab thogs/_/che ba de la cher yang g.yob par byed/_/shin tu dri med zla ba nya 'dra ba'i/_/me long sdu gu thams cad mkhyen la 'bul/_/de dag tshe rabs brgyud pa rnams su yang /_/lha mi rnams kyis blta bar 'os par 
[\[203a\]]
[\[203a.1\]]'gyur/_/su dag bde bar gshegs pa'i mchod rten la/_/mchod pa'i khyad par ci yod ci 'byor pa/_/'tsham par 'bul byed de dag dri med cing /_/mya ngan med pa'i bla med byang chub 'thob/_/mi rnams gang dag sangs rgyas mchod rten nam/_/sku gzugs dag la mgos btud 
[\[203a.2\]]gus phyag 'tshal/_/de dag lha rnams dang ni mi rnams kyis/_/cher yang che bar bkur ba'i gnas su 'gyur/_/su zhig dad pas thub pa'i mchod rten nam/_/sku gzugs dag la skor ba byed pa de/_/phyi ma'i tshe la dgra chen rnams kyis btud/_/bzang po'i snod 'gyur yon tan 
[\[203a.3\]]rnams dang ldan/_/mi rnams su dag dga' bzhin gus pa yis/_/bla med mchod rten rnams dang sku gzugs la/_/lus kyi las rnams byed pa de dag ni/_/srid pa kun tu mdzod rnams shin tu rgyas/_/rgyal ba'i mchod rten rol mo'i sgra phul bas/_/zab cing rigs pa'i spobs pa phun 
[\[203a.4\]]sum tshogs/_/yan lag lnga rdzogs yid 'ong tshig dang ldan/_/sgra skad dag gis 'jig rten 'gengs par byed/_/su dag rgyal ba'i gdung ldan stod byed pa/_/de dag gling bu'i sgra dang glu snyan dang /_/sgra snyan yid du 'ong ba thob pa dang /_/so so yang dag rig pa'ang thob par 'gyur/_/mi 
[\[203a.5\]]rnams gang dag rtswa shing so phag gis/_/'jig rten bla ma'i spyi gab rig pas byed/_/yang na gzhan dag byed du 'jug kyang rung /_/de dag 'gro ba rnams kyi skyabs 'drar 'gyur/_/mi rnams gang dag rgyal ba'i gtsang khang byed/_/de dag 'gro ba rnams su 'khor ba na/_/lha dbang gnas 
[\[203a.6\]]'dra'i khang khyim 'od 'bar ba/_/dus tshigs kun tu bde ldan thob par 'gyur/_/mtho ris las bzang 'bras bu'i gnas rnams su/_/bskal par dga' byed rtag tu dga' bzhin du/_/rtsen par byed cing mya ngan med pa dang /_/tha mar zhi ba'i go 'phang thob par 'gyur/_/gang dag 
[\[203a.7\]]'ja' khugs 'dra ba'i rta babs mdzes/_/thub pa'i chab sgor sbreng byed de dag ni/_/srid pa gzhan du khang khyim sgo dang bcas/_/rnam par brgyan pa rnams ni thob par 'gyur/_/mi rnams gang dag ston pa'i sku gdung khang /_/bsrung phyir dad pas 'obs dang sgo 'dzugs 
[\[203b\]]
[\[203b.1\]]pa/_/de dag tshe rabs gzhan du dgra rnams kyis/_/dpal yon rnams dang dbral bar yong mi nus/_/mi rnams su dag mchod rten rnying pa rnams/_/gzhan gyi ngor byed ma yin rang gi blos/_/ral tshems byed pa'i skye bo de dag ni/_/lus bzang yon tan dam pas brgyan par 'gyur/_/rgyal ba'i 
[\[203b.2\]]mchod rten me tog rnying bsal bas/_/'dod chags chags med zhe sdang sdang mi 'gyur/_/gti mug rmongs med lta ngan chags mi 'gyur/_/mi rnams rab tu dga' zhing skyid par 'gyur/_/su dag glang chen dril spyangs spa bar brgyan/_/dul ba'i rta dang sbyar ba'i shing rta dag_/ston pa dang ni 
[\[203b.3\]]'phags pa'i tshogs la 'bul/_/de dag bla med theg chen thob par 'gyur/_/skye bo su dag 'jig rten mgon po la/_/rin chen 'bar ba yid dang 'thad pa rnams/_/'bul ba de dag rin chen bdun po dang /_/byang chub yan lag rin chen dri med 'thob/_/rgyal ba'i mchod rten la 
[\[203b.4\]]ni gos phul bas/_/bsod nams byams pa'i ngo tsha'i gos gyon te/_/dga' zhing yon tan kun ldan ser sna med/_/mdog kyang 'jam zhing kha dog gser 'drar 'gyur/_/dpe med mchod rten mar me phul ba yis/_/ud pal sngon po kha bye 'dab 'dra'i mig_/gsal zhing sdug la 
[\[203b.5\]]mig gi dkyus ring mdzes/_/dri ma med pa'i lha yi mig dang ldan/_/su dag mchod rten mar me dang rab 'bul/_/de dag mig tu sdug cing mdzod rab rgyas/_/mig gi dkyus ring mthon ka'i mdog dang ldan/_/skyes pa bud med dag gis blta bar 'os/_/mtshan mo thub chen spyan sngar 
[\[203b.6\]]thal sbyar 'khod/_/'byor dang mtshan ma mar me'i sdong bu 'bu 'bul/_/de dag srid pa gzhan du 'bras bur ldan/_/rin chen rags pa'i 'od ldan lus kyang 'thob/_/rgyal la phul ba'i mar me 'chi ba na/_/dga' ba'i sems kyis 'dir ni dga' bzhin du/_/snying po skul bar byed 
[\[203b.7\]]pa de dag ni/_/spyan lnga dag kyang nges par 'thob par 'gyur/_//mi rnams gang dag dge ba'i sems ldan pas/_/rgyal ba'i mchod rten gzhan gyis byas pa la/_/rjes su yi rangs don de ma byas kyang /_/mdor na de dag gis kyang byas par 'gyur/_/tshul khrims ldan pa phyogs 
[\[204a\]]
[\[204a.1\]]nas lhags pa la/_/su dag dga' bzhin mal stan sbyin byed pa'i/_/mi rnams 'gro ba dag tu 'khor ba na/_/gser gyi khri dang stan gyi mchog rnams 'thob/_/su dag rab tu byung dang 'tsham pa yi/_/kha zas bzang po dge 'dun sbyin byed pa/_/de dag 'khor ba'i dgon par 
[\[204a.2\]]gnas pa na/_/kha zas kha dog ro la sogs ldan 'thob/_/su dag rab tu byung dang 'tsham pa yi/_/btung ba rgya chen dge 'dun sbyin byed pa/_/de dag 'khor ba'i dgon par gnas pa na/_/btung ba kha dog ro la sogs pa 'thob/_/su dag 'jig rten bla mas gsungs pa yi/_/dam chos tshul bzang 
[\[204a.3\]]thos nas nyams su len/_/de dag nyon mongs chu rlabs rab 'jigs pa'i/_/srid pa'i rgya mtsho myur du rgal bar 'gyur/_/rgyal po dge ba'i las 'di thams cad ni/_/'khor ba'i bde ba sna tshogs smin gyur nas/_/sangs rgyas kyi ni byang chub dam pa yi/_/'bras bu bde blag kho nar thob par 'gyur/_/de nas 
[\[204a.4\]]rgyal po dga' mdangs ldan pa yis/_/drang srong dge 'dun bskor ba byas nas kyang /_/thub dbang zhabs la mgo bos phyag 'tshal te/_/rgyal po rgyal byed tshal nas byung bar gyur/_/gsal rgyal gyi tshigs su bcad pa rdzogs so//[ {D323}]@##/_/rgya gar skad du/_e ka gA thA/_/bod skad du/_
[\[204a.5\]]tshigs su bcad pa gcig pa/_dkon mchog gsum la phyag 'tshal lo/_/skyes bu khyu mchog khyod 'dra'i dge sbyong chen po gzhan dag lha yul sa la med/_/'jig rten 'di na'ang yod pa ma yin rnam thos bu yi gnas na'ang yod ma yin/_/lha yi pho brang gnas mchog dag na'ang yod min phyogs 
[\[204a.6\]]dang phyogs mtshams dag na'ang med/_/ri dang nags su bcas pa'i sa steng rgyas pa kun tu yul zhig ga la yod/_/tshigs su bcad pa gcig pa rdzogs so//[ {D324}]@##/_/rgya gar skad du/_tsa tur gA thA/_/bod skad du/_tshigs su bcad pa bzhi pa/_dkon mchog gsum la phyag 
[\[204a.7\]]'tshal lo/_/skur gyur pa ni thams cad la/_/mtshan mchog sum cu gnyis mnga' ba/_/rdzogs pa'i sangs rgyas grags ldan pa'i/_/rgyal ba kun la phyag 'tshal lo/_/rdzogs sangs gang du bltams pa dang /_/gang du byang chub la reg dang /_/zhi ba'i 'khor lo bskor ba dang /_/zag med 
[\[204b\]]
[\[204b.1\]]mya ngan 'das pa dang /_/bde gshegs gang du bzhugs pa dang /_/'chag pa dang ni bzhengs pa dang /_/seng ge lta bur gzims pa yi/_/gnas de la ni bdag phyag 'tshal/_/steng dang 'og dang bar dag dang /_/phyogs dang phyogs mtshams rnams su yang /_/sku bcas sku ni med pa 
[\[204b.2\]]yi/_/mchod rten la ni bdag phyag 'tshal/_/rkang gnyis dam pa shar dang ni/_/byang gi phyogs char bzhugs pa yi/_/rgyal ba bsten dka' zhes bya ba/_/des ni tshigs bcad 'di gsungs so/_/gang gis tshigs bcad 'di bzhi yis/_/de bzhin gshegs la stod byed pa/_/de ni tshe 
[\[204b.3\]]rabs stong du yang /_/ngan 'gror 'gro bar mi 'gyur ro/_/tshigs su bcad pa bzhi pa rdzogs so//[ {D325}]@##/_/rgya gar skad du/_nA ga rA dza b+he rI gA thA/_/bod skad du/_klu'i rgyal po rnga sgra'i tshigs su bcad pa/_sangs rgyas dang /_byang chub sems dpa' 
[\[204b.4\]]thams cad la phyag 'tshal lo/_/de bzhin gshegs pas rab bstan pa/_/byang chub sems dpa' skyes pa'i rabs/_/thams cad legs par 'dus nas su/_/shin tu dang ba'i sems kyis nyon/_/rdzogs pa'i sangs rgyas lha yi lha/_/de bzhin gshegs pa bzhugs pa na/_/
[\[204b.5\]]dge slong rnams ni gcig la gcig_/kha stobs la sogs rnams kyis 'gying /_/dge slong tshig ngan 'don pa da ga_/drang srong chen pos gsan pa na/_/de phyir thub pas dge 'dun rnams/_/bsdus nas 'di skad bka' stsal te/_/khyed cag kha stobs la sogs pas/_/
[\[204b.6\]]gcig la gcig ni 'tshe byed pa/_/khyim nas khyim med rab byung dang /_/de dag 'thun pa ma yin no/_/rtag tu yang dag dga' byed pa'i/_/chos drug gang yin la 'jug pa/_/'di ni khyim nas khyim med par/_/rab tu byung ba rnams dang 'thun/_/sems 
[\[204b.7\]]can kun la snying brtse'i phyir/_/'tshe ba med par ngas bsgoms nas/_/ji ltar byang chub don gnyer ba/_/dge slong nga las 'di nyon cig_/shes rab ldan pa'i mi yis 'di/_/thos nas sdig pa rnam spongs la/_/grub dang bde ba thob bya'i phyir/_/dge ba'i chos la spyad par gyis/_/sngon gyi 
[\[205a\]]
[\[205a.1\]]spun drung gyur pa yi/_/klu yi rgyal po gnyis byung ba/_/gcig gi ming ni rnga zhes bya/_/gnyis pa nye rnga zhes bya'o/_/gnyis ka srog gcod las ldog cing /_/tshul khrims ldan zhing dbang chen grags/_/klu yi skye gnas la smod cing /_/mi yi srid pa 'dod par 
[\[205a.2\]]gyur/_/tshul ldan mang du thos pa yi/_/dge sbyong bram ze mthong ba dang /_/mi yi tshul du bsgyur nas ni/_/bsnyen bkur dag kyang byed par 'gyur/_/zla ba phyed dang tshes brgyad dang /_/bcu bzhi bco lnga gang yin pa/_/de la yan lag brgyad pa yi/_/gso sbyong la ni legs mnyam 
[\[205a.3\]]'jog_/de gnyis sngon gyi gnas spangs nas/_/yul gzhan zhig tu phyin pa dang /_/de dang nye ba'i gnas de na/_/rnga sgra zhes bya'i klu gnas so/_/klu yi skyes mchog spun gnyis po/_/de gnyis 'ong bar des shes nas/_/khengs shing khros pa'i yid kyis su/_/du ba can gyi dbugs 
[\[205a.4\]]'byin cing /_/khyed gnyis chos spyod ma yin te/_/g.yon can tshul ngan 'chos pa'o zhes/_/rnga sgras tshig ni rtsub mo yis/_/yang dang yang du skrod par byed/_/dman pas bskrad pa thos pa dang /_/nye rnga rab tu khros gyur te/_/de tshe phu bo rnga la ni/_/tshig rnams kyis ni go byas pa/_/kye rnga mi yi 
[\[205a.5\]]'jig rten dag 'di na/_/tshig ngan mngon du smra bas gdung byed cing /_/sbal zan chu yi 'gram na skyes pa yis/_/mche ba gdug pas bdag cag skrod par byed/_/'di ni chu nang dud 'gro rnams la 'tshe/_/thang la mi rnams la yang 'tshe bar byed/_/gtso bo gal te bdag la bzod mchis 
[\[205a.6\]]kyang /_/tshig ngan smra la yid ni bzod mi nus/_/deng ni 'di yi grong khyer dang /_/pho brang gnyen 'dun bcas brlag ste/_/rnga sgra gtan nas blangs nas su/_/'di nas bdag cag 'dong bar bya/_/klu yi rgyal po stobs po che/_/de yis nu bo'i tshig thos nas/_/yid la 'bab par byed pa 
[\[205a.7\]]yi/_/tshigs bcad 'di skad smras te bsgo/_/gang gis khyim du nyin zhag 'ga' gnas shing /_/bza' dang btung ba legs par blangs gyur pa/_/de la yid kyis gnod par mi bsam ste/_/byas pa gzo ba skyes bu dam pas bsngags/_/ljon shing gang gi grib ma yis/_/yud tsam 
[\[205b\]]
[\[205b.1\]]zhig kyang legs 'gebs de'i/_/lo ma'ang bcad par mi bya na/_/yal ga ljon shing smos ci dgos/_/nags tshal shing ni bcad dam bsregs kyang rung /_/slar yang skye 'gyur 'di la the tshom med/_/lag pa rlon bcad phyir yang mi skye ltar/_/grogs la 'khu bas yun ring bde mi thob/_/
[\[205b.2\]]skye bo ngan pa yun ring mchod byas shing /_/bza' btung zhim po mang pos phan btags kyang /_/des ni nges par grogs po spong 'gyur te/_/glang chen gyis ni ko'u shi'i spyil bu bzhin/_/ji ltar chu 'gram shing ni 'gyel 'gyur ltar/_/mi gang blo ni g.yo zhing 'gyur byed pa/_/de yi mdza' 
[\[205b.3\]]bshes brtan par mi 'gyur te/_/shing shun tshon gyis ras dkar btsos pa bzhin/_/gal te mkhas pas dgra bo dag_/mi dga' bar ni byed 'dod na/_/sems la skyon ni med byas dang /_/de nyid kyis ni der gnod 'gyur/_/rgya mtsho dang ni ri rab dang /_/sa rnams bdag gi khur min gyi/_/byas 
[\[205b.4\]]pa mi gzo gang yin pa/_/de ni bdag gi khur chen yin/_/mi gang sems ni mi rgod cing /_/byas pa gzo dang byas pa tshor/_/byas pa chud gzon mi byed pa/_/de dag mkhas pas rab tu bsngags/_/chos bde byams pa bde ba ste/_/'jug ngogs bde ba'i chu klung bzhin/_/grogs la 'khu ba med 
[\[205b.5\]]pa dang /_/nga snyems nga rgyal zad pa bde/_/khengs dang zol byed nga rgyal che/_/sdig pa'i grogs po sten pa dang /_/stobs ldan rnams la rgol byed pa/_/de dag rnams kyi grags pa 'jig_/de phyir khengs par mi bya ste/_/khro ba rnam par spang bar bya/_/khengs dang khro ba 'ongs 
[\[205b.6\]]'gyur na/_/grags pa mtha' dag 'jig par 'gyur/_/gang zhig rgan dang byis pa nad pa dang /_/nyam chung thabs stor de bzhin dman pa dang /_/rgyal pos spangs dang skyabs med pa dag la/_/snying brtse med pa de dag mir mi rung /_/rang gi yul 'khor gnas spangs 
[\[205b.7\]]te/_/gzhan gyi ljongs su phyin pa na/_/tshig ngan so sor zlog pa la/_/bzod pa chen po bya dgos so/_/rang gi yul na brnyas bzhin 'dug pa bas/_/mi rnams gzhan gyi yul na gnas kyang rung /_/gang na mi rnams gzhan gyis mi brnyas te/_/rang gi yul 
[\[206a\]]
[\[206a.1\]]yin de dag rang gi mi/_/mi mchog rnams ni brnyas thabs byas pa'i tshe/_/chung ma sdug dang longs spyod rgya chen gtong /_/ngan pa rnams ni de na'ang yongs su 'khyam/_/brnyas thabs byas pa de yang chu bzhin 'thung /_/dar ba rnyed pa dga' ba ste/_/rgud pa mod pa yin 
[\[206a.2\]]pa'i phyir/_/sems can dmas par gyur pa'i tshe/_/kha rog 'dug dang bde ba 'thob/_/gal te nor med phyogs nyung ngam/_/mdza' bshes phyogs kyi stobs chung ngam/_/dgra bo phyogs kyi stobs ldan tshe/_/kha rog 'dug dang bde ba 'thob/_/mi rnams chos min 
[\[206a.3\]]byed pa dang /_/'dod pa'i longs spyod mngon dga' zhing /_/dad chung ngo tsha med pa'i tshe/_/kha rog 'dug dang bde ba 'thob/_/mi rnams khro bar byed pa dang /_/gnod sems mang por gyur pa dang /_/gzhan la'ang gdug pa'i tshul ldan tshe/_/kha rog 'dug dang bde ba 'thob/_/
[\[206a.4\]]mi rnams dad pa med pa dang /_/khwa bzhin mu cor smra ba dang /_/sgyu dang g.yo dag byed pa'i tshe/_/kha rog 'dug dang bde ba 'thob/_/mi rnams tshul khrims 'chal pa dang /_/gtum zhing gzu lums byed pa dang /_/bden pa'i chos dang mi ldan tshe/_/kha rog 'dug dang bde ba 
[\[206a.5\]]'thob/_/mi rnams ngang tshul ngan pa dang /_/log pa'i lta bas bcom pa dang /_/gtum zhing sdang bar gyur pa'i tshe/_/kha rog 'dug dang bde ba 'thob/_/ngo tsha med cing [{]brdzun [,]rdzun [}]du smra/_/don med phra ma tshig rtsub dang /_/dbyen dang khyal pa smra ba'i tshe/_/kha rog 'dug dang bde ba 'thob/_/ya 
[\[206a.6\]]rabs tshul med shin tu khengs/_/nga rgyal gyis ni 'gying ba dang /_/phrag dog brkam dang tshul nyams tshe/_/kha rog 'dug dang bde ba 'thob/_/gang tshe mi yi rus rnams dang /_/rigs rnams shes pa ma yin pa'i/_/mi dang lhan cig 'dug pa na/_/de tshe nga rgyal byar mi rung /_/gzhan 
[\[206a.7\]]gyi yul na 'dug pa dang /_/gzhan gyi 'tsho bas 'tsho ba'i tshe/_/yul gyi phyir dang bde ba'i phyir/_/gzhan gyis brnyas pa de bzod bya/_/gzhan gyi yul na gnas pa dang /_/gzhan gyi 'tsho bas 'tsho ba'i tshe/_/sdang bas 'khrug par gyur pa na/_/gzhan gyis brnyas pa de bzod bya/_/
[\[206b\]]
[\[206b.1\]]gzhan gyi yul na 'dug pa dang /_/gzhan gyi 'tsho bas 'tsho ba'i tshe/_/dman pas bskrad par gyur kyang rung /_/shes rab ldan pas de bzod bya/_/kye ma yul log bdag gnas shing /_/mdza' bshes ngan dang phrad pa na/_/byis pa rnams dang 'grogs pa yi/_/gnas su mi ngan rten 
[\[206b.2\]]byed med/_/shes rab ldan pas de bas mas/_/mi shes mi dang 'grogs byed kyang /_/mkhas pas nor dang longs spyod phyir/_/gzu lums kho nar khro mi bya/_/ji ltar thal bas bkab pa'i me/_/rtswa dang shing gis g.yogs pa la/_/rlung rnams kyis ni legs bus na/_/shin 
[\[206b.3\]]tu rab tu 'bar 'gyur te/_/rtswa dang shing de bsregs nas su/_/chen por mched cing 'bar ba yis/_/rtswa dang gel pa mang po dag_/ljon shing chen po sreg pa ltar/_/de bzhin rnam rtog bud shing las/_/byung ba'i khro ba me 'dra bas/_/bdag nyid dang ni gzhan dag la/_/phung 
[\[206b.4\]]khrol chen po byed par 'gyur/_/de phyir khro ba byung ba na/_/zhe sdang gnyen por gyur pa yi/_/byams pa'i sems la bsgoms nas su/_/mkhas pa rnams kyis zlog par byed/_/bstod pa byas na mdza' byed la/_/ma bstod mdza' bar mi byed cing /_/mod la yongs su spong byed pa/_/
[\[206b.5\]]de ni byis pa'i mtshan nyid yin/_/gal te 'di na byis pa dag_/sgro gshog btogs pa'i bya lta bur/_/blo spangs shes rab ma 'chal na/_/mkhas pa ji ltar 'tsho bar 'gyur/_/gang phyir byis pa phal cher ni/_/blo gros spangs shing shes 'tshal ba/_/
[\[206b.6\]]de phyir mkhas pa shes rab can/_/khyad par du ni bde bar 'tsho/_/mkhas pa nor rnyed dga' bar mi 'gyur la/_/phongs par gyur kyang mi 'khrul 'khrug pa med/_/rjes su gzung phyir phan pa de smra na/_/legs smra yin zhes gzhan gyis cis 
[\[206b.7\]]mi rtogs/_/mkhas pa gzu lums med par gyur pa de/_/de nyid dpyad pa legs par mnyan nas su/_/de ltar rnam par bsams nas rang don dang /_/gzhan gyi don dag legs par spyod par byed/_/mkhas pa rnams ni 'tsho ba'i rgyu tsam 
[\[207a\]]
[\[207a.1\]]gyis/_/sdig pa'i las rnams kun tu spyod mi 'gyur/_/gal te bde dang sdug bsngal ldan gyur kyang /_/rtag tu chos don yongs su gtong ba med/_/blo ldan g.yo sgyu can du mi 'gyur te/_/rmongs par mi 'gyur tshig rtsub khro mi 'gyur/_/
[\[207a.2\]]phongs pa'i gnas na mya ngan mi byed pa/_/gzhan gyis gnad la 'bebs par byed re skan/_/ha cang thal dang ha cang zhum pa yi/_/dman pa'i mi rnams la yang ma yin te/_/bar ma'i gnas la sten par byed pa dag_/de ni mkhas pa rnams kyi mtshan 
[\[207a.3\]]nyid yin/_/ha cang thal ba rtag tu 'khon/_/ha cang zhum pa rtag tu brnyas/_/de phyir de gnyis spangs nas su/_/go 'phang bar ma bsten par bya/_/res 'ga' lkugs pa'am 'on pa lta bur gyis/_/dus la bab nas bdag bzhin du smros/_/res 
[\[207a.4\]]'ga' gangs ri bzhin du bsil bar gyis/_/dus la bab na me lce bzhin du spor/_/res 'ga' rtswa dang 'dra bar zhum par bya/_/dus la bab na ri rab lta bur gyis/_/res 'ga' rgyal po lta bur 'gyur bar bar bya/_/dus la bab na thub 'dra nags su 
[\[207a.5\]]song /_/res 'ga' bkres dang skom pa'ang bzod par bya/_/dus su bde dang sdug bsngal dang du blang /_/nor phyir bran bzhin bkol par mi bya ste/_/khro ba'i dbang du gyur par mi bya'o/_/res 'ga' dga' ba'i glu dang sil snyan gyis/_/rtse zhing sha 
[\[207a.6\]]dang chang yang spyad par bya/_/res 'ga' [{]ri dgas [,]ri dwags [}]lta bur 'jigs bzhin song /_/dus su gcan gzan bzhin du nyams rtsal bstan/_/dang por dus dang dus min dang /_/bdag nyid stobs ldan stobs med dang /_/dar dang rgud pa brtags nas su/_/de 
[\[207a.7\]]nas don rnams legs par brtsam/_/bzod med rnams la bzod pa dang /_/bzod ldan rnams la'ang bzod par gyis/_/nyam chung rnams la'ang bzod pa dang /_/stobs ldan rnams la rtag bzod gyis/_/'khon gyis 'khon zhir nams kyang mi 'gyur 
[\[207b\]]
[\[207b.1\]]bas/_/bzod med rnams la'ang bzod par byas na legs/_/khros pa rnams la rtag tu dang ba dang /_/gzhan gyi skyon rnams rtag tu bcab par gyis/_/gtso bo rnams kyi tshig ni 'jigs phyir dang /_/'thab zla'i tshig dag 'thab gcugs gyur phyir bzod/_/gang 
[\[207b.2\]]zhig 'og ma'i tshig dag bzod byed pa/_/de ni bzod pa'i mchog ces dam pas gsungs/_/gshe dang gya tshom smra ba dang /_/tshig ngan smra bar byed pa la/_/blo gros chung ngu mi bzod de/_/pad ma la ni rdo char bzhin/_/gshe dang gya tshom smra ba dang /_/tshig 
[\[207b.3\]]ngan smra bar byed pa la/_/mkhas pa shin tu bzod byed de/_/glang chen me tog char pa bzhin/_/khro ba dang ni [{]brdzun [,]rdzun [}]dag dang /_/tshig ngan smra bar byed pa la/_/mkhas pa shes rab ldan gyur pa/_/gang yin de ni thams cad bzod/_/rdo ba bsregs 
[\[207b.4\]]kyang 'ju mi 'gyur/_/char pa bab kyang 'jig pa med/_/de bzhin bde dang sdug bsngal gyis/_/mkhas pa nyams par 'gyur ba med/_/gang zhig bden pas gshe byed pa/_/de la mkhas pas bzod par byed/_/bden pa ma yin pa yang 
[\[207b.5\]]bzod/_/de las gzhan pa bstan du med/_/'di ltar skyes bu mkhas pa nor gyi phyir/_/sdug bsngal bzod bya bzod par 'gyur bar bar bya/_/gal te mi bzod mya ngan rnam spangs te/_/gzhan du song na stong phrag rnyed dang 'dra/_/yal ga 
[\[207b.6\]]snyegs la 'ju bar mi bya zhing /_/chags bral sems la chags par mi bya ste/_/bzang zhing sdug pas sa steng gang bas na/_/'jig rten yangs pa gzhan du 'gror zad mod/_/gang na brnyas byed bkur sti mi byed dang /_/smod par byed cing stod 
[\[207b.7\]]par mi byed na/_/mkhas dang blun 'grogs ched ka mi che bas/_/rang rgyal bzhin du ma smra de 'gro rigs/_/gang na skyes bu 'thab la dga' gyur nas/_/g.yo sgyu'i bsam ldan rtag tu glags kyang byed/_/kyal pa dbyen [{]brdzun [,]rdzun [}]tshig rtsub smra byed pa/_/de 
[\[208a\]]
[\[208a.1\]]tshe mkhas pa myur du yul gzhan song /_/gang na mi rnams 'tsho bar byed gyur nas/_/phan tshun gnod la 'bebs par dga' ba dang /_/lus dang ngag yid sdom pa med gyur pa/_/de tshe mkhas pa myur du yul gzhan song /_/gang na mi 
[\[208a.2\]]rnams phrag dog byed gyur nas/_/gzhan gyi rnyed la rtag tu mi bzod cing /_/sdang ba'i bsam pas rnam rmongs tshul 'chos pa/_/de tshe bdag 'dod yul gzhan 'gro bar gyis/_/gang na mi rnams sdig byed 'dod gyur nas/_/bkur sti 'dod cing 
[\[208a.3\]]tshul 'chos g.yo sgyu byed/_/nang yang ma dag phyi yang ma dag pa/_/de tshe bdag 'dod yul gzhan 'gro bar gyis/_/gang na mi rnams zhe sa med gyur nas/_/ya rabs tshul med khengs shing nga rgyal la ldan/_/byis pas mkhas pa rtag tu brnyas byed pa/_/de tshe 
[\[208a.4\]]bdag 'dod yul gzhan 'gro bar gyis/_/gang dang gang du bza' btung dang /_/gang du gos rnams rnyed pa dang /_/gang du 'tsho ba der song la/_/chags 'gyur gnas su ma 'dug cig_/lan 'ga' rtsod 'gyur sred pa gang yin spongs/_/rtag khengs 
[\[208a.5\]]mchod med nga rgyal gang yin spongs/_/'bras bu ngan pa'i khro ba gang yin spongs/_/phongs dus mi lta'i grogs po gang yin spongs/_/me yis gang ba'i lam 'dra'i ma rig spongs/_/byas gzo med pa'i gnyen 'dra'i 'dod chags spongs/_/mche ba mi bzad klu 'dra'i 
[\[208a.6\]]chags pa spongs/_/dgra bo mtshon thogs lta bu'i sdug bsngal spongs/_/klu mo lta bu mi bzad chung ma spongs/_/mgo la me 'bar lta bu'i bu rnams thong /_/'go ba'i nad bcas lta bu'i khyim rnams thong /_/btung ba dug chen lta bu'i 'dod pa thong /_/khyim gyi phyir ni 
[\[208a.7\]]gcig btang ste/_/grong khyer don du khyim btang ngo /_/ljongs kyi phyir ni grong khyer te/_/bdag gi don du sa btang ngo /_/mi yi yan lag phyir ni nor btang zhing /_/srog gi don du yan lag gtang bar bya/_/nor dang yan lag rnams dang de bzhin srog_/thams cad btang gi 
[\[208b\]]
[\[208b.1\]]'dir ni chos srung ngo /_/chos spyod pa la 'jigs skrag med pa nyid/_/chos spyod pa dag ngan 'gror mi 'gro ste/_/chos spyod pa ni 'dod pa'i 'gro bar 'gro/_/chos mi spyod pa shi nas gdung bar 'gyur/_/mkhas pa nor rnyed dga' bar mi 'gyur la/_/nor zad na yang blo gros mi 'khyim par/_/
[\[208b.2\]]'jig rten dag na ci dgar legs rgyu ba/_/sems can nang na mi yi snying por chud/_/gang zhig dga' bas gzhan la nor sbyin zhing /_/nga rgyal 'tshe ba rnam spangs bden la gnas/_/rgya mtsho 'dra ba'i sems ldan de dag ni/_/dpa' bo rtul phod ya rabs thabs ldan yin/_/gang zhig de 
[\[208b.3\]]dang de la legs bslabs pas/_/don rnams kun la mkhas par gyur pa dang /_/des la 'grogs na bde ba de dag ni/_/dam pas legs pa yin zhes bsngags pa mdzad/_/nye rngas smras pa/_rnga khyod la ni phyi phyir zhing /_/'di bdag ni rab tu dad/_/bdag gi lus 
[\[208b.4\]]'di bskams pa'am/_/yang na sems ni med kyang sla/_/sdug bsngal shin tu mi bzad par/_/lhung yang phyin chad sdig mi bgyid/_/tshul khrims nyams pa gson pa bas/_/tshul khrims ldan pa shi yang sla/_/skye ba gcig tu 'di yi phyir/_/ji lta bur ni mi zad sbyang /_/bcom ldan 
[\[208b.5\]]'das kyis bka' stsal pa/_/sngon tshe gang du rab gnas shing /_/de dang der ni skyes pa na/_/mi dge'i grogs dang 'grogs pa yis/_/nga yi mi dge las rnams byas/_/dge ba'i bshes dang phrad pa na/_/mi dge'i las rnams spangs pa yis/_/bdag gis mi dge'i las rnams bsal/_/
[\[208b.6\]]bcom ldan de bzhin gshegs pa yis/_/sngon gyi gnas rnams mngon mkhyen nas/_/de phyir dge slong rnams la ni/_/thub pas lung yang bstan par mdzad/_/sngon tshe nga ni rngar gyur te/_/kun dga' bo ni nye rnga yin/_/lha sbyin rnga sgrar gyur to zhes/_/skyes rabs de ltar gzung bar gyis/_/
[\[208b.7\]]chos rnams sdud par byed pa yi/_/don rgyas mdo sde 'di thos nas/_/dge slong thams cad gus bcas par/_/chos la spyad pa nyid du gyis/_/klu'i rgyal po rnga sgra'i tshigs su bcad pa rdzogs so//_//_
[\[209a\]]
[\[209a.1\]{D326}]@##/_/rgya gar skad du/_u dA na brga/_bod skad du/_ched du brjod pa'i tshoms/_bam po dang po/_thams cad mkhyen pa la phyag 'tshal lo/_/bkra shis par gyur cig_/rgyal bas ched du brjod gsungs pa/_/bdag gis rab tu bshad par bya/_/gnyid dang 
[\[209a.2\]]rmugs pa rnams sol la/_/yid la dga' ba bskyed de nyon/_/thams cad mkhyen pa skyob pa po/_/thub pa rjes su thugs brtse ba/_/sku yi tha ma 'dzin pa yi/_/bcom ldan 'das kyis 'di skad gsungs/_/kye ma 'du byed rnams mi rtag_/skye zhing 'jig pa'i 
[\[209a.3\]]chos can yin/_/skyes nas 'jig par 'gyur ba ste/_/de dag nye bar zhi ba bde/_/de ltar rab tu 'bar ba la/_/ci zhig dgar yod mgur ci yod/_/mun pa'i nang zhugs gnas pa dag_/ci phyir sgron ma tshol mi byed/_/rus pa thi ba'i mdog 'dra ba/_/bor ba 
[\[209a.4\]]gang yin 'di dag ni/_/phyogs dang phyogs su rnam 'thor ba/_/de mthong 'di la ci zhig dga'/_/gang gi nub mo kho nas/_/mngal du dang por 'jug pa'i mi/_/de ni sdod med 'gro 'gyur zhing /_/song ba las kyang ldog pa med/_/snga dro skye bo mang mthong 
[\[209a.5\]]ba/_/phyi dro kha cig mthong mi 'gyur/_/phyi dro skye bo mang mthong ba/_/snga dro kha cig mthong mi 'gyur/_/skyes pa bud med mang po dang /_/dar la bab pa'ang 'chi 'gyur na/_/de la mi 'di gzhon zhes te/_/gson pa'i gdeng drod ci zhig yod/_/kha cig mngal du 'chi 
[\[209a.6\]]bar 'gyur/_/de bzhin kha cig btsas pa'i sar/_/de bzhin kha cig gog tsam na/_/de bzhin kha cig yongs rgyug na/_/la la rgan dang la la gzhon/_/la la dar la bab pa'i mi/_/rim gyis rab tu 'gro 'gyur te/_/'bras bu smin pa ltung ba bzhin/_/
[\[209a.7\]]dper na 'bras bu smin pa rnams/_/ltung bas rtag tu 'jigs pa ltar/_/de bzhin skyes par gyur pa'i mi/_/rtag tu 'chi bas 'jigs par 'gyur/_/dper na rdza ma'i mkhan po yis/_/'jim pa las ni snod byas pa/_/thams cad tha mar 'jig pa ltar/_/
[\[209b\]]
[\[209b.1\]]mi rnams srog kyang de bzhin no/_/dper na thags ni brkyang ba la/_/spun ni gang dang gang bcug pa'i/_/spun gyis rting la gtugs pa ltar/_/mi rnams srog kyang de bzhin no/_/dper na nges par bsad pa dag_/gom pa gang dang gang bor bas/_/gsad 
[\[209b.2\]]sa'i drung du bsnyen pa ltar/_/mi rnams srog kyang de bzhin no/_/chu klung drag tu 'bab pa'i rgyun/_/ldog pa med pa ji lta bar/_/de bzhin mi yi tshe 'gro ba/_/slar ni ldog par 'gyur ba med/_/dka' ba nyid dang thung ba dang /_/de yang sdug bsngal ldan pa dag_/
[\[209b.3\]]myur ba kho nar 'jig 'gyur te/_/chu la dbyug gus bris pa bzhin/_/dper na phyugs rji dbyug thogs kyis/_/phyugs rnams gnas su phyin byed ltar/_/de bzhin nad dang rga ba yis/_/mi rnams 'chi bdag drung du skyel/_/chu bran gyi ni chu lta bur/_/nyin dang 
[\[209b.4\]]mtshan mo 'das pa yis/_/mi rnams tshe yang zad 'gyur zhing /_/srog kyang nye bar 'jig par 'gyur/_/mel tse byed la mtshan mo ring /_/lam gyis du ba la rgyang grags ring /_/dam chos rnam par mi shes pa'i/_/byis pa rnams la 'khor ba ring /_/bdag 
[\[209b.5\]]la bu yod de bzhin du/_/nor yod ces pas byis pa brlag_/phyi rol nang na bdag med na/_/su yi bu yin ci zhig nor/_/skyes pa bud med rnams kyi rigs/_/brgya dang stong phrag mang po dang /_/longs spyod legs par bsgrubs pa yang /_/'chi bdag 
[\[209b.6\]]dbang du 'gro bar 'gyur/_/bsags pa kun gyi mtha' zad cing /_/bslang ba'i mtha' ni 'gyel bar 'gyur/_/phrad pa'i mtha' ni 'bral ba ste/_/gson pa'i mtha' ni 'chi ba yin/_/gson mtha' 'chi ba yin pas na/_/sems can thams cad 'chi 
[\[209b.7\]]'gyur zhing /_/dge sdig 'bras bur nyer 'gro ba'i/_/ji bzhin las kyi rjes su 'brang /_/sdig pa'i las kyis dmyal ba dang /_/bsod nams byas pas bde 'gro ste/_/gzhan dag gis ni lam bsgoms pas/_/zag med mya ngan 'das par 'gyur/_/
[\[210a\]]
[\[210a.1\]]gang yang sangs rgyas rang sangs rgyas/_/sangs rgyas rnams kyi nyan thos kyang /_/sku lus 'di ni spong mdzad na/_/skye bo phal pa smos ci dgos/_/gang du gnas kyang 'chi bas mi tshugs pa'i/_/sa phyogs de ni yod pa ma yin te/_/bar 
[\[210a.2\]]snang la med rgya mtsho'i nang na med/_/ri bo rnams kyi gseb tu zhugs na'ang min/_/byung dang 'byung bar 'gyur ba ji snyed pa/_/kun gyis lus 'di btang nas 'gro ba dang /_/de kun 'jig par mkhas pas rtogs gyis te/_/chos la gnas gyis tshangs par 
[\[210a.3\]]spyad pa spyod/_/rga ba mthong zhing nad kyis sdug bsngal dang /_/sems dang bral ba'i shi ba mthong nas ni/_/brtan pas btson ra 'dra ba'i khyim spangs kyi/_/'jig rten phal pas 'dod spang nus re skan/_/rgyal po'i shing rta shin tu bkra ba'ang 'jig_/de 
[\[210a.4\]]bzhin lus kyang nye bar rga bar 'gyur/_/dam pa rnams kyi chos 'di dam pa ste/_/mi mchog gzhan rtogs byed cing rga mi 'gyur/_/rga ba khyod ni blun zhing ngang na/_/khyod ni mi rigs byed pa ste/_/yid du 'ong ba'i gzugs 'di yang /_/khyod kyis mngon 
[\[210a.5\]]par bcom par gyur/_/gang zhig lo ni brgyar 'tsho ba/_/de yang 'chi bdag nyid kyis khrid/_/'di dag rga bar 'gyur ba'am/_/yang nan ba'am 'chi bas 'joms/_/rtag tu ldog pa med par 'gro 'gyur zhing /_/nyin dang mtshan du rab tu 'jig pa dang /_/
[\[210a.6\]]skye dang 'chi ba'i sdug bsngal dang ldan pa/_/chu tshan nang du gdungs pa'i nya dang 'dra/_/tshe 'di nyin dang mtshan mo dang /_/'gro ba dang ni 'dug pa na/_/chu klung chen po'i rgyun bzhin du/_/phyir mi ldog par 'gro bar 'gyur/_/chu chung nang gi nya lta bur/_/
[\[210a.7\]]gang zhig nyin mtshan 'da' ba yis/_/tshe 'di shin tu thung 'gyur na/_/de la dga' bar byar ci yod/_/gson mtha' 'chi ba yin pa'i phyir/_/lus 'di yongs su rga ba dang /_/nad kyi tshang 'di myur 'jig cing /_/snag gi tshogs kyang 'jig par 
[\[210b\]]
[\[210b.1\]]'gyur/_/kye ma lus 'di mi thogs par/_/stong zhing rnam shes dang bral nas/_/dur khrod bor ba'i mgal dum ltar/_/sa yi steng du 'gyel bar 'gyur/_/rgyun du nad kyis mngon gdung zhing /_/rtag tu mi gtsang 'dzag pa dang /_/rga dang 'chi bas 'tsher 
[\[210b.2\]]'grib pa'i/_/lus 'di dor ba cir mi rung /_/myur du 'jig cing na ba dang /_/rnag dang ldan pa'i lus 'di yis/_/grub dang bde ba bla twa med pa/_/zhi mchog don du gnyer bar gyis/_/dgun ka dang ni dpyid ka dang /_/dbyar ka 'di dag bya'o zhes/_/byis 
[\[210b.3\]]pa rnam par sems byed pas/_/bar chad mthong bar ma gyur to/_/bu dang nor phyugs 'byor pa la/_/mi yid ni rnam chags pa/_/'chi bdag gis ni blangs nas 'gro/_/nyal grong chu bos bdas pa bzhin/_/'chi ba'i dus la bab pa na/_/bu rnams 
[\[210b.4\]]skyabs su mi 'gyur zhing /_/pha yang ma yin gnyen 'dun min/_/khyod la skyabs su 'gyur ba med/_/'di ni bya ba byas zin don 'di bya/_/de dag byas nas bdag gis 'di bya zhes/_/de ltar mi ni yongs su shom pa na/_/rga dang nad bcas 'chi bas mngon 
[\[210b.5\]]du bcom/_/de ltas rtag tu ting 'dzin la dga' mnyam par zhog_/brtson pa skyed la skye dang rga ba'i mtha' ma ltos/_/bdud rnams sde dang bcas pa mngon par zil non la/_/dge slong dag go skye shi'i pha rol 'gro bar gyis/_/mi rtag pa'i tshoms te 
[\[210b.6\]]dang po'o//_//kun rtog las ni 'dod skyes pas/_/'dod pa'i rtsa bar shes gyis te/_/khyod ni kun rtog ma byed dang /_/des na khyod la 'byung mi 'gyur/_/'dod pa rnams las mya ngan skyes/_/'dod pa rnams las 'jigs pa 'byung /_/
[\[210b.7\]]'dod pa dag ni rnam spangs na/_/mya ngan med cing 'jigs pa med/_/dga' ba rnams las mya ngan skyes/_/dga' ba rnams las 'jigs pa 'byung /_/dga' ba dag ni rnam spangs na/_/mya ngan med cing 'jigs pa med/_/'dod dga'i rnam smin sdug 
[\[211a\]]
[\[211a.1\]]bsngal te/_/dang po mngar la 'bras bu tsha/_/me sgron lag nas ma bor ba/_/mjug tu byis pa sreg byed bzhin/_/nor bu'i rna cha bu dang bu mo la/_/yongs su chags sems gang yin la ltos na/_/lcags shing gres ma las byas ching ma gang /_/
[\[211a.2\]]de dag dam po min zhes 'phags pa gsung /_/'dod pa'i ching ma gang yin de lhod kyang /_/rab tu dgrol bar dka' zhes 'phags pa gsung /_/brtan rnams 'dod pa'i bde la mi lta bar/_/de dag gtubs nas myur du 'gro bar byed/_/'jig rten sna tshogs 
[\[211a.3\]]gang de 'dod min gyi/_/skyes bu'i kun rtog 'dod chags 'dod pa yin/_/'jig rten sna tshogs de bzhin gnas kyang ni/_/'on kyang brten rnams 'di la 'dun pa 'dul/_/mi rnams la ni rtag pa'i 'dod pa med/_/'dod can gang la chags de mi rtag pas/_/
[\[211a.4\]]yang srid med phyir sems kyis rab spongs la/_/'chi ba'i gnas mi 'gyur bar byos shes gsungs/_/'dun pa skyes shing zad par mi byed dam/_/sems la skyon med pa dang dran pa dang /_/'dod pa rnams la so sor ma chags gang /_/de ni gong du 'pho 
[\[211a.5\]]ba yin zhes gsungs/_/mgar ba yis ni dngul bzhin du/_/blo gros ldan pas rim pa bzhin/_/skad cig skad cig cung zad tsam/_/rang gi dri ma bsal bar bya/_/lham mkhan gyis ni ko ba dag_/yongs su sbyangs nas lham byed ltar/_/'dod pa gang dang gang 
[\[211a.6\]]spangs pa/_/de de bde ba phun sum ldan/_/gal te bde ba kun 'dod na/_/'dod pa thams cad yongs su spongs/_/'dod pa thams cad yongs spangs pas/_/mchog tu bde ba thob par 'gyur/_/ji srid 'dod pa'i rjes 'brang ba/_/de srid bar du ngoms mi 
[\[211a.7\]]'gyur/_/de las gang dag shes rab kyis/_/ldog byed de dag tshim pa thob/_/'dod pas ngoms par mi 'gyur bas/_/shes rab kyis ni ngoms pa skyid/_/shes rab kyis ni ngoms pa'i mi/_/srid pa'i dbang du mi 'gyur ro/_/'dod la chags pa'i mi gang 
[\[211b\]]
[\[211b.1\]]yin/_/de dag kye ma chos min dga'/_/[{]chung zad [,]cung zad [}]gson por 'dug pa na/_/bar chad mthong bar mi 'gyur ro/_/blo ngan longs spyod kyis bcom pas/_/pha rol tshol bar mi byed cing /_/bsam brlag 'dod la sred pa yis/_/bdag dang gzhan yang phung 
[\[211b.2\]]bar byed/_kar Sha pa Na'i char bab kyang /_/'dod pa rnams kyis ngoms mi 'gyur/_/'dod pa mnog chung nyes mang bar/_/mkhas pa rnams kyis khong du chud/_/lha yi 'dod pa rnams la yang /_/lhag par dga' bar mi 'gyur gyi/_/rdzogs sangs rgyas 
[\[211b.3\]]dang nyan thos rnams/_/sred pa zad pas dgyes par 'gyur/_/gangs can dang ni mnyam pa yi/_/gser gyi ri bo yod gyur kyang /_/nor des gcig kyang mi tshim par/_/rtogs par gyis la legs par spyod/_/gang dag sdug bsngal de yi rgyu shes pa/_/
[\[211b.4\]]de dag nam yang 'dod la dga' mi 'gyur/_/'jig rten dag na zug rngu'i rgyur shes nas/_/de dag gdul phyir bstan pa slob par byed/_/'dod pa'i tshoms te gnyis pa'o//_//lus can rnam par rtog pas rab bcom pa/_/'dod chags mi 
[\[211b.5\]]bzad gtsang bar rjes lta bas/_/'dod chags phyir zhing rab tu 'phel 'gyur te/_/rang gi 'ching ba de yis dam por byed/_/gang dag rnam rtog nye bar zhi dga' zhing /_/mi sdug sgom pa rtag tu dran byed de/_/de yi sred pa rab tu spangs pa yis/_/rang gi 'ching 
[\[211b.6\]]ba de dag rul bar byed/_/'dod pa mun nag 'dra bas g.yogs/_/sred pa'i dgab pas bkab pa dang /_/bag med 'ching bas bcings pa dag_/tshe dmar chud pa'i nya dang 'dra/_/skyes bu bag med rab tu spyod byed pa/_/'khri shing bzhin du sred pa 'phel 'gyur zhing /_/
[\[211b.7\]]rga dang 'chi ba'i rjes su 'gro 'gyur te/_/ma drung nu zho 'dod pa'i be'u dang 'dra/_/mi dag dran par byed dang chags byed dang /_/yid bde ba la rtog par byed pa dag_/de yis yang dang yang du 'khor bar 'khyams/_/tshal nang 'bras bu 'dod pa'i spre'u dang mtshungs/_/mi 
[\[212a\]]
[\[212a.1\]]gang rtag tu bde ba 'dod byed pa/_/skye dang rga bar nye bar 'gro 'gyur zhing /_/skye dgu sred pa rnams kyis mdun du bdar/_/rgya nang ri bong yongs su rgyug pa bzhin/_/sred pa rnams kyis mdud pa'i sems can dag_/srid dang srid min dag la sems chags 
[\[212a.2\]]shing /_/kun sbyor ro la dga' ba'i byis pa rnams/_/yang dang yang du sdug bsngal thob par 'gyur/_/skye bo grub dang bde rnams dang bral zhing /_/bdud kyi sbyor ba dag dang ldan pa de/_/rga dang 'chi ba'i rjes su 'gro 'gyur te/_/ma drung nu zho 'dod pa'i be'u dang 'dra/_/'di 
[\[212a.3\]]na sred pa de 'dra spong byed pa/_/srid dang srid min dag la sred bral zhing /_/dge slong srid pa zil gyis gnon byed pa/_/lhag ma med par yongs su mya ngan 'da'/_/gang zhig 'jig rten spang dka' ba'i/_/sred pa'i bud med 'dis bkol ba/_/de yi mya ngan 'phel 
[\[212a.4\]]'gyur te/_/rtswa la char pa bab pa bzhin/_/gang zhig 'jig rten spang dka' ba'i/_/sred pa'i bud med 'di spong ba/_/de yi mya ngan ldog 'gyur te/_/pad ma las ni chu thigs bzhin/_/de phyir ji snyed 'dir lhags pa/_/khyed la smra yis khyed bde shig_/u shir phyir 
[\[212a.5\]]ni rtswa bzhin du/_/sred pa rtswar bcas drungs nas phyung /_/skyes bu sred pa dang 'grogs na/_/yun ring dus su 'khyam 'gyur bas/_/sred pa drungs nas phyung shig dang /_/mya ngan med cing 'jigs pa med/_/yang dang yang du nyer len cing /_/yang dang yang du mngal du 
[\[212a.6\]]'jug_/gnas skabs 'gyur dang gzhan 'gyur bas/_/sems can 'ong dang 'gro bar byed/_/'dir ni spang dka'i sred pa de/_/spongs la sa bon chod cig dang /_/de la sred pa med 'gyur zhing /_/de ni yang du 'khor mi 'gyur/_/dal 'byor chud ni ma gzan par/_/
[\[212a.7\]]gang gis lha dang mi rnams su/_/don gnyer bcings nas 'jog byed pa/_/yul la sred pa de las rgol/_/sems can dmyal bar skyes na yang /_/dal 'byor thal bas 'gyod par 'ong /_/gang phyir srid mtsho rgyur gyur pa/_/yul la sred pa 'bras kyi gzhi/_/'khri 
[\[212b\]]
[\[212b.1\]]shing dra bas khebs byed pa/_/gdung bar byed pa ma btul na/_/sdug bsngal 'di ni yang dang yang /_/rnam pa kun du ldog mi 'gyur/_/dper na ljon shing rtsa nas ma bton na/_/bcad kyang phyir zhing skye ba kho nar zad/_/de bzhin sred pa'i phra rgyas ma bton na/_/yang 
[\[212b.2\]]dang yang du sdug bsngal 'di mi ldog_/dper na bdag nyid kyis ni byas pa'i mtshon/_/de yis rkun po'i mthu yis bdag gsod ltar/_/de bzhin nang gi sems las byung ba yi/_/sred pas lus can nye bar gsod par byed/_/de ltar sred las sdug bsngal 
[\[212b.3\]]dag_/'byung ba'i nyes dmigs shes gyis te/_/sred spongs nye bar len med dang /_/dran ldan dge slong kun du rgyus/_/sred pa'i tshoms te gsum pa'o//_//bag yod 'chi med gnas yin te/_/bag med pa ni 'chi ba'i gnas/_/
[\[212b.4\]]bag yod 'chi bar mi 'gyur te/_/bag med pa ni rtag tu 'chi/_/de yi khyad par de rig pas/_/mkhas pa rnams ni bag dang bcas/_/bag yod pa la rab dga' ba/_/'phags pa'i spyod yul dga' ba yin/_/de la rgyun du bsgoms pa dang /_/rtag tu pha rol 
[\[212b.5\]]gnon brtan pa'i/_/brtan pas grub bde bla med pa/_/mya ngan 'das la reg pa yin/_/gang tshe mkhas pas bag yod pas/_/bag med bcom pa de yi tshe/_/shes rab khang [{]bzangs [,]bzang [}]steng 'dzegs nas/_/mya ngan med pas gdung bcas dang /_/brtan rnams ri bo'i 
[\[212b.6\]]spo dag las/_/sa stengs byis pa rnams la blta/_/brtson 'grus dang ni bag yod dang /_/yang dag sdom dang dul ba yis/_/mkhas pas gling du byas nas ni/_/chu bo chen po mngon du zlog_/brtson 'grus ldan zhing dran dang ldan pa dang /_/spyod pa gtsang zhing brtags nas 
[\[212b.7\]]byed pa dang /_/yang dag sdom dang chos kyis 'tsho ba dang /_/bag yod rnams kyi grags pa mngon par 'phel/_/lhag pa'i sems la bag bya ste/_/thub pa'i thub gzhi rnams la bslab/_/nyer zhi rtag tu dran ldan pa'i/_/skyong ba mya ngan med pa yin/_/dman pa'i 
[\[213a\]]
[\[213a.1\]]chos la mi rten cing /_/bag med pa la bsten mi bya/_/log par lta la 'dod med dang /_/'jig rten 'phel bar mi bya'o/_/'jig rten pa yi yang dag lta/_/chen po su la yod gyur pa/_/de ni tshe rabs stong du yang /_/ngan 'gror 'gro bar mi 'gyur ro/_/
[\[213a.2\]]bag med pa la sbyor byed pa/_/skye bo byis pa bsam brlag yin/_/tshong dpon nor rnams srung ba ltar/_/mkhas pa bag dang ldan par bya/_/bag med pa la mi sbyor zhing /_/'dod la dga' ba mi sogs dang /_/rtag tu bag yod sems byed pa/_/zag pa zad pa thob par 
[\[213a.3\]]'gyur/_/zag pa zad pa ma thob kyang /_/dus 'dir bag med mi bya ste/_/[{]ri dgas [,]ri dwags [}]ma yin seng ge ltar/_/bag med pa dag bsad par 'gyur/_/bag med pha rol bud med sten byed pa'i/_/mi gang yid la gnas skabs 'di bzhi 'byung /_/bsod nams mi 'thob bde 
[\[213a.4\]]bar mi nyal dang /_/gsum pa smad 'gyur bzhi pa dmyal bar 'gyur/_/bsod nams ma thob sdig pa'i 'gro ba dang /_/'jigs dang bag tsha lhan cig bde ba chung /_/rgyal po'i chad pa chen pos gcod 'gyur zhing /_/lus zhig sems can dmyal ba rnams su 'tshed/_/
[\[213a.5\]]gang zhig bdag bde lta 'dod pa/_/des ni gong ma bzhin du bya/_/byis pa'i shing rta bzhin 'gyur bas/_/brtan pas brtson 'grus zhan mi bya/_/dper na byis pa'i shing rta dag_/lam chen bzang po bor nas su/_/lam ngan dag tu 'gro byed pas/_/mig chag sems khongs 
[\[213a.6\]]chud pa ltar/_/de bzhin chos ni spangs nas kyang /_/chos min rjes su 'jug byed pa'i/_/byis pa 'chi bdag dbang 'gro zhing /_/mig chag bzhin du bcom pa thob/_/gang zhig bya ba rnam spangs nas/_/mi bya ba dag byed pa dang /_/bag med pa yis rlom byed pa/_/de dag 
[\[213a.7\]]rnams kyi zag pa 'phel/_/gang gis zag pa 'phel 'gyur ba/_/de yi zag med rgyang ma na/_/gang zhig lus gtogs dran pa dag_/rtag tu legs par brtsams pa dang /_/bya ba ma yin mi byed cing /_/rgyun du bya ba byed pa dang /_/dran dang shes bzhin ldan pa de'i/_/
[\[213b\]]
[\[213b.1\]]zag pa rnams ni zad par 'gyur/_/gang gi zag pa zad gyur pa/_/des ni zag med thob par 'gyur/_/ji tsam mang du smra byed pa/_/de dag dam chos 'dzin ma yin/_/gang dag 'di na thos nyung yang /_/lus kyis chos dag mngon sum byas/_/gang dag chos la bag byed pa/_/de 
[\[213b.2\]]dag dam chos 'dzin pa yin/_/gal te rigs bcas mang du smras kyang ni/_/bag med mi dag de ltar byed mi 'gyur/_/dper na phyugs rdzis gzhan gyi phyugs bgrangs ltar/_/de dag dge sbyong skal ba thob ma yin/_/gal te rigs bcas nyung ngu smra byed kyang /_/chos kyi rjes 
[\[213b.3\]]su chos la spyod pa dang /_/'dod chags zhe sdang gti mug spong byed pa/_/de dag dge sbyong skal ba thob pa yin/_/bag yod bsngags pa rjod byed cing /_/rtag tu bag med la smod pas/_/bag yod mchod sbyin brgya pa yang /_/lha rnams nang na gtso bor gyur/_/bya ba 
[\[213b.4\]]byas rung ma byas rung /_/mkhas pa bag yod bsngags pa rjod/_/bag dang chas pa'i mkhas pa yis/_/don gnyis rab tu len par byed/_/tshe 'di'i don ni gang yin dang /_/phyi ma'i don ni gang yin pa/_/de dag brtan pas rtogs pas na/_/mkhas pa zhes ni 
[\[213b.5\]]brjod pa yin/_/dge slong bag yod la dga' zhing /_/bag med pa la 'jigs lta bas/_/bdag nyid ngan 'gro las 'drel te/_/'dam rdzab las ni glang chen bzhin/_/dge slong bag yod la dga' zhing /_/bag med pa la 'jigs lta bas/_/sdig pa'i chos rnams 
[\[213b.6\]]sprug par byed/_/rlung gis ljon shing lo ma bzhin/_/dge slong bag yod la dga' zhing /_/bag med pa la 'jigs lta bas/_/kun tu sbyor ba phra sbom dag_/me yis bsregs pa bzhin du 'gro/_/dge slong bag yod la dga' zhing /_/bag med pa la 'jigs 
[\[213b.7\]]lta bas/_/kun tu sbyor ba kun zad pa/_/rim gyis nyams su rmyang bar 'gyur/_/dge slong bag yod la dga' zhing /_/bag med pa la 'jigs lta bas/_/'du byed nyer zhi zhi ba yi/_/zhi ba'i go 'phang so sor rtogs/_/dge slong bag yod la dga' zhing /_/bag 
[\[214a\]]
[\[214a.1\]]med pa la 'jigs lta ba/_/mya ngan 'das dang nye ba'i phyir/_/yongs su nyams 'gyur mi srid do/_/brtson 'grus ldan zhing bag yod dang /_/chos spyad legs par spyod byed pa/_/'jig rten 'di dang pha rol du/_/chos spyad pas ni bde ba 'thob/_/
[\[214a.2\]]zhi phyir bslab pa la rten dang /_/rtsol ba dang ni brtson 'grus skyed/_/mi dran pa dang bag med dang /_/brtson 'grus chung dang kun sdom med/_/gnyid dang snyom dang g.yeng ba ste/_/'di dag bslab pa'i bar chad pas/_/khyed kyis yan lag de rtogs la/_/dran pa chud 
[\[214a.3\]]ni ma gzan cig_/dge slong tshul khrims bzang ba dang /_/bag yod pa la dga' ba yis/_/kun rtog legs par mnyam zhog ste/_/rang gi sems ni rjes su srungs/_/brtsam par bya zhing dbyung bar bya/_/sangs rgyas bstan la 'jug par bya/_/'dam bu'i khyim la glang 
[\[214a.4\]]chen bzhin/_/'chi bdag sde ni gzhom par bya/_/gang zhig chos 'dul 'di nyid la/_/bag dang ldan par spyod byed pa/_/skye ba'i 'khor ba rab spangs nas/_/sdug bsngal tha mar byed par 'gyur/_/bag yod pa'i tshom sa te bzhi pa'o//_//sdug pa 
[\[214a.5\]]rnams las mya ngan skye/_/sdug pa rnams las 'jigs pa skye/_/sdug pa dag ni rnam spangs na/_/mya ngan med cing 'jigs pa med/_/sdug gu ma las mya ngan skye/_/sdug las sdug bsngal sdug las 'jigs/_/sdug gu ma dag gzhan gyur na/_/yi mug 'gyur ba thob 
[\[214a.6\]]par byed/_/'jig rten sdug bsngal rnam pa du ma dang /_/mya ngan smre sngags 'don pa ji snyed pa/_/de dag sdug pa dag las rten te 'byung /_/sdug pa spangs na de dag yod mi 'gyur/_/gang phyir 'jig rten 'ga' na'ang sdug med pa/_/gang yin de dag bde zhing mya ngan 
[\[214a.7\]]med/_/de bas gdung med rdul bral don gnyer bas/_/nam yang sdug par byed pa mi bya'o/_/sdug pa ma mthong sdug bsngal la/_/mi sdug mthong na'ang de bzhin pas/_/nam yang sdug dang phrad mi bya/_/mi sdug dang yang phrad mi bya/_/sdug pa dang ni bye bral dang /_/mi sdug 
[\[214b\]]
[\[214b.1\]]pa dang phrad pa yis/_/gang gis mi dag rgas byed pa'i/_/mya ngan mi bzad skye bar 'gyur/_/sdug pa shi bar gyur pa na/_/gnyen 'dun mdza' bshes mang po dag_/yun ring dus su mya ngan dang /_/sdug dang bral bas sdug bsngal 'gyur/_/gang la sdug dang sdug min med/_/
[\[214b.2\]]de la mdud pa yod min pas/_/de ltas sdug nyid sdig can la/_/sdug par byed pa mi bya'o/_/sdug la bltas te don btang nas/_/bde sbyor rnams la mi 'jug cing /_/bdag nyid mi bde'i sbyor ldan dag_/bde sbyor don ldan rnams la smon/_/gzugs sdug bde bas 
[\[214b.3\]]bsdams pa dag_/lha mi so so'i ris dag tu/_/sdig pa byed cing yongs nyams nas/_/rga dang 'chi ba'i dbang du 'gro/_/gang zhig nyin dang mtshan rnams su/_/bag yod gzugs sdug spong byed pa/_/des ni spang dka' bdud zas dang /_/sdig pa'i rtsa ba'ang drungs nas 
[\[214b.4\]]phyung /_/legs min legs pa'i tshul dang ni/_/sdug min sdug pa'i tshul gyis dang /_/sdug bsngal bde ba'i tshul gyis su/_/bag med rnams ni mngon du 'joms/_/gal te bdag la dga' byed na/_/nyes par byed pas bde ba dag_/bde blag kho nar mi 'thob pas/_/
[\[214b.5\]]'di ni sdug la gzhug mi bya/_/gal te bdag la dga' byed na/_/legs par byed pas bde ba dag_/bde blag kho nar thob 'gyur bas/_/'di ni sdig la gzhug mi bya/_/dper na dgon pa'i grong khyer dag_/brtan pa'i 'obs kyis bskor ba ltar/_/gal te bdag 
[\[214b.6\]]la dga' byed na/_/'di ni bsrung bas legs par bsrung /_/gal te bdag la dga' byed na/_/thun gsum gang yang rung ba la/_/mkhas pas mel tse bya ba yis/_/'di ni sba bas legs par sba/_/dper na dgon pa'i grong khyer dag_/tra phyi nang srung bar byed pa ltar/_/dal 
[\[214b.7\]]'byor chud ni mi zos pa/_/de ltar bdag ni bsrung bar bya/_/sems can dmyal bar skye na yang /_/dal 'byor thal bas 'gyod par 'ong /_/phyogs rnams kun du sems kyis yongs brtags kyang /_/bdag las ches sdug 'ga' yang ma mthong ba/_/de ltar so sor 
[\[215a\]]
[\[215a.1\]]gzhan la'ang rang sdug pas/_/de phyir ba dag dgas gzhan la gnod mi bya/_/thams cad la yang srog 'di sdug_/thams cad chad pas 'jigs pa na/_/rang gi nyams las dpag gyis te/_/brdeg par mi bya gsad mi bya/_/rgyang thag bcad par 
[\[215a.2\]]spyugs pa'i mi/_/ring nas nye zho med 'ongs na/_/gnyen bshes mdza' bo lhags nas su/_/a la la zhes mngon par dga'/_/de bzhin bsod nams byas pa'i mi/_/'jig rten 'di nas pha rol tu/_/phyin tshe nyin bzhin bsod nams dag_/'ongs nas mngon par dga' 
[\[215a.3\]]bar byed/_/de bas 'jig rten pha rol gyi/_/ched du bsod nams bsags par gyis/_/bsod nams 'jig rten pha rol tu/_/lus can rnams kyi gnas su 'gyur/_/gang zhig legs spyad spyod byed pa'i/_/dge la lha rnams stod par byed/_/'di na'ang smad 
[\[215a.4\]]par mi 'gyur la/_/mtho ris su yang dga' ba 'thob/_/chos gnas tshul khrims phun sum tshogs/_/ngo tsha shes shing bden par smra/_/rang gi bya ba byed pa la/_/skye bo gzhan rnams dga' bar byed/_/rang gi don ni byed pa la/_/'di ltar gzhan rnams dga' 
[\[215a.5\]]'gyur zhing /_/mthong ba'i chos la bsngags pa dang /_/pha rol tu yang bde 'gror 'gyur/_/gtams na gnang ba'i tshig smra dang /_/mi rigs spyod las zlog pa la/_/dam pa rnams ni dga' bar byed/_/dam pa ma yin dga' mi 'gyur/_/de bas mchog 
[\[215a.6\]]dang mchog min pa/_/shi 'phos bral bar gyur pa na/_/dam pa ma yin dmyal bar 'gro/_/dam pa mtho ris 'gro bar 'gyur/_/sdug pa'i tshoms te lnga pa'o//_//bsngags par 'gyur dang nor 'thob dang /_/pha rol bde 'gror dga' 'gyur ba'i/_/bde 
[\[215a.7\]]ba gsum po don gnyer ba'i/_/mkhas pas tshul khrims bsrung bar bya/_/'phags dang mthong ba phun tshogs dang /_/'jig rten zhi ba rten 'gyur ba'i/_/gnas gzhan 'di dag mthong ba yi/_/mkhas pas tshul khrims bsrung bar bya/_/lus la yongs su 
[\[215b\]]
[\[215b.1\]]gdung med par/_/tshul khrims kyis ni bde ba 'thob/_/mtshan mo bde bar nyal ba dang /_/sad pa na yang dga' bar 'gyur/_/sbyin pa tshul khrims ldan pa dag_/mkhas pas byas pa'i bsod nams kyis/_/'di dang pha rol dag tu yang /_/rtag tu bde ba 'thob 
[\[215b.2\]]par 'gyur/_/rgan pa'i bar la tshul khrims dge/_/dad la rab tu gnas na legs/_/mi yi rin chen shes rab ste/_/bsod nams chom pos dbrog par dka'/_/dge slong tshul khrims la gnas shing /_/dbang po rnams kyang bsdams pa dang /_/zas 
[\[215b.3\]]kyi tshod ni rig pa dang /_/mi nyal ba la 'bad pa ste/_/de ltar gnas par brtson pa dang /_/nyin mtshan snyom las mi byed pa/_/mya ngan 'das dang nye ba'i phyir/_/yongs su nyams 'gyur mi srid do/_/mi ni tshul khrims la gnas nas/_/sems dang shes rab 
[\[215b.4\]]sgom pa la/_/brtson zhing nges gnas dge slong gis/_/sdug bsngal zad pa thob par 'gyur/_/de phyir rtag tu tshul khrims dang /_/ting 'dzin rjes su srung ba dang /_/lhag mthong la ni bslab pa dang /_/shes bzhin so sor dran par bya/_/des ni kun sbyor zad byas nas/_/
[\[215b.5\]]yid bral lhag ma med 'gyur te/_/lus zhig shes rab ldan pa yis/_/bgrang du med pa'i mya ngan 'das/_/gang zhig tshul khrims ting 'dzin dang /_/shes rab 'di gsum legs bsgoms te/_/shin tu dri med mthar phyin cing /_/gdung med yang srid zad gyur dang /_/
[\[215b.6\]]chags pa'i 'ching las rnam grol zhing /_/lus spangs shes rab ldan pa dang /_/bdud kyi yul las 'das pa dang /_/nyi ma bzhin du lam me 'bar/_/dge slong phyi dang nang nyid la/_/bag med rlom par byed pa yi/_/tshul khrims ting 'dzin shes rab rnams/_/yongs 
[\[215b.7\]]su rdzogs par mi 'gyur ro/_/sprin gyis khebs las char 'bab cing /_/nam thang ba las char mi 'bab/_/de bas khebs pa sol cig dang /_/'di ltar char pa 'bab mi 'gyur/_/de ltar rtag tu mthong ba dang /_/dge slong tshul khrims sdom pa yi/_/mya ngan 'das par 'gro 
[\[216a\]]
[\[216a.1\]]ba'i lam/_/myur ba kho nar rnam par 'dag_/me tog dri ni rdzi phyogs min mi 'gro/_/rtsa ba rgya spos tsan dan rnams kyang min/_/dam pa'i dri ni rdzi phyogs mi 'gro ste/_/phyogs rnams kun du mi mchog dri yis khyab/_/rgya spos dang ni tsan dan dang /_/ud_
[\[216a.2\]]pa la dang ma li ka/_/spos kyi rigs ni 'di dag pas/_/tshul khrims dri bsung phul du phyin/_/rgya spos tsan dan gang yin pa'i/_/dri bsung 'di ni chung ngu ma/_/tshul khrims ldan pa'i dri bsung gang /_/des ni 'di dang mtho ris khyab/_/de ltar bag yod gnas bya zhing /_/tshul khrims 
[\[216a.3\]]rnam par dag par bya/_/yang dag shes pas rnam grol na/_/bdud kyi lam ni rnyed mi 'gyur/_/'di ni bde bar 'gro lam ste/_/rnam par dag byed lam 'di la/_/rab tu zhugs te bsgoms nas kyang /_/bdud kyi 'ching ba spang bar gyis/_/tshul khrims kyi tshoms te drug 
[\[216a.4\]]pa'o//_//lus kyi nyes par spyod spangs shing /_/lus kyi legs spyad spyad pa'i phyir/_/lus kyi nyes chen las bsrungs na/_/lus ni bsdam pa byas par 'gyur/_/ngag gi nyes par spyad spangs shing /_/ngag gi legs spyad spyad pa'i phyir/_/ngag gi nyes 
[\[216a.5\]]chen las bsrungs na/_/ngag ni bsdam pa byas par 'gyur/_/yid kyi nyes par spyod spangs shing /_/yid kyi legs spyad spyad pa'i phyir/_/yid kyi nyes chen las bsrungs na/_/yid ni bsdam pa byas par 'gyur/_/lus kyi nyes par spyod spang zhing /_/ngag gi nyes par 
[\[216a.6\]]spyod pa spang /_/yid kyi nyes par spyod spang zhing /_/skyon gzhan ldan pa gang yin spang /_/lus kyi dge bya rnams bya zhing /_/ngag gi dge ba phal chen bya/_/yid kyi dge ba rnams bya zhing /_/tshad med bzhi dang ldan par bya/_/lus kyi dge ba rnams bya zhing /_/ngag dang yid 
[\[216a.7\]]kyis byas na ni/_/'di dang pha rol dag tu yang /_/rtag tu bde ba thob par 'gyur/_/rtag tu lus ni bsdams pa'i phyir/_/thub pa 'tshe ba med pa yin/_/de ni 'chi med gnas 'gro zhing /_/gang du song na'ang mya ngan med/_/rtag tu ngag ni bsdams pa'i phyir/_/thub pa 
[\[216b\]]
[\[216b.1\]]'tshe ba med pa yin/_/de ni 'chi med gnas 'gro zhing /_/gang du song na'ang mya ngan med/_/rtag tu yid ni bsdams pa'i phyir/_/thub pa 'tshe ba med pa yin/_/de ni 'chi med gnas 'gro zhing /_/gang du song na'ang mya ngan med/_/brtan pa rnams kyis lus bsdam zhing /_/
[\[216b.2\]]brtan pa rnams kyis ngag kyang bsdam/_/brtan pa rnams kyis yid bsdam zhing /_/brtan pas kun du bsdams byas na/_/de dag 'chi med gnas 'gro zhing /_/gang du song yang mya ngan med/_/lus kyi sdom pa legs pa ste/_/ngag gi sdom pa legs pa yin/_/
[\[216b.3\]]yid kyi sdom pa'ang legs pa ste/_/thams cad du ni bsdams pa legs/_/kun du bsdams pa'i dge slong ni/_/sdug bsngal kun las rnam par 'grol/_/ngag rnams bsrung zhing yid ni legs bsdams te/_/lus kyis mi dge ba dag spyad mi bya/_/las lam 
[\[216b.4\]]gsum po 'di dag rnam sbyangs na/_/drang srong gsungs pa'i lam ni thob par 'gyur/_/legs par spyad pa'i tshom sa te bdun pa'o//_//gang dag byas bzhin ma byas zer ba dang /_/[{]brdzun [,]rdzun [}]du smra ba dmyal bar 'gro bar 'gyur/_/mi de gnyis 
[\[216b.5\]]ka 'dra ba pha rol tu/_/song nas dman pa'i chos dang ldan par 'gyur/_/skyes bu skyes pa'i kha nas ni/_/chig ngan smra bar byed pa yi/_/tshig gi sta re skyes gyur nas/_/bdag nyid gcod par byed par 'gyur/_/gang zhig smad 'os skye bo stod byed dang /_/bstod 
[\[216b.6\]]'os skye bo rnam par smod byed pa/_/de ni kha yis 'thab khrol kun sogs shing /_/'thab khrol can gang des ni bde mi 'a thob/_/gang 'dir cho los rang nor 'pham byed pa/_/'thab khrol de ni [{]chung zad [,]cung zad [}]tsam du zad/_/gang zhig bde bar gshegs la yid 'khrug pa/_/
[\[216b.7\]]de 'dir 'thab khrol shin tu chen po yin/_/ngag yid 'phags pas smad pa'i sdig bsten na/_/bye bar chu bur can dang stong phrag ni/_/bzhi bcu gcig tu chu bur rdol pa yi/_/sems can dmyal ba rnams su 'gro bar 'gyur/_/sdig pa'i sems kyis ma nyes skyon 
[\[217a\]]
[\[217a.1\]]rjod pa/_/bdag nyid bsad phyir dmyal ba spel bar zad/_/stobs ldan nyes med pa dag bzod byed cing /_/de la sems kyang 'khrug par mi byed do/_/bsam brlag gang zhig sdig can gyi/_/lta la brten nas 'phags pa ni/_/dgra bcom chos 
[\[217a.2\]]kyis 'tsho ba dang /_/bstan pa spong bar byed pa dag_/smyig ma 'bru chags lta bur ni/_/de ni rang gi 'bras bus gsod/_/chig bzang kho na smra bya yi/_/sdig pa can dag smra mi bya/_/sdig can gdung byed smra ba babs/_/tshig bzang smra bar byed pa rung /_/byis pa sdig can smra 
[\[217a.3\]]byed pa/_/smra ba'i tshe na 'ching 'gyur la/_/gal te smra na gzhan spong ba/_/de dag 'phags pa mi gsung ngo /_/dge slong ngag ni bsdams pa dang /_/dal bus smra zhing zlom pa med/_/gang zhig chos ldan don ston pa/_/de ni snyan par smra ba yin/_/legs par smra ba mchog 
[\[217a.4\]]ces 'phags pa gsung /_/snyan smra mi snyan ma yin de gnyis pa/_/bden smra [{]brdzun [,]rdzun [}]pa ma yin de gsum pa/_/chos smra phal pa ma yin bzhi pa de'o/_/tshig de rnams ni smra bya zhing /_/gang gis bdag kyang mi gdung la/_/pha rol la yang gnod med pa'i/_/tshig de legs 
[\[217a.5\]]par smra bar bya/_/gang gis mngon par dga' 'gyur zhing /_/gang gis sdig pa mi skyed dang /_/smras pas pha rol dga' 'gyur ba'i/_/snyan tshig kho na smra bar bya/_/bden pa'i tshig ni bdud rtsi ste/_/bden pa'i tshig ni bla med yin/_/don dang chos la rab gnas 
[\[217a.6\]]pa/_/bden pa yin zhes dam pa gsung /_/sdug bsngal thams cad spang ba'i phyir/_/sangs rgyas kyis ni gsungs tshig gang /_/bden pa mya ngan 'das 'gro ba'i/_/tshig de bla na med pa yin/_/tshig gi tshoms te brgyad pa'o//_//
[\[217a.7\]]chos gcig las ni rab 'das shing /_/'jig rten pha rol bcom pa yi/_/lus can [{]brdzun [,]rdzun [}]du smra ba yis/_/sdig pa mi bya ci yang med/_/lcags sgong me lce 'bar 'dra ba/_/zos par gyur pa ches sla yi/_/tshul 'chal legs par mi sdom pas/_/yul 'khor bsod 
[\[217b\]]
[\[217b.1\]]snyoms za mi rung /_/khyod ni sdug bsngal gyis 'jigs shing /_/khyod la sdug bsngal mi sdug na/_/mngon sum dag gam lkog tu'ang rung /_/sdig pa can gyi las mi bya/_/gal te sdig pa'i las byas sam/_/byed kyang rung ste khyod kyis ni/_/kog ces langs 
[\[217b.2\]]te bros byas kyang /_/sdug bsngal las ni thar mi 'gyur/_/gang du gnas na las kyis mi tshugs pa'i/_/sa phyogs de ni yod pa ma yin te/_/bar snang la med rgya mtsho'i nang na med/_/ri bo rnams kyi gseb tu zhugs kyang min/_/pha rol po la brtags nas gang /_/
[\[217b.3\]]sdig pa can gyi las mthong ba/_/de dag bdag gis mi bya ste/_/sdig byas las ni rjes su 'brang /_/las gang shin tu mi bzad dang /_/zol byed gzhal blugs 'chos pa dang /_/mi la 'tshe bar byed pa dang /_/gzhan la byed du 'jug pa yi/_/las de mi yi rjes 
[\[217b.4\]]'brang bas/_/de yis g.yang sar ltung bar byed/_/mi yis dge ba'am sdig pa yi/_/las ni gang dang gang byas pa'i/_/las rnams chud zar mi 'gyur te/_/de lta de ltar 'bras bur 'gyur/_/de yi tshogs pa ji srid par/_/de srid 'di ni rdung bar byed/_/de la gzhan 
[\[217b.5\]]dag rdung byed de/_/rdung byed de ni brtags par 'gyur/_/'di ni bdag rjes mi 'brang zhes/_/byis pas ma brtags byas pa yi/_/sdig pa'i las kyis 'gro ba dag_/pha rol tu ni shes par 'gyur/_/gal te byis pas mi shes par/_/sdig pa'i las ni byas pa dag_/
[\[217b.6\]]nam zhig na ni de nyid kyis/_/rnam smin tsha ba so sor sten/_/rang gi las kyis de'i 'og tu/_/me yis bsregs pa bzhin du gdungs/_/byis pa shes rab chung ngu dag_/bdag la dgra bzhin byed pa yis/_/gang zhig 'bras bu cher 'gyur ba'i/_/sdig can las ni spyod 
[\[217b.7\]]par byed/_/gang dag byas pas gdung 'gyur zhing /_/mchi mas gdong yog ngu bzhin du/_/rnam smin so sor sten pa yi/_/las de dag ni ma byas legs/_/gang zhig byas na mi gdung zhing /_/dga' zhing yid ni bde ba yis/_/rnam smin so sor sten pa yi/_/
[\[218a\]]
[\[218a.1\]]las de dag ni byas na legs/_/bdag nyid bde ba 'dod pa'i phyir/_/rgod bzhin sdig pa'i las byas pa'i/_/sdig pa'i las de'i rnam smin dag_/ngu bzhin nyams su myong bar 'gyur/_/nges par sdig las 'phral du ni/_/'o ma lta bur 'gyur mi 
[\[218a.2\]]byed/_/thal bas g.yogs pa'i me lta bur/_/des ni byis pa sreg par byed/_/sdig las 'phral du nges par ni/_/mtshon bzhin gcod par mi byed kyang /_/sdig pa'i las kyi 'gro ba dag_/pha rol tu ni mngon par 'gyur/_/gang du de dag rnam smin ni/_/tsha ba 
[\[218a.3\]]so sor sten pa yi/_/sdig pa'i las kyi 'gro ba dag_/pha rol tu ni shes par 'gyur/_/lcags las g.ya' ni langs gyur pa/_/langs pa des ni de nyid za/_/de bzhin ma brtags byas pa yi/_/rang gi las kyis ngan 'gror 'gro/_/las kyi tshoms te dgu 
[\[218a.4\]]pa'o//_//dad dang ngo tsha tshul khrims sbyin pa ste/_/chos 'di rnams ni skyes bu dam pas bsngags/_/'di yis lha yi 'jig rten 'gro 'gyur zhing /_/lam 'di nyid kyis lha yul 'gro zhes gsungs/_/'jungs rnams lha yi 'jig rten mi 'gro 
[\[218a.5\]]zhing /_/de yis byis pa sbyin pa'i bsngags mi rjod/_/brtan rnams sbyin la rjes su yi rang ba/_/des ni de dag gzhan du bde ba myong /_/'di na skyes bu'i nor mchog dad pa ste/_/'di na chos la legs spyod bde ba 'thob/_/bden pa kho na ro bro rnams kyi phul/_/shes rab 
[\[218a.6\]]kyis 'tsho 'tsho ba'i mchog ces gsungs/_/mya ngan 'das par 'gro ba yi/_/dgra bcom chos la dad bskyed de/_/mkhas pas gus par mnyan na ni/_/de dang de yi shes rab 'thob/_/bag can gyis ni rgya mtsho dang /_/dad pas chu bo rnams las sgrol/_/brtson 'grus 
[\[218a.7\]]kyis ni sdug bsngal spong /_/shes rab kyis ni yang dag 'gyur/_/dge slong dad pa'i grogs ldan zhing /_/shes rab kyis ni gtams pa dang /_/mya ngan 'das la mngon dga' bas/_/'ching ba thams cad gcod par 'gyur/_/gang gis dad dang tshul khrims dang /_/
[\[218b\]]
[\[218b.1\]]shes rab nyid ni legs bsgoms shing /_/mkhas pa skyon rnams spong ba de'i/_/legs pa'i ngang tshul can zhes brjod/_/dad dang tshul khrims phun sum tshogs/_/gtong ldan 'jungs pa rnam spangs pa/_/de ni gang dang gar song ba/_/de dang der ni mchod par 
[\[218b.2\]]'gyur/_/mkhas gang 'tsho ba'i 'jig rten na/_/dad dang shes rab sten byed pa/_/de dag de yi nor mchog ste/_/de yi nor gzhan phal par zad/_/'phags pa lta bar 'dod pa dang /_/dam chos nyan par dga' ba dang /_/ser sna'i dri ma rnam spangs pa/_/de ni dad 
[\[218b.3\]]pa can zhes bya/_/dad pa'i lam rgyags bskur bar bya/_/bsod nams chom pos dbrog mi nus/_/chom rkun 'phrog par byed pa bzlog_/dge sbyong rnams kyis blangs nas dga'/_/mkhas pa dge sbyong 'ongs pa la/_/mngon par dga' bar byed 'gyur zhing /_/skye 
[\[218b.4\]]bo rnams ni ci rigs par/_/dad pa ji bzhin sbyin byed cig_/gzhan gyi zas dang skom de la/_/gang zhig yid ni mi bde ba/_/des ni nyin dang mtshan rnams su/_/ting 'dzin thob par mi 'gyur ro/_/gang gis ta la'i mgo bcad ltar/_/de 'dra kun du gcod byed pa/_/
[\[218b.5\]]des ni nyin dang mtshan rnams su/_/ting nge 'dzin dag thob par 'gyur/_/khron pa skam po ji lta bar/_/dad pa med pa bsten mi bya/_/ji ste de la yongs brkos kyang /_/'dam chu dri nga 'byung bar 'gyur/_/chu mang rnam par dang ba dang /_/bsil bar gyur cing rnyog med pa'i/_/
[\[218b.6\]]mtsho la chu 'dong ji lta bar/_/shes rab can gyis dad ldan bsten/_/chags sam ma chags kyang rung ste/_/de yis thub sku mi nges pas/_/ma dad pa dag spang bar bya/_/dad pa rnams ni nye bar bsten/_/dad pa'i tshoms te bcu pa'o//_//sdom 
[\[218b.7\]]la/_/mi rtag 'dod dang sred pa dang /_/bag yod de bzhin dga' ba dang /_/tshul khrims legs spyod tshig dag dang /_/las dang dad pa de dag bcu/_/bram zes 'dod pa rab spang zhing /_/brtson 'grus kyis ni rgyun chod cig_/'dod pa rab tu ma spangs par/_/
[\[219a\]]
[\[219a.1\]]thub pa gcig gis ma thob bo/_/kun du rgyu ba zhan pa dag_/nyon mongs phyir yang kun sogs pas/_/brtson 'grus brtan po kho na yis/_/bya ba de nyid byed la rag_/zhan pa'i las ni ji snyed dang /_/kun nas nyon mongs dka' thub dang /_/tshangs spyod 
[\[219a.2\]]yongs su ma dag de/_/don chen 'gyur snyam mi byed do/_/ji ltar mda' ni gzung nyes pas/_/lag pa chod par gyur pa ltar/_/dge slong bsrung ba bya nyes dang /_/dmyal bar nye bar khrid par byed/_/ji ltar mda' ni gzung legs pas/_/lag pa chod par mi 'gyur 
[\[219a.3\]]ltar/_/dge sbyong bsrung ba bya legs na/_/mya ngan 'das par nye bar 'dren/_/dge sbyong rnam par ma shes dang /_/rgal bar dka' dang bzod dka' dang /_/gang dag zhan pa 'gyod 'gyur ba'i/_/sdug bsngal mang po de dag 'byung /_/yang dang yang du 'gyod pa yi/_/
[\[219a.4\]]kun rtog dbang du 'gro ba yi/_/sems ni bzlog pa ma byas par/_/dge sbyong spyod pa ji ltar bya/_/nyes par rab byung nyes dga' ba/_/khyim 'dug nyes rtsom byed pa dag_/sdug bsngal mnyam med sten pa dag_/yang srid sdug bsngal sogs par zad/_/tshem 
[\[219a.5\]]bu ngur smrig gyon pa dang /_/phal cher yang dag mi sdom zhing /_/sdig pa'i chos can sdig la dga'/_/sdig can de dag ngan 'gror 'gro/_/sA la'i shing la 'khri shing ltar/_/gang zhig shin tu khrims 'chal te/_/ji ltar rang la dgra bzhin du/_/de ni de ltar byed 
[\[219a.6\]]par 'dod/_/mgo bo skya bor gyur bar du/_/da dung rgan rabs ma chud pa/_/de ni lang tsho gtugs pa ste/_/de ni rgan blun zhes bya'o/_/gang zhig dge dang sdig pa dag_/spangs shing tshangs par spyod pa dang /_/sde tshogs spangs nas spyod byed pa/_/de ni rgan rabs 
[\[219a.7\]]zhes bya'o/_/brtul zhugs med cing [{]brdzun [,]rdzun [}]smra na/_/mgo bo bregs tsam dge sbyong min/_/rmongs pa 'dod la zhugs pa dag_/ji ga dge sbyong yin nam kye/_/brtul zhugs med cing [{]brdzun [,]rdzun [}]smra na/_/mgo bo bregs tsam dge sbyong min/_/gang zhig sdig pa zhi gyur 
[\[219b\]]
[\[219b.1\]]te/_/mkhas pas dge sbyong yin par shes/_/brtul zhugs med cing [{]brdzun [,]rdzun [}]smra na/_/mgo bo bregs tsam dge sbyong min/_/gang dag sdig pa che phra dag_/kun la brtags nas byed pa dang /_/sdig pa zhi ba de dag ni/_/dge sbyong nyid ces brjod par bya/_/sdig pa 
[\[219b.2\]]spangs pa bram ze ste/_/zhi bar byed pa dge sbyong yin/_/bdag gi dri ma rab spangs pa/_/des na rab tu byung zhes brjod/_/dge sbyong gi tshoms te bcu gcig pa'o//_//gang tshe 'phags pa'i bden pa bzhi/_/shes rab kyis ni mthong ba dang /_/lam 'di 
[\[219b.3\]]rab tu shes pa yis/_/srid pa'i sred pa rab tu 'dra la/_/dper na rlung gis rdul bslang ba/_/char pa bab pas zhi byed ltar/_/gang tshe shes rab kyis mthong ba/_/de tshe kun rtog zhi bar 'gyur/_/gang zhig legs par rtogs pa yis/_/skye shi legs par zad 'gyur 
[\[219b.4\]]zhing /_/'jig rten nges 'byed 'gyur ba yi/_/shes rab de ni gtso bo yin/_/bden pa'i nang na bden bzhi dang /_/lam nang yan lag brgyad pa mchog_/rkang gnyis nang na mig can dang /_/chos kyi nang na chags bral mchog_/'du byed thams cad mi rtag par/_/
[\[219b.5\]]gang tshe shes rab kyis mthong ba/_/de tshe sdug bsngal las yid 'byung /_/lam 'di rnam par dag par 'gyur/_/'du byed thams cad sdug bsngal bar/_/gang tshe shes rab kyis mthong ba/_/de tshe sdug bsngal las yid 'byung /_/lam 'di rnam par dag par 'gyur/_/'du 
[\[219b.6\]]byed thams cad stong nyid du/_/gang tshe shes rab kyis mthong ba/_/de tshe sdug bsngal las yid 'byung /_/lam 'di rnam par dag par 'gyur/_/'du byed thams cad bdag med par/_/gang tshe shes rab kyis mthong ba/_/de tshe sdug bsngal las yid 'byung /_/lam 'di rnam 
[\[219b.7\]]par dag par 'gyur/_/sred pa'i zug rngu gcod byed lam/_/ngas ni khyed cag rnams la bstan/_/de bzhin gshegs pa ston pa ste/_/khyed cag rnams kyis bya dgos so/_/sred pa'i zug rngu sel ba'i lam/_/ngas ni khyed cag rnams la bstan/_/de bzhin gshegs pa 
[\[220a\]]
[\[220a.1\]]ston pa ste/_/khyed cag rnams kyis bya dgos so/_/lta ba rnam par dag byed pa/_/lam 'di ma gtogs gzhan med pas/_/ting nge 'dzin la rab gnas te/_/bdud kyi 'ching ba spang bar gyis/_/'di ni drang lam 'di ni pha rol gnon/_/mtsho la ngang pa'i 
[\[220a.2\]]srang ltar bgrod pa gcig//shAkya thub pas mnyam bzhag gang rtogs nas/_/tshogs la yang dang yang du bshad pa 'di/_/skye shi'i mtha' rtogs phan mdzad thugs brtse bas/_/bgrod pa gcig lam rab tu bstan mdzad pa'i/_/lam 'dis chu bo rnams las sngon rgal 
[\[220a.3\]]zhing /_/de bzhin rgal bar 'gyur zhing rgal bar mdzad/_/shin tu mthar thug gdul bya dag bya dang /_/'khor ba'i skye shi zad par bya ba dang /_/khams rnams du ma so sor rtogs bya'i phyir/_/spyan dang ldan pas lam 'di rab tu bstan/_/ji ltar chu klung gang gA'i chu 
[\[220a.4\]]rgyun zhugs/_/rgya mtsho'i nang du 'bab par 'gyur ba ltar/_/de bzhin shes rab yangs pas bstan pa'i lam/_/'di ni 'chi med thob par bya phyir 'jug_/gang zhig 'byung po kun la thugs brtse bas/_/sngon chad ma thos chos kyi 'khor lo bskor/_/skyob pa lha dang mi 
[\[220a.5\]]rnams 'dul mdzad pa/_/srid pa'i mthar phyin de la phyag 'tshal lo/_/rnam rtog dge ba gsum ni brtag bya zhing /_/dge ba ma yin gsum yang rnam par spangs/_/kun nas rdul langs char gyis mnan pa ltar/_/de nas rtog dang dpyod pa zhi bar bya/_/de nas sems la 
[\[220a.6\]]rnam rtog nyer zhi nas/_/bla med byang chub bde la reg par 'gyur/_/ting 'dzin gsum po rnams la yid gtad cing /_/bden pa las skyes tshad med bsgom par bya/_/dran ldan mkhas pas mdud pa zhi bya zhing /_/gsum po rnams kyis gnas gsum rab tu dral/_/shes 
[\[220a.7\]]rab mtshon dang brtson 'grus stobs dang ldan/_/dran ldan mnyam bzhag ting 'dzin la dga' bas/_/'jig rten skye dang 'jig par rtogs nas ni/_/kun las rab tu rnam grol de rig yin/_/'jig rten mtha' ma legs par rtogs gyur nas/_/'jig rten mthar son pha 
[\[220b\]]
[\[220b.1\]]rol phyin zhes brjod/_/gang gis zhi ba 'phags lam yan lag brgyad/_/lam drang bsgoms pa des ni bdud rtsi rnyed/_/de ltar spyod pas bde 'dod bde ba 'thob/_/snyan pa 'thob cing grags pa 'phel bar 'gyur/_/lam gyi tshoms te bcu gnyis pa'o//_//
[\[220b.2\]]ched du brjod pa'i tshoms/_bam po gnyis pa/_dre'u mo rang gi mngal gyis dang /_/'dam bu smyig ma 'bras bus dang /_/chu shing 'bras bus phung ba ltar/_/pho bshal bkur stis phung bar 'gyur/_/ji srid blun po mchod byas pa/_/de srid rab tu brlag par 'gyur/_/byis 
[\[220b.3\]]pa'i dkar po'i cha 'grib cing /_/de yi spyi bo'ang nges par nyams/_/ngan pa rnyed pa 'dod pa dang /_/dge slong 'khor ni 'dod pa dang /_/gnas la ser sna byed pa dag_/rigs gzhan dag gis mchod pa dang /_/rab tu byung dang khyim pa dag_/gang yang rung bas bdag 'phrigs 
[\[220b.4\]]te/_/bya ba byas rung ma byas rung /_/bdag dbang gyur na re stes zhes/_/de ltar byis pa kun rtog na/_/sems la 'dod chen 'phel bar 'gyur/_/rnyed pa'i thabs ni gzhan yin la/_/mya ngan 'das 'gro'i gzhan yin zhes/_/de ltar ci rigs shes nas su/_/bkur 
[\[220b.5\]]sti dag la mi dga' zhing /_/dben pa rim gyis 'phel byed pa'i/_/dge slong sangs rgyas nyan thos yin/_/thams cad la ni mi rtsol zhing /_/mi yis 'phrigs par ma gyur dang /_/'tsho ba gzhan la mi rten cing /_/chos la tshong pa bzhin mi spyad/_/rang gi rnyed pa blang bya 
[\[220b.6\]]zhing /_/gzhan gyi la ni 'dod mi skyed/_/dge slong gzhan gyi 'dod byed pas/_/ting 'dzin thob par mi 'gyur ro/_/gal te bde bar 'tsho 'dod cing /_/dge sbyong 'di la lta 'dod na/_/dge 'dun gyis ni chos gos dang /_/bza' btung byin par gyur na blang /_/gal te 
[\[220b.7\]]bde bar 'tsho 'dod cing /_/dge sbyong 'di la lta 'dod na/_/byi ba'i khung nas sbrul lta bur/_/gnas mal dag la bsten par gyis/_/gal te bde bar 'tsho 'dod cing /_/dge sbyong 'di la lta 'dod na/_/ngan ngon tsam gyis chog shes shing /_/chos gcig po yang bsgom 
[\[221a\]]
[\[221a.1\]]par bya/_/gal te mang po mi shes shing /_/tshul khrims legs par mnyam bzhag na/_/de shes pa dag 'tsho dag cing /_/snyom las med ces stod par byed/_/gal te 'chi bdag nyams byed pa'i/_/zag med rig pa gsum ldan na/_/blun pos ci yang 
[\[221a.2\]]mi shes zhes/_/bsams nas de la 'phya yang sla/_/gang zag sdig pa'i chos can la/_/gal te bza' dang btung ba yi/_/rnyed pa dag dang ldan gyur na/_/de la de dag mchod pa byed/_/mgo bregs ngur smrig byis pa yi/_/bza' ba dang ni btung ba dang /_/gos dang mal cha rnyed 
[\[221a.3\]]pa lta/_/dgra byed mang ba kho nar zad/_/de ltar bkur sti 'jigs chen gyi/_/skyon rnams khong du chud byas nas/_/'phrigs nyung sems khral bskyungs nas su/_/dran ldan dge slong kun du rgyus/_/kham gyi zas kyis sems zhir mi 'gyur yang /_/'tsho ba 'di phyir mi bza' mi bya 
[\[221a.4\]]ste/_/kha zas kyis ni lus dag gnas 'gyur ba/_/de ltar rtogs la bsod snyoms dag la rgyus/_/rigs kyis phyag byas mchod pa gang yin 'di/_/zug rngu phra mo dbyung bar dka' ba ste/_/mi yis bzod dka' bkur sti gang yin 'di/_/'dam dang 'dra bar rab tu rtogs 
[\[221a.5\]]par gyis/_/bkur sti'i tshom sa te bcu gsum pa'o//_//sdig pa'i las ni mi byed pa/_/'khu bya min la gang 'khu ba/_/'jig rten 'di dang pha rol tu/_/de nyid sdig pa rnams kyis gos/_/dang por ba dag ni phung byed cing /_/phyi nas gzhan yang phung 
[\[221a.6\]]byed pa/_/khra yi gzan ma'i bya lta bur/_/phung zhing gzhan yang phung bar byed/_/rdeg par byed pas rdeg pa 'thob/_/'khon du 'dzin pas 'khon can mthong /_/de bzhin gshe bas gshe ba ste/_/khro bar byed la khro ba 'byung /_/'di gzhan dge sbyong byis pa ste/_/dam pa'i chos la 
[\[221a.7\]]mi mkhas pa/_/yongs su tshe thung 'di la yang /_/gyi na'i phyir ni 'khon par byed/_/'di ni mchog ces bsams nas su/_/so sor smra zhing 'thun 'jug pas/_/'di na dge 'dun 'byed pa'i tshe/_/ci phyir stobs med sems mi byed/_/rus pa gcog cing srog gcod 
[\[221b\]]
[\[221b.1\]]la/_/rta phyugs nor ni 'phrog pa dang /_/yul 'khor 'joms par byed pa yang /_/phyi nas 'jal dum byed pa ltar/_/mkhas pas brtags shing gsungs pa'i tshig_/spyod yul ston par byed pa yi/_/chos 'di rnam par shes na go/_/khyed cag ci phyir byed mi 'gyur/_/
[\[221b.2\]]khyod ni mi mkhas lugs can te/_/kha bya yis ni rtsol byed pa/_/pha rol po dag mi shes pas/_/bdag ni 'di la brtson par byed/_/'di na mkhas pa gang yin pa/_/de dag bzhams pa'i tshig gis zhi/_/bdag la kha zer ba dag la gshe/_/bdag pham bdag pham 
[\[221b.3\]]byed pa'o zhes/_/'di gang sems la 'dzin byed pa/_/de yi 'khon ni zhi mi 'gyur/_/bdag la kha zer ba dag la gshe/_/bdag pham bdag pham byed pa'o zhes/_/'di gang sems la mi 'dzin pa/_/de yi 'khon ni zhi bar 'gyur/_/'di na 'khon gyis 'khon can dag_/
[\[221b.4\]]nam yang zhi bar 'gyur ba med/_/bzod pas 'khon ni zhi 'gyur ba/_/'di ni chos kyi rang bzhin yin/_/'khon gyis 'khon can nam yang zhi mi 'gyur/_/'khon med rnams kyis 'khon ni zhi bar byed/_/sha khon zhugs pa lus can la gnod pas/_/de phyir mkhas pas 
[\[221b.5\]]'khon par mi bya'o/_/brtan pa legs gnas lhan cig spyad pa yi/_/grogs po mkhas pa gal te rnyed na ni/_/nyon mongs thams cad mngon par zil mnan nas/_/dran ldan dga' ba'i yid kyis de dang spyad/_/brtan pa legs gnas lhan cig spyad pa yi/_/
[\[221b.6\]]grogs po mkhas pa gal te ma rnyed na/_/yul 'khor yangs pa spangs pa'i rgyal po ltar/_/gcig pus spyad bya sdig pa mi bya'o/_/bdag dang 'thun par spyod pa yi/_/grogs bzang rnyed par ma gyur na/_/byis pa grogs su mi 'gyur bas/_/gcig pus spyod 
[\[221b.7\]]pa brtan par bya/_/byis pa grogs su mi 'gyur bas/_/gcig pu spyod par byed sla bas/_/ma tang dgon pa'i glang po ltar/_/sems khral bskyungs te gcig pu spyad/_/'khu ba'i tshoms te bcu bzhi pa'o//_//sangs rgyas kyis ni bstan 
[\[222a\]]
[\[222a.1\]]pa bzhin/_/gang gi dbugs dbyung rngub dran pa/_/yongs su rdzogs par legs bsgoms pas/_/rim gyis yongs su byang gyur te/_/sprin bral nyi ma zla ba ltar/_/'jig rten 'di na kun nas gsal/_/'greng dang 'dug dang de bzhin nyal ba dang /_/lus 
[\[222a.2\]]dang de bzhin sems ni 'jog byed cing /_/dge slong dran pa de legs 'jog pa na/_/snga phyi'i khyad par rnams ni 'thob par 'gyur/_/snga phyi'i khyad par rnams ni thob gyur na/_/'chi bdag rgyal pos bltar yang med par 'gro/_/lus rtogs dran pa nye bar bzhag nas su/_/
[\[222a.3\]]reg pa'i skye mched drug ni bsdams byas te/_/gang zhig rtag tu mnyam par 'jog byed pa/_/de bdag nyid kyis mya ngan 'das pa rtogs/_/gang zhig rtag tu rnam pa thams cad du/_/lus rtogs dran pa nye bar 'jog byed pa/_/bdag nyid med cing bdag gir 'dzin pa med/_/
[\[222a.4\]]bdag tu mi 'gyur bdag gir 'dzin mi 'gyur/_/de ltar dge slong mnyam 'jog myur du ni/_/yul la sred pa dag las rgal bar 'gyur/_/gang zhig dran dang shes bzhin mnyam 'jog dang /_/dga' dang rab tu dang bas dus dus su/_/chos 'di la spyod mel tse byed pa de/_/
[\[222a.5\]]skye rga rnams las rgal bar 'gyur zhes gsung /_/de ltas rtag tu mel tse byed sten cing /_/dge slong mkhas pa dran ldan brtson pa yis/_/skye ba kun du sbyor ba spangs nas su/_/des ni 'di la mya ngan 'das pa 'thob/_/gnyid log de dag sad par byed pa yi/_/mel tse bdag 
[\[222a.6\]]las khyod nyon cig_/nyal bas mel tse byed sla ste/_/mel tse byed la 'jigs pa med/_/mel tse byed par brtson pa dang /_/nyin mtshan rjes su slob byed cing /_/'chi ba med la lhag mos pa'i/_/zag pa rnams ni za par 'gyur/_/gang zhig nyin dang mtshan rnams su/_/sangs 
[\[222a.7\]]rgyas rjes su dran byed cing /_/gang dag sangs rgyas skyabs song ba/_/de dag mi yi rnyed pa yin/_/gang zhig nyin dang mtshan rnams su/_/chos rnams rjes su dran byed cing /_/gang dag chos la skyabs song ba/_/de dag mi yi rnyed pa yin/_/gang zhig nyin dang mtshan rnams 
[\[222b\]]
[\[222b.1\]]su/_/dge 'dun rjes su dran byed cing /_/gang dag dge 'dun skyabs song ba/_/de dag mi yi rnyed pa yin/_/gang zhig nyin dang mtshan rnams su/_/sangs rgyas rjes su dran byed pa/_/gau ta ma yi nyan thos de/_/legs par sad pas sad par 'gyur/_/gang zhig 
[\[222b.2\]]nyin dang mtshan rnams su/_/chos rnams rjes su dran byed pa/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/dge 'dun rjes su dran byed pa/_/gau ta ma yi nyan thos de/_/legs par sad pas sad par 
[\[222b.3\]]'gyur/_/gang zhig nyin dang mtshan rnams su/_/tshul khrims rjes su dran byed pa/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/gtong ba rjes su dran byed pa/_/gau ta ma yi nyan thos de/_/legs par sad 
[\[222b.4\]]pas sad par 'gyur/_/gang zhig nyin dang mtshan rnams su/_/lha ni rjes su dran byed pa/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/rtag tu lus rtogs dran byed pa/_/gau ta ma yi nyan thos de/_/legs par 
[\[222b.5\]]sad pas sad par 'gyur/_/gang zhig nyin dang mtshan rnams su/_/rtag tu ting 'dzin bzhi dran pa/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/'tshe ba med la yid dga' ba/_/gau ta ma yi nyan thos de/_/
[\[222b.6\]]legs par sad pas sad par 'gyur/_/gang zhig nyin dang mtshan rnams su/_/gnod sems med la yid dga' ba/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/bsgom pa la ni yid dga' ba/_/gau ta ma yi 
[\[222b.7\]]nyan thos de/_/legs par sad pas sad par 'gyur/_/gang zhig nyin dang mtshan rnams su/_/stong pa nyid la yid dga' ba/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/mtshan ma med la yid dga' ba/_/
[\[223a\]]
[\[223a.1\]]gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/dben pa la ni yid dga' ba/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams su/_/nges par 
[\[223a.2\]]'byung la yid dga' ba/_/gau ta ma yi nyan thos de/_legs par sad pas sad par 'gyur/_/gang zhig nyin dang mtshan rnams su/_/ci yang med la yid dga' ba/_/gau ta ma yi nyan thos de/_/legs par sad pas sad par 'gyur/_/gang zhig nyin dang mtshan rnams 
[\[223a.3\]]su/_/mya ngan 'das la yid dga' ba/_/gau ta ma yi nyan thos de/_/legs par sad pas sad par 'gyur/_/dran pa'i tshoms te [{]bcwa [,]bco [}]lnga pa'o//_//bdag gi bya ba bya ba'i dus g.yo bas/_/dang po kho nar bya ba'i mel tse gyis/_/bdag gis 
[\[223a.4\]]dang po de ltar byas na ni/_/bya ba bya ba'i dus ltar zad 'dod cing /_/ji ltar 'dod pa de bzhin 'byor 'gyur bar/_/de yi rang bzhin nga yis mthong bas na/_/ji srid don ni phun sum tshogs 'gyur ba/_/de srid bar du mi yis bsgrim par gyis/_/bsgrim zhing brtson par bya ba 
[\[223a.5\]]yis/_/bdag nyid gling du 'gyur bar bya/_/mgar ba yis ni dngul bzhin du/_/rang gi dri ma sbyang bar gyis/_/dri ma sbyangs pa skyon mi 'byung /_/phyi nas skye dang rga mi 'thob/_/ngo tsha min la ngo tsha zhing /_/ngo tsha ba la ngo mi tsha/_/mi 'jigs pa la 'jigs lta dang /_/'jigs 
[\[223a.6\]]la mi 'jigs lta ba yi/_/log par lta ba blangs pa yis/_/sems can ngan 'gror 'gro bar 'gyur/_/'di na gang sngon bag med las/_/phyi nas bag dang ldan gyur te/_/sprin bral nyi ma zla ba ltar/_/'jig rten 'di na kun nas gsal/_/'di na gang sngon bag med las/_/
[\[223a.7\]]phyi nas bag dang ldan gyur te/_/'jig rten 'di na sred pa las/_/dran pa legs par 'da' bar 'gyur/_/gang zhig gzhon nur rab byung nas/_/sangs rgyas bstan la 'jug pa de/_/sprin bral nyi ma zla ba ltar/_/'jig rten 'di na kun nas gsal/_/gang zhig gzhon 
[\[223b\]]
[\[223b.1\]]nur rab byung nas/_/sangs rgyas bstan la 'jug pa de/_/'jig rten 'di na sred pa las/_/dran pas legs par 'da' bar 'gyur/_/gang zhig sdig pa'i las byas pa/_/dge bas 'gebs par byed pa de/_/sprin bral nyi ma zla ba ltar/_/'jig rten 'di na kun nas gsal/_/
[\[223b.2\]]gang zhig sdig pa'i las byas pa/_/dge bas 'gebs par byed pa de/_/'jig rten 'di na sred pa las/_/dran pas legs par 'da' bar 'gyur/_/gang zhig gson la mi dga' ba/_/de ni shi na'ang mya ngan med/_/brtan pa go 'phang mthong ba de/_/mya ngan dbus na'ang 
[\[223b.3\]]gdung mi 'gyur/_/gang zhig gson la mi dga' ba/_/de ni shi na'ang mya ngan med/_/brtan pa go 'phang mthong ba de/_/gnyen 'dun dbus na lam mer 'dug_/dge slong dkar po bsgom gyis la/_/nag po'i chos ni rnam par spongs/_/khyim nas khyim med song nas su/_/
[\[223b.4\]]spyod yul dben pa gang yin pa/_/de la mngon par dga' bslab cing /_/'dod pa ci yang med par spangs/_/rtag tu snying po dag pa dang /_/rtag tu gso sbyong dag pa dang /_/gtsang ma'i las ni dag pa de'i/_/brtul zhugs phun sum tshogs par 'gyur/_/zhing gi skyon 
[\[223b.5\]]ni rtswa yin ltar/_/skye dgu 'di la 'dod chags skyon/_/de bas 'dod chags bral rnams la/_/byin na 'bras bu chen por 'gyur/_/zhing gi skyon ni rtswa yin ltar/_/skye dgu 'di la zhe sdang skyon/_/de bas zhe sdang bral rnams la/_/byin na 'bras bu chen por 'gyur/_/zhing gi 
[\[223b.6\]]skyon ni rtswa yin ltar/_/skye dgu 'di la gti mug skyon/_/de bas gti mug bral rnams la/_/byin na 'bras bu chen por 'gyur/_/zhing gi skyon ni rtswa yin ltar/_/skye dgu 'di la nga rgyal skyon/_/de bas nga rgyal bral rnams la/_/byin na 'bras bu chen por 'gyur/_/zhing gi 
[\[223b.7\]]skyon ni rtswa yin ltar/_/skye dgu 'di la chags pa skyon/_/de bas chags dang bral rnams la/_/byin na 'bras bu chen por 'gyur/_/zhing gi skyon ni rtswa yin ltar/_/skye dgu 'di la sred pa skyon/_/de bas sred dang bral rnams la/_/byin na 'bras bu chen por 'gyur/_/drug 
[\[224a\]]
[\[224a.1\]]pa bdag po rgyal po ste/_/chags par gyur na chags can yin/_/ma chags gyur nam chags yin/_/chags pa byis pa zhes brjod do/_/'dod chags zhe sdang nga rgyal dang /_/'chab pa gang du gnas pa yi/_/grong khyer rus pa'i ra ba can/_/sha dang khrag 
[\[224a.2\]]gis zhal zhal byas/_/rgyu yis kun nas bslang ba las byung sdug bsngal can/_/de ma mthong na der ni de dag 'ching 'gyur zhing /_/de dag rtogs na chu bo rnams ni rab tu spong /_/phyi rol pa la chags pa de dag spong ba med/_/sil bu'i tshoms te bcu drug 
[\[224a.3\]]pa'o//_//de dag khyim la mi dga' bar/_/dran dang ldan pa 'bad pa yis/_/ngang pas mtsho ngan spong ba ltar/_/de dag khyim spangs chu bo rgal/_/brtan pa 'jig rten nges byung nas/_/bdud kyi sde rnams rab bcom ste/_/nyi ma'i lam nas 
[\[224a.4\]]ngang pa ltar/_/rdzu 'phrul gyis ni mkha' la 'gro/_/tshangs par spyod pa ma spyad cing /_/gzhon nur nor ni ma rnyed pa/_/mtsho ngan nya nyung ngogs dag na/_/chu skyar rgan sems bzhin du 'gyur/_/tshangs par spyod pa ma spyad cing /_/gzhon nur nor ni ma rnyed pa/_/sngan 
[\[224a.5\]]chad byas pa rjes dran zhing /_/lus bskums nas ni nyal bar 'gyur/_/sdig pa chung byas bdag nyid kyi/_/phyi bzhin mi 'ong ma sems shig_/chu yi thigs pa lhung ba yis/_/bum chen gang ba ji bzhin du/_/[{]chung zad [,]cung zad [}{]chung zad [,]cung zad [}]bsags pa yi/_/sdig pas byis pa 
[\[224a.6\]]gang bar 'gyur/_/dge ba chung byas bdag nyid kyi/_/phyi bzhin mi 'ong ma sems shig_/chu yi thigs pa lhung ba yis/_/bum chen gang ba ji bzhin du/_/[{]chung zad [,]cung zad [}{]chung zad [,]cung zad [}]bsags pa yi/_/dge bas brtan pa gang bar 'gyur/_/gang zhig rags brtsigs mtsho 
[\[224a.7\]]ngan spangs/_/rgya mtsho'i chu bo rgal 'dod pa/_/skye bos gzings ni bcas nas kyang /_/skye bo mkhas pa rgal bar byed/_/rgal nas sangs rgyas bcom ldan 'das/_/bram ze skam sar gnas par mdzad/_/de la dge slong khrus byed cing /_/nyan thos rnams kyis 
[\[224b\]]
[\[224b.1\]]gzings kyang bcas/_/ji ltar mtsho chen zab mo dag_/rab tu mnam dang rnyog med ltar/_/de bzhin mkhas pa rab dang bas/_/'di ni chos ni nyan par byed/_/'di ltar kun na chu yod pas/_/su zhig tshol zhing rgyu byed de/_/khron pa'i chu lta ci zhig dag dgos/_/
[\[224b.2\]]sred pa rtsa nas gcad par gyis/_/btso blag mkhan dag chus 'khru zhing /_/mda' mkhan mes ni srong ba dang /_/shing mkhan shing la 'jog sbyong ltar/_/mkhas pas bdag nyid gdul bar bya/_/nam mkha' lta bur chags med cing /_/sgo them lta bur 
[\[224b.3\]]g.yo ba med/_/rnyog pa can gyi mtsho lta bur/_/mkhas pa 'khor ba la mi dga'/_/chu'i tshoms te bcu bdun pa'o//_//lhar bcas gshin rje'i 'jig rten 'di/_/sa stengs las rgyal gang zhing lags/_/me tog lta bur rab 'dod 
[\[224b.4\]]pa'i/_/chos bzhi legs par ston mkhas gang /_/lhar bcas gshin rje'i 'jig rten 'di/_/sa stengs las rgyal slob pa yi/_/me tog lta bur rab 'dod pa'i/_/chos bzhi legs par ston mkhas de/_/nags tshal las ni 'jigs skyes phyir/_/
[\[224b.5\]]nags tshal gcad kyi shing ma yin/_/nags dang nags sbyor chod cig dang /_/dge sbyong mya ngan 'da' bar 'gyur/_/gal te nags sbyor ma bcad na/_/phra rab kyis kyang mi rnams sa skye/_/ma drung nu zho 'dod be'u ltar/_/de yis yid ni rab tu 'ching /_/lag pas 
[\[224b.6\]]ston ka'i pad ma ltar/_/bdag la dga' ba bcad nas su/_/rgyal gsungs mya ngan 'das pa'i phyir/_/zhi ba'i lam nyid bskyed par gyis/_/ji ltar me tog yid 'ong ba/_/kha dog bzang yang dri med ltar/_/de bzhin legs par gsungs pa'i tshig_/'bras bu 
[\[224b.7\]]med par ma byed cig_/ji ltar bung ba me tog gi/_/kha dog dri la mi gnod par/_/khu ba bzhibs nas 'phur ba ltar/_/de bzhin thub pa grong du rgyu/_/gzhan gyi skyon la mi brtag cing /_/gzhan gyi byas dang ma byas min/_/bdag nyid kyis ni rigs pa dang /_/mi 
[\[225a\]]
[\[225a.1\]]rigs pa la brtag par bya/_/ji ltar phyag dar phung po dag_/mi gtsang chu ni med 'di las/_/pad ma kha bye gtsang ba dang /_/dri zhim yid 'ong rab skyes ltar/_/de bzhin so so skye bo dag_/ldongs gyur phyag dar phung 'di las/_/rdzogs sangs rgyas 
[\[225a.2\]]kyi nyan thos dag_/shes rab kyis ni gsal ba 'byung /_/ji ltar me tog phung po las/_/me tog phreng rgyud mang byed ltar/_/de bzhin mir ni skyes pa yis/_/dge ba phal chen rnams kyang bya/_/ji ltar dbyar ka ba ku la'i/_/me tog rab tu rnam 'brul ltar/_/de bzhin 
[\[225a.3\]]dge slong 'dod chags dang /_/zhe sdang gti mug spang bar gyis/_/mi yid la rnam chags dang /_/me tog bzhin du rab bsags pa/_/'chi bdag gis ni blangs nas 'gro/_/nyal 'gro chu bos bdas pa bzhin/_/mi yid la rnam chags dag_/me tog 
[\[225a.4\]]bzhin du rab bsags pa/_/'dod pa rnams kyis mi ngoms shing /_/'chi bdag gis ni dbang du byed/_/mi yid la rnam chags dag_/me tog bzhin du rab bsags pa/_/longs spyod skye bar mi 'gyur zhing /_/'chi bdag gis ni dbang du byed/_/mi yi yid 
[\[225a.5\]]la rnam chags dag_/me tog bzhin du rab bsags pa/_/bya ba mthar ni ma phyin par/_/'chi bdag gis ni dbang du byed/_/lus 'di bung ba 'dra bar rtogs byas shing /_/de bzhin chos rnams smig rgyu 'drar shes nas/_/bdud kyi me tog mchog ni 'dir 
[\[225a.6\]]gcod pa/_/'chi bdag rgyal pos bltar yang med par 'gro/_/'jig rten 'di dag bung ba 'drar rtogs shing /_/de bzhin chos rnams smig rgyu 'drar shes nas/_/bdud kyi me tog mchog ni 'dir gcod pa/_/'chi bdag rgyal pos bltar yang med par 'gro/_/
[\[225a.7\]]lus 'di dbu ba 'dra bar rtogs byas shing /_/de bzhin chos rnams smig rgyu 'drar shes nas/_/bdud kyi me tog mchog ni 'dir gcod pa/_/'chi bdag rgyal pos bltar yang med par 'gro/_/'jig rten 'di dag dbu ba 'drar rtogs shing /_/de bzhin chos rnams 
[\[225b\]]
[\[225b.1\]]smig rgyu 'drar shes nas/_/bdud kyi me tog mchog ni 'dir gcod pa/_/'chi bdag rgyal pos bltar yang med par 'gro/_/srid pa u dum ba ra 'i me tog ltar/_/snying po med par sems pa'i dge slong gang /_/de ni pha rol min pa'i pha rol po/_/spong ste sbrul rgas 
[\[225b.2\]]pags rnying rje ba bzhin/_/chu skyes rtsa ba'i me tog chu gnas lta'i/_/'dod chags ma lus gcod byed dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/chu skyes rtsa ba'i me tog chu gnas lta'i/_/zhe sdang ma lus 
[\[225b.3\]]gcod byed dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/chu skyes rtsa ba'i me tog chu gnas lta'i/_/gti mug ma lus gcod byed dge slong gang /_/de ni pha rol min pa'i pha rol po/_/spong ste sbrul rgas pags 
[\[225b.4\]]rnying rje ba bzhin/_/chu skyes rtsa ba'i me tog chu gnas lta'/_/nga rgyal ma lus gcod byed dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/chu skyes rtsa ba'i me tog chu gnas lta'i/_/chags pa ma lus gcod byed dge slong 
[\[225b.5\]]gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/chu skyes rtsa ba'i me tog chu gnas lta'i/_/sred pa ma lus gcod byed dge slong gang /_/de ni pha rol min pa'i pha rol po/_/spang ste sbrul rgas pags rnying rje ba bzhin/_/me tog 
[\[225b.6\]]gi tshoms te [{]bcwa [,]bco [}]brgyad pa'o//_//ji ltar rta [{]bzangs [,]bzang [}]lcag gis gzhus pa na/_/skrag cing shugs drag 'gro byed ji bzhin du/_/dad pa tshul khrims ting 'dzin ldan pa dang /_/chos rnams rnam par gtan la 'bebs ldan zhing /_/dbang po mnyam 
[\[225b.7\]]bzhag bzod ldan 'grogs bde ba/_/skyob pa de rnams sred pa ma lus spong /_/ji ltar rta [{]bzangs [,]bzang [}]lcag gis gzhus pa na/_/skrag cing shugs drag 'gro byed ji bzhin du/_/dad pa tshul khrims ting 'dzin ldan pa dang /_/chos rnams rnam par gtan la 'bebs ldan 
[\[226a\]]
[\[226a.1\]]zhing /_/rig dang rkang par ldan zhing dran ldan pa'i/_/skyob rnams sdug bsngal ma lus spong bar mdzad/_/'dul sbyong byed pas legs btul rta lta bur/_/gang zhig dbang po legs par sdom pa yis/_/khro ba spong zhing zag pa zad byed pa/_/thub de rnams 
[\[226a.2\]]kyis lha yi bar du myong /_/bag yod pa yis bag med dang /_/mi nyal mang pos gnyid log dang /_/rta [{]bzangs kyis [,]bzang gis [}]ni rta rgod ltar/_/shin tu mkhas pas spangs nas 'gro/_/rta [{]bzangs [,]bzang [}]la ni lcag bzhin du/_/gang zhig ngo tsha shes sten cing /_/shes rab legs par 
[\[226a.3\]]mnyam bzhag pa/_/des ni sdig pa sel bar byed/_/dul ba 'dun sar 'gro byed cing /_/dul ba rgyal po lhag par zhon/_/gang zhig tshig ngan byed pa/_/dul ba mi yi nang na mchog_/glang po'i nang na glang chen dang /_/sin du'i cang shes rta dang ni/_/dre'u 'dul 
[\[226a.4\]]byed pa gang yin pa/_/de bas bdag nyid 'dul ba mchog_/bdag nyid legs 'dul gang yin pa'i/_/mkhas des zhi ba thob 'gyur gyi/_/bzhon pa de dag rnams kyis ni/_/sa de mngon par 'thob mi sri srid/_/glang po'i nang na glang chen dang /_/sin du'i cang shes 
[\[226a.5\]]rta dang ni/_/dre'u 'dul byed pa gang yin pa/_/de bas bdag nyid 'dul ba mchog_/bdag nyid legs 'dul dran ldan gang /_/des ni sdug bsngal mthar phyin gya/_/bzhon pa de dag rnams kyis ni/_/sa de mngon par 'thob mi sri srid/_/glang po'i nang na glang chen dang /_/
[\[226a.6\]]sin du'i cang shes rta dang ni/_/dre'u 'dul byed pa gang yin pa/_/de bas bdag nyid 'dul ba mchog_/bdag nyid legs 'dul dran ldan gang /_/des ni 'gro rnams spong 'gyur gyi/_/bzhon pa de dag rnams kyis ni/_/sa de mngon par 'thob mi srid/_/glang po'i nang na 
[\[226a.7\]]glang chen dang /_/sin du'i cang shes rta dang ni/_/dre'u 'dul byed pa gang yin pa/_/de bas bdag nyid 'dul ba mchog_/bdag nyid legs 'dul gang yin des/_/'ching ba bcad nas 'gro 'gyur gyi/_/bzhon pa de dag rnams kyis ni/_/sa de mngon par 'thob mi 
[\[226b\]]
[\[226b.1\]]sri srid/_/'dul sbyong byed pas rta [{]bzangs [,]bzang [}]ltar/_/bdag nyid kho na gdul bar bya/_/bdag nyid legs par 'dul ba yis/_/sdug bsngal rnams kyi pha mthar phyin/_/bdag nyid kho na bdag gi mgon/_/bdag nyid bdag gi skyabs yin pas/_/'dul sbyong byed pas 
[\[226b.2\]]rta [{]bzangs [,]bzang [}]ltar/_/de bas bdag nyid gdul bar bya/_/rta yi tshoms te bcu dgu pa'o//_//khro ba spangs shing nga rgyal rnam spangs na/_/kun sbyor kun las shin tu 'da' 'gyur zhing /_/ming dang gzugs la chags pa med de dag_/ci yang med 
[\[226b.3\]]pas chags pa'i rjes mi lhung /_/skyes ma thag tu khro ba spongs/_/skyes nas 'dod chags spang bar gyis/_/brtan pas ma rig rab tu spang /_/bden pa mthong na bde bar 'gyur/_/khro ba spangs na bde bar nyal/_/khro ba spangs na gdung mi 'gyur/_/dge slong khro ba 
[\[226b.4\]]bde 'joms pa'i/_/dug gi rtsa ba chom shig dang /_/'phags pa rnams kyis bsngags 'gyur zhing /_/de bcom pa yis mya ngan med/_/gang khros bdag gis legs byas kyi/_/ma legs min zhes rab smra ba/_/de ni khro ba zhi 'og tu/_/me yis bsregs 
[\[226b.5\]]bzhin gdung bar 'gyur/_/ngo tsha med cing khrel med pa/_/khro ba can la brtul zhugs med/_/khro bas mngon par zil gnon pa/_/de la su yang rten mi byed/_/gang zhig byis pa'i mthu stobs can/_/de yi stobs ni stobs med yin/_/byis pa chos dang bral ba la/_/
[\[226b.6\]]bsgrub par bya ba yod re skan/_/gang zhig stobs dang ldan gyur yang /_/stobs chung rnams kyi bzod byed pa/_/de ni bzod pa'i mchog ces gsungs/_/nyam chung ba lta rtag tu sgur/_/gang zhig gzhan gyi dpon gyur kyang /_/stobs chung rnams kyi bzod byed pa/_/de 
[\[226b.7\]]ni bzod pa'i mchog ces gsungs/_/nyam chung ba lta rtag tu sgur/_/gzhan gyis lhag par brgyad bkag kyang /_/stobs ldan gang zhig bzod byed pa/_/de ni bzod pa'i mchog ces gsungs/_/nyam chung ba lta rtag tu sgur/_/gzhan gyis lhag par smad byas kyang /_/
[\[227a\]]
[\[227a.1\]]stobs ldan gang zhig bzod byed pa/_/de ni bzod pa'i mchog ces gsungs/_/nyam chung ba lta rtag tu sgur/_/gang zhig pha rol khros rig nas/_/bdag nyid nye bar zhi byed pa/_/de ni bdag dang gzhan dag gi/_/'jigs chen dag las skyob pa yin/_/
[\[227a.2\]]gang zhig pha rol khros rig nas/_/bdag nyid nye bar zhi byed pa/_/de ni bdag dang gzhan dag gi/_/gnyi ga'i don ni spyod pa yin/_/bdag nyid dang ni gzhan dag dang /_/gnyi ga'i don ni spyod de la/_/skye bo chos la mi mkhas rnams/_/byis pa yin zhes sems kyang 
[\[227a.3\]]sla/_/gtso bo'i tshig ni 'jigs phyir bzod byed dang /_/thab zla'i tshig ni 'thab gcugs rgyu bzod pas/_/gang zhig dman pa'i tshig la bzod byed de/_/bzod pa'i mchog ces dam pas rab tu gsungs/_/byis pa khros nas tshig rtsub da ga_/smras na rgyal bar 'gyur 
[\[227a.4\]]snyam sems/_/gang zhig tshig dag bzod byed pa/_/de ni rtag tu rgyal ba yin/_/bden par smra bya khro mi bya/_/slong la chung yang sbyin par bya/_/rnam pa 'di gsum gnas kyis ni/_/lha yi gnas su 'gro bar 'gyur/_/khro ba'i zil gyis non pa'i mis/_/rang 
[\[227a.5\]]gi don kyang mi rtogs pas/_/'khor gyi nang du bag skyong la/_/khro ba med pa'i tshig smros shig_/gang zhig khros la slar khro ba/_/de ni sdig pa can 'gyur bas/_/khros la slar ni ma khro dang /_/thub par dka' ba'i g.yul las rgyal/_/khro ba med pas khro ba thub/_/
[\[227a.6\]]legs pas legs pa ma yin thub/_/sbyin pa yis ni 'jungs pa thub/_/bden pas bden pa ma yin thub/_/dul zhing rigs pas 'tsho ba dang /_/khro ba med pa ga la khro/_/yang dag shes pas rnam grol ba'i/_/mkhas pa rnams la khro ba med/_/khro ba med 
[\[227a.7\]]la 'tshe med la/_/'phags pa'i skye bos rtag bsten kyang /_/skye bo sdig can khro ba dag_/ri bo bzhin du sgur bar byed/_/gang zhig khro ba byung ba dang /_/shing rta 'khyams las 'dzin byed de/_/'dul sbyong mkhan du ngas gsungs kyi/_/zhags 'degs skye bo phal 
[\[227b\]]
[\[227b.1\]]pa yin/_/khro ba'i tshoms te nyi shu pa'o//_//sdom la/_/dge sbyong lam dang bkur sti dang /_/'khu dang lnga pa dran pa ste/_/sil bu chu dang me tog dang /_/rta dang khro ba bcu pa'o/_/'jig rten 'di na kun rig kun zil gnon/_/'di na chos rnams 
[\[227b.2\]]kun gyis ma gos shing /_/kun spangs sred zad rab tu rnam grol ba/_/nyid kyis mngon mkhyen pa la su yis bstan/_/de bzhin gshegs pa lha mi'i ston pa ste/_/stobs rnams kun ldan thams cad mkhyen pa nga /_/byang chub brnyes nas nyid kyis rab ston pa/_/
[\[227b.3\]]mtshungs med mnyam med nga la su yis bas bstan/_/nga ni 'jig rten dgra bcom ste/_/'jig rten dag na bla med dang /_/lha dang bcas pa'i 'jig rten na/_/bdud rnams zil gnon rgyal ba nga /_/nga dang 'dra ba med pas na/_/nga la slob dpon su yang med/_/'jig rten 'di na 
[\[227b.4\]]gcig pu yis/_/rdzogs pa'i byang chub bla med brnyes/_/gang zhig zag pa zad brnyes pa/_/rgyal ba nga 'drar shes par gyis/_/sdig pa'i chos las nga rgyal bas/_/de bas nye 'gro nga rgyal ba/_/'jig rten yul sred rgal ba yi/_/kun mkhyen sangs rgyas mya ngan 'das/_/
[\[227b.5\]]'jig rten pa la ma bstan par/_/kun nas 'byung ba mi shes pas/_/bA ra Na sIr song nas su/_/ngas ni chos kyi rnga brdung zhing /_/'jig rten sus kyang ma bskor ba'i/_/chos kyi 'khor lo bskor bar byas/_/dpa' bo de bzhin gshegs pa rnams/_/'di na chos kyis 
[\[227b.6\]]'dul bar mdzad/_/de dag chos kyis btul ba la/_/mkhas pa su yang smod mi byed/_/brtan gang ting 'dzin la zhugs shing /_/nges 'byung zhi la dga' ba dang /_/sku yi tha ma 'dzin pa yi/_/rdzogs pa'i sangs rgyas grags ldan pa/_/shes rab myur ba de dag la/_/
[\[227b.7\]]lha dang mi rnams dga' bar byed/_/gang dag 'das pa'i sangs rgyas dang /_/gang dag ma byon sangs rgyas dang /_/gang dag da ltar rdzogs sangs rgyas/_/mang po'i mya ngan sel mdzad pa/_/bzhugs par gyur cing bzhugs pa dang /_/de bzhin bzhugs par 
[\[228a\]]
[\[228a.1\]]'gyur kun gyis/_/dam chos bla mar mdzad pa 'di/_/rdzogs sangs rgyas kyi chos nyid yin/_/de bas 'di na bdag dga' zhing /_/bdag nyid chen po mngon 'dod pas/_/sangs rgyas bstan pa dran byas te/_/dam pa'i chos la bla mar bya/_/mi gang sangs 
[\[228a.2\]]rgyas bstan pa la/_/dad pa ma bskyed byis pa de/_/rgud pa'i gnas su 'gro 'gyur te/_/srin mo rnams kyis tshong pa bzhin/_/mi gang sangs rgyas bstan pa la/_/dad pa bskyed pa shes rab can/_/de ni bde bar pha rol 'gro/_/sprin shugs ldan pas tshong pa bzhin/_/
[\[228a.3\]]de bzhin gshegs pa mnyam med mtshungs pa med/_/bde bar rnam rtog de bzhin rab dben pa'i/_/rnam rtog gnyis po spyod pa'i sangs rgyas rnams/_/mun bsal pha rol gshegs shing grags dang ldan/_/des ni brnyes bya brnyes shing yid dbang gyur/_/kun 
[\[228a.4\]]grol zag zad rab tu rnam par grol/_/rnam grol thugs ldan tha ba zag med rnams/_/lus can 'jig rten rnams la phan phyir gzigs/_/'ga' zhig ri bo'i spo la 'dug nas su/_/'gro ba rnams la kun du lta ba ltar/_/de bzhin blo bzang mya ngan bral ba dag_/chos 
[\[228a.5\]]las byung ba'i khang [{]bzangs [,]bzang [}]steng gshegs nas/_/skye bo skye rgas zil gnon mya ngan gyis/_/gdungs pa rnams la kun du spyan gzigs nas/_/'chi ba med pa'i sgo mo 'byed mdzad kyis/_/gang dag nyan 'dod the tsom bsal bar gyis/_/de bzhin gshegs pa'i 
[\[228a.6\]]tshoms te nyi shu gcig pa'o//_//legs par thos dang legs spyod dang /_/khyim nas legs par byung ba dang /_/spong bar byed pas rab bskor cing /_/dge sbyong gi ni rjes 'thun legs/_/byis pa mi mkhas pa dag ni/_/'chi ba 
[\[228a.7\]]med pa lta bur spyod/_/mkhas pa dam pa'i chos dag la/_/mtshan mo'i nad pa bzhin du byed/_/ji ltar khyim ni legs g.yogs pa/_/mun pas khebs pa'i nang zhugs na/_/gzugs rnams yod par gyur kyang ni/_/mig ldan bzhin du mi mthong ba/_/de bzhin 
[\[228b\]]
[\[228b.1\]]'di na rigs skyes pa'i/_/mi ni blo gros ldan gyur kyang /_/sdig pa dang ni dge ba'i chos/_/ma thos bar du shes mi 'gyur/_/mig ldan mar me yod pa yis/_/gzugs rnams mthong ba ji lta bar/_/de bzhin dge dang sdig pa'i chos/_/thos pas rnam par shes 
[\[228b.2\]]par 'gyur/_/thos pas chos rnams rnam par shes/_/thos pas sdig las ldog par 'gyur/_/thos pas don med spong bar byed/_/thos pas mya ngan 'das pa 'thob/_/gal te thos pa mang gyur kyang /_/tshul khrims legs par mi sdom na/_/de ni tshul 
[\[228b.3\]]khrims phyir smad cing /_/de yi thos pa phun sum min/_/gal te thos pa nyung gyur kyang /_/tshul khrims legs par sdom byed na/_/de ni tshul khrims phyir bsngags shing /_/de yi thos pa phun sum 'gyur/_/gang zhig thos pa nyung ba dang /_/tshul khrims 
[\[228b.4\]]legs par mi sdom pa/_/de ni gnyi ga'i phyir smad cing /_/de yis brtul zhugs phun sum min/_/gang zhig mang du thos pa dang /_/tshul khrims legs par sdom byed pa/_/de ni gnyi ga'i phyir bsngags shing /_/de yis brtul zhugs phun sum 'gyur/_/thos pa 
[\[228b.5\]]mang zhing chos 'dzin dang /_/shes rab ldan zhing mnyam bzhag pa/_/de dag sus kyang smad 'os min/_/'dzam bu'i gling gi gser rgyan bzhin/_/gang zhig gzugs kyis rjes dpog cing /_/nga la sgra yis 'jal byed pa/_/'dun pa'i 'dod chags ldan pa yi/_/skye 
[\[228b.6\]]bo de yis nga mi shes/_/gal te nang ni rnam shes shing /_/phyi rol mthong bar ma gyur na/_/nang gi 'bras bu mthong ba gang /_/de ni sgra yis drang du rung /_/gal te phyi rol mthong gyur cing /_/nang ni shes par ma gyur na/_/phyi rol 'bras bu mthong ba gang /_/de ni sgra 
[\[228b.7\]]yis drang du rung /_/gal te nang yang mi shes shing /_/phyi rol mthong bar ma gyur na/_/byis pa kun nas bsgribs pa dag_/de ni sgra yis drang du rung /_/gal te nang ni rnam shes shing /_/phyi rol dag kyang mthong gyur pa/_/bstan pa nges 'byung shes rab can/_/de ni sgra 
[\[229a\]]
[\[229a.1\]]yis drang du rung /_/rna bas phal chen thos pa dang /_/mig gis mang po mthong na yang /_/bstan pa mthong thos de kun gyis/_/yid ches bya ba'i mi rigs so/_/legs gsungs thos pa snying por shes pa dang /_/ting nge 'dzin dag snying por shes 
[\[229a.2\]]gyur kyang /_/gang zhig bag med rlang por byed pa de'i/_/thos dang shes pa don chen mi 'gyur ro/_/gang zhig 'phags pas bstan pa'i chos dga' zhing /_/de bzhin lus dang ngag gis spyod byed pa/_/de dag bzod ldan 'grogs dga' dbang po bsdams/_/
[\[229a.3\]]thos dang shes pa'i pha rol phyin pa 'thob/_/thos pa'i tshoms te nyi shu gnyis pa'o//_//legs par gsungs la bslab bya zhing /_/dge sbyong la ni bsnyen bkur dang /_/dben pa dang ni stan gcig dang /_/sems ni nye bar zhi bar bya/_/
[\[229a.4\]]stan gcig mal stan gcig pa dang /_/gcig pu snyom las med spyod cing /_/gcig pu nags tshal gnas pa dang /_/gcig pus bdag nyid gdul bar bya/_/gang zhig stong phrag stong dag gi/_mi yi g.yul las rgyal ba babs/_/gang zhig bdag las 
[\[229a.5\]]rgyal byed pa/_/de ni mi yi g.yul las rgyal/_/rtag tu sdom pa spyod pa yi/_/mi yis bdag brtul gcig pu yis/_/bdag nyid las rgyal mchog yin gyi/_/skye dgu gzhan lta phal par zad/_/shes rab kyis gnas dge slong gis/_/rgyal bar byas la 
[\[229a.6\]]bdud dang ni/_/tshangs par bcas pas pham mi nus/_/lha yis ma yin dri zas min/_/bdag nyid dang por rigs par gnas byas nas/_/phyi nas gzhan dag bdag bzhin gdul bar bya/_/bdag nyid dang por rigs par gnas byas nas/_/phyi dus 'dul tshe 
[\[229a.7\]]mkhas pa nyon mi mongs/_/bdag la ji ltar byas pa bzhin/_/gzhan dag la yang de ltar bya/_/bdag nyid dul zhing zhi ba yis/_/gzhan dag bde bar gdul bar bya/_/bdag la ji ltar byas pa bzhin/_/gzhan dag la yang de ltar bya/_/kye ma bdag rang 
[\[229b\]]
[\[229b.1\]]legs dul ba/_/bdag nyid dul bas dga' bar 'gyur/_/bdag gi don phyir gzhan don ni/_/mang po dag kyang gtang bar bya/_/bdag don ched cher shes gyur na/_/rang gi don gyi mchog tu 'gyur/_/bdag nyid bdag gi mgon yin gyi/_/gzhan lta su 
[\[229b.2\]]zhig mgon du 'gyur/_/bdag nyid bdag gi mgon gyur pa'i/_/mkhas pas don rnams 'thob par 'gyur/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pa'i/_/mkhas pas chos rnams 'thob 
[\[229b.3\]]par 'gyur/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pa'i/_/mkhas pas grags pa 'thob par 'gyur/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag 
[\[229b.4\]]nyid bdag gi mgon gyur pa'i/_/mkhas pas bde ba 'thob par 'gyur/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pa'i/_/mkhas pas bde 'gro 'thob par 'gyur/_/bdag nyid bdag 
[\[229b.5\]]gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pas/_/yun ring mtho ris dga' bar 'gyur/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pa/_/
[\[229b.6\]]gnyen gyi nang na lam mer 'bar/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pa/_/mya ngan nang na gdung mi 'gyur/_/bdag nyid bdag gi mgon yin gyi/_/gzhan lta su zhig mgon du 
[\[229b.7\]]'gyur/_/bdag nyid bdag gi mgon gyur pas/_/'ching ba thams cad gcod par 'gyur/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pas/_/ngan 'gro thams cad spong bar 'gyur/_/
[\[230a\]]
[\[230a.1\]]bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon gyur pas/_/sdug bsngal kun las rab tu thar/_/bdag nyid bdag gi mgon yin gyi/_/gzhan lta su zhig mgon du 'gyur/_/
[\[230a.2\]]bdag nyid bdag gi mgon gyur pas/_/bdag nyid mgon du 'gyur ba 'thob/_/bdag nyid bdag gi mgon yin gyi/_/gzhan lta su zhig mgon du 'gyur/_/bdag nyid bdag gi mgon yin gyi/_/mya ngan 'das nyid nye bar 'gyur/_/bdag gi tshoms te 
[\[230a.3\]]nyi shu gsum pa'o//_//gang dag don dang mi ldan tshig_/tshigs bcad brgya dag smra ba bas/_/gang dag nye bar zhi 'gyur ba'i/_/don ldan tshig gcig thos pa rung /_/gang dag chos dang mi ldan tshig_/tshigs bcad brgya dag smra ba bas/_/
[\[230a.4\]]gang dag nye bar zhi 'gyur ba'i/_/chos ldan tshig gcig thos pa rung /_/tshul 'chal mnyam par ma bzhag pa/_/lo brgyar gson pa gang yin pas/_/tshul khrims ldan zhing mnyam bzhag pa/_/nyin zhag 'ga' zhig gson pa rung /_/brtson med le lo ldan pa dag_/
[\[230a.5\]]lo brgyar gson pa gang yin pas/_/brtson 'grus brtan pa brtsams pa dag_/nyin zhag 'ga' zhig gson pa rung /_/shes 'chal mnyam par ma bzhag pa/_/lo brgyar gson pa gang yin pas/_/shes rab chen po mnyam bzhag pa/_/nyin zhag 'ga' zhig 
[\[230a.6\]]gson pa rung /_/skye dang 'jig pa ma mthong ba/_/lo brgyar gson pa gang yin pas/_/skye dang 'jig pa mthong ba dag_/nyin zhag 'ga' zhig gson pa rung /_/tshor ba zad pa ma mthong ba/_/lo brgyar gson pa gang yin pas/_/tshor ba zad pa mthong 
[\[230a.7\]]ba dag_/nyin zhag 'ga' zhig gson pa rung /_/zag pa zad pa ma mthong ba/_/lo brgyar gson pa gang yin pas/_/zag pa zad pa mthong ba dag_/nyin zhag 'ga' zhig gson pa rung /_/go 'phang mi g.yo ma mthong ba/_/lo brgyar gson pa gang yin 
[\[230b\]]
[\[230b.1\]]pas/_/go 'phang mi g.yo mthong ba dag_/nyin zhag 'ga' zhig gson pa rung /_/go 'phang blta dka' ma mthong ba/_/lo brgyar gson pa gang yin pas/_/go 'phang blta dka' mthong ba dag_/nyin zhag 'ga' zhig gson pa rung /_/go 'phang mthon po ma 
[\[230b.2\]]mthong ba/_/lo brgyar gson pa gang yin pas/_/go 'phang mthon po mthong ba dag_/nyin zhag 'ga' zhig gson pa rung /_/go 'phang dam pa ma mthong ba/_/lo brgyar gson pa gang yin pas/_/go 'phang dam pa mthong ba dag_/nyin zhag 'ga' zhig 
[\[230b.3\]]gson pa rung /_/'chi med go 'phang ma mthong ba/_/lo brgyar gson pa gang yin pas/_/'chi med go 'phang mthong ba dag_/nyin zhag 'ga' zhig gson pa rung /_/bdud rtsi'i go 'phang ma mthong ba/_/lo brgyar gson pa gang yin pas/_/bdud rtsi'i 
[\[230b.4\]]go 'phang mthong ba dag_/nyin zhag 'ga' zhig gson pa rung /_/rdul med go 'phang ma mthong ba/_/lo brgyar gson pa gang yin pas/_/rdul med go 'phang mthong ba dag_/nyin zhag 'ga' zhig gson pa rung /_/rdul bral go 'phang ma mthong ba/_/
[\[230b.5\]]lo brgyar gson pa gang yin pas/_/rdul bral go 'phang mthong ba dag_/nyin zhag 'ga' zhig gson pa rung /_/mi ni lo brgyar nags tshal na/_/me la yongs sten gang yin dang /_/bdag nyid bsgom la yud tsam zhig_/mchod pa byed pa gang 
[\[230b.6\]]yin pa/_/mchod byed de nyid ches rung gi/_/lo brgyar sbyin sreg byed mi rung /_/zla ba re rer ku sha'i rtses/_/kha zas za ba gang yin/_/sangs rgyas la ni dad pa yi/_/bcu drug char yang mi phod do/_/zla ba re rer ku sha'i rtses/_/kha zas za ba gang yin 
[\[230b.7\]]des/_/dam pa'i chos la dad pa yi/_/bcu drug char yang mi phod do/_/zla ba re rer ku sha'i rtses/_/kha zas za ba gang yin des/_/dge 'dun la ni dad pa yi/_/bcu drug char yang mi phod do/_/zla ba re rer ku sha'i rtses/_/kha zas za ba gang yin des/_/sems 
[\[231a\]]
[\[231a.1\]]can rnams la snying brtse ba'i/_/bcu drug char yang mi phod do/_/zla ba re rer ku sha'i rtses/_/kha zas za ba gang yin des/_/srog chags rnams la snying brtse ba'i/_/bcu drug char yang mi phod do/_/zla ba re rer ku sha'i rtses/_/kha zas za ba gang 
[\[231a.2\]]yin des/_/'byung po rnams la snying brtse ba'i/_/bcu drug char yang mi phod do/_/zla ba re rer ku sha'i rtses/_/kha zas za ba gang yin des/_/byams par sems par byed pa yi/_/bcu drug char yang mi phod do/_/zla ba re rer ku sha'i rtses/_/kha zas za ba gang yin 
[\[231a.3\]]des/_/legs par gsungs pa'i dam chos kyi/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang yin des/_/sangs rgyas la ni dad pa yi/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang 
[\[231a.4\]]yin des/_/dam pa'i chos la dad pa yi/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang yin des/_/dge 'dun la ni dad pa yi/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang yin 
[\[231a.5\]]des/_/sems can rnams la snying brtse ba'i/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang yin des/_/srog chags rnams la snying brtse ba'i/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang 
[\[231a.6\]]yin des/_/'byung po rnams la snying brtse ba'i/_/bcu drug char yang mi phod do/_/zla ba re rer mchod sbyin stong /_/lo brgyar byed pa gang yin des/_/byams par sems par byed pa yi/_/bcu drug char yang mi phod do/_/zla ba re rer mchod sbyin stong /_/lo brgyar 
[\[231a.7\]]byed pa gang yin des/_/legs par gsungs pa'i dam chos kyi/_/bcu drug char yang mi phod do/_/bsod nams 'dod pa'i mi yis 'jig rten du/_/sbyin sreg mchod sbyin [{]chung zad [,]cung zad [}]ci byas des/_/gang zhig drang po'i sems kyis phyag 'tshal ba/_/de yi bzhi char yang 
[\[231b\]]
[\[231b.1\]]ni mi phod do/_/bsgre ba'i tshoms te nyi shu rtsa bzhi pa'o//_//ched du brjod pa'i tshoms/_bam po gsum pa/_dad pa med cing 'jungs pa dang /_/dbyen byed phra ma can dag dang /_/mkhas pas bshes par mi bya zhing /_/sdig can mi dang 'grogs 
[\[231b.2\]]mi bya/_/dad ldan snyan par smra ba dang /_/thos mang tshul khrims ldan pa dang /_/mkhas pa yis ni mdza' bya zhing /_/mi mchog dag dang 'grogs par bya/_/sdig pa'i grogs po mi bsten cing /_/skyes bu ngan pa bsten mi bya/_/dge ba'i bshes gnyen bsten bya 
[\[231b.3\]]zhing /_/skyes bu dam pa bsten par bya/_/de lta bu dag bsten byas na/_/sdig par mi 'gyur legs par 'gyur/_/gang dag thos mang gnas mang sems pa dang /_/dad dang shes rab ldan de mi yis bsten/_/'dir ni de yis legs smras mnyan byas na/_/ring 
[\[231b.4\]]po nas kyang khyad par thob par 'gyur/_/dman pa bsten pas mi dag nyams 'gyur zhing /_/thad kar bab pa bsten pas so na gnas/_/gtso bo bsten pas dam pa 'thob 'gyur bas/_/de phyir bdag pas gtsor gyur bsten par bya/_/tshul khrims nye bar zhi 
[\[231b.5\]]ba dang /_/shes rab ches mchog ldan pa yi/_/gtso bo gang yin de bsten na/_/gtso bo bas kyang ches gtsor 'gyur/_/mi yis 'di na nya rul la/_/ku sha'i gtsang byed bcings pa gang /_/ku sha nyid kyang rul 'gyur ba/_/sdig pa bsten pa'ang de bzhin 'gyur/_/
[\[231b.6\]]mi yis rgya spos pa la sha'i/_/lo mar phur ma byas pa gang /_/lo ma nyid kyang dri zhim pa/_/dam pa bsten pa'ang de bzhin 'gyur/_/gal te sdig pa byed pa dag_/sdig mi byed pas bsten na yang /_/sdig pa byed par dogs skye zhing /_/mi snyan pa yang 'phel 
[\[231b.7\]]bar 'gyur/_/bsten bya ma yin bsten pa'i mi/_/de yi skyon gyis skyon can 'gyur/_/dong par dug bskus mda' bcug pas/_/dug ma bskus pa'ang gos pa bzhin/_/brten pa skyon gos 'jigs pa dag_/sdig pa can dang bshes mi bya/_/ji ltar grogs 
[\[232a\]]
[\[232a.1\]]po bsten pa dang /_/ji ltar nye bar bsten byas pa/_/bsten bya de ni ci 'dra bar/_/ring po mi thogs de 'drar 'gyur/_/de bas 'bras bu'i snod bzhin du/_/bdag gis bsten pa shes pa yis/_/dam pa ma yin mi bsten cing /_/mkhas pas dam pa 
[\[232a.2\]]bsten byas la/_/dge slong de'i lam rjes 'brang na/_/sdug bsngal zad pa thob par 'gyur/_/byis pas ji srid gson bar du/_/gal te mkhas pa bsten byas kyang /_/de yis chos shes mi 'gyur te/_/gzar bus tshod ma'i ro bzhin no/_/shes rab ldan pas yud 
[\[232a.3\]]tsam zhig_/mkhas pa nye bar bsten pas kyang /_/de yis chos rnams shes 'gyur te/_/lce yis tshod ma'i ro bzhin no/_/byis pas ji srid gson bar du/_/gal te mkhas pa bsten byas kyang /_/de la mig ni med pa'i phyir/_/chos rnams shes par mi 'gyur ro/_/
[\[232a.4\]]shes rab ldan pas yud tsam zhig_/mkhas pa nye bar bsten pas kyang /_/de la mig ni yod pa'i phyir/_/chos rnams rab tu shes par 'gyur/_/byis pas ji srid gson bar du/_/gal te mkhas pa bsten byas kyang /_/rdzogs sangs rgyas kyis bstan pa yi/_/chos 
[\[232a.5\]]rnams de yis shes mi 'gyur/_/shes rab ldan pas yud tsam zhig_/mkhas pa nye bar bsten pas kyang /_/rdzogs sangs rgyas kyis bstan pa yi/_/chos rnams de yis shes par 'gyur/_/don ldan tshig ni gcig gis kyang /_/mkhas pa yi ni bya ba byed/_/sangs 
[\[232a.6\]]rgyas kun gyi gsung gis kyang /_/byis pa'i bya ba byed mi 'gyur/_/blo dang ldan pa tshig gcig gis/_/tshig brgya dag ni shes par 'gyur/_/byis pa la ni tshig stong gis/_/tshig gcig shes par mi 'gyur ro/_/nyis na mkhas dang mi mdza' sla'i/_/byis pa rnams 
[\[232a.7\]]dang mdza' mi rung /_/byis pa rnams dang mdza' byed pa/_/sems can dmyal bar khrid par byed/_/byis pa gang zhig byis pa'o zhes/_/shes pa de 'dir mkhas pa yin/_/byis pa gang zhig mkhas sems pa/_/de ni byis pa zhes brjod do/_/byis pas bstod 
[\[232b\]]
[\[232b.1\]]pa gang yin dang /_/mkhas pas smad pa gang yin las/_/mkhas pas smad pa ches rung gis/_/byis pas bstod pa mi rung ngo /_/byis pa bsten pa sdug bsngal zhing /_/rnam pa kun du dgra 'dra bas/_/byis pa mi thos mi mthong zhing /_/ma bsten gyur pa nyid rung 
[\[232b.2\]]ngo /_/gnyen dang phrad pa ji lta bar/_/brtan pa bsten na bde bar 'gyur/_/de bas rgyu skar lam du zla ba ltar/_/brtan zhing thos mang mchog 'dren byed pa dang /_/tshul khrims ldan dang 'phags pa'i brtul zhugs can/_/mi mchog brtse ldan blo [{]bzangs [,]bzang [}]bsten par 
[\[232b.3\]]gyis/_/mdza' bshes kyi tshoms te nyi shu rtsa lnga pa'o//_//ru sbal rang gi khog par yan lag ltar/_/dge slong yid kyi rnam rtog nang bsdus nas/_/rten pa med cing gzhan la 'tshe med par/_/mya ngan 'das la su yang smod mi byed/_/bzod pa 
[\[232b.4\]]dka' thub mchog ste bzod pa ni/_/mya ngan 'das pa mchog ces sangs rgyas gsung /_/rab tu byung ba gzhan la 'tshe ba dang /_/gzhan la gnod pas dge sbyong ma yin no/_/tshig rtsub ci yang smra mi bya/_/smras na slar yang smra bar byed/_/'thab gcugs tshig gis 
[\[232b.5\]]sdug bsngal zhing /_/de la phyir yang chad pas gcod/_/gal te bdag gis phar byas na/_/'khar ba'i snod la brdungs pa bzhin/_/'khor bar skye dang rga ba dag_/yun ring nyams su myong bar 'gyur/_/bdag gis phar ni ma byas dang /_/'khar ba'i snod la ma 
[\[232b.6\]]brdungs ltar/_/'di ltar 'thab mo mi 'byung zhing /_/mya ngan 'das pa thob par 'gyur/_/nad med rnyed pa'i dam pa ste/_/chog shes pa ni nor gyi dbyig_/yid gcugs bshes pa'i mchog yin te/_/mya ngan 'das pa bde ba'i phul/_/'du byed sdug bsngal ma 
[\[232b.7\]]rungs pa/_/nad kyi nang na bkres mi bzad/_/de ltar ji bzhin shes na ni/_/mya ngan 'das pa mchog tu 'gyur/_/bde 'gror 'gro ba nyung zad de/_/ngan 'gror 'gro ba bsam yas shig_/de lta'i nyes dmigs rtogs gyur na/_/myur du mya ngan 'das pa 'thob/_/bde 
[\[233a\]]
[\[233a.1\]]'gror 'gro ba rgyu dang bcas/_/ngan 'gror 'gro ba rgyu dang ldan/_/mya ngan 'das 'gro rgyu can te/_/de dag thams cad rgyu dang bcas/_/nags tshal mchog tu [{]ri dgas [,]ri dwags [}]'gro/_/mkha' la bya rnams 'gro bar byed/_/chos la rnam par bsgoms 'gro ste/_/
[\[233a.2\]]dgra bcom mya ngan 'das par 'gro/_/'di na brtson 'grus zhan pa dang /_/blo chung shes pa med pa yis/_/mdud pa thams cad rab gtubs pa'i/_/mya ngan 'das pa thob mi 'gyur/_/khyod kyis gru 'di'i chu phyags dang /_/'di ni yang bar 'gyur ba ltar/_/de bzhin 
[\[233a.3\]]zhe sdang 'dod chags spongs/_/de nas mya ngan 'das pa 'thob/_/sngon chad byung ba mi 'byung zhing /_/ma byung ba dag 'byung bar 'gyur/_/ma byung 'byung bar mi 'gyur la/_/da ltar byung ba'ang yod ma yin/_/blta dka' mtha' med der mi mthong /_/bden pa rab rtogs 
[\[233a.4\]]shes pa dang /_/sred dang dga' ba med mthong ba/_/'di 'dra 'di ni sdug bsngal mtha'/_/sred pa rnams ni bcad pa dang /_/'dod chags rab tu spangs pa dang /_/mtsho bskams nas ni mi 'bab pa/_/'di 'dra 'di ni sdug bsngal mtha'/_/lus zhig tshor ba bsil 
[\[233a.5\]]bar gyur/_/'du shes 'gags shing 'du byed zhi/_/rnam par shes pa nub gyur pa/_/'di 'dra 'di ni sdug bsngal mtha'/_/lta bas mthong bar gyur tsam dang /_/nyan pas thos par gyur pa tsam/_/rtogs par byed pas rtogs tsam dang /_/rnam par shes pas 
[\[233a.6\]]rnam shes tsam/_/'di 'dra 'di ni sdug bsngal mtha'/_/'di dang ma dang gdungs rab gdungs/_/'di 'dra 'di ni sdug bsngal mtha'/_/ma re ma dga' rab zhi dang /_/kun du 'dod chags bral gyur pa/_/'di 'dra 'di ni sdug bsngal mtha'/_/rten pa yod pas 
[\[233a.7\]]spyod par 'gyur ro/_/spyod pa yod pas gzhol bar 'gyur ro/_/gzhol ba yod pas shin tu ma sbyangs par 'gyur ro/_/shin tu ma sbyangs pa yod pas 'gro ba dang 'ong bar 'gyur ro/_/'gro ba dang 'ong ba yod pas gzhan du shi 'pho len par 'gyur ro/_/gzhan du shi 'pho 
[\[233b\]]
[\[233b.1\]]blangs pas 'di ltar gzhan du skye ba dang /_rga ba dang /_na ba dang /_'chi ba dang /_mya ngan dang smre sngags 'don pa dang /_sdug bsngal ba dang /_yid mi bde ba dang /_'khrug pa 'byung zhing 'di ltar sdug bsngal gyi phung po chen po 'ba' zhig po 'di 'byung bar 'gyur ro/_/
[\[233b.2\]]rten pa med pas spyod pa med par 'gyur ro/_/spyod pa med pas gzhol bar mi 'gyur ro/_/gzhol bar ma gyur pas shin tu sbyangs par 'gyur ro/_/shin tu sbyangs pas 'gro ba dang 'ong bar mi 'gyur ro/_/'gro ba dang 'ong ba med pas gzhan du 'chi 'pho len pa med 
[\[233b.3\]]par 'gyur ro/_/gzhan du 'chi 'pho len pa med pas 'di ltar gzhan du skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'gag par 'gyur zhing /_'di ltar 
[\[233b.4\]]sdug bsngal gyi phung po chen po 'ba' zhig po 'di 'gag par 'gyur ro/_/dge slong dag ma skyes pa dang /_ma byung ba dang /_ma bcos pa dang /_'dus ma byas pa dang /_mi 'byung ba yod do/_/skye ba dang /_'byung ba dang /_bcos ma dang /_sems pas byas pa dang /_
[\[233b.5\]]'dus byas dang /_rten cing 'brel bar 'byung ba yod do/_/dge slong dag gal te ma skyes pa dang /_ma byung ba dang /_ma bcos pa dang /_'dus ma byas pa dang /_mi 'byung ba med du zin na/_skye ba dang /_'byung ba dang /_bcos ma dang /_'dus byas dang /_
[\[233b.6\]]sems pas byas pa dang /_rten cing 'brel bar 'byung ba'i nges par 'byung ba yod do zhes nga mi smra'o/_/dge slong dag gang gi phyir 'di na ma skyes pa dang /_ma byung ba dang /_ma bcos pa dang /_'dus ma byas pa dang /_mi 'byung ba yod pa de'i phyir/_skye ba dang /_'byung 
[\[233b.7\]]ba dang /_bcos ma dang /_'dus byas dang /_sems pas byas pa dang /_rten cing 'brel bar 'byung ba'i nges par 'byung ba yod do zhes nga smra'o/_/skyes dang byung dang 'byung ba dang /_/bcos dang 'dus byas mi brtan zhing /_/rga dang 'chi dang rmongs pa yi/_/chos can 
[\[234a\]]
[\[234a.1\]]rab tu 'jig 'gyur ba/_/zas kyi rgyud las byung ba yi/_/'jig 'gyur 'di la dga' mi bya/_/de yi nges par 'byung ba'i gzhi/_/rtog dang dpyod dang zhi ba dang /_/sdug bsngal chos rnams 'gags pa ste/_/'du byed nye bar zhi ba bde/_/dge slong 
[\[234a.2\]]dag de ni gang du yang gnas par mi 'gyur te/_sa la gnas par mi 'gyur/_chu la ma yin/_me la ma yin/_rlung la ma yin/_nam mkha' mtha' yas skye mched la ma yin/_rnam shes mtha' yas skye mched la ma yin/_ci yang med pa'i skye mched la ma yin/_'du 
[\[234a.3\]]shes yod min med min skye mched la ma yin/_'jig rten 'di la ma yin/_'jig rten pha rol la ma yin/_nyi ma dang zla ba gnyis la gnas pa ma yin te/_'di la dmigs pa med par ngas mngon par shes so/_/dge slong dag de la 'gro ba dang 'ong ba yod par 
[\[234a.4\]]nga mi smra ste/_gnas par ma yin no/_/'chi 'pho yod par nga mi smra ste/_skye bar ma yin/_'di lta bu 'di ni sdug bsngal gyi mtha' yin no/_/sa dang chu dang me dang rlung /_/gang la'ang gnas pa ma yin pa/_/de la dkar pos gsal mi byed/_/de la mun pa'ang 
[\[234a.5\]]yod ma yin/_/de la zla bas snang mi byed/_/de la nyi mas mngon mi byed/_/thub pa bram ze gang yin pa/_/des ni rang gis rig pa yin/_/de ni gzugs dang gzugs med dang /_/sdug bsngal kun las rab tu grol/_/mthar phyin 'jigs pa med pa ste/_/rlom 
[\[234a.6\]]med 'gyod pa med pa yin/_/srid pa'i zug rngu gtubs pa ste/_/lus kyi tha mar gyur pa yin/_/'di ni mthar phyin rnams kyi mchog_/zhi ba'i go 'phang bla med pa/_/mtshan ma thams cad zad pa ste/_/byang grol go 'phang 'chi med yin/_/mtshungs dang mi mtshungs 
[\[234a.7\]]'byung ba yi/_/'du byed thub pas rab tu spangs/_/nang du mnyam bzhag dga' ba yis/_/sgo nga'i sbubs ni dral nas byung /_/sbyin kun chos kyi sbyin pas thub/_/dga' kun chos kyi dga' bas thub/_/stobs kun bzod pa'i stobs kyis thub/_/bde kun sred pa 
[\[234b\]]
[\[234b.1\]]zad pas thub/_/mya ngan las 'das pa'i tshoms te nyi shu rtsa drug pa'o//_//bdag las gzhan pa'i skyon dag ni/_/phub ma gtor ba ji bzhin du/_/gzhan gyi skyon mthong sla ba ste/_/rang gi skyon ni mthong bar dka'/_/g.yo can cho lo 'jo ba ltar/_/
[\[234b.2\]]rang gi de ni sbed pa dang /_/gzhan gyi skyon la lta byed cing /_/rtag tu 'phyas lang 'du shes can/_/de yis ring du chos mi mthong /_/g.yon phyogs chos ni rab tu 'phel/_/spyi rdol byed cing 'phrog rlom can/_/mi gtsang las ldan khwa lta bur/_/shin tu nyon mongs 'tsho ba can/_/ngo tsha med pa'i 'tsho 
[\[234b.3\]]ba sla/_/rtag tu gtsang ma tshol ba dang /_/thub chod mi byed 'dzem bag can/_/'tsho ba dag pa lta ba yi/_/ngo tsha shes pa'i 'tsho ba dka'/_/'jig rten mun par gyur 'di ste/_/de las lhag mthong ldan pa nyung /_/rgya las shor ba'i bya lta bur/_/
[\[234b.4\]]mtho ris la dga' shas tsam zhig_/byis pa lus kyis bcings gyur pa/_/mun pa'i 'khor gyis bskor ba yin/_/'jig rten nor la chags pa dag_/gzhan rdzas lta bur lta bar byed/_/bdag gis skye dgu 'di phyung zhing /_/gzhan gyis byas so snyam sems pa/_/bden 
[\[234b.5\]]pa min la bden lta bas/_/ci yang mthong bar mi 'gyur ro/_/de ni 'gas kyang mi mthong zhing /_/zug rngu mthong bar mi 'gyur ro/_/yul sred gang la skye bo chags pa yi/_/zug rngu de dag sngon chad mthong ba dag_/de ni bdag gis byas snyam mi 'dzin cing /_/de ni gzhan 
[\[234b.6\]]gyis byas snyam mi 'dzin to/_/skye dgu 'di dag nga rgyal ldan/_/nga rgyal la chags nga rgyal bcings/_/rtsod par gyur pa'i lta ba can/_/'khor ba ldog par mi 'gyur ro/_/thob par gyur pa gang yin dang /_/thob par bya ba gang yin pa/_/de dag gnyi ga rdul gyis yog_/
[\[234b.7\]]rjes su nad pa slob par byed/_/gang zhig tshul khrims dang /_bslab pa dang /_brtul zhugs dang /_tshangs par spyod pa dang /_dka' thub dang /_nye bar gnas pa snying por byed pa de ni mtha' gcig go/_/gang zhig de ltar lta zhing 'di skad ces 'dod pa ni gtsang ba'o/_/'dod 
[\[235a\]]
[\[235a.1\]]pa ni bsod nyams can no/_/'dod pa ni longs spyad par bya ba'o/_/'dod pa ni skyon med pa yin no zhes smra zhing de dag lhag par 'dod pa rnams su lhung bar byed pa'i brtul zhugs len pa 'di yang mtha' gcig go/_/mtha' gnyis po 'di dag ni dur 
[\[235a.2\]]khrod 'phel bar byed pa ste/_'di dag gis dur khrod 'phel bar byas so/_/mtha' gnyis po 'di dag ma mthong ba kha cig zhen par byed cing /_kha cig mngon par rgyug par byed la/_de dag lhag par zhen par byed cing lhag par rgyug par byed pa dag mig dang ldan 
[\[235a.3\]]pas mthong ngo /_/mtha' gnyis po 'di dag mthong ba na zhen par mi byed rgyug par mi byed la/_de dag lhag par zhen par mi byed cing lhag par rgyug par mi byed pa yang mig dang ldan pas mthong ngo /_/de dag de ltar mi byed cing de dag de ltar mi sems na/_de dag gi 
[\[235a.4\]]lam du mi gdags pa 'di lta ste 'di ni sdug bsngal gyi mtha' yin no/_/ji ltar chu bur mthong ba dang /_/ji ltar smig rgyu mthong ba ltar/_/de bzhin 'jig rten lta byed pa/_/'chi bdag rgyal pos mthong mi 'gyur/_/ji ltar chu bur mthong ba dang /_/ji ltar smig rgyu 
[\[235a.5\]]mthong ba ltar/_/de bzhin lus la lta byed pa/_/'chi bdag rgyal pos mthong mi 'gyur/_/gang la byis pa mngon chags pa/_/de la mkhas pa chags mi 'gyur/_/rgyal po'i shing rta bkra ba ltar/_/lus 'di rtag tu blta bar gyis/_/gang la byis pa rmongs 'gyur ba/_/
[\[235a.6\]]de la mkhas pa rmongs mi 'gyur/_/rgyal po'i shing rta bkra ba ltar/_/lus 'di rtag tu blta bar gyis/_/gang du byis pa nyams gyur pa/_/glang rgan rdzab tu chud pa bzhin/_/rgyal po'i shing rta bkra ba ltar/_/lus 'di rtag tu blta bar gyis/_/nad pa lta bur 'jig chos 
[\[235a.7\]]can/_/rma byung ba dang 'dra ba ste/_/gang yang brtan par mi gnas pa/_/lus 'di rtag tu blta bar gyis/_/nad pa 'jig pa'i chos can ltar/_/gang yang brtan par mi gnas par/_/nor bu'i rna cha gdub 'khor gyis/_/brgyan pa'i lus la blta bar gyis/_/skra ni lan 
[\[235b\]]
[\[235b.1\]]bu brgyad byas shing /_/mig sman gyis ni bskus pa'i mig_/byis pa lhag par rmongs byed kyang /_/pha rol tshol bar mi byed do/_/mig sman gyis ni gsar bris shing /_/rnag can lus ni brgyan pa yis/_/byis pa lhag par rmongs byed kyang /_/pha rol tshol bar mi byed do/_/
[\[235b.2\]]lus ni dri zhim gyis bskus nas/_/rkang pa btsag gis byugs pa dag_/byis pa lhag par rmongs byed kyang /_/pha rol tshol bar mi byed do/_/gang zhig 'dod par kun sbyor 'brel chags shing /_/kun du sbyor ba'i skyon rnams ma mthong ba/_/'dod par 'brel la chags 
[\[235b.3\]]pa'i mi de yis/_/chu bo mtha' yas yangs pa rgal mi 'gyur/_/chags bral mchog dang tha ma thams cad dag_/'di la bdag dang bdag gir mi lta zhing /_/de ltar rnam grol sngon chad ma rgal ba'i/_/chu bo rab rgal yang srid med par 'gyur/_/gang zhig tshal spangs 
[\[235b.4\]]tshal med pa/_/nags tshal spangs nas nags su rgyug_/grol ba 'ching bar gcen pa yin/_/gang zag 'di la ltos shig tshur/_/shing rta 'thun pa'i rtsibs ldan pa/_/yan lag yid 'ong gos dkar g.yogs/_/sdig med 'gro ba la ltos la/_/ching ma'i rgyun 
[\[235b.5\]]rnams bcad par gyis/_/'jigs pas skrag pa'i mi dag ni/_/phal cher ri dang nags tshal dang /_/skyed mos tshal dang mchod gnas dang /_/ljon shing rnams la skyabs su 'gro/_/skyabs de gtso bo ma yin zhing /_/skyabs de mchog tu gyur pa min/_/de la 
[\[235b.6\]]skyabs su song ba yis/_/sdug bsngal kun las grol mi 'gyur/_/gang zhig sangs rgyas chos dang ni/_/dge 'dun la ni skyabs song zhing /_/sdug bsngal sdug bsngal kun 'byung dang /_/sdug bsngal yang dag 'das pa dang /_/bde ba mya ngan 'das 'gro ba'i/_/'phags 
[\[235b.7\]]lam yan lag brgyad pa ste/_/'phags pa'i bden pa bzhi po dag_/gang tshe shes rab kyis mthong ba/_/de ni skyabs kyi mchog yin zhing /_/de ni skyabs kyi dam pa yin/_/de la skyabs su song ba yis/_/sdug bsngal kun las grol bar 'gyur/_/mthong bas mthong zhing 
[\[236a\]]
[\[236a.1\]]mthong bas ma mthong mthong /_/ma mthong mi mthong mthong bya mthong mi 'gyur/_/'dra mthong lhag mthong tha dad dngos por brjod/_/nyin mtshan nam yang lhan cig mi gnas bzhin/_/'dra ba mthong bas mthong mi 'gyur/_/gal te mthong na 'dra mi mthong /_/
[\[236a.2\]]mthong 'dis 'dra ba mi mthong ste/_/'dra mthong mi yis mthong ba med/_/mi yis ci ma mthong na 'dra ba mthong /_/ci zhig mthong na 'dra ba mthong mi 'gyur/_/ji ltar 'di na 'dra ba mthong ba dag_/gang zhig med na 'dra bar mthong dang bral/_/gang tshe 'di yis sdug 
[\[236a.3\]]bsngal ma mthong ba/_/de yi tshe na bdag tu mthong bar 'gyur/_/ji lta ji ltar sdug bsngal rtogs gyur pa/_/des ni bdag 'di 'dra ba mthong mi 'gyur/_/gang gis so so'i skye bsgribs na/_/'du byed sdug bsngal ma mthong ba/_/de phyir 'di na 'dra mthong ste/_/de med 'dra 
[\[236a.4\]]ba mi mthong ngo /_/mthong ba'i tshoms te nyi shu rtsa bdun pa'o//_//sdig pa thams cad mi bya ste/_/dge ba phun sum tshogs par bya/_/rang gi sems ni yongs su gdul/_/'di ni sangs rgyas bstan pa yin/_/sbyin pas bsod nams rab tu 'phel/_/
[\[236a.5\]]legs bsdams dgra sogs mi 'gyur ro/_/dge dang ldan pas sdig pa spong /_/nyon mongs zad pas mya ngan 'da'/_/mkhas dang 'dre dang byis pa'i skye bo dang /_/lhan cig spyod dang gcig pu gnas kyang rung /_/ngang pas chu la 'o ma 'thung ba ltar/_/mkhas pas sdig 
[\[236a.6\]]pa can rnams rab tu spang /_/'jig rten nyes dmigs mthong ba dang /_/'gog par 'gyur ba'i chos mthong bas/_/'phags pa sdig la dga' mi byed/_/sdig can dge la dga' mi 'gyur/_/legs par nyer zhi'i ro dang ni/_/rab tu dben pa'i ro shes pa/_/rims 
[\[236a.7\]]nad med cing sdig med la/_/chos la dga' ba'i ro dag 'thung /_/sems kyi zag pa med pa dang /_/sems ni 'ching bas ma bcom la/_/dge dang sdig pa rab spangs pa/_/ngan 'gro rnams kyis 'jigs pa med/_/gnas min zlog dang legs smra dang /_/nyes dmigs 
[\[236b\]]
[\[236b.1\]]ston par byed pa dang /_/mkhas pas tshar gcod smra byed pa/_/de lta'i skye dgu bsten par bya/_/de lta bu dag bsten byas na/_/sdig par mi 'gyur legs par 'gyur/_/nye bar zhi zhing rab zhi la/_/dal bus smra zhing khengs med pa/_/sdig pa'i chos rnams sprug byed de/_/rlung gis 
[\[236b.2\]]ljon shing lo ma bzhin/_/gang zhig skyes bu dag cing nyon mongs med/_/rab tu sdang med mi la khro byed pa'i/_/byis pa de la sdig pa phyir 'gog ste/_/rdzi phyogs su ni rdul rnams gtor ba bzhin/_/dge ba byed pas dge ba dang /_/sdig pa byed pas sdig pa ste/_/mi yis 
[\[236b.3\]]gang dang gang byas pa/_/de de rang gis mthong bar 'gyur/_/bdag gis sdig pa byas na ni/_/de bdag kho na kun nyon mongs/_/bdag gis sdig pa ma byas na/_/bdag nyid kho na rnam par dag_/gzhan gyis gzhan spyod mi byed kyi/_/dag dang ma dag rang rang byed/_/bdag 
[\[236b.4\]]nyid kyis ni sdig pa dag_/byas shing nye bar bsags pa yis/_/bsam brlag mngon du 'joms par byed/_/rdo rjes nor bu 'bigs pa bzhin/_/mig ldan 'gro bar byed pa yis/_/nyam nga'i lam dag ji lta bar/_/mkhas pas 'tsho ba'i 'jig rten 'dir/_/sdig pa 
[\[236b.5\]]dag ni yongs su spang /_/nor chen gyis ni grogs nyung dang /_/tshong pas 'jigs bcas lam dang ni/_/gson par 'dod pas dug lta bur/_/mkhas pas sdig can yongs su spang /_/gal te lag mthil rma med na/_/lag pas dug ni bzung byas kyang /_/rma med dug ni mi 
[\[236b.6\]]'jen ltar/_/ma byas pa la sdig pa med/_/bdag la mi phan bya ba dang /_/legs pa ma yin bya bar sla/_/gang dag phan zhing bder 'gyur ba/_/de ni mchog tu bya bar dka'/_/dam pas legs pa bya sla yi/_/dam pas sdig pa bya bar dka'/_/ngan pas sdig pa bya sla 
[\[236b.7\]]yi/_/'phags pas sdig pa bya bar dka'/_/ji srid sdig pa ma smin pa/_/de srid byis pa mngar bar sems/_/gang tshe sdig pa smin gyur pa/_/de tshe de ni tsha bar sems/_/ji srid sdig pa ma smin pa/_/de srid sdig pa rung bar lta/_/gang tshe sdig pa smin gyur pa/_/de tshe 
[\[237a\]]
[\[237a.1\]]sdig pa mthong bar 'gyur/_/ji srid bzang po ma smin pa/_/de srid bzang po sdig par mthong /_/gang tshe bzang po smin gyur pa/_/de tshe bzang por mthong bar 'gyur/_/sdig pa sdug bsngal sogs pas na/_/de la dga' bar mi bya'o/_/brgya la sdig pa byas na 
[\[237a.2\]]yang /_/yang dang yang du de mi bya/_/bsod nams bde ba sogs pas na/_/de nyid la ni dga' bar bya/_/gal te bsod nams byas na yang /_/de ni yang dang yang du bya/_/sdig la yid ni mngon dga' ba/_/bsod nams dal bus byed 'gyur bas/_/sdig pa las ni sems bzlog 
[\[237a.3\]]cing /_/bsod nams mngon par smyur te bya/_/sdig pa chung ngu byas pas kyang /_/'jig rten pha rol 'jig chen dang /_/phung khrol chen po byed 'gyur te/_/khong par song ba'i dug bzhin no/_/bsod nams chung ngu byas pas kyang /_/'jig rten pha rol bde bar 'dren/_/don chen 
[\[237a.4\]]dag kyang byed 'gyur te/_/'bru rnams phun sum 'byor ba bzhin/_/gang zhig nyes med chad pas gcod/_/sdang ba min la rab sdang ba/_/gnas gzhan gang yang rung ba bcu/_/myur du thob pa kho nar 'gyur/_/tshor ba mi bzad pa dag gam/_/yang na lus ni 'dral 
[\[237a.5\]]ba'am/_/gnod pa'i tshor ba tsha ba'ang rung /_/yang na sems 'khrugs thob par 'gyur/_/gnyen 'dun rnams dang bral ba'am/_/longs spyod zad par 'gyur ba'am/_/rgyal po'i gnod pa 'byung ba'am/_/mi snyan shin tu mi bzad dam/_/yang na khyim ni me chen pos/_/nges 
[\[237a.6\]]par sreg par byed par 'gyur/_/shes rab 'chal ba lus zhig nas/_/bcu pa ngan 'gror 'gro bar 'gyur/_/sdig pa byas pas bag dbab mi bya ste/_/ring byas rgyang mar byas kyang bag mi dbab/_/dben par byas kyang bag dbab mi bya ste/_/de yi rnam smin yod pas 
[\[237a.7\]]bag mi dbab/_/bsod nams byas pas bag ni dbab bya ste/_/ring byas rgyang ring byas kyang bag dbab cing /_/dben par byas kyang bag ni dbab par bya/_/de yi rnam smin yod pas bag dbab bo/_/bdag gis sdig pa byas pas mya ngan byed/_/ring dang rgyang ring byas 
[\[237b\]]
[\[237b.1\]]pas mya ngan byed/_/bdag gis dben par byas pas mya ngan byed/_/de yi rnam smin yod pas mya ngan byed/_/bdag nyid nag po'i las dang ldan mthong nas/_/'dir yang mya ngan gzhan du'ang mya ngan byed/_/sdig pa byas pas gnyi gar mya ngan byed/_/de ni mya ngan de rab 
[\[237b.2\]]mya ngan byed/_/bdag gis bsod nams byas pas dga' bar 'gyur/_/ring dang rgyang ring byas pas dga' bar 'gyur/_/bdag gis dben par byas pas dga' bar 'gyur/_/de yi rnam smin yod pas dga' bar 'gyur/_/bdag nyid rnam dag las dang ldan mthong 
[\[237b.3\]]nas/_/'di na dga' 'gyur gzhan du'ang dga' bar 'gyur/_/bsod nams byas pas gnyi gar dga' 'gyur zhing /_/de ni dga' 'gyur de rab dga' bar 'gyur/_/bdag gis sdig pa byas pas gdung 'gyur zhing /_/ring byas rgyang ring byas pas gdung bar 'gyur/_/
[\[237b.4\]]bdag gis dben par byas pas gdung 'gyur zhing /_/de yi rnam smin yod pas gdung bar 'gyur/_/bdag nyid nag po'i las dang ldan mthong nas/_/'di na gdung 'gyur pha rol gdung bar 'gyur/_/sdig pa byas pas gnyi gar gdung 'gyur zhing /_/de ni gdung 'gyur 
[\[237b.5\]]de rab gdung bar 'gyur/_/bdag gis bsod nams byas pas dga' 'gyur zhing /_/ring byas rgyang ring byas pas dga' bar 'gyur/_/bdag gis dben par byas pas dga' 'gyur zhing /_/de yi rnam smin yod pas dga' bar 'gyur/_/bdag nyid dkar po'i 
[\[237b.6\]]las dang ldan mthong nas/_/'di na dga' 'gyur pha rol dga' bar 'gyur/_/bsod nams byas pas gnyi gar dga' 'gyur zhing /_/de ni dga' 'gyur de rab dga' bar 'gyur/_/sdig pa byas shing bsod nams ma byas la/_/chos dang gol zhing chos min thob pa'i 
[\[237b.7\]]mi/_/sdig pa'i las can 'chi bas 'jigs 'gyur te/_/chu chen nang du gru ngan zhig pa bzhin/_/bsod nams byas shing sdig pa ma byas la/_/dam pa rnams kyi sngon gyi chos spyod pas/_/nga ni nams kyang 'chi bas 'jigs med de/_/brtan pa'i gru yis pha rol 'gro 
[\[238a\]]
[\[238a.1\]]ba bzhin/_/sdig pa'i tshoms te nyi shu rtsa brgyad pa'o//_//ji srid nyi ma ma shar ba/_/de srid srin bu me khyer snang /_/nyi ma shar bar gyur pa na/_/snang ba med cing sngon por 'gyur/_/ji srid de bzhin gshegs ma shar/_/de srid 
[\[238a.2\]]rtog ge pa rnams snang /_/'jig rten rdzogs sangs rgyas shar ba/_/rtog can nyan thos bcas mi snang /_/gces min gces par blos 'dzin cing /_/gces la gces pa min rtog pa/_/log par kun rtog spyod yul can/_/des ni gces pa thob mi 'gyur/_/gces pa 
[\[238a.3\]]min la gces min dang /_/gces la gces par 'du shes pa/_/legs par kun rtog spyod yul can/_/des ni gces pa 'thob par 'gyur/_/'di na lta dang nyan la mngon zhen pa'i/_/chings ma gsar dang gsar du 'phel ba dag_/'khor bar rgyug cing 'gro dang sdod 'gyur 
[\[238a.4\]]te/_/me nang lhung ba'i phye ma leb dang 'dra/_/'di la myong 'gyur gzhan la myong 'gyur ba'am/_/'di na the tshom tha dad ji snyed pa/_/de dag tshangs par spyad spyod 'bad pa dang /_/sems par byed pas rab tu rnam par spong /_/gang zhig snyigs ma yod bzhin du/_/ngur 
[\[238a.5\]]smrig gos ni gyon byed pa/_/dul dang des pa med pa de/_/ngur smrig gyon pa'i 'os ma yin/_/gang zhig snyigs ma rnams spangs nas/_/tshul khrims legs par mnyam bzhag pa/_/dul dang des par ldan pa de/_/ngur smrig gyon pa'i 'os yin no/_/g.yo sgyu 
[\[238a.6\]]'jungs dang ldan pa'i mi/_/kha dog dang ni gzugs ldan pa'am/_/yang na smra bar byed tsam gyis/_/pho mchog yin par mi chud do/_/gang zhig chos gsum de dag rnams/_/ta la'i mgo bo bzhin bcad nas/_/blo ldan skyon ni bsal ba de/_/pho mchog yin par 
[\[238a.7\]]brjod par bya/_/'jig rten 'di na legs par ma bsdams pa/_/phal cher legs bsdams rtags kyis rgyu byed pas/_/legs par ma brtags bar du mi dag gi/_/mdog gzugs lan 'ga' mthong bas yid ma rton/_/ra gan kha bsgyur lta bur mi 'tsham zhing /_/
[\[238b\]]
[\[238b.1\]]lcags phyed gser gyis g.yogs pa ji lta bur/_/khong pa rab gdug phyi rol 'phags tshul gyis/_/'jig rten 'di na 'khor dang bcas par rgyu/_/gang zhig rde 'gengs gnyid ni log pa dang /_/nyin dang mtshan du 'gre ldog nyal byed pa/_/rdzab nang phag chen lus 
[\[238b.2\]]rgyas ji lta bar/_/yang dang yang du smad pa'i mngal du 'jug_/mi ni rtag tu dran pa ldan pa dang /_/rtag tu kha zas kyi ni tshod shes pa/_/de yi sdug bsngal chung bar 'gyur ba dang /_/dal bus 'ju bas tshe yang ring bar byed/_/gang zhig dbang po ma bsdams 
[\[238b.3\]]shing /_/zas kyi tshod ni mi shes la/_/dran pa nyams dang le lo can/_/gtsang bar lta zhing gnas byed pa/_/de ni 'dod chags rnams kyis bcom/_/rlung gis mi brtan ljon shing bzhin/_/gang zhig dbang po legs bsdams shing /_/zas kyi tshod ni shes pa dang /_/
[\[238b.4\]]so sor dran zhing brtson 'grus ldan/_/mi gtsang lta bas gnas byed pa/_/de ni 'dod chags kyis mi choms/_/rlung gis ri bo mi g.yos bzhin/_/dgon pa dga' bar bya 'os pa/_/de la skye bo mi dga' yang /_/de la 'dod chags bral ba dga'/_/'dod pa tshol 
[\[238b.5\]]bar byed rnams min/_/dgon pa'am yang na grong dag gam/_/gshang ngam thang bu dag kyang rung /_/gang na 'phags pa bzhugs pa yi/_/sa de yid du 'ong ba yin/_/dam pa ring nas snang gyur te/_/gangs can gyi ni ri bo bzhin/_/ngan pa nye yang mi snang ste/_/
[\[238b.6\]]mun khrod mda' ni 'phangs pa bzhin/_/mkhas pa don sems byed pa yi/_/dam pa nyid dang 'grogs na ni/_/don chen 'gyur zhing zab mo yi/_/shes rab so sor rtogs par 'gyur/_/gzhu yis mda' 'phangs bsnun pa yi/_/g.yul ngo'i glang chen ji bzhin du/_/
[\[238b.7\]]tshul 'chal skye bo mang po yis/_/mi snyan smras pa bzod par bya/_/mi gang khyim 'bigs byed pa dang /_/dad pa med cing byas mi gzo/_/go skabs bcom dang skyugs pa za/_/de ni skyes bu dam pa yin/_/pha ma dag ni bsad byas shing /_/rgyal po gtsang sbra can 
[\[239a\]]
[\[239a.1\]]gnyis dang /_/yul 'khor 'khor dang bcas bcom na/_/mi ni dag par 'gyur zhes bya/_/gang dag kun du sogs med cing /_/gang dag kha zas yongs shes pa/_/stong dang mtshan ma med pa dang /_/dben pa nyid kyi spyod yul can/_/de dag 
[\[239a.2\]]'gro ba rtogs dka' ste/_/nam mkha' la ni bya rjes bzhin/_/gang dag kun du sogs med cing /_/gang dag kha zas yongs shes pa/_/stong dang mtshan ma med pa dang /_/dben pa nyid kyi spyod yul can/_/de dag rjes ni rtogs dka' ste/_/nam mkha' la 
[\[239a.3\]]ni bya rjes bzhin/_/gang dag kun du sogs med cing /_/gang dag kha zas yongs shes pa/_/stong dang mtshan ma med pa dang /_/rtag tu bsam gtan spyod yul can/_/de dag 'gro ba rtogs dka' ste/_/nam mkha' la ni bya rjes bzhin/_/gang dag kun du sogs 
[\[239a.4\]]med cing /_/gang dag kha zas yongs shes pa/_/stong dang mtshan ma med pa dang /_/rtag tu bsam gtan spyod yul can/_/de dag rjes ni rtogs dka' ste/_/nam mkha' la ni bya rjes bzhin/_/gang dag kun tu sogs med cing /_/gang dag kha zas yongs 
[\[239a.5\]]shes pa/_/stong dang mtshan ma med pa dang /_/dben pa nyid kyi spyod yul can/_/de dag 'gro ba rtogs dka' ste/_/nam mkha' la ni bya rjes bzhin/_/gang dag kun du sogs med cing /_/gang dag kha zas yongs shes pa/_/stong dang mtshan ma med pa dang /_/dben 
[\[239a.6\]]pa nyid kyi spyod yul can/_/de dag rjes ni rtogs dka' ste/_/nam mkha' la ni bya rjes bzhin/_/gang dag pha mthar rten med cing /_/gang gis zag zad yongs shes pa/_/stong dang mtshan ma med pa dang /_/dben pa nyid kyi spyod yul can/_/de dag 'gro ba 
[\[239a.7\]]rtogs dka' ste/_/nam mkha' la ni bya rjes bzhin/_/gang dag pha mthar rten med cing /_/gang gis zag zad yongs shes pa/_/stong dang mtshan ma med pa dang /_/dben pa nyid kyi spyod yul can/_/de dag rjes ni rtogs dka' ste/_/nam mkha' la ni bya rjes bzhin/_/
[\[239b\]]
[\[239b.1\]]gang dag pha mthar rten med cing /_/gang gis zag zad yongs shes pa/_/spong dang mtshan ma med pa dang /_/rtag tu bsam gtan spyod yul can/_/de dag 'gro ba rtogs dka' ste/_/nam mkha' la ni bya rjes bzhin/_/gang dag pha mthar rten med cing /_/gang gis zag zad yongs shes pa/_/stong dang 
[\[239b.2\]]mtshan ma med pa dang /_/rtag tu bsam gtan spyod yul can/_/de dag rjes ni rtogs dka' ste/_/nam mkha' la ni bya rjes bzhin/_/gang dag pha mthar rten med cing /_/gang gis zag zad yongs shes pa/_/stong dang mtshan ma med pa dang /_/rtag tu bsam gtan spyod yul can/_/de dag 'gro ba rtogs 
[\[239b.3\]]dka' ste/_/nam mkha' la ni bya rjes bzhin/_/gang dag pha mthar rten med cing /_/gang gis zag zad yongs shes pa/_/stong dang mtshan ma med pa dang /_/rtag tu bsam gtan spyod yul can/_/de dag rjes ni rtogs dka' ste/_/nam mkha' la ni bya rjes bzhin/_/skye dgu phal pa 'di dag ni/_/pha mtha' 
[\[239b.4\]]nyid du rgyug byed pas/_/gang dag pha rol 'gro byed pa'i/_/mi yi skye bo de dag nyung /_/gang dag legs par gsungs pa yi/_/chos la chos kyi rjes lta bas/_/skye bo de dag skye shi yi/_/mtsho chen rgal dka'i pha rol 'gro/_/skyob pa rab tu rnam grol zhing /_/dus 'das mya ngan bral ba dang /_/mdud 
[\[239b.5\]]pa thams cad spangs pa la/_/yongs su gdung ba yod mi 'gyur/_/'jigs dang bcas pa'i lam rgal cing /_/g.yang sa yongs su spongs pa dang /_/sbyor dang mdud pa las grol bas/_/'dod chags kyi ni dug kun bcom/_/'dod pa lta bu'i 'dam rdzab med/_/zhe sdang lta bu'i 
[\[239b.6\]]gnod med do/_/gti mug lta bu'i rgya med de/_/sred pa lta bu'i chu klung med/_/nam mkha' la ni rjes lta bur/_/phyi rol pa la dge sbyong med/_/byis pa spros la mngon par dga'/_/de bzhin gshegs la spros mi mnga'/_/sbyor bas byis pa khrid pa'i phyir/_/mkhas pa sbyor ba 'joms 
[\[239b.7\]]par byed/_/mkhas pa lha dang mi dag gi/_/sbyor ba gang yin 'joms byed pa/_/sbyor ba kun dang bral ba'i phyir/_/sdug bsngal kun las grol bar 'gyur/_/sbyor ba las ni srid pa 'byung /_/sbyor ba med pas srid pa zad/_/srid pa dang ni srid med pa'i/_/lam 'di gnyis ni shes gyis la/_/
[\[240a\]]
[\[240a.1\]]sbyor las rab tu 'da' bya'i phyir/_/mkhas pas de la bslab par gyis/_/nyes par spyad pa byas pas gdung 'gyur zhing /_/ngan 'gror song ba'i 'og tu'ang gdung bar 'gyur/_/legs par spyad pa byas pas dga' 'gyur zhing /_/bde 'gror song ba'i 
[\[240a.2\]]'og tu'ang dga' bar 'gyur/_/phyi nas gdung 'gyur de byed pas/_/gnyis na nyes spyad ma byas bla/_/gdung bar mi 'gyur de bya ste/_/legs par spyad pa byas na rung /_/mkhas dang byis pa 'dres pa las/_/ma smras shes par mi 'gyur bas/_/zhi ba'i go 'phang 
[\[240a.3\]]smros shig dang /_/smras pa yis ni shes par 'gyur/_/legs bshad drang srong rgyal mtshan te/_/drang srong rgyal mtshan chos yin pas/_/chos ni bshad pas gsal bya zhing /_/drang srong rgyal mtshan bsgreng bar gyis/_/ma smras na yang smod byed cing /_/mang du 
[\[240a.4\]]smras na smod par byed/_/dal bus smras kyang smod byed de/_/'jig rten na ni mi smad med/_/gcig tu smad par bya ba dang /_/gcig tu bstod par bya ba'i mi/_/da ltar yod pa ma yin te/_/byung bar ma gyur 'byung mi 'gyur/_/gang dag la ni gnas pa'i spros med 
[\[240a.5\]]cing /_/gang dag kun sbyor gdung las rab log pa/_/thub pa sred bral de dag rgyu mdzad kyang /_/lhar bcas 'jig rten rnams kyis mi shes so/_/gang gis dad dang tshul khrims dang /_/blo la phan ni ma byung bar/_/ji lta ji ltar rtogs gyur pa'i/_/shes pa can 
[\[240a.6\]]dag stod byed de/_/de dag sus kyang smad 'os min/_/'dzam bu'i gling gi gser rgyan bzhin/_/ji ltar ri dang brag dag ni/_/rlung gis g.yos par mi 'gyur ltar/_/de bzhin bstod dang smad pa yis/_/mkhas pa rab tu g.yo ba med/_/sa la gang gi rtswa med pa/_/
[\[240a.7\]]lo med lcug phran ga la yod/_/'ching ba las grol brtan pa de'i/_/ji ga sus kyang smad 'os min/_/gang zhig rgyal las mi nyams shing /_/'jig rten ma rgyal [{]chung zad [,]cung zad [}]med/_/sangs rgyas spyod yul mtha' yas de/_/'gro med gom pa gang gis bkri/_/gang zhig 
[\[240b\]]
[\[240b.1\]]rgyal las mi nyams shing /_/'jig rten ma rgyal [{]chung zad [,]cung zad [}]med/_/sangs rgyas mthu rtsal mtha' yas de/_/'gro med gom pa gang gis bkri/_/gang la 'khrid byed srid pa ni/_/yul sred 'dra ba 'ga' med pa/_/sangs rgyas spyod yul mtha' yas de/_/'gro med 
[\[240b.2\]]gom pa gang gis bkri/_/gang la 'khrid byed srid pa ni/_/yul sred 'dra ba 'ga' med pa/_/sangs rgyas mthu rtsal mtha' yas de/_/'gro med gom pa gang gis bkri/_/gang zhig rnam par rtog pa rnam bsal cing /_/nang gi kun la rnam par rtog med pa/_/kun du 
[\[240b.3\]]sbyor dang gzugs dang 'du shes 'das/_/rnal 'byor bzhi dang bral la skye ba med/_/sngon bral phyi ma dang bral zhing /_/dbus bral srid pa'i pha rol phyin/_/rnam pa kun las sems grol ba/_/skye rga phyi ma 'dren mi 'gyur/_/phrugs kyi tshoms te nyi shu dgu 
[\[240b.4\]]pa'o//_//rgyal ba las ni 'khon 'byung zhing /_/pha rol pham pa sdug bsngal 'thob/_/rgyal dang pha rol pham spangs na/_/nye bar zhi ba'i bde ba 'thob/_/gzhan la sdug bsngal bskyed pa yis/_/gang zhig bdag ni bde 'dod pa/_/dgra dang mi 
[\[240b.5\]]'bral 'grogs pa dang /_/de ni sdug bsngal las mi 'grol/_/bde ba 'dod phyir 'byung po la/_/gang zhig 'tshe zhing chad pas gcod/_/bdag gi bde ba 'dod pa de/_/pha rol du ni bde mi 'gyur/_/gang zhig bde ba 'dod pa dag_/'byung po la ni mi 'tshe zhing /_/
[\[240b.6\]]chad pas mi gcod bde 'dod pa/_/de dag pha rol bde ba 'thob/_/chos spyod legs par spyad bya zhing /_/nyes par spyad pa de mi spyad/_/'jig rten 'di dang pha rol du/_/chos spyad pas ni bde ba 'thob/_/chos la legs spyad bde skyed pas/_/chos spyod chos 
[\[240b.7\]]kyis bsrung bar bya/_/chos spyod ngan 'gror mi 'gro ba/_/chos la legs spyod phan yon de'o/_/yangs pa'i gdugs kyis dbyar ka ltar/_/chos spyod chos kyis bsrung bar bya/_/chos spyod ngan 'gror mi 'gro ba/_/chos la legs spyod phan yon de'o/_/bag 
[\[241a\]]
[\[241a.1\]]med mi yis chos min spyad na ni/_/'gro ba gang yang rung ba ngan 'gror 'gro/_/'di na sbrul nag rked nas bzung ba ltar/_/chos min spyod pa de dag rlag par 'gyur/_/chos dang chos min gnyi ga yi/_/rnam smin 'dra bar mi 'gyur te/_/chos ma 
[\[241a.2\]]yin pas dmyal bar 'gro/_/chos kyis bde 'gro thob par byed/_/sbyin pa byed pa'i dus dang g.yul 'gyed dus/_/rgyu yis yongs su bzung bar 'dra bas na/_/sbyin pa byed dang g.yul 'gyed 'dra zhes gsungs/_/yon tan de gnyis mi ngan rten mi byed/_/shin tu 
[\[241a.3\]]legs par chas pa gcig pus kyang /_/legs par ma chas 'phyes las rgyal byed ltar/_/gal te dad bskyed chung ngu byin pas kyang /_/des ni de dag gzhan du bde bar 'gyur/_/'di na lan brgyar g.yul zlog dpa' bo bas/_/ser sna dgrar gyur zil gyis 
[\[241a.4\]]mnan nas su/_/gang zhig chags med sems kyis sbyin byed pa/_/de dag ches dpa' yin par ngas gsungs so/_/bsod nams rnam smin bde ba ste/_/mngon par bsams pa 'byor bar byed/_/myur du zhi ba dam pa yi/_/mya ngan 'das pa thob par 'gyur/_/
[\[241a.5\]]bsod nams byed pa rnams la ni/_/gzhan las byung ba'i gnod pa dang /_/lha dang bdud kyi ris rnams kyis/_/bar chad bya bar mi nus so/_/gal te sdug bsngal zad bya'i phyir/_/'phags dang shes rab gtong ldan la/_/de yis 'bad rtsol byas na ni/_/lhag 
[\[241a.6\]]mthong gis ni reg par 'gyur/_/sems ni rab tu rnam dang bas/_/chos la dga' byed bde ba 'thob/_/'phags pas gsungs pa'i chos dag la/_/mkhas pa rtag tu dga' bar byed/_/gang dag sems ni bsam gtan dga'/_/gang zhig skye med dga' ba 
[\[241a.7\]]dang /_/dran pa nye bar gzhag bzhi dang /_/byang chub yan lag bdun dag dang /_/rdzu 'phrul rkang pa bzhi rnams dang /_/yan lag brgyad lam gang dga' ba/_/de dag chos gos 'chang ba dang /_/bsod snyoms bde bar za bar byed/_/de dag ri dang nags tshal 
[\[241b\]]
[\[241b.1\]]na/_/bde bar 'chag par byed pa dang /_/de dag bde 'thob bde bar ni/_/mthong ba'i chos la mya ngan 'da'/_/'khon dang 'jigs pa kun 'das shing /_/'jig rten yul gyi srid las rgal/_/chos thos pa dang mthong ba dang /_/dben par dga' ba bde 
[\[241b.2\]]ba ste/_/'jig rten srog chags 'byung po la/_/'tshe med yang dag sdom pa bde/_/'dod pa rnams las rab 'das shing /_/'jig rten 'dod chags bral ba bde/_/nga'o snyam pa'i nga rgyal dag_/btul ba de dag mchog tu bde/_/rgas khar tshul khrims 
[\[241b.3\]]ldan pa bde/_/dad la rab tu gnas pa bde/_/don ldan tshig la dga' ba bde/_/sdig pa mi byed pa dag bde/_/'jig rten na ni phar 'dzin bde/_/de bzhin mar yang 'dzin pa bde/_/'jig rten dge sbyong 'dzin pa bde/_/de bzhin bram zer 'dzin pa bde/_/sangs 
[\[241b.4\]]rgyas rnams ni 'byung ba bde/_/de bzhin chos rnams bstan pa bde/_/dge 'dun rnams ni 'thun pa bde/_/'thun pa rnams kyi dka' thub bde/_/tshul khrims ldan pa mthong ba bde/_/mang du thos pa mthong ba bde/_/yang srid rnam par grol ba yi/_/
[\[241b.5\]]dgra bcom pa dag mthong ba bde/_/'jug ngogs bde ba'i chu klung bde/_/chos kyis rgyal ba'i skye bo bde/_/shes rab thob par gyur pa bde/_/nga 'o nga rgyal zad pa bde/_/'phags pa rnams ni mthong ba bde/_/dam pa dag dang 'grogs pa bde/_/byis pa rnams 
[\[241b.6\]]ni ma mthong na/_/rtag tu bde ba nyid du 'gyur/_/rnam pa kun du dgra 'dra ba'i/_/byis dang 'grogs pa sdug bsngal zhing /_/byis pa dag dang 'grogs byed pa/_/yun ring rjes su 'gyod par 'gyur/_/skyes bu cang shes dkon pa ste/_/de dag kun du 'byung ma yin/_/
[\[241b.7\]]brtan pa rnams dang 'grogs pa dag_/gnyen dang phrad pa lta bur bde/_/gang du brtan pa de skyes pa/_/de yi rigs kyis bde ba 'thob/_/bram ze mya ngan 'das pa dag_/rnam pa kun du bde bar 'jug_/gang zhig 'dod pas ma gos shing /_/zag med rab tu rnam 
[\[242a\]]
[\[242a.1\]]grol ba/_/sred pa thams cad gtubs pa dag_/snying las rims nad rnam par bsal/_/sems kyis zhi ba thob pa rnams/_/nye bar zhi zhing bde bar 'jug_/gang zhig bde ba yangs 'dod cing /_/bde ba chung ngu gtong 'dod pa'i/_/brtan pas 
[\[242a.2\]]bde chung spang byas na/_/bde ba yangs pa legs par mthong /_/'jig rten 'dod bde gang yin dang /_/lha yul bde ba gang yin pas/_/sred pa zad pa'i bde ba de'i/_/bcu drug char yang mi phod do/_/khur gyis sdug bsngal blangs pas na/_/khur bor na ni bde bar 
[\[242a.3\]]'gyur/_/lci ba'i khur dag nges bor na/_/phyi nas gzhan dag len mi 'gyur/_/kun sbyor thams cad zad bya'i phyir/_/sred pa thams cad rab tu spongs/_/phung po thams cad yongs shes na/_/srid pa phyi mar 'gro ba med/_/don rnams bkrun pa la ni grogs 
[\[242a.4\]]ldan bde/_/srog dag rab tu gtugs la bsod nams bde/_/ngan ngon tsam gyis legs par chog shes bde/_/sdug bsngal thams cad nges par nub pa bde/_/'di na me ni 'bar ba la/_/lcags kyi tho bas brgyab pa yis/_/rim gyis nye bar zhi 'gyur te/_/ji 
[\[242a.5\]]ltar song ba mi shes ltar/_/'dod pa'i 'dam rdzab chu rgal cing /_/go 'phang mi g.yo thob pa dang /_/legs par rnam par grol rnams kyi/_/'gro ba gdags su med pa yin/_/gang zhig khong na 'khrug pa med pa dang /_/gang zhig sred dang sred min las log pa/_/
[\[242a.6\]]de dag 'jigs bral bde zhing mya ngan med/_/lhas kyang blta zhing bsam du med par 'gyur/_/'di na gang dag chos mang thos pa dang /_/rtogs shing ci yang med pa kye re bde/_/skye bo skye bo'i lus la rab chags shing /_/[{]chung zad [,]cung zad [}]yod pa brlag par gyur la ltos/_/'di 
[\[242a.7\]]na gang dag chos mang thos pa dang /_/rtags shing ci yang med pa kye re bde/_/skye bo skye bo'i lus la rab chags shing /_/[{]chung zad [,]cung zad [}]yod pa brlag par gyur la ltos/_/skye bo ci med yon tan rtogs pa dang /_/skye bo ci yang med par gyur pa bde/_/skye bo skye bo'i sems 
[\[242b\]]
[\[242b.1\]]la rab chags shing /_/[{]chung zad [,]cung zad [}]yod pa brlag par gyur la ltos/_/skye bo ci med yon tan rtogs pa dang /_/skye bo ci yang med par gyur pa bde/_/skye bo skye bo'i lus la rab chags shing /_/[{]chung zad [,]cung zad [}]yod pa brlag par gyur la ltos/_/gzhan gyi dbang gyur kun sdug 
[\[242b.2\]]ste/_/rang dbang yod pa thams cad bde/_/sbyor ba shin tu spang dka' ba/_/thun mong gyur pas brlag par zad/_/zhen par gyur pa'i mi nang na/_/zhen pa med par gnas pa dang /_/zhen pa'i nang na ma zhen pa/_/kye ma'o shin tu bde bar 'tsho/_/nad kyis thebs 
[\[242b.3\]]pa'i mi nang na/_/nad med par ni gnas pa dang /_/nad pa'i nang na nad med pa/_/kye ma'o shin tu bde bar 'tsho/_/'tshe ba can gyi mi nang na/_/'tshe ba med par gnas pa dang /_/'tshe ba'i nang na 'tshe med pa/_/kye ma'o shin tu bde bar 'tsho/_/gnod sems can gyi 
[\[242b.4\]]mi nang na/_/gnod sems med par gnas pa dang /_/gnod sems can nang gnod med pa/_/kye ma'o shin tu bde bar 'tsho/_/sha khon can gyi mi nang na/_/sha khon med par gnas pa dang /_/sha khon can nang 'khon med pa/_/kye ma'o shin tu bde bar 'tsho/_/
[\[242b.5\]]mi thi la dag rab bsregs kyang /_/nga la ci yang tshig pa med/_/nga la gang dag ci med pas/_/kye ma'o shin tu bde bar 'tsho/_/nga la ci yang med mod kyi/_/dga' ba za bar byed pas na/_/'od gsal gyi ni lha bzhin du/_/kye ma'o shin tu bde bar 'tsho/_/'jig 
[\[242b.6\]]tshogs la ni mi rten pas/_/nga la ci yang med mod kyis/_/dga' ba za bar byed pas na/_/kye ma'o shin tu bde bar 'tsho/_/len pa'i rkyen gyis phrad cing reg 'gyur gyi/_/len med ci dang phrad cing reg med pas/_/bdag dang gzhan gyis bskyed pa'i bde sdug gis/_/
[\[242b.7\]]dgon pa'am grong du reg par mi 'gyur ro/_/'jig rten 'di na bde dang sdug bsngal gyis/_/skyes bu dam pa mtho dman mi 'gyur zhing /_/brtan rnams 'dod pa'i rgyu yis mi 'khyal bar/_/skyes bu dam pa kun du 'gro bar byed/_/bde ba'i tshoms te sum 
[\[243a\]]
[\[243a.1\]]cu pa'o//_//ched du brjod pa'i tshoms/_bam po bzhi pa ste tha ma/_gzung bar dka' zhing yang ba dang /_/gang du dga' bar 'gro ba yi/_/sems dul ba ni legs pa ste/_/sems dul ba yis bde ba 'dren/_/bdud kyi gzhi 
[\[243a.2\]]dag spong ba na/_/chu bo'i gnas nas rab bton te/_/thang la bor ba'i nya lta bur/_/bdag gi sems ni yongs su g.yo/_/nyi ma las ni 'od zer ltar/_/bdag gi sems ni so sor rgyug_/de dag mkhas pas nges bzlog ste/_/lcags kyu yis ni glang chen bzhin/_/
[\[243a.3\]]nga la don med spyod pa dang /_/bltar med snying po med pa de/_/rtag tu gdul bar bya ba'i phyir/_/sems de la ni nga smra'o/_/sems 'di sngon chad ji ltar 'dod pa dang /_/dga' dgur spyod cing rgyu bar byed pa dag_/glang chen myos la mi yis lcags kyu ltar/_/de ni 
[\[243a.4\]]tshul bzhin bya bas de bzung ngo /_/khang khyim byed pa 'di yis ni/_/yang yang skye ba'i sdug bsngal can/_/skye ba'i 'khor ba du ma zhig_/da ltar phan cad khyod kyis phyung /_/khang khyim byed pa khyod mthong bas/_/khyim gyi gdung chen rnam bcom la/_/phyam rnams thams 
[\[243a.5\]]cad bcag nas su/_/phyin cad khyim byed mi gzhug go/_/sems ni 'du byed dang phral nas/_/'di nyid la ni zad par 'dod/_/sems ni g.yo zhing [{]brdzun [,]rdzun [}]pa ste/_/ring du 'gro zhing bzlog dka' ba/_/mda' mkhan me yis srong ba ltar/_/yid gzhungs pa yis bsrang bar 
[\[243a.6\]]bya/_/gang zhig lus med phug na gnas/_/gcig pu rgyu zhing ring 'gro ba'i/_/sems de 'dul bar byed pa ni/_/'jigs pa che las thar bar 'gyur/_/log pa'i smon ldan sems gang gis/_/bdag nyid sdug bsngal byed 'gyur ba'i/_/de ltar 'khon gyis 'khon can 
[\[243a.7\]]dang /_/dgra bos dgra la'ang byed mi 'gyur/_/yang dag smon ldan sems gang gis/_/bdag nyid bde bar byed 'gyur ba/_/de ltar pha dang ma dag dang /_/gnyen gzhan gyis kyang byed mi 'gyur/_/ji ltar khong steng g.yogs nyes na/_/char pa yongs su 'dzag pa ltar/_/
[\[243b\]]
[\[243b.1\]]de bzhin sems ni ma bsgoms pa/_/'dod chags rnams kyis yongs su bcom/_/ji ltar khang steng g.yogs legs na/_/char pa rnam par mi 'dzag pa/_/de bzhin legs par bsgoms pa'i sems/_/'dod chags rnams kyis yong mi choms/_/ji ltar khang steng 
[\[243b.2\]]g.yogs nyes na/_/char pa yongs su 'dzag pa ltar/_/de bzhin sems ni ma bsgoms pa/_/zhe sdang rnams kyis yongs su bcom/_/ji ltar khang steng g.yogs legs na/_/char pa rnam par mi 'dzag pa/_/de bzhin legs par bsgoms pa'i sems/_/zhe sdang 
[\[243b.3\]]rnams kyis yong mi choms/_/ji ltar khang steng g.yogs nyes na/_/char pa yongs su 'dzag pa ltar/_/de bzhin sems ni ma bsgoms pa/_/gti mug rnams kyis yongs su bcom/_/ji ltar khang steng g.yogs legs na/_/char pa rnam par mi 'dzag pa/_/
[\[243b.4\]]de bzhin legs par bsgoms pa'i sems/_/gti mug rnams kyis yong mi choms/_/ji ltar khang steng g.yogs nyes na/_/char pa yongs su 'dzag pa ltar/_/de bzhin sems ni ma bsgoms pa/_/nga rgyal rnams kyis yongs su bcom/_/ji ltar khang steng 
[\[243b.5\]]g.yogs legs na/_/char pa rnam par mi 'dzag pa/_/de bzhin legs par bsgoms pa'i sems/_/nga rgyal rnams kyis yong mi choms/_/ji ltar khang steng g.yogs nyes na/_/char pa yongs su 'dzag pa ltar/_/de bzhin sems ni ma bsgoms pa/_/chags 
[\[243b.6\]]pa rnams kyis yongs su bcom/_/ji ltar khang steng g.yogs legs na/_/char pa rnam par mi 'dzag pa/_/de bzhin legs par bsgoms pa'i sems/_/chags pa rnams kyis yong mi choms/_/ji ltar khang steng g.yogs nyes na/_/char pa yongs su 
[\[243b.7\]]'dzag pa ltar/_/de bzhin sems ni ma bsgoms pa/_/sred pa rnams kyis yongs su bcom/_/ji ltar khang steng g.yogs legs na/_/char pa rnam par mi 'dzag pa/_/de bzhin legs par bsgoms pa'i sems/_/sred pa rnams kyis yong mi choms/_/chos kyi 
[\[244a\]]
[\[244a.1\]]sngon du yid 'gro ste/_/yid mgyogs yid ni gtso bo yin/_/gal te yid rab gdug pa yis/_/smras sam yang na byas kyang rung /_/de yis de ni sdug bsngal 'thob/_/'khor los mgo bo bcad pa bzhin/_/chos kyi sngon du yid 'gro ste/_/yid 
[\[244a.2\]]mgyogs yid ni gtso bo yin/_/gal te yid rab dang ba yis/_/smras sam yang na byas kyang rung /_/de yis de ni bde ba 'thob/_/grib ma rjes su 'brang ba bzhin/_/brtsad pa ched cher 'dzin pa dang /_/sems ni nyon mongs gyur pa yis/_/glags skabs tshol 
[\[244a.3\]]bar byed pa yis/_/legs bshad legs par mi shes so/_/sdang ba'am yang na 'khrug pa'am/_/dad pa med pa'i sems dag gis/_/rdzogs sangs rgyas kyis bstan pa yi/_/dam chos kun shes mi nus so/_/gang gis bag med sems dang ni/_/khro ba rnam par 
[\[244a.4\]]btul ba dang /_/'di na gnod sems rab spangs pa/_/des ni legs par bshad pa shes/_/sems kyi brtan pa med pa yis/_/dam chos rnam par shes mi 'gyur/_/dad pa 'gyur ldog byed pa yi/_/shes rab yongs su rdzogs mi 'gyur/_/kun rtog la chums 
[\[244a.5\]]rten pa yi/_/lta ngan sum cu rtsa drug gi/_/chu bo'i rgyun ni gang yin pa/_/yid kyi rgyun las rab tu 'bab/_/dga' sems dbang po phal pa dang /_/sems kyi rjes 'brang zhan pa yi/_/mi de'i grags 'grib 'bras lhags pa'i/_/ljon shing la ni bya bzhin no/_/sems 
[\[244a.6\]]khyod phung khrol 'dod la dga' ma byed/_/brtson sems bag yod pa la gnas par gyis/_/bag med byas pas dmyal bar btsos pa dang /_/lcags gong mid pas khyod ni ma ngu shig_/ldang ba'i dus tshe 'dug par byed pa dang /_/lang tsho stobs ldan mi 'bad khyim 'dug 
[\[244a.7\]]dang /_/bsam pa rdzogs tshe le lo byed pa yi/_/mi yi shes rab lam rtogs mi 'gyur ro/_/phran tshegs rnam rtogs zhib mor rnam rtog pas/_/nang na gnas pa'i yid ni g.yen yang spyo/_/yid kyi rnam rtog de dag ma shes na/_/'khrul sems yang dang yang du 
[\[244b\]]
[\[244b.1\]]rgyug par byed/_/gang zhig dran ldan rnam 'byed brtson pa dang /_/rnam par rtog la mkhas pas de shes na/_/nang na gnas pa'i yid ni g.yen spyo ba/_/thams cad ma lus blo yis rab tu spong /_/lus 'di bum pa 'dra bar rtogs byas shing /_/grong khyer 'dra ba'i 
[\[244b.2\]]sems kyis sran btsugs nas/_/shes rab mtshon gyis bdud dang g.yul sprad de/_/btul nas gnas med par ni bsrung bar bya/_/'jig rten 'di dag bum pa 'drar rtogs shing /_/de bzhin chos rnams smig rgyu 'drar shes nas/_/shes rab mtshon gyis 
[\[244b.3\]]bdud dang g.yul sprad de/_/btul nas gnas med par ni bsrung bar bya/_/lus 'di dbu ba 'dra bar rtogs byas shing /_/grong khyer 'dra ba'i sems kyis sran btsugs nas/_/shes rab mtshon gyis bdud dang g.yul sprad de/_/btul nas gnas med par ni 
[\[244b.4\]]bsrung bar bya/_/'jig rten 'di dag dbu ba 'drar rtogs shing /_/grong khyer 'dra ba'i sems kyis sran btsugs nas/_/shes rab mtshon gyis bdud dang g.yul sprad de/_/btul nas gnas med par ni bsrung bar bya/_/gang gis byang chub yan lag bdun/_/
[\[244b.5\]]sems kyis legs par bsgoms pa dang /_/gang zhig len la mi dga' zhing /_/len pa rab tu spangs pa dang /_/zag zad skyon rnams bsal ba de/_/'jig rten dag na mya ngan 'das/_/gang zhig g.yag rnga'i rtse mo ltar/_/rang gi sems ni rjes srung zhing /_/
[\[244b.6\]]'byung po rnams la brtser ldan pa/_/de yi bde ba yong mi nyams/_/gang phyir glang po'i glang po che/_/mche ba bzang po'i glang chen dang /_/sems dang sems ni mnyam pas na/_/de phyir gcig pu nags su dgyes/_/gang gi yid la gnod med cing /_/'byung po kun 
[\[244b.7\]]la brtse ba dang /_/'byung po rnams la byams byed pa/_/de la nams kyang 'khon mi 'byung /_/gang la gnod pa'i sems med cing /_/'byung po kun la brtse ba dang /_/srog chags kun la byams byed pa/_/de la nams kyang 'khon mi 'byung /_/gang la gnod 
[\[245a\]]
[\[245a.1\]]pa'i sems med cing /_/'byung po rnams la brtse ba dang /_/sems can kun la byams byed pa/_/de la nams kyang 'khon mi 'gyur/_/mdza' bshes kun dang grogs kun dang /_/'byung po kun la brtse ba dang /_/byams pa'i sems 
[\[245a.2\]]ni bsgoms byas na/_/bde ba shin tu 'phel bar 'gyur/_/gal te gang zhig srog chags 'ga' la'ang sdang med sems/_/byams par byed na de yis de ni dge ba yin/_/sems can thams cad la ni yid kyis brtse byas na/_/bsod nams phal 
[\[245a.3\]]chen 'phags pas rab tu bsgrub par 'gyur/_/mi gang dga' ba'i sems dang ni/_/zhum pa med pa'i yid kyis su/_/dge ba'i chos la sgom byed pa/_/grub pa dang ni bde ba 'thob/_/yang dag shes pas rnam grol zhing /_/skyo ba nye bar zhi gyur pa/_/de 
[\[245a.4\]]yis yid ni zhi gyur cing /_/lus dang ngag gi las kyang zhi/_/ji ltar rtse gcig sems kyis ni/_/chos rnams legs par mthong ba ltar/_/sil snyan yan lag lnga pas kyang /_/de ltar dga' bar byed mi 'gyur/_/gang yid ting 'dzin la dga' ba/_/de dag 
[\[245a.5\]]'dod pas rtse mi byed/_/gang zhig cung zad gdung med pa'i/_/skyob pa bde bar nyal bar 'gyur/_/gang yid ting 'dzin la dga' ba/_/de dag 'dod pas rtsen mi byed/_/gang zhig cung zad gdung med pa'i/_/thub pa kye ma'o dga' bar 'gyur/_/gang gi sems ni 
[\[245a.6\]]brag lta bur/_/rab tu g.yo ba med 'dug pa/_/chags pa'i gnas la mi chags te/_/khro ba'i gnas la 'khrug med par/_/gang yid de ltar gyur pa de/_/sdug bsngal thob par ga la 'gyur/_/skur pa mi gdab gnod mi bya/_/so sor thar pas bsdam par bya/_/
[\[245a.7\]]zas kyi tshod kyang shes par bya/_/bas mtha' dgon par gnas bya zhing /_/lhag pa'i sems la rnal 'byor bya/_/'di ni sangs rgyas bstan pa yin/_/sems kyi rtags la mkhas pa dang /_/rab tu dben pa'i ro rnyed dang /_/rab drang sems pa'i 'grus skyong can/_/zang zing 
[\[245b\]]
[\[245b.1\]]med pa'i dga' ba myong /_/gang zhig yid gzhungs dben dga' dben gnas pas/_/rtag tu rang gi lus kyis spyod lam dang /_/smra dang yid ni srung bar byed pa de/_/mya ngan spong zhing sdug bsngal 'thob mi 'gyur/_/ma bsrungs pa yi sems dag ni/_/log par 
[\[245b.2\]]lta bas bcom pa dang /_/gnyid dang rmugs pas zil non pa/_/bdud kyi dbang du 'gro bar 'gyur/_/de bas sems ni bsrung byas te/_/yang dag lta bas mdun bdar cing /_/yang dag kun rtog spyod yul can/_/yang dag skye dang 'jig pa shes/_/gnyid dang 
[\[245b.3\]]rmugs pa zil gnon pa'i/_/dge slong sdug bsngal zad pa 'thob/_/bag yod sems ni bsrung ba dang /_/sems dul yang dag sdom pa bde/_/skye dgu sems kyis bslus pa dag_/gcig tu sems can dmyal bar 'tshed/_/bag yod sems ni bsrung ba 
[\[245b.4\]]dang /_/sems dul yang dag sdom pa bde/_/skye dgu sems kyis bslus pa dag_/gcig tu dud 'gro rnams su 'tshed/_/bag yod sems ni bsrung ba dang /_/sems dul yang dag sdom pa bde/_/skye dgu sems kyis bslus pa dag_/gcig tu [{]yi dgas [,]yi dwags [}]
[\[245b.5\]]rnams su 'tshed/_/bag yod sems ni bsrung ba dang /_/sems dul yang dag sdom pa bde/_/skye dgu sems ni bsrung ba dag_/gcig tu mi yi nang du dga'/_/bag yod sems ni bsrung ba dang /_/sems dul yang dag sdom pa bde/_/skye dgu sems 
[\[245b.6\]]ni bsrung ba dag_/gcig tu mtho ris rnams su dga'/_/bag yod sems ni bsrung ba dang /_/sems dul yang dag sdom pa bde/_/skye dgu sems ni bsrung ba dag_/gcig tu mya ngan 'das pa 'thob/_/sems kyi tshoms te sum cu rtsa gcig pa'o//_//dge slong 
[\[245b.7\]]bsod snyoms byed pa bdag rang tsam/_/'grangs par byed kyi gzhan dag mi gso ba/_/rtag tu nyer zhi dran dang ldan pa yi/_/skyob pa de la lha rnams dga' bar byed/_/dge slong bsod snyoms byed pa bdag rang tsam/_/'grangs par byed kyi gzhan dag mi gso ba/_/skyob pa 
[\[246a\]]
[\[246a.1\]]de la lha rnams dga' byed kyi/_/bkur sti nor dang grags 'dod rnams la min/_/dge slong 'dod pa kun spangs shing /_/mdun na gnas pa'i rdul bsal ba/_/bdag med thub pa brten pa yis/_/gzhan la smra bar bya mi dgos/_/skye bo ma bsdams 
[\[246a.2\]]tshig gis gnod byed pa/_/mi bzad rjod pa'i tshig de thos gyur kyang /_/dge slong sdang sems bral la ci mi snyam/_/g.yul ngor glang chen mda' yis bsnun pa bzhin/_/skye bo ma bsdams tshig gis gnod byed pa/_/mi bzad rjod pa'i tshig de thos gyur kyang /_/dge slong yid 
[\[246a.3\]]legs bzhag la ji mi snyam/_/g.yul ngor glang chen mda' yis bsnun pa bzhin/_/bzo yis mi 'tsho yang zhing bdag la dga'/_/dbang po dul zhing kun las rnam grol zhing /_/khyim la ma chags bag med 'dod sred spangs/_/gcig pu spyod byed de ni dge slong 
[\[246a.4\]]yin/_/'tsho gtsang snyom las med pa yi/_/grogs po 'thun pa bsten bya zhing /_/so sor bgo bsha' bya ba dang /_/spyod yul cho ga mkhas par bya/_/lag pa legs bsdams rkang pa legs bsdams dang /_/tshig rnams legs bsdams dbang po legs 
[\[246a.5\]]bsdams shing /_/gcig pu nang du mnyam par 'jog la dga'/_/chog shes de ni dge slong yin zhes gsung /_/dge slong chos la kun dga' zhing /_/chos dga' chos la sems pa dang /_/chos la rjes su dran pa dag_/chos las yongs su nyams mi 'gyur/_/dge slong 
[\[246a.6\]]khang stong zhugs nas su/_/nang la lta bar byed pa dang /_/chos rnams legs par mthong ba dag_/lha yi dga' dang ldan par 'gyur/_/ji lta ji ltar phung po la/_/skye dang 'jig par legs rtogs pa/_/de lta de ltar de yis ni/_/dga' dang mgu ba nyid kyang 'thob/_/
[\[246a.7\]]dge slong dga' ba mang po yis/_/sdug bsngal zad pa thob par 'gyur/_/ji ltar brag gi ri bo dag_/rlung gis rab tu mi g.yos ltar/_/de bzhin dge slong 'dod chags dag_/zad pa kun tu rab mi g.yo/_/ji ltar brag gi ri bo dag_/rlung gis rab tu mi g.yos 
[\[246b\]]
[\[246b.1\]]ltar/_/de bzhin dge slong zhe sdang dag_/zad pa kun tu rab mi g.yo/_/ji ltar brag gi ri bo dag_/rlung gis rab tu mi g.yos ltar/_/de bzhin dge slong gti mug dag_/zad pa kun tu rab mi g.yo/_/ji ltar brag gi ri bo dag_/rlung gis rab tu mi g.yos ltar/_/de 
[\[246b.2\]]bzhin dge slong nga rgyal dag_/zad pa kun tu rab mi g.yo/_/ji ltar brag gi ri bo dag_/rlung gis rab tu mi g.yos ltar/_/de bzhin dge slong chags pa dag_/zad pa kun tu rab mi g.yo/_/ji ltar brag gi ri bo dag_/rlung gis rab tu mi g.yos ltar/_/de bzhin dge slong 
[\[246b.3\]]sred pa dag_/zad pa kun du rab mi g.yo/_/gang la kun du sogs med cing /_/gang la bdag gir byed med pa/_/gang dag med na'ang mi gdung ba/_/de ni dge slong zhes brjod do/_/re zhig gzhan la slong ba tsam/_/ji ga dge slong min pa snyam/_/grong ba'i chos ni 'dzin byed pa/_/ji ga 
[\[246b.4\]]dge slong min pa snyam/_/gang zhig dge dang sdig pa dag_/rab spangs tshangs par spyod ldan zhing /_/sde tshogs spangs nas spyod byed pa/_/de ni dge slong zhes brjod do/_/dge slong gang zhig byams gnas shing /_/sangs rgyas bstan la rab dang ba/_/des ni blta bas mi ngoms 
[\[246b.5\]]pa'i/_/zhi ba'i go 'phang thob par 'gyur/_/dge slong gang zhig byams gnas shing /_/sangs rgyas bstan la rab dang des/_/'du byed nyer zhi zhi ba yi/_/zhi ba'i go 'phang thob par 'gyur/_/dge slong gang zhig byams gnas shing /_/sangs rgyas bstan la rab dang ba/_/des 
[\[246b.6\]]ni kun sbyor kun zad pa/_/rim gyis mngon sum byed par 'gyur/_/dge slong gang zhig byams gnas shing /_/sangs rgyas bstan la rab dang bas/_/bdag nyid ngan 'gro las 'dren te/_/'dam rdzab las ni glang chen bzhin/_/dge slong gang zhig byams gnas shing /_/
[\[246b.7\]]sangs rgyas bstan la rab dang bas/_/sdig pa'i chos rnams sprug byed de/_/rlung gis ljon shing lo ma bzhin/_/dge slong gang zhig byams gnas shing /_/sangs rgyas bstan la rab dang bas/_/mya ngan 'das dang nye ba'i phyir/_/yongs su nyams 'gyur mi srid do/_/
[\[247a\]]
[\[247a.1\]]sems dga' yid ni bzang ba dang /_/dga' dang mi dga' zil gnon pa'i/_/dge slong dga' ba mang po yis/_/sdug bsngal zad pa thob par 'gyur/_/lus zhi ngag ni zhi ba dang /_/sems zhi legs par mnyam bzhag cing /_/'jig rten zang 
[\[247a.2\]]zing spangs pa yi/_/dge slong nyer zhi yin zhes brjod/_/ting 'dzin med la shes rab med/_/shes rab med la ting 'dzin med/_/shes rab ting 'dzin ldan pa de/_/dge slong yin zhes brjod par bya/_/de bas ting 'dzin shes rab la/_/mkhas pa rnams kyis 'jug bya 
[\[247a.3\]]ste/_/de bzhin shes rab dge slong de'i/_/dang por bya ba 'di yin no/_/chog shes dbang po bsdam bya zhing /_/so sor thar pas bsdam par bya/_/zas kyi tshod kyang shes par bya/_/bas mtha' dgon par gnas bya zhing /_/lhag pa'i sems la rnal 
[\[247a.4\]]'byor bya/_/'di ni sangs rgyas bstan pa yin/_/gang gi lus dang ngag dang ni/_/yid la nyes byas med gyur pa/_/de ni dge ba'i tshul khrims can/_/ngo tsha'i yid ldan dge slong yin/_/gang gis rdzogs pa'i byang chub kyi/_/phyogs kyi chos bdun legs 
[\[247a.5\]]bsgoms pa/_/de ni dge ba'i chos can de/_/mnyam bzhag dge slong yin zhes gsung /_/'di na gang zhig bdag nyid kyi/_/sdug bsngal zad pa rab shes la/_/dge zhing shes rab ldan pa de/_/zag med dge slong yin zhes gsung /_/zag pa zad pa ma thob na/_/tshul 
[\[247a.6\]]khrims brtul zhugs tsam dag gam/_/yang na thos pa mang po'am/_/dben pa dag tu gnas kyang rung /_/ting 'dzin thob par gyur kyang ngal/_/rdeng drod chod pa'i dge slong min/_/phung po la ni bdag zer ba'i/_/'jig rten 'di dag gdung ba skye/_/rdzogs pa'i byang 
[\[247a.7\]]chub bde ba ni/_/'phags pas bstan pa mngon du bya/_/ji lta ji ltar bsam byas pa/_/de lta de ltar gzhan du 'gyur/_/gzhan du 'gyur ba'i 'jig rten 'di/_/srid pa la chags srid la dga'/_/srid la mngon chags srid la dga'/_/srid pa nyid la mngon par dga'/_/dga' 
[\[247b\]]
[\[247b.1\]]bya gang yin de sdug bsngal/_/skyi g.ya' gang yin de bde bas/_/srid pa rab tu spang ba'i phyir/_/'di na tshangs par spyod pa ste/_/dge sbyong bram ze ji snyed pa/_/srid pas srid las nges 'byung zer/_/de dag thams cad srid pa las/_/nges 'byung min zhes brjod par bya/_/dge sbyong 
[\[247b.2\]]bram ze ji snyed pa/_/srid pas srid las nges 'byung zer/_/de dag thams cad srid pa las/_/rnam grol min zhes brjod par bya/_/len pa'i rkyen las sdug bsngal byung /_/sdug bsngal las ni len pa byung /_/len pa thams cad yongs zad na/_/sdug bsngal rab tu 'byung ba med/_/len pa 
[\[247b.3\]]thams cad na srid pa'i rnam pa ji snyed yod pa de dag thams cad ni mi rtag pa/_sdug bsngal ba/_yongs su 'gyur ba'i chos can yin no zhes de ltar de dag la yang dge ba'i shes rab kyis ji lta ba bzhin du mthong na/_srid pa'i sred pa rab tu spong bar 'gyur zhing /_srid pa med pas 
[\[247b.4\]]mngon par mi dga' bar 'gyur ro/_/de ltar mya ngan las 'das pa'i dge slong skyob pa ni gzhan du len pa med cing yang srid med par 'gyur te/_bdud zil gyis non pa dang /_g.yul las rgyal ba dang /_srid pa thams cad las rab tu 'das pa 'di lta bu 'di ni sdug bsngal 
[\[247b.5\]]gyi mtha' yin no/_/dge slong dngos po bcad pa dang /_/nye bar zhi zhing sems zhi ba/_/de ni yang srid med par 'gyur/_/skye ba'i 'khor ba rnam par spangs/_/dge slong dngos po bcad pa dang /_/nye bar zhi zhing sems zhi ba/_/de ni bdud kyi 'ching las grol/_/skye 
[\[247b.6\]]ba'i 'khor ba rnam par spangs/_/dge slong dngos po bcad pa dang /_/sems ni zag pa med gyur pa/_/de ni yang srid med pa ste/_/skye ba'i 'khor ba rnam par spangs/_/dge slong dngos po bcad pa dang /_/sems ni zag pa med gyur pa/_/de ni bdud 
[\[247b.7\]]kyi 'ching las grol/_/skye ba'i 'khor ba rnam par spangs/_/dge slong dngos po bcad pa dang /_/srid pa'i sred pa gtubs gyur pa/_/de ni yang srid med par 'gyur/_/skye ba'i 'khor ba rnam par spangs/_/dge slong dngos po bcad pa dang /_/
[\[248a\]]
[\[248a.1\]]srid pa'i sred pa bcad gyur pa/_/de ni bdud kyi 'ching las grol/_/skye ba'i 'khor ba rnam par spangs/_/gang zhig 'dam rdzab legs rgal cing /_/grong gi tsher ma dkrugs pa dang /_/'dod chags zad pa rjes thob pa/_/
[\[248a.2\]]de ni dge slong yin zhes brjod/_/gang zhig 'dam rdzab legs rgal cing /_/grong gi tsher ma dkrugs pa dang /_/zhe sdang zad pa rjes thob pa/_/de ni dge slong yin zhes brjod/_/gang zhig 'dam rdzab legs rgal cing /_/grong gi tsher ma 
[\[248a.3\]]dkrugs pa dang /_/gti mug zad pa rjes thob pa/_/de ni dge slong yin zhes brjod/_/gang zhig 'dam rdzab legs rgal cing /_/grong gi tsher ma dkrugs pa dang /_/nga rgyal zad pa rjes thob pa/_/de ni dge slong yin zhes brjod/_/gang 
[\[248a.4\]]zhig 'dam rdzab legs rgal cing /_/grong gi tsher ma dkrugs pa dang /_/chags pa zad pa rjes thob pa/_/de ni dge slong yin zhes brjod/_/gang zhig 'dam rdzab legs rgal cing /_/grong gi tsher ma dkrugs pa dang /_/sred pa zad pa rjes 
[\[248a.5\]]thob pa/_/de ni dge slong yin zhes brjod/_/gang zhig gshe ba dang ni gsod pa dang /_/'ching dang grong gi tsher ma thul ba dang /_/gang zhig ri bo bzhin gnas mi bkri zhing /_/sdug bdes mi g.yo de ni dge slong yin/_/skur pa mi 'debs sgro 
[\[248a.6\]]'dogs mi byed cing /_/'jig rten 'di kun [{]brdzun [,]rdzun [}]rtogs dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/sbrul gyis dug btang ba la sman bzhin du/_/'dod chags langs pa 'dul ba'i 
[\[248a.7\]]dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/sbrul gyis dug btang ba la sman bzhin du/_/zhe sdang langs pa 'dul ba'i dge slong gang /_/de ni pha rol min pa'i pha rol po/_/spong ste 
[\[248b\]]
[\[248b.1\]]sbrul rgas pags rnying rje ba bzhin/_/sbrul gyis dug btang ba la sman bzhin du/_/gti mug langs pa 'dul ba'i dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/sbrul gyis dug btang ba la sman 
[\[248b.2\]]bzhin du/_/nga rgyal langs pa 'dul ba'i dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/sbrul gyis dug btang ba la sman bzhin du/_/chags pa langs pa 'dul ba'i dge slong gang /_/de ni pha rol 
[\[248b.3\]]min pa'i pha rol po/_/spong ste sbrul rgas pags rnying rje ba bzhin/_/sbrul gyis dug btang ba la sman bzhin du/_/khro ba langs pa 'dul ba'i dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/sbrul 
[\[248b.4\]]gyis dug btang ba la sman bzhin du/_/sred pa langs pa 'dul ba'i dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/mthu chung 'dam bu'i rags la klung chen ltar/_/'dod chags ma lus drungs 'byin 
[\[248b.5\]]dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/mthu chung 'dam bu'i rags la klung chen ltar/_/zhe sdang ma lus drungs 'byin dge slong gang /_/de ni pha rol min pa'i pha rol po/_/spong ste sbrul 
[\[248b.6\]]rgas pags rnying rje ba bzhin/_/mthu chung 'dam bu'i rags la klung chen ltar/_/gti mug ma lus drungs 'byin dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/mthu chung 'dam bu'i rags la klung 
[\[248b.7\]]chen ltar/_/nga rgyal ma lus drungs 'byin dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/mthu chung 'dam bu'i rags la klung chen ltar/_/chags pa ma lus drungs 'byin dge slong gang /_/de ni pha rol 
[\[249a\]]
[\[249a.1\]]min pa'i pha rol po/_/spong ste sbrul rgas pags rnying rje ba bzhin/_/mthu chung 'dam bu'i rags la klung chen ltar/_/sred pa ma lus drungs 'byin dge slong gang /_/de ni pha rol min pa'i pha rol po/_/spong ste sbrul rgas 
[\[249a.2\]]pags rnying rje ba bzhin/_/'dod pa'i yon tan thams cad spong byed cing /_/'dod sbyor 'ching ba rnam bsal dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/sgrib pa thams cad spangs shing 
[\[249a.3\]]sdig med pa/_/yid gnyis zug rngu bcad pa'i dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/rtog pa rnam bsal nang gi ma lus la/_/rnam par rtog pa med pa'i dge slong gang /_/
[\[249a.4\]]de ni pha rol min pa'i pha rol po/_/spong ste sbrul rgas pags rnying rje ba bzhin/_/nags sbyor byed pa 'ga' med mi dge ba'i/_/rtsa ba legs par drungs phyung dge slong gang /_/de ni pha rol min pa'i pha rol po/_/spong ste sbrul rgas pags rnying rje 
[\[249a.5\]]ba bzhin/_/rims nad bcas pa 'ga' med mi dge ba'i/_/rtsa ba legs par drungs phyung dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/bag la nyal ba 'ga' med mi dge ba'i/_/rtsa ba legs 
[\[249a.6\]]par drungs phyung dge slong gang /_/de ni pha rol min pa'i pha rol po/_/spong ste sbrul rgas pags rnying rje ba bzhin/_/khrims ldan gang yin dge slong de/_/stong nyid gang ldan bsam gtan de/_/rtag tu byed gang rnal 'byor de/_/mya ngan 'das 
[\[249a.7\]]gang bde ba de/_/dge slong dga' dang mi dgas mi brjod cing /_/bas mtha'i gnas mal dag tu sten pa dang /_/de ni bag yod gnas shing sred pa yi/_/'dod chags phra rgyas legs par 'byin par byed/_/dge slong gi tshoms te sum cu 
[\[249b\]]
[\[249b.1\]]gnyis pa'o//_//gang zhig brgyan kyang chos spyod dul ba dang /_/zhi zhing yang dag sdom la tshangs par spyod/_/'byung po kun la chad pas mi gcod de/_/bram ze dge sbyong de yin dge slong de/_/gcer bur spyod pas ma yin ral pas 
[\[249b.2\]]ma yin rdzab kyis min/_/kha zas mi za ba yis ma yin thang la nyal ba 'am/_/rdul dang dri mas ma yin cog pur 'dug la 'bad pa yis/_/mi rnams dag par mi 'gyur som nyi rnams las rgal mi 'gyur/_/dge sbyong bram ze gang yang rung /_/de dag nyid 
[\[249b.3\]]la chags byed pa/_/zag pa zad pa ma thob par/_/bar ma dor ni rnam par nyams/_/dge sbyong bram ze gang yang rung /_/de dag nyid la chags byed pa/_/tshor ba zad pa ma thob par/_/bar ma dor ni rnam par nyams/_/dge sbyong bram ze gang yang rung /_/de dag nyid la chags byed 
[\[249b.4\]]cing /_/byis pa mtha' gcig la lta ba/_/bar ma dor ni rnam par nyams/_/dge sbyong bram ze gang yang rung /_/de dag nyid la chags byed pa/_/byis pa'i skye bo blo ngan rnams/_/bar ma dor ni rnam par nyams/_/dge sbyong bram ze gang yang rung /_/de dag nyid la chags 
[\[249b.5\]]byed pa/_/go 'phang dam pa ma thob par/_/bar ma dor ni rnam par nyams/_/blo ngan khyod kyi ral pa ci/_/khyod kyi g.yang gzhi gyon pa ci/_/khyod nang thibs por 'dug bzhin du/_/phyi rol legs par byi dor byed/_/blo ngan khyod kyi ral pa ci/_/khyod kyi g.yang gzhi gyon pa ci/_/
[\[249b.6\]]khyod nang dri ma ldan bzhin du/_/phyi rol legs par byi dor byed/_/rigs kyis bram zer 'gyur ma yin/_/ral pas ma yin rus kyis min/_/gang zhig bden pa'i chos ldan pa/_/gtsang ma de yin bram ze yin/_/rigs kyis bram zer 'gyur ma yin/_/ral 
[\[249b.7\]]pas ma yin rus kyis min/_/gang zhig sdig pa che chung rnams/_/thams cad spong bar byed pa dag_/sdig pa rnams ni spangs phyir de/_/bram ze yin zhes nges par brjod/_/mgo bo bregs tsam dge sbyong min/_/oM zhes zer ba bram ze min/_/gang zhig 
[\[250a\]]
[\[250a.1\]]dge ba'i chos ldan pa/_/gtsang ma de yin bram ze de/_/mgo bo bregs tsam dge sbyong min/_/oM zhes zer ba bram ze min/_/gang zhig sdig pa che chung rnams/_/thams cad spong bar byed pa dag_/sdig pa rnams ni spangs phyir de/_/dge sbyong bram ze de yin no/_/
[\[250a.2\]]skye bo phal cher 'dir 'khru ba/_/chu yis dag par mi 'gyur te/_/gang zhig sdig pa che chung rnams/_/thams cad spong bar byed pa dag_/sdig pa rnams ni spangs phyir de/_/dge sbyong bram ze de yin no/_/gang zhig sdig chos rab spangs shing /_/rtag tu dran ldan spyod byed pa/_/
[\[250a.3\]]kun sbyor zad pa'i sangs rgyas de/_/'jig rten dag na bram ze yin/_/bram ze gang zhig sdig pa'i chos spangs shing /_/bdag nyid tshul 'chos med cing rnyog med gnas/_/rig byed mthar phyin tshangs par spyod pa spyad/_/dus su smra byed de ni tshangs pa smra/_/gang zhig sgyu 
[\[250a.4\]]la mi gnas nga rgyal med/_/gang zhig chags med bdag med re ba med/_/'khrug bcom bdag nyid mya ngan 'das phyogs de/_/bram ze dge sbyong de yin dge slong de/_/gang zhig ma yi mngal skyes nas/_/gal te 'dzin pa dang bcas na/_/de ming bu zhes smra bar bstan/_/
[\[250a.5\]]bram ze yin par nga mi smra/_/yongs su 'dzin med len med de/_/bram ze yin par ngas gsungs so/_/gang zhig lus dang ngag dang ni/_/yid kyis nyes byas mi byed cing /_/gang zhig gnas gsum legs bsdams te/_/bram ze yin par ngas gsungs so/_/gang gi 
[\[250a.6\]]tshig ngag mi rtsub cing /_/go byed yid 'ong smra ba dang /_/gang gis nyon mongs mi skyed de/_/bram ze yin par ngas gsungs so/_/gang zhig gsod 'ching gshe ba dang /_/sdang ba'i mi la bzod byed de/_/bzod pa'i brtul zhugs stobs tshogs can/_/bram ze 
[\[250a.7\]]yin par ngas gsungs so/_/khro ba med cing tshul khrims can/_/brtul zhugs ldan zhing sems khral med/_/dul zhing lus mthar gnas pa de/_/bram ze yin par ngas gsungs so/_/gang zhig rab byung khyim pa dang /_/de bzhin gnyis kar mi 'dre zhing /_/
[\[250b\]]
[\[250b.1\]]'dod chung khyim nas ma byung de/_/bram ze yin par ngas gsungs so/_/ma 'ongs pa la mngon mi dga'/_/'das pa rnams la gdung med pa/_/'khrig pa'i sbyor bral g.yul rgyal de/_/bram ze yin par ngas gsungs so/_/ma 'ongs pa la mngon mi dga'/_/
[\[250b.2\]]'das la gdung med rdul bral zhing /_/zhi ba mya ngan med pa de/_/bram ze yin par ngas gsungs so/_/gang zhig 'dod chung gzhan mi gso/_/dul zhing snying por rab gnas la/_/zag zad skyon rnams bsal ba de/_/bram ze yin par ngas gsungs so/_/
[\[250b.3\]]gang zhig pha rol tshu rol dang /_/pha rol tshu rol gnyis med cing /_/chos rnams kun gyi mthar phyin te/_/bram ze yin par ngas gsungs so/_/gang zhig pha rol tshu rol dang /_/pha rol tshu rol gnyis med cing /_/gang zhig gnas gsum ma chags de/_/
[\[250b.4\]]bram ze yin par ngas gsungs so/_/gang zhig thung dang ring ba dang /_/phra sbom dge dang mi dge dang /_/'jig rten cung zad mi len de/_/bram ze yin par ngas gsungs so/_/gang zhig 'di nyid rab shes shing /_/rang gi sdug bsngal zad pa dang /_/'dod 
[\[250b.5\]]chags bral zhing mi ldan de/_/bram ze yin par ngas gsungs so/_/gang zhig dge dang sdig pa dang /_/gnyi ga yis kyang mi gos pa/_/gos med rdul bral zhi ba de/_/bram ze yin par ngas gsungs so/_/gang zhig dge dang sdig pa'i las/_/chags 
[\[250b.6\]]gang yin de rab 'das shing /_/chags las rab 'das rnam grol de/_/bram ze yin par ngas gsungs so/_/gang zhig sngon dang phyi ma dang /_/dbus kyang yod pa ma yin pa/_/rdul bral 'ching ba las grol de/_/bram ze yin par ngas gsungs so/_/pad 
[\[250b.7\]]ma'i 'dab la chu ltar dang /_/smyung bu'i rtse la yungs kar ltar/_/gang zhig sdig la mi gnas de/_/bram ze yin par ngas gsungs so/_/pad ma'i 'dab la chu ltar dang /_/smyung bu'i rtse la yungs kar ltar/_/gang zhig 'dod la mi gnas de/_/bram ze yin par ngas gsungs so/_/
[\[251a\]]
[\[251a.1\]]pad ma'i 'dab la chu ltar dang /_/smyung bu'i rtse la yungs kar ltar/_/srid la dga' ba yongs spangs de/_/bram ze yin par ngas gsungs so/_/zla ba dag cing dri med la/_/skyon bral rab tu dang ba ltar/_/gang zhig sdig pas mi gos de/_/bram ze yin par ngas gsungs so/_/zla ba dag 
[\[251a.2\]]cing dri med la/_/skyon bral rab tu dang ba ltar/_/gang zhig 'dod pas mi gos de/_/bram ze yin par ngas gsungs so/_/zla ba dag cing dri med la/_/skyon bral rab tu dang ba ltar/_/srid la dga' ba yongs spangs de/_/bram ze yin par ngas gsungs so/_/'dam rdzab kyis ni mkha' ltar dang /_/rdul gyis zla 
[\[251a.3\]]ba ji lta bar/_/gang zhig sdig pas mi gos de/_/bram ze yin par ngas gsungs so/_/'dam rdzab kyis ni mkha' ltar dang /_/rdul gyis zla ba ji lta bar/_/gang zhig 'dod pas mi gos de/_/bram ze yin par ngas gsungs so/_/'dam rdzab kyis ni mkha' ltar dang /_/rdul gyis zla ba ji lta bar/_/
[\[251a.4\]]srid la dga' ba yongs spangs de/_/bram ze yin par ngas gsungs so/_/gang zhig 'dug nas rdul bral ba/_/sems shing zag zad bya ba byas/_/dul zhing lus mthar gnas pa de/_/bram ze yin par ngas gsungs so/_/shes rab zab cing yid gzhungs la/_/lam dang lam min rnams 
[\[251a.5\]]la mkhas/_/gang zhig don mchog rjes thob de/_/bram ze yin par ngas gsungs so/_/mi ni gang yang rung ba dag_/slongs mo tsam gyis 'tsho ba dang /_/bdag med su la'ang gnod mi byed/_/brtan ldan tshangs par spyod pa can/_/kun shes spyad phyir chos ston de/_/bram ze yin 
[\[251a.6\]]par ngas gsungs so/_/gang zhig 'dod pa legs spangs shing /_/khyim med par ni rab byung ste/_/'dod pa'i zag pa yongs zad de/_/bram ze yin par ngas gsungs so/_/'gro ba dang ni gnas pa yi/_/'byung po chad pas mi gcod cing /_/gsod med gsod du mi 'jug de/_/
[\[251a.7\]]bram ze yin par ngas gsungs so/_/gang zhig mi 'thun 'thun byed cing /_/chad pas gcod pa dang du len/_/'byung po rnams la brtse phan de/_/bram ze yin par ngas gsungs so/_/smyung bu'i rtse la yungs kar ltar/_/gang zhig 'dod chags zhe sdang dang /_/nga rgyal 'chab pa 
[\[251b\]]
[\[251b.1\]]'joms pa de/_/bram ze yin par ngas gsungs so/_/gang zhig sred pa'i rdzong 'di dang /_/'khor ba'i klung las rab rgal cing /_/brgal nas pha rol 'gro bar sems/_/yid nyid kyis ni mi bkri zhing /_/gang zhig len pa las log de/_/bram ze yin par ngas 
[\[251b.2\]]gsungs so/_/gang zhig 'jig rten 'di dang ni/_/pha rol na yang sred med cing /_/srid pa'i sred pa yongs zad de/_/bram ze yin par ngas gsungs so/_/gang zhig 'jig rten 'di dang ni/_/pha rol la yangs chags med cing /_/chags med rnam par bral 
[\[251b.3\]]ba de/_/bram ze yin par ngas gsungs so/_/dga' dang mi dga' spangs pa dang /_/bsil bar gyur cing zag pa med/_/'jig rten kun zil gnon brtan de/_/bram ze yin par ngas gsungs so/_/mi yi sbyor ba spangs nas su/_/lha yi sbyor ba rab 'das 
[\[251b.4\]]shing /_/sbyor ba kun dang rnam bral de/_/bram ze yin par ngas gsungs so/_/gang zhig lha dang dri za dang /_/mi yi 'gro ba mi shes shing /_/zhi ba 'gro ba mi shes de/_/bram ze yin par ngas gsungs so/_/gang gis chos rnams mi shes pa'am/_/ma mthong ba 
[\[251b.5\]]ni med gyur la/_/shes bya mtha' yas lta ba de/_/bram ze yin par ngas gsungs so/_/gang gis sngon gyi gnas rtogs shing /_/mtho ris ngan song mthong ba dang /_/de nas skye ba zad thob pa'i/_/thub pa mngon shes la brtson pa/_/sdug bsngal tha mar rab shes de/_/bram 
[\[251b.6\]]ze yin par ngas gsungs so/_/sems kyi rnam grol shes pa dang /_/'dod chags kun las grol ba dang /_/rig pa gsum dang ldan pa de/_/bram ze yin par ngas gsungs so/_/gang gis sems can 'chi 'pho dang /_/skye ba thams cad rtogs gyur pa/_/thogs 
[\[251b.7\]]med spyan ldan sangs rgyas de/_/bram ze yin par ngas gsungs so/_/gang zhig kun sbyor kun 'das shing /_/yongs su gdung ba med pa dang /_/dga' med dran ldan ston pa de/_/bram ze yin par ngas gsungs so/_/thub pa rnam rgyal drang srong che/_/khyu mchog 
[\[252a\]]
[\[252a.1\]]rab mchog glang po che/_/bkrir med khrus byas sangs rgyas de/_/bram ze yin par ngas gsungs so/_/gang zhig srid 'das kun zil gnon/_/chu bo las rgal rnam par 'dren/_/rnam grol pha rol phyin pa de/_/bram ze yin par ngas gsungs so/_/sdig 
[\[252a.2\]]can rnam par mi sems shing /_/mi sgom smra bar mi byed par/_/'dug nas rdul bral sems pa de/_/bram ze yin par ngas gsungs so/_/gang zhig phyag dar khrod 'chang zhing /_/ngo tsha shes shing 'dod mi lta/_/shing drung dag tu gnas pa de/_/bram ze yin par ngas gsungs 
[\[252a.3\]]so/_/gang zhig sdug bsngal kun spangs phyir/_/zhi ba 'phags lam yan lag brgyad/_/drang po sgom par byed pa de/_/bram ze yin par ngas gsungs so/_/gang la [{]chung zad [,]cung zad [}]gnas med cing /_/'du shes yid gnyis zug rngu med/_/'chi med go 'phang thob pa de/_/bram 
[\[252a.4\]]ze yin par ngas gsungs so/_/gang zhig lus med phug na gnas/_/gcig pu rgyu zhing ring du 'gro/_/gdul bar dka' ba'i sems 'dul de/_/bram ze yin par ngas gsungs so/_/gang zhig gzugs med bltar med mtha' yas la/_/shin tu bltar med phra zhing gzhi mngon rtogs/_/rtag dran 
[\[252a.5\]]kun sbyor zad rgyu sangs rgyas pa/_/'jig rten 'di na de ni bram ze yin/_/gang gis sog mig 'ching gtubs te/_/chings ma rgyang thag bcad nas su/_/yongs su gdung spangs sangs rgyas de/_/bram ze yin par ngas gsungs so/_/gang gis rnyed 'dod sdig can dang /_/sog mig 
[\[252a.6\]]chings ma gtubs gyur cing /_/sred pa rtsar bcas drungs phyung de/_/bram ze yin par ngas gsungs so/_/brtson pas chu bo'i rgyun bcad cing /_/'dod pa thams cad rab bcom dang /_/'du byed rnams kyi zad shes pa/_/sdig med gang yin bram ze yin/_/
[\[252a.7\]]pha dang ma ni bsad byas shing /_/rgyal po gtsang sbra byed gnyis dang /_/yul 'khor 'khor dang bcas bcom pa/_/sdig med gang yin bram ze yin/_/pha dang ma ni bsad byas shing /_/rgyal po gtsang sbra can gnyis dang /_/mi bzad pa yi stag bsad pa/_/sdig med gang yin 
[\[252b\]]
[\[252b.1\]]bram ze yin/_/gang zhig bram ze rdeg pa blun/_/skrod par byed pa de ngan pas/_/bram ze rnams la brdeg mi bya/_/bram ze bskrad par mi bya'o/_/gang zhig chos rnams rnam shes na/_/rgan nam yang na gzhon yang rung /_/de la bkur zhing phyag bya ste/_/bram ze gtsang 
[\[252b.2\]]mas me bzhin no/_/gang zhig chos rnams rnam shes na/_/rgan nam yang na gzhon yang rung /_/de la bkur zhing bsnyen bkur te/_/bram ze gtsang mas me bzhin no/_/gang zhig rdzogs pa'i sangs rgyas kyis/_/bstan pa'i chos rnams rnam shes na/_/de 
[\[252b.3\]]la bkur zhing phyag bya ste/_/bram ze gtsang mas me bzhin no/_/gang zhig rdzogs pa'i sangs rgyas kyis/_/bstan pa'i chos rnams rnam shes na/_/de la bkur zhing bsnyen bkur te/_/bram ze gtsang mas me bzhin no/_/gang tshe bram ze chos 
[\[252b.4\]]rnams kyi/_/pha rol phyin par gyur pa na/_/de tshe sha za ba ku la/_/gcig po las kyang shin tu 'das/_/gang tshe bram ze chos rnams kyi/_/pha rol phyin par gyur pa na/_/de tshe des mthong tshor ba rnams/_/thams cad nub pa nyid du 'gyur/_/gang tshe 
[\[252b.5\]]bram ze chos rnams kyi/_/pha rol phyin par gyur pa na/_/de tshe de yis mthong bas na/_/rkyen rnams thams cad nub par gyur/_/gang tshe bram ze chos rnams kyi/_/pha rol phyin par gyur pa na/_/de tshe de yis mthong bas na/_/kun sbyor thams 
[\[252b.6\]]cad nub par gyur/_/gang tshe bram ze chos rnams kyi/_/pha rol phyin par gyur pa na/_/de tshe skye dang rga ba dang /_/'chi ba rnams las shin tu 'das/_/nyin mo nyi ma gsal bar byed/_/mtshan mo zla ba snang ba ltar/_/rgyal rigs go chas chas pa 
[\[252b.7\]]gsal/_/bram ze sems par byed na gsal/_/nyin mo nyi ma gsal bar byed/_/mtshan mo zla ba snang byed ltar/_/rtag tu sangs rgyas gzi brjid can/_/nyin dang mtshan du gsal bar byed/_/ji ltar mi sdug pa las yid ldog pa/_/de 'dra 
[\[253a\]]
[\[253a.1\]]bram ze rnams la cung zad med/_/ji lta ji ltar de yi yid ldog pa/_/de lta de ltar kun rdzob bden par zad/_/gang tshe bram ze brtson pas sems pa na/_/gang gis chos rnams rgyur bcas rab shes pa/_/chos 'di rnams las rab tu 'byung 
[\[253a.2\]]'gyur te/_/de tshe de yi som nyi ma lus spong /_/gang tshe bram ze brtson pas sems pa na/_/gang gis sdug bsngal rgyur bcas rab shes pa/_/chos 'di rnams las rab tu 'byung 'gyur te/_/de tshe de yi som nyi ma lus spong /_/gang tshe bram ze brtson pas sems pa na/_/gang gis tshor ba zad pa 
[\[253a.3\]]'thob 'gyur ba/_/chos 'di rnams las rab tu 'byung 'gyur te/_/de tshe de yi som nyi ma lus spong /_/gang tshe bram ze brtson pas 'bad pa na/_/gang gis rkyen rnams zad pa 'thob 'gyur ba/_/chos 'di rnams las rab tu 'byung 'gyur te/_/de tshe de yi som nyi ma lus spong /_/gang tshe bram ze brtson pas 
[\[253a.4\]]sems pa na/_/gang gis zag pa zad pa 'thob 'gyur ba/_/chos 'di rnams las rab tu 'byung 'gyur te/_/de tshe de yi som nyi ma lus spong /_/gang tshe bram ze brtson pas sems pa na/_/ji ltar mkha' la nyi ma shar ba ltar/_/'jig rten thams cad snang byed 'dug 'gyur ba/_/chos 'di rnams las rab 
[\[253a.5\]]tu 'byung bar 'gyur/_/gang tshe bram ze brtson pas sems pa na/_/blo yis kun sbyor rnams las rab grol te/_/bdud sde rnam par bsal nas 'dug 'gyur ba/_/chos 'di rnams las rab tu 'byung bar 'gyur/_/bram ze'i tshoms te sum cu rtsa gsum pa'o//_//sdom la//_
[\[253a.6\]]de bzhin gshegs dang thos dang bdag_/bsgre dang mdza' bshes lnga pa'o/_/mya ngan 'das dang mthong ba dang /_/sdig dang phrugs dang bde ba dang /_/sems dang dge slong tshoms dag dang /_/bram ze yang ni tha ma yin/_/ched du brjod pa'i tshoms 
[\[253a.7\]]dgra bcom pa chos skyob kyis bsdus pa rdzogs so//_//rgya gar gyi mkhan po bid+yA pra b+ha ka ra dang /_lo ts+tsha ba ban de rin chen mchog gis bsgyur/_zhu chen gyi lo ts+tsha ba ban de dpal brtsegs kyis zhus nas gtan la phab pa//_//_
[\[253b\]]
[\[253b.1\]{D327}]@#/_/rgya gar skad du/_Ar+ya sat+pu ru Sha sU tra/_/bod skad du/_'phags pa skyes bu dam pa'i mdo/_'phags pa 'jam dpal gzhon nur gyur pa la phyag 'tshal lo/_/'di skad bdag gis thos pa dus gcig na/_bcom ldan 'das 
[\[253b.2\]]mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de nas bcom ldan 'das kyis dge slong rnams la bka' stsal pa/_dge slong dag lnga po 'di dag ni skyes bu dam pa'i sbyin pa dag yin te/_lnga gang zhe na/_dge slong dag 
[\[253b.3\]]skyes bu dam pa ni dad pas sbyin pa sbyin par byed pa yin/_gus par byas te rang gi lag pa nas dang /_dus su gzhan dag la mi gnod par sbyin pa sbyin par byed pa yin no/_/dge slong dag dad pas sbyin pa byin pa'i 'bras bu rnam par smin pa 'dod par bya ba 
[\[253b.4\]]gang zhe na/_dad pas sbyin pa byin pas phyug por 'gyur ba yin/_nor mang ba dang /_longs spyod che ba yin/_nor gyi yo byad mang ba yin/_bdag dbang ba'i slong che ba yin/_nor dang /_'bru dang /_dbyig dang /_gser dang /_mdzod dang /_bang ba'i tshogs mang ba yin/_bran dang /_bran mo dang /_las byed 
[\[253b.5\]]pa dang /_zho shas 'tsho ba mang ba yin/_mdza' bo dang /_blon po dang /_nye du dang /_snag gi gnyen mtshams mang ba yin te/_dge slong dag dad pas sbyin pa byin pa'i 'bras bu rnam par smin pa de lta bu 'dod par bya'o/_/dge slong dag gus par byas te/_sbyin pa byin pa'i 
[\[253b.6\]]'bras bu rnam par smin pa 'dod par bya ba gang zhe na/_gus par byas te sbyin pa byin pas phyug por 'gyur ba yin/_mdza' bo dang /_blon po dang /_nye du dang /_snag gi gnyen mtshams mang ba yin pa'i bar snga ma bzhin no/_/bu dang /_chung ma dag dang /_bran 
[\[253b.7\]]dang /_bran mo dang las byed pa dang /_zho shas 'tsho ba dang /_mdza' bo dang /_blon po dang /_nye du dang /_snag gi gnyen mtshams dag gis kyang gus par byas par 'gyur ba yin te/_dge slong dag gus par byas te sbyin pa byin pa'i 'bras bu rnam par smin pa 
[\[254a\]]
[\[254a.1\]]de lta bu 'dod par bya'o/_/dge slong dag rang gi lag pa nas sbyin pa byin pa'i 'bras bu rnam par smin pa 'dod par bya ba gang zhe na/_rang gi lag pa nas sbyin pa byin pas phyug por gyur pa nas/_mdza' bo dang /_blon po dang /_nye du dang /_snag gi gnyen 
[\[254a.2\]]mtshams mang ba yin pa'i bar snga ma bzhin no/_/de'i khyim gyi longs spyod rgya chen po dag la yang sems 'jug pa yin/_zas kyi longs spyod rgya chen po dag dang /_theg pa'i longs spyod rgya chen po dag dang /_gos kyi longs spyod rgya chen po dag dang /_mal cha'i longs spyod rgya chen 
[\[254a.3\]]po dag dang /_gzugs dang /_sgra dang /_dri dang /_ro dang /_reg bya rgya chen po dag la yang sems 'jug pa yin te/_/dge slong dag rang gi lag pa nas sbyin pa byin pa'i 'bras bu rnam par smin pa de lta bu 'dod par bya'o/_/dge slong dag dus su sbyin pa byin pa'i 'bras bu rnam 
[\[254a.4\]]par smin pa 'dod par bya ba gang zhe na/_dus su sbyin pa byin pas phyug por 'gyur ba yin pa nas/_mdza' bo dang /_blon po dang /_nye du dang /_snag gi gnyen mtshams mang po'i bar snga ma bzhin no/_/de'i nor dag kyang dus su thob pa dang /_mang zhing 'thun pa mngon du 'byung 
[\[254a.5\]]ba yin te/_dge slong dag dus su sbyin pa byin pa'i 'bras bu rnam par smin pa de lta bu 'dod par bya'o/_/dge slong dag gzhan la mi gnod par sbyin pa byin pa'i 'bras bu rnam par smin pa 'dod par bya ba gang zhe na/_gzhan la mi gnod par sbyin pa byin pas phyug por 'gyur ba yin pa 
[\[254a.6\]]nas/_mdza' bo dang /_blon po dang /_nye du dang /_snag gi gnyen mtshams mang ba'i bar snga ma bzhin no/_/de'i longs spyod gang dag brtson 'grus brtsams pas thob pa lags/_mthus bsgrubs pa rngul zhing dri ma chags chags su bsgrubs pa/_chos dang ldan pa chos 
[\[254a.7\]]kyis thob pa de dag la yang rgyal po'am/_rkun po'am/_me'am/_chu'am/_mi mdza' ba bgo skal la spyod pa 'am/_gang las kyang bar chad mi 'byung ba yin te/_gzhan la mi gnod par sbyin pa byin pa'i 'bras bu rnam par smin pa 'di la 'dod par bya'o/_/bcom ldan 
[\[254b\]]
[\[254b.1\]]'das kyis de skad ces bka' stsal te/_/bde bar gshegs pas de skad ces gsungs nas 'di ltar ston pas gzhan yang 'di skad ces bka' stsal to/_/dad cing gus par byas te rang gi lag pa nas/_/dus su gnod pa med par mkhas pa sbyin pa byed/_/sbyin pa rgya che ba 
[\[254b.2\]]dang chen po 'dir byin nas/_/kun bged byed pa de ni bzang 'gror 'gro ba yin/_/bcom ldan 'das kyis de skad ces bka' stsal nas dge slong de dag yi rangs te/_bcom ldan 'das kyis gsungs pa la mngon par bstod do/_/'phags pa skyes bu dam pa'i mdo rdzogs 
[\[254b.3\]]so//_//rgya gar gyi mkhan po d+harmA ka ra dang /_lo ts+tsha ba ban de bzang skyong gis bsgyur/_ban de dpal brtsegs kyis zhu chen bgyis//[ {D328}]@#/_/rgya gar skad du/_nan+da pra bra dz+yA sU tra/_bod skad du/_dga' 
[\[254b.4\]]bo rab tu byung ba'i mdo/_thams cad mkhyen pa la phyag 'tshal lo/_/'di skad bdag gis thos pa'i dus gcig na/_bcom ldan 'das ser skya'i gnas kyi n+ya gro d+ha'i kun dga'i ra ba na bzhugs so/_/de nas bcom ldan 'das snga dro chos gos dang sham thabs mnabs 
[\[254b.5\]]te/_lhung bzed bsnams nas phyi bzhin 'brang ba'i dge sbyong tshe dang ldan pa kun dga' bo dang /_ser skya'i gnas su bsod snyoms la gshegs so/_/de nas bcom ldan 'das rigs kyi bu dga' bo'i khyim ga la ba der gshegs pa dang /_rigs kyi bu dga' bos bcom 
[\[254b.6\]]ldan 'das rgyang ring po nas gshegs pa mthong ngo /_/mthong nas kyang rings pa rings par bcom ldan 'das kyi ched du gdan bshams nas 'di skad ces gsol to/_/bcom ldan 'das tshur gshegs/_bcom ldan 'das gshegs pa legs so/_/bcom ldan 'das 
[\[254b.7\]]gdan bshams pa la bzhugs su gsol/_bcom ldan 'das bzhugs so/_/de nas rigs kyi bu dga' bos bcom ldan 'das kyi zhabs gnyis la phyag 'tshal te/_bcom ldan 'das kyi spyan sngar 'dug go/_/de nas bcom ldan 'das kyis rigs kyi bu dga' 
[\[255a\]]
[\[255a.1\]]bo la 'di skad ces bka' stsal to/_/dga' bo ci'i phyir rab tu mi 'byung /_dga' bos gsol pa/_bcom ldan 'das rab tu 'byung ba zhes bya ba'i tshig gi don ci lags/_bcom ldan 'das kyis bka' stsal pa/_sdig pa thams cad yongs su spong ba yin 
[\[255a.2\]]no/_/'dod chags dang /_zhe sdang dang /_gti mug rab tu sel ba yin no/_/'thab pa dang /_thab mo dang /_mtshang 'dru ba dang /_rtsod pa dang /_'gyed pa dang /_sgyu dang /_g.yo'i mun pas bsdus pa'i dri ma thams cad 'khru ba yin no/_/lo tog thams cad kyi sa gzhi lta 
[\[255a.3\]]bur yon tan thams cad kyi gzhi yin no/_/rin po che thams cad kyi 'byung gnas yin no/_/bde ba thams cad kyi yid bzhin gyi nor bu yin no/_/yon tan thams cad kyi go 'phang gi gnas yin no/_/sems can thams cad dbugs 'byin pa yin no/_/'byung po thams 
[\[255a.4\]]cad kyi yid brtan pa yin no/_/srog chags thams cad la mi 'jigs pa sbyin pa yin no/_/sems can dbul po thams cad kyi bum pa bzang po yin no/_/skyabs med pa rnams kyi dpung gnyen yin no/_/kun du tshol bas phongs pa dang sdug bsngal gyis nyam thag pa 
[\[255a.5\]]rnams kyi bsti sa yin no/_/sangs rgyas thams cad kyi ma 'dres pa yin no/_/sems can thams cad kyis mchod par bya ba yin no/_/mkhas pa rnams kyis bsngags pa yin no/_/thar par 'gro ba rnams kyi lam yin no/_/sems can dag pa rnams kyi bsnyen par 
[\[255a.6\]]bya ba yin no/_/snod du gyur pa rnams kyis bsten par bya ba yin no/_/ngan song gi sgo gcod pa yin no/_/mtho ris dang thar pa'i sgo 'byed pa yin no/_/lha'i 'gro ba rnams kun du 'gengs pa yin no/_/sdug bsngal thams cad kun du gcod pa yin no/_/sred 
[\[255a.7\]]pa'i 'ching bas bcings pa rnams rnam par grol bar byed pa yin te/_dga' bo de ni rab tu byung ba zhes bya'o/_/yang dag pa'i lta ba'i khyim yin no/_/thar pa'i yang dag par sdom pa yin no/_/mya ngan las 'das pa la bsnyen pa yin no/_/rgyun nye bar gcod pa yin 
[\[255b\]]
[\[255b.1\]]no/_/nyon mongs pa rnams sreg pa yin no/_/phra rgyas rnams 'byin pa yin no/_/lta ba ngan pa'i dra ba rnams 'jig par byed pa yin no/_/bdud kyi rgyal mtshan snyol ba yin no/_/bzod pa smra ba sgreng ba yin no/_/'khor ba'i 'khor lo ldog par byed pa yin no/_/chos 
[\[255b.2\]]kyi 'khor lo skor bar byed pa yin no/_/nu zho'i rgya mtsho skems pa yin no/_/rus pa'i ri 'jig par byed pa yin no/_/skye ba dang /_rga ba dang /_na ba dang /_'chi ba'i mtha' yin no/_/phung po'i khur 'jog pa yin no/_/nyon mongs pa'i 'dam du bying ba rnams 'byin pa yin no/_/
[\[255b.3\]]khyim gyi gzeb tu bcings pa rnams rnam par grol bar byed pa yin no/_/gnod pa'i tshor ba rnams zad par byed pa yin no/_/the tshom rnams dang nyon mongs pa'i dri ma brtan por gyur pa rnams gcod pa yin no/_/rga shis 'jigs pa rnams dbugs 'byin pa yin no/_/
[\[255b.4\]]sdug pa dang bral ba zad par byed pa yin no/_/'khor ba'i sdug bsngal gyis gtses pa rnams kyi bde ba dang mi 'jigs pa'i 'gram yin no/_/'dod pa'i khams las rgal bar byed pa yin no/_/gzugs kyi khams las yang dag par rgal bar byed pa yin no/_/
[\[255b.5\]]gzugs med pa'i khams las rnam par rgal bar byed pa yin no/_/don dam par mya ngan las 'das pa mchog thob par byed pa yin te/_/dga' bo de ni rab tu byung ba zhes bya'o/_/'jig rten thams cad kyi mig lta bu yin no/_/gti mug gi mun pa'i sgron 
[\[255b.6\]]ma yin no/_/rgyud dag par byed pa yin no/_/nyon mongs pa'i nad thams cad rab tu zhi bar byed pa yin no/_/lam stor ba rnams la lam kun du ston pa yin no/_/chos thams cad kyi de kho na ston pa yin no/_/mdud pa thams cad rnam par grol bar byed pa 
[\[255b.7\]]yin no/_/ma rig pa'i mun pa thams cad sel bar byed pa yin no/_/mi shes pa'i rab rib kyi sgrib pa'i mun pa rnams 'dral bar byed pa yin no/_/le lo can rnams brtson 'grus la rtsom par byed pa yin no/_/tshul khrims la ltung ba rnams skyo bar byed pa yin no/_/
[\[256a\]]
[\[256a.1\]]tshul khrims phun sum tshogs pa rnams rab tu dga' bar byed pa yin no/_/brtson 'grus brtsams pa rnams mchog tu dga' ba yin no/_/nang du yang dag 'jog la mngon par dga' ba rnams rab tu dga' ba yin no/_/rnal 'byor spyod pa 
[\[256a.2\]]rnams mchog tu chog shes par byed pa yin no/_/nyon mongs pa'i dgra 'joms par byed pa rnams kyi mtshon cha yin no/_/phyir mi 'ong ba rnams mchog tu rgyal bar byed pa yin no/_/gnas med pa rnams kyi gnas so/_/skyob pa med pa rnams kyi skyob pa yin no/_/
[\[256a.3\]]'jigs pas 'brel pa rnams kyi mi 'jigs par byed pa yin no/_/skyabs med pa rnams kyi skyabs yin no/_/sdug bsngal rnams kyi bde ba'i yo byad yin no/_/'khor ba'i 'ching bas bcings pa rnams 'grol bar byed pa yin te/_dga' bo de ni rab tu byung ba 
[\[256a.4\]]zhes bya'o/_/lha dang mi rnams kyis bkur sti byas pa yin no/_/mi'i dbang po rnams kyis mchod pa yin no/_/sangs rgyas thams cad kyis dgongs pa yin no/_/khyim gyi gnas yongs su gtong ba yin no/_/mya ngan las 'das pa'i lam 'dren pa yin no/_/skra'i 
[\[256a.5\]]khur 'dreg pa yin no/_/gos ngur smrig ni 'dod chags dang bral ba'i rtags yin no/_/rigs pa la brtson pa brtson 'grus kyi zhing yin no/_/'di ni drang srong rnams kyi rgyal mtshan yin no/_/bdud sdig to can rnams kyi grags pa 'joms pa yin no/_/lha dang 
[\[256a.6\]]mi rnams rab tu dga' bar byed pa yin te/_dga' bo rab tu byung ba ni de lta bu yin na ci'i phyir rab tu mi 'byung /_dga' bo rab tu byung ba ni 'khor los sgyur ba'i rgyal srid kyi bde ba bas kyang ches khyad par du 'phags par bde ba yin na dga' bo gzhan yang dal ba thob 
[\[256a.7\]]pa ni bskal pa bye ba brgyar yang shin tu rnyed par dka' ba yin te/_sangs rgyas 'byung ba ni de bas kyang ches rnyed par dka' ba yin no/_/dga' bo thar par 'dod pa rgyal po'i drang srong rnams dang /_gzhan yang 'khor los sgyur ba'i rgyal po rin po che sna bdun dang ldan 
[\[256b\]]
[\[256b.1\]]pa rnams kyang btsun mo'i 'khor dang bcas te sa bor nas rab tu byung ngo /_/de bzhin du khyim bdag dang /_bram ze'i tshogs gzhan rnams kyang khyim rnams bor nas rab tu byung ngo /_/de nas bcom ldan 'das la rigs kyi bu dga' bos 'di skad ces gsol to/_/btsun 
[\[256b.2\]]pa bdag ni khyim par mchis la sbyin pa dag stsal/_bsod nams dag bgyi zhing /_bcom ldan 'das nyan thos kyi dge 'dun dang bcas pa la yang bsnyen bkur bgyi zhing /_chos gos dang /_bsod snyoms dang /_gzims cha dang /_snyun gyi gsos sman dang /_yo 
[\[256b.3\]]byad rnams kyang bsgrub par bgyi'o/_/bcom ldan 'das kyis bka' stsal pa/_de bzhin gshegs pa dgra bcom pa yang dag par rdzogs pa'i sangs rgyas rnams kyis khams gsum pa gang dag yin pa'i 'jig rten gang bar gyur la/_rigs kyi bu'am rigs 
[\[256b.4\]]kyi bu mo dad pa can la las lo brgyar 'di lta ste/_chos gos dang /_bsod snyoms dang /_mal stan dang /_nad kyi gsos sman dang /_yo byad rnams kyis bsnyen bkur byed na dga' bo de ni rab tu byung bar nges par 'byung ba'i sems kyi bcu drug gi char yang mi phod do/_/
[\[256b.5\]]dga' bo khyod kyis rab tu byung /_/dal ba shin tu rnyed dka' ste/_/dga' bo ston pa mngon gyur pa/_/nga la mi mnyes ma byed cig_/dga' bo dper na sa chen po 'di chu gcig pur rgya mtshor gyur la/_de na ru sbal zhar ba gcig kyang yod/_de na gnya' shing bu ga gcig pa 
[\[256b.6\]]gcig kyang rgyu la ru sbal zhar ba de 'di skad du/_gnya' shing gi bu ga der mgrin pa chud par bya'o snyam du sems skye zhing /_gnya' shing bu ga can de yang rlung gis bskyod nas phyogs phyogs su rgyug par byed pa na dga' bo brgya la rkyen zhig gis ru sbal zhar ba de'i mgrin 
[\[256b.7\]]pa gnya' shing gi bu ga der 'jug par 'gyur gyi/_dga' bo mi nyid thob pa ni ma yin no/_/dal ba phun sum tshogs pa yang de bzhin no/_/dga' bo khyod kyis mi nyid shin tu rnyed par dka' ba dang /_de bzhin du dal ba phun sum tshogs pa yang rnyed na/_dga' bo khyod 
[\[257a\]]
[\[257a.1\]]kyis rab tu byung /_/dal ba shin tu rnyed dka' rnyed/_/dga' bo ston pa mngon gyur na/_/nga la mi mnyes ma byed cig_/dper na 'ga' zhig gis khab kyi mig gnam du bstan te yungs kar gyi 'bru rnams 'thor bar byed na dga' bo brgya la rkyen zhig 
[\[257a.2\]]gis der yungs kar gyi 'bru gang yin pa gcig chud par 'gyur gyi/_dga' bo mi nyid rnyed pa ni ma yin no/_/dal ba phun sum tshogs pa yang de bzhin no/_/dga' bo mi nyid shin tu rnyed par dka' ba dang /_de bzhin du dal ba phun sum tshogs pa yang rnyed na/_dga' 
[\[257a.3\]]bo khyod kyis rab tu byung /_/dal ba shin tu rnyed dka' rnyed/_/dga' bo ston pa mngon gyur pa/_/nga la mi mnyes ma byed cig_/de ci'i phyir zhe na/_bskal pa bye ba stong dang ni/_/brgya dang khrag khrig dag tu yang /_/sangs rgyas sgra ni mi thos na/_/sangs rgyas 
[\[257a.4\]]mthong ba ga la zhig_/u dum ba ra'i me tog ni/_/shing las shin tu rnyed dka' ltar/_/de bzhin sangs rgyas rnyed dka' ste/_/khyed kyis nga ni rnyed gyur na/_/dga' bo khyod kyis rab tu byung /_/dal ba shin tu rnyed dka' ste/_/dga' bo ston pa mngon gyur pa/_/
[\[257a.5\]]nga la mi mnyes ma byed cig_/de nas rigs kyi bu dga' bo skra dang kha spu bregs te gos ngur smrig bgos te/_rgyal ba'i bstan pa la yang dag par dad pa kho nas khyim nas khyim med par rab tu byung ngo /_/bcom ldan 'das kyis de skad ces bka' stsal pa dang /_tshe dang 
[\[257a.6\]]ldan pa kun dga' bo dang /_rigs kyi bu dga' bo bcom ldan 'das kyis gsungs pa la mngon par bstod do/_/dga' bo rab tu byung ba'i mdo rdzogs so//_//rtsangs de ben dra ra k+Shi tas zhus chen bgyis pa//_//_
[\[257a.7\]{D329}]@#/_/rgya gar skad du/_de ba tA sU tra/_bod skad du/_lha'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med 
[\[257b\]]
[\[257b.1\]]zas sbyin gyi kun dga' ra ba na bzhugs te/_de nas mtshan mo mi nyal tsam na lha mdog bzang po zhig bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te/_phyogs gcig tu 'dug go/_/de nas lha de'i mthus 
[\[257b.2\]]rgyal bu rgyal byed kyi tshal thams cad snang ba chen pos khyab par gyur to/_/de nas de'i tshe lha des tshigs su bcad pa 'di dag gsol to/_/mtshon cha rnon po de gang lags/_/ha la ha la'i dug gang lags/_/rab tu 'bar ba'i me gang lags/_/mun pa rab gnag de 
[\[257b.3\]]gang lags/_/bcom ldan 'das kyis bka' stsal pa/_tshig rtsub mtshon cha rnon po yin/_/'dod chags ha la ha la'i dug_/zhe sdang rab tu 'bar ba'i me/_/mun pa rab gnag ma rig pa'o/_/lhas gsol pa/_mi yis zin pa de gang lags/_/gang 
[\[257b.4\]]'dir bor ba de gang lags/_/mi shigs go cha ci zhig lags/_/'di na mtshon du ci rno lags/_/bcom ldan 'das kyis bka' stsal pa/_bdag gis gang byin zin pa yin/_/khyim du gang bzhag 'dir bor yin/_/mi shigs go cha bzod pa yin/_/'di na mtshon 
[\[257b.5\]]du shes rab rno/_/lhas gsol pa/_chom rkun zhes bgyi de gang lags/_/dam pa rnams kyi nor gang lags/_/lha dang bcas pa'i 'jig rten na/_/bslus zhes bgyi ba gang dag lags/_/bcom ldan 'das kyis bka' stsal pa/_rnam rtog chom rkun mkhas pa 
[\[257b.6\]]yin/_/tshul khrims dam pa rnams kyi nor/_/gang dag tshul khrims log lhung byas/_/de dag 'jig rten bslus pa yin/_/lhas gsol pa/_bde zhes bgyi ba de gang lags/_/dbang phyug dam pa de gang lags/_/rtag tu rnam par brgyan pa gang /_/mtho btsams 
[\[257b.7\]]gang lags bka' stsal gsol/_/bcom ldan 'das kyis bka' stsal pa/_'dod chung bde bar shes par bya/_/chog shes dbang phyug dam pa yin/_/khrims ldan rtag tu rnam par brgyan/_/tshul khrims nyams pa mtho btsams yin/_/lhas gsol pa/_rtsa 
[\[258a\]]
[\[258a.1\]]lag mnyes gshin de gang lags/_/bsam pa sdang ba'i dgra gang lags/_/sdug bsngal mi bzad de gang lags/_/mchog tu bde ba de gang lags/_/bcom ldan 'das kyis bka' stsal pa/_rtsa lag mnyes gshin bsod nams yin/_/
[\[258a.2\]]sdig pa bsam pa sdang ba'i dgra/_/dmyal ba'i sdug bsngal mi bzad pa/_/phung po med pa'i bde ba'i mchog_/lhas gsol pa/_sdug la mi phan de gang lags/_/phan yang mi sdug gang zhig lags/_/gnod pa bgyid pa'i nad gang lags/_/sman pa'i 
[\[258a.3\]]mchog gcig de gang lags/_/bcom ldan 'das kyis bka' stsal pa/_'dod pa sdug kyang mi phan pa/_/thar pa phan la mi sdug pa/_/'dod chags gnod pa med pa'i nad/_/sman pa'i mchog gcig sangs rgyas yin/_/lhas gsol pa/_gang gis 
[\[258a.4\]]'jig rten 'di bsgribs lags/_/gang gis 'jig rten dbang du bgyis/_/gang gis mdza' bshes 'byed par bgyid/_/gang gis mtho ris mchi mi 'gyur/_bcom ldan 'das kyis bka' stsal pa/_mi shes pas ni 'jig rten bsgribs/_/gti mug gis ni 
[\[258a.5\]]dbang du byas/_/zhen pas mdza' bshes 'byed par byed/_/chags pas mtho ris 'gro mi 'gyur/_/lhas gsol pa/_gang gis mdza' bshes 'phel bar 'gyur/_/gang gis dgra rnams zhi bar bgyid/_/gang gis mtho ris 'thob par bgyid/_/gang gis thar 
[\[258a.6\]]par 'gro bar 'gyur/_/bcom ldan 'das kyis bka' stsal pa/_gtong bas mdza' bshes 'phel bar 'gyur/_/byams pas dgra rnams zhi bar byed/_/tshul khrims kyis ni mtho ris thob/_/shes pas thar par 'gro bar 'gyur/_/lhas gsol pa/_rgyal 
[\[258a.7\]]po dang ni chom rkun gyis/_/shin tu bsgrim pa bgyis gyur na/_/skyes pa'am bud med gang gi'ang rung /_/dbrog par mi tshugs ci zhig lags/_/bcom ldan 'das kyis bka' stsal pa/_rgyal po dang ni chom rkun gyis/_/shin tu bsgrim pa byas gyur kyang /_/skyes 
[\[258b\]]
[\[258b.1\]]pa'am bud med gang gi'ang rung /_/dbrog par mi tshugs tshul khrims so/_/lhas gsol pa/_'jig rten 'di ni gang gis 'ching /_/gang gis 'jig rten rnam par grol/_/gang zhig rnam par spangs pas na/_/mya ngan 'das zhes bgyi bar bgyi/_/bcom ldan 
[\[258b.2\]]'das kyis bka' stsal pa/_'dod pas 'jig rten 'ching bar byed/_/'dod pa med pas rnam par grol/_/sred pa rnam par spangs pas na/_/mya ngan 'das zhes brjod pa yin/_/lhas gsol pa/_rlung dmar gyis kyang mi shigs shing /_/zhugs kyis mi 'tshig 
[\[258b.3\]]de ci lags/_/dog sa gtam par bgyid pa yi/_/chab kyis mi 'drul ci zhig lags/_/bcom ldan 'das kyis bka' stsal pa/_rlung dmar gyis kyang mi shigs shing /_/mes kyang mi 'tshig bsod nams yin/_/sa rnams khebs par byed pa yi/_/chus 
[\[258b.4\]]kyang mi 'drul bsod nams so/_/lhas gsol pa/_su zhig shin tu bslus gyur nas/_/'jig rten 'di nas pha rol mchis/_/da dung bdag gi dogs pa 'di/_/khyod kyis bsal bar mdzad pa'i rigs/_/bcom ldan 'das kyis bka' stsal pa/_/gang gis longs 
[\[258b.5\]]spyod yod bzhin du/_/bsod nams bsags pa ma byas pa/_/de ni shin tu bslus gyur nas/_/'jig rten 'di nas pha rol song /_/lhas gsol pa/_'jigs pa kun las 'das gyur cing /_/rgal ba'i 'jig rten mthu ldan pa'i/_/bram ze mya ngan yongs 'das 
[\[258b.6\]]par/_/kye ma bdag gis ring nas mthong /_/bcom ldan 'das kyis de skad ces bka' stsal nas lha de yi rangs te/_bcom ldan 'das kyi zhabs la mgo bos phyag 'tshal nas rjes su yi rangs te de nyid du mi snang bar gyur to/_/lha'i mdo rdzogs so//_//_
[\[258b.7\]{D330}]@#/_/rgya gar skad du/_alpa de ba tA sU tra/_bod skad du/_lha'i mdo nyung ngu /_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu 
[\[259a\]]
[\[259a.1\]]rgyal byed kyi tshal mgon med zas sbyin gyi kun dga' ra ba na bzhugs te/_de nas lha zhig bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas 
[\[259a.2\]]lha des bcom ldan 'das la zhu ba zhus pa/_tshul khrims gang lags spyod pa gang /_/yon tan gang lags las gang gis/_/gnas pa ji ltar shes rab gang /_/skye bo gang dag mtho ris mchi/_/lha la thugs brtse nyer bzung nas/_/ston pas de la lung bstan 
[\[259a.3\]]pa/_/skye bo mtho ris gang 'gro ba/_/lha khyod nga la rab tu nyon/_/srog gcod pa las phyir ldog cing /_/khrims bzung yang dag sdom la dga'/_/gang dag 'byung po mi 'tshe ba/_/skye bo de dag mtho ris 'gro/_/gang dag ma byin len spong zhing /_/sbyin pa gtong 
[\[259a.4\]]la rtag dga' ste/_/rku ba spong zhing mi rku ba/_/skye bo de dag mtho ris 'gro/_/gzhan gyi chung ma'i thad mi 'gro/_/log par g.yem pa rnam par spong /_/bdag gi chung mas chog sems pa/_/skye bo de dag mtho ris 'gro/_/gzhan gyi don la rku byed dang /_/bdag gi 
[\[259a.5\]]phyir dang 'jigs pa'i phyir/_/[{]brdzun [,]rdzun [}]gyi tshig rnams mi smra ba/_/skye bo de dag mtho ris 'gro/_/grogs po rtag par 'byed byed pa/_/phra ma'i tshig rnams rab spong zhing /_/gang dag 'dun par rab dga' ba/_/skye bo de dag mtho ris 'gro/_/rgyags la rten 
[\[259a.6\]]cing zhe gcod pa/_/tshig rtsub dag ni rnam sbyong zhing /_/'jam po'i tshig tu gang smra ba/_/skye bo de dag mtho ris 'gro/_/don med gnas dang ldan pa yi/_/kyal pa'i tshig rnams rab spong zhing /_/gang yang dus su chos smra ba/_/skye bo de dag mtho ris 'gro/_/grong ngam 
[\[259a.7\]]'on te dgon pa na/_/gzhan gyis bdag gir byas pa la/_/de la chags sems gang med pa/_/skye bo de dag mtho ris 'gro/_/byams pa'i sems kyis mi 'tshe zhing /_/gnod par sems pa med pa yis/_/skye bo kun la mi gnod pa/_/skye bo de dag mtho ris 
[\[259b\]]
[\[259b.1\]]'gro/_/las dang las kyi rnam smin dang /_/gnyi ga la yang gang dad cing /_/yang dag lta ba yang dag 'dzin/_/skye bo de dag mtho ris 'gro/_/dge ba'i chos rnams 'di dag ni/_/dkar po'i chos kyi lam bcu ste/_/gang dag yang dag 'dzin 'gyur ba/_/skye bo 
[\[259b.2\]]de dag mtho ris 'gro/_/bram ze mya ngan 'das pa dang /_/dgra dang 'jigs pa kun 'das shing /_/'jig rten chags med rgal ba ni/_/mang po yod par ma mthong ngo /_/bcom ldan 'das kyis de skad ces bka' stsal nas lha de yi rangs te/_bcom ldan 'das 
[\[259b.3\]]kyis gsungs pa la mngon par bstod do/_/lha'i mdo nyung ngu rdzogs so//_//zhu chen gyi lo ts+tsha ba ban de ye shes sdes bsgyur cing zhus te gtan la phab pa//[ {D331}]@#/_/rgya gar skad du/_tsan+d+ra sU tra/_bod skad du/_zla ba'i mdo/_
[\[259b.4\]]dkon mchog gsum la phyag 'tshal lo/_/'di skad bdag gis thos pa dus gcig na/_bcom ldan 'das yul tsam pa can na 'gro ba po'i rdzing bu'i 'gram na bzhugs te/_de'i tshe lha ma yin gyi dbang po sgra gcan gyis zla ba'i dkyil 'khor thams cad 'od kyis bkab 
[\[259b.5\]]par gyur to/_/de nas zla ba'i dkyil 'khor na gnas pa'i lha gang yin pa de skrag cing dngangs la mi dga' bar gyur nas/_bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs 
[\[259b.6\]]gcig tu 'dug nas lha des de'i tshe tshigs su bcad de gsol pa/_kun las rnam par rab grol ba'i/_/sangs rgyas dpa' bo khyod phyag 'tshal/_/gnod pa dag dang phrad gyur pa/_/bdag gi skyabs ni mdzad par gsol/_/'jig rten dgra bcom bde gshegs la/_/
[\[259b.7\]]zla ba skyabs su mchi lags kyis/_/sangs rgyas 'jig rten thugs brtse rnams/_/zla ba thar mdzod sgra gcan las/_/bcom ldan 'das kyis bka' stsal pa/_/sgra gcan zla ba mun sel ba/_/nam mkha' dag la 'od byed cing /_/lam mer 'dug la dkar 
[\[260a\]]
[\[260a.1\]]ba dang /_rnam par dag pa'i 'od ldan pa/_/bar snang dag la ma bzung bar/_/skye dgu'i sgron de myur du thong /_/de nas [{]rings [,]ring [}]bzhin sgra gcan de/_/lus kyang rngul cing skrag gyur la/_/nad pa bzhin du brtad pa yis/_/zla ba rnam par gtong 
[\[260a.2\]]bar byed/_/de nas rnam par snang byed kyi bu chen pos lha ma yin gyi dbang po sgra gcan rings pa bas kyang rings par zla ba'i dkyil 'khor btang ba mthong ngo /_/mthong nas kyang de'i tshe tshigs su bcad de smras pa/_ci yi phyir na sgra gcan khyod/_/lus kyang rngul 
[\[260a.3\]]cing skrag gyur la/_/nad pa bzhin du brtad pa yis/_/rings par zla ba gtong bar byed/_/sgra gcan gyis smras pa/_sangs rgyas tshigs bcad 'di brjod pas/_/gal te zla ba ma btang na/_/bdag gi mgo bo tshal bdun 'gas/_/gson yang bde bar mi 'gyur 
[\[260a.4\]]ro/_/rnam par snang byed kyi bu chen pos smras pa/_kye ma bden pa gzigs pa yi/_/sangs rgyas rnams ni 'byung ba rmad/_/de dag gis ni tshigs su bcad/_/brjod na sgra gcan zla ba gtong /_/zla ba'i mdo rdzogs so//_//_
[\[260a.5\]{D332}]@#/_/rgya gar skad du/_kU TA gAr sU tra/_bod skad du/_khang bu brtsegs pa'i mdo/_thams cad mkhyen pa la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun 
[\[260a.6\]]dga' ra ba na bzhugs so/_/de nas tshe dang ldan pa kun dga' bo bcom ldan 'das gang na ba der song ste phyin nas/_bcom ldan 'das kyi zhabs gnyis la spyi bos phyag 'tshal te phyogs gcig tu 'dug go/_/phyogs gcig tu 'dug nas bcom ldan 'das la tshe 
[\[260a.7\]]dang ldan pa kun dga' bos 'di skad ces gsol to/_/bcom ldan 'das phyag dar bgyis pas dge ba'i rtsa ba cir 'gyur lags/_dkyil 'khor bgyis pas cir 'gyur lags/_skyabs su mchi ba dang /_bslab pa'i gzhi rnams kyi dge bas ni cir 'gyur 
[\[260b\]]
[\[260b.1\]]lags/_de bzhin gshegs pa la phyag 'tshal ba'i thal mo sbyar ba'i sug las kyis ni cir 'gyur lags/_bcom ldan 'das dge ba'i rtsa ba 'khor bar bas par mi 'gyur zhing yongs su gtugs par mi 'gyur la bas ma 'tshal ba'i mya ngan las 'das pa thob par 
[\[260b.2\]]'gyur ba ni gang lags/_de bzhin gshegs pa'i sku gzugs bgyis pas ni cir 'gyur lags/_bcom ldan 'das kyis bka' stsal pa/_kun dga' bo phyag dar byas pa'i phan yon ni lngar 'gyur te/_lnga gang zhe na/_kun dga' bo 'di lta ste/_bdag gi sems 
[\[260b.3\]]dang bar 'gyur ba dang /_gzhan gyi sems dang bar 'gyur ba dang /_lha rnams dga' bar 'gyur ba dang /_mdzes pa'i las byas shing bsags pa dang /_lus zhig nas bde 'gro mtho ris kyi 'jig rten gyi lha rnams su skye bar 'gyur ro/_/kun dga' bo gang la la zhig 
[\[260b.4\]]gis de bzhin gshegs pa'i ched du dkyil 'khor gru bzhi pa byed na de byang gi sgra mi snyan gyi gling gi dbang phyug gi bdag por 'gyur zhing lus zhig nas sum cu rtsa gsum gyi lha rnams su skye bar 'gyur bar nga smra'o/_/kun dga' bo gang la la zhig gis de bzhin gshegs 
[\[260b.5\]]pa'i ched du dkyil 'khor zlum po byed na de nub kyi ba lang spyod kyi gling gi dbang phyug gi bdag por 'gyur zhing lus zhig nas 'thab bral gyi lha rnams su skye bar 'gyur bar nga smra'o/_/kun dga' bo gang la la zhig gis sangs rgyas bcom ldan 'das la sems dang bas dkyil 
[\[260b.6\]]'khor zla gam lta bu byed na de shar gyi lus 'phags gling gi dbang phyug gi bdag por 'gyur zhing lus zhig nas dga' ldan gyi lha rnams su skye bar 'gyur bar nga smra'o/_/kun dga' bo gang la la zhig gis sangs rgyas bcom ldan 'das la sems dang bas dkyil 'khor shing rta'i 
[\[260b.7\]]dbyibs lta bur byed na 'dzam bu'i gling gi dbang phyug gi bdag por 'gyur zhing lus zhig nas 'phrul dga'i lha rnams su skye bar 'gyur bar nga smra'o/_/kun dga' bo gang la la zhig gis sangs rgyas la skyabs su 'gro ba dang /_gang chos dang /_dge 'dun la skyabs su 
[\[261a\]]
[\[261a.1\]]'gro zhing bslab pa'i gzhi rnams kyang mnos nas yongs su srung bar byed na kun dga' bo dge ba'i rtsa ba de'i bsod nams ni dpag tu med cing grangs med par nga smra ste/_nyan thos dang /_rang sangs rgyas thams cad kyis mya ngan las 'das pa'i mthar 
[\[261a.2\]]thug pa'i bar du mtha' gzung bar mi nus par nga smra'o/_/de nas bcom ldan 'das kyis tshe dang ldan pa kun dga' bo'i sems thugs su chud nas ljags pad ma dmar po'i 'dab ma dri ma med cing lo ma 'jam pa dang /_mtshal dmar po dang /_shing mya ngan 'tshang 
[\[261a.3\]]gi lo ma dang /_zangs kyi glegs ma srab mo dang 'dra la chu zheng gab pas zhal gyi dkyil 'khor dbu'i skra mtshams la thug pa'i bar thams cad du brkyang nas kun dga' bo la bka' stsal pa/_kun dga' bo khyod kyis [{]brdzun [,]rdzun [}]du smra ba dang /_phra ma dang /_tshig rtsub 
[\[261a.4\]]po dang /_tshig kyal pa smra ba la lce 'di lta bu mthong ngam/_btsun pa ma lags so/_/kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni bden pa gsung ba yin no/_/kun dga' bo gang la la thal mo sbyar te/_bcom 
[\[261a.5\]]ldan 'das de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo/_/phyag 'tshal lo zhes phyag 'tshal bar byed na sems can de dag ngas yongs su bzung zhing yongs su mya ngan las bzlas pa yin no/_/sems can 
[\[261a.6\]]de rnams la ni nga thugs khral chung ba yin no/_/de ci'i phyir zhe na/_kun dga' bo 'di ltar de bzhin gshegs pa'i chos kyi dbyings ni shin tu rab tu gnas pa yin no/_/de shin tu rab tu gnas pa'i phyir thal mo sbyar ba yang chud za bar mi 'gyur na sbyin pa la sogs 
[\[261a.7\]]pa byed pa lta smos kyang ci dgos/_kun dga' bo ltos shig_/skyes bu zhig la rang gi gzar bu bkrus pa tsam mam/_phor bu bkrus pa tsam pa 'am/_phru ldog bkrus pa tsam gang yin pa de yang yod la/_gal te de 'di snyam du/_/'di na gnas pa'i srog chags 
[\[261b\]]
[\[261b.1\]]thams cad 'dis bde bar gyur snyam du sems shing stor khung du 'bor bar byed na kun dga' bo 'on kyang bsod nams skye ba'i sgor 'gyur bar nga smra na mir gyur pa lta smos kyang ci dgos/_kun dga' bo gsum po 'di dag ni bar gyi bskal pa dag yin no/_/gsum 
[\[261b.2\]]gang zhe na/_mtshon gyi bar gyi bskal pa dang /_nad kyi bar gyi bskal pa dang /_mu ge'i bar gyi bskal pa'o/_/kun dga' bo de la gang gis nyi ma gcig cig srog gcod pa spong zhing yang dag par blangs te/_gnas par byed na de mtshon gyi bar gyi bskal par 
[\[261b.3\]]mi skye bar 'gyur ro/_/gang zhig gis a ru ra gcig tsam yang dge 'dun la 'bul bar byed na de nad kyi bar gyi bskal par mi skye bar 'gyur ro/_/gang zhig gis zas nal tse gang tsam dge 'dun la phul na de mu ge'i bar gyi bskal par mi skye bar 'gyur ro/_/
[\[261b.4\]]kun dga' bo dge ba'i rtsa ba gsum po 'di dag bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par 'gyur bar byed pa yin no/_/gsum po gang dag ce na/_kun dga' bo sangs rgyas la 
[\[261b.5\]]dge ba'i rtsa ba bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par byed pa yin no/_/chos la dge ba'i rtsa ba bskyed pa dang /_dge 'dun la bskyed pa ni 'khor bar zad par mi 'gyur zhing 
[\[261b.6\]]yongs su gtugs par mi 'gyur la zad mi shes pa'i mya ngan las 'das pa thob par byed pa yin no/_/de nas bcom ldan 'das kyis de bzhin gshegs pa'i yon tan bstan pa'i phyir kun dga' bo la bka' stsal pa/_kun dga' bo khyod kyis 'dzam bu'i gling 
[\[261b.7\]]gi gling mthong ngam/_kye btsun pa mthong lags so/_/kun dga' bo 'dzam bu'i gling gi gling ni zheng du ni dpag tshad bdun stong /_chur yang dpag tshad bdun stong ste/_byang gi zhing ni che/_lho'i ni shing rta'i dbyibs so/_/de rigs kyi bu'am rigs kyi bu mo 
[\[262a\]]
[\[262a.1\]]dad pa can la las rin po che sna bdun gyis bkang ste rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i dge slong gi 
[\[262a.2\]]dge 'dun la 'bul bar byed pa dang /_gang zhig de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug_/srog shing khab tsam 'dzugs su 'jug_/
[\[262a.3\]]gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/_/sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin tu mang bar nga smra'o/_/kun dga' bo 'dzam bu'i gling gi gling 
[\[262a.4\]]lta zhog gi/_kun dga' bo shar gyi lus 'phags zhes bya ba'i gling zheng du yang dpag tshad brgyad stong /_chur yang dpag tshad brgyad stong kun nas zla ba gam pa lta bu zhig yod de/_/de rigs kyi bu'am/_de rigs kyi bu mo dad pa can la las rin po che sna bdun 
[\[262a.5\]]gyis bkang ste/_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i dge slong gi dge 'dun la 'bul bar byed pa dang /_gang zhig de 
[\[262a.6\]]bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug_/srog shing khab tsam 'dzugs su 'jug_/gdugs ni rgya shug gi lo ma tsam 'gebs su 'jug cing 
[\[262a.7\]]sku gzugs nas 'bru tsam byed du 'jug_/sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin tu mang bar nga smra'o/_/kun dga' bo 'dzam bu'i gling gi gling lta yang zhog_/shar gyi lus 'phags kyi gling lta yang 
[\[262b\]]
[\[262b.1\]]zhog gi/_kun dga' bo nub kyi ba lang spyod ces bya ba'i gling zheng du dpag tshad dgu stong /_chur yang dpag tshad dgu stong pa kun nas zla ba nya ba lta bu zhig yod de/_de rigs kyi bu'am rigs kyi bu mo dad pa can la las rin po che sna bdun gyis bkang ste/_rgyun du 
[\[262b.2\]]zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams sam/_phyogs bzhi'i dge slong gi dge 'dun la 'bul bar byed pa dang /_gang de bzhin gshegs pa dgra bcom 
[\[262b.3\]]pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam du byed du 'jug_/srog shing khab tsam 'dzugs su 'jug_/gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug 
[\[262b.4\]]la/_sku gdung yungs kar gyi 'bru tsam 'dzug par byed na kun dga' bo 'di nyid de bas bsod nams shin tu mang bar nga smra'o/_/kun dga' bo 'dzam bu'i gling gi gling lta yang zhog_/shar gyi lus 'phags po'i gling lta yang zhog_/nub kyi ba lang spyod kyi gling 
[\[262b.5\]]lta yang zhog gi/_kun dga' bo byang gi sgra mi snyan zhes bya ba'i gling zheng du dpag tshad khri/_chur yang dpag tshad khri pa kun nas gru bzhi pa zhig yod de/_de rigs kyi bu 'am rigs kyi bu mo dad pa can la las rin po che sna bdun gyis bkang ste/_rgyun du zhugs pa 
[\[262b.6\]]rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams sam/_phyogs bzhi'i dge slong gi dge 'dun la 'bul bar byed pa dang /_gang de bzhin gshegs pa dgra bcom pa yang dag 
[\[262b.7\]]par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug_/srog shing khab tsam 'dzugs su 'jug_/gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/_
[\[263a\]]
[\[263a.1\]]sku gdung yungs kar gyi 'bru tsam 'jug par byed na/_kun dga' bo 'di nyid de bas bsod nams shin tu mang bar nga smra'o/_/kun dga' bo 'dzam bu'i gling gi gling lta yang zhog_/shar gyi lus 'phags kyi gling lta yang zhog_/nub kyi 
[\[263a.2\]]ba lang spyod kyi gling yang lta zhog_/byang gi sgra mi snyan gyi gling lta yang zhog gi/_kun dga' bo lha rnams kyi dbang po brgya byin gyi khang [{]bzangs [,]bzang [}]rnam par rgyal ba zhes bya ba yod de/_de rigs kyi bu'am rigs kyi bu mo dad pa can la las rin po che sna bdun gyis bkang ste/_
[\[263a.3\]]rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams dang /_phyogs bzhi'i dge slong gi dge 'dun la 'bul bar byed pa dang /_gang de bzhin gshegs pa 
[\[263a.4\]]dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug_/srog shing khab tsam 'dzugs su 'jug_/gdugs ni rgya shug gi lo ma tsam 'gebs su 'jug cing sku gzugs nas 
[\[263a.5\]]'bru tsam byed du 'jug la/_sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin tu rab tu mang bar nga smra'o/_/kun dga' bo 'dzam bu'i gling gi gling lta yang zhog_/shar gyi lus 'phags kyi gling lta yang zhog_/nub 
[\[263a.6\]]kyi ba lang spyod kyi gling lta yang zhog_/byang gi sgra mi snyan gyi gling lta yang zhog_/lha rnams kyi dbang po brgya byin gyi khang [{]bzangs [,]bzang [}]rnam par rgyal ba lta yang zhog gi/_kun dga' bo stong gsum gyi stong chen po'i 'jig rten gyi khams yod de/_de rigs kyi bu'am rigs kyi 
[\[263a.7\]]bu mo gang la las rin po che sna bdun gyis bkang ste/_rgyun du zhugs pa rnams dang /_lan cig phyir 'ong ba rnams dang /_phyir mi 'ong ba rnams dang /_dgra bcom pa rnams dang /_rang sangs rgyas rnams sam/_phyogs bzhi'i dge slong gi dge 'dun la 'bul 
[\[263b\]]
[\[263b.1\]]bar byed pa dang /_gang zhig de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug_/srog shing ni khab tsam 'dzugs su 'jug_/gdugs ni rgya shug gi lo ma tsam 
[\[263b.2\]]'gebs su 'jug cing sku gzugs nas 'bru tsam byed du 'jug la/_sku gdung yungs kar gyi 'bru tsam 'jug par byed na/_kun dga' bo 'di nyid de bas bsod nams shin tu rab tu mang bar nga smra'o/_/de ci'i phyir zhe na/_kun dga' bo 'di ltar de bzhin gshegs pa 
[\[263b.3\]]dgra bcom pa yang dag par rdzogs pa'i sangs rgyas ni sbyin pa dpag tu med pa/_tshul khrims dpag tu med pa/_bzod pa dpag tu med pa/_brtson 'grus dpag tu med pa/_bsam gtan dpag tu med pa/_shes rab dpag tu med pa/_byams pa nas btang 
[\[263b.4\]]snyoms kyi bar du dpag tu med de/_kun dga' bo de bzhin gshegs pa dgra bcom pa yang dag par rdzogs pa'i sangs rgyas ni yon tan dpag tu med pa dang ldan pa'i phyir ro/_/bcom ldan 'das kyis de skad ces bka' stsal nas/_tshe dang ldan pa kun dga' bo dang /_
[\[263b.5\]]dge slong de dag bcom ldan 'das kyis gsungs pa la rjes su yi rangs nas mngon par bstod do/_/khang bu brtsegs pa'i mdo rdzogs so//_//zhu chen gyi lo ts+tsha ba ra da na ra k+Shi tas bsgyur cing zhus te gtan la phab pa//_//_
[\[263b.6\]{D333}]@#/_/'phags pa gnas 'jog gi mdo zhes bya ba/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das ser skya'i gnas na shing n+ya gro d+ha'i kun dga' ra ba na bzhugs so/_/de nas drang 
[\[263b.7\]]srong chen po ser skya nyin re zhing rkang pas 'gro la 'chag cing rjes su 'chag pa bcom ldan 'das ga la ba der ched du song ste/_bcom ldan 'das dang /_yang dag par dga' ba dang /_yang dag par bsnyen pa'i gtam rnam pa sna tshogs dag byas nas phyogs gcig tu 'dug 
[\[264a\]]
[\[264a.1\]]go/_/bram ze gnas 'jog phyogs gcig tu 'dug par bcom ldan 'das kyis mkhyen nas de la 'di skad ces bka' stsal to/_/gnas 'jog khyod ci'i phyir 'di ltar skem zhing mdog mi sdug_/ag tsom dang /_skra dang /_sen mo dang /_spu ring zhing 
[\[264a.2\]]lus rtsub la gcom chung ngur smra/_gnas 'jog gis gsol pa/_gau ta ma bdag ni dgung zlar smyung ba bgyid pas 'di ltar skem zhing mdog ngan/_ag tsom dang /_skra dang /_sen mo dang /_spu ring zhing lus rtsub la gcom chung ngur smra ba lags so/_/de nas bcom 
[\[264a.3\]]ldan 'das kyis mkhyen bzhin du drang srong gnas 'jog la smras pa/_gnas 'jog khyod 'phags pa'i yan lag brgyad dang ldan pa'i bsnyen gnas la gnas shing cho 'phrul gyi phyogs la yang nan tan gyis sgrub bam/_gnas 'jog gis gsol pa/_kye gau ta ma gang 
[\[264a.4\]]'phags pa'i yan lag brgyad dang ldan pa'i bsnyen gnas la gnas pa dang /_cho 'phrul gyi phyogs la nan tan gyis sgrub pa de cir 'gyur/_bcom ldan 'das kyis bka' stsal pa/_bram ze de ni lha dang mi rnams kyi 'dod pa la spyod par 'gyur ro/_/gnas 'jog gis 
[\[264a.5\]]gsol pa/_gau ta ma 'phags pa'i yan lag brgyad dang ldan pa'i bsnyen gnas zhes bgyi ba de gang lags/_gau ta ma ji ltar na 'phags pa'i yan lag brgyad dang ldan pa la bsnyen pas lha dang mi rnams kyi 'dod pa la nye bar spyod par 'gyur/_gnas 'jog rigs kyi 
[\[264a.6\]]bu'am/_rigs kyi bu mo dad pa dang ldan pa 'phags pa'i yan lag brgyad dang ldan pa'i bsnyen gnas la gnas par 'dod pas nang par langs nas dge slong ngam/_bram ze'am/_gzhan gang yang rung ba shes pa zhig gi drung du song ste/_bla gos phrag pa gcig tu byas la pus 
[\[264a.7\]]mo g.yas pa'i lha nga sa la btsugs te/_thal mo sbyar nas tshig 'di skad ces brjod par bya ste/_bdag ming che ge mo zhes bgyi ba 'di dus 'di nas bzung ste/_gang do nub kyi mtshan mo 'di dang /_sang nyi ma shar gyi bar du srog gcod pa spang zhing srog gcod pa las slar log 
[\[264b\]]
[\[264b.1\]]ste/_dbyug pa spangs shing mtshon cha spangs te ngo tsha dang ldan zhing snying rje dang ldan par bgyis la/_sems can dang /_srog chags 'byung po thams cad las chung ngu na srog chags phra mo grog sbur yan chad kyi srog gcod pa spangs te/_srog gcod pa las slar ldog par bgyi'o/_/
[\[264b.2\]]ji ltar 'phags pa dgra bcom pa de dag ji srid 'tsho'i bar du srog gcod pa spangs te/_srog gcod pa las slar log nas dbyug pa spangs shing mtshon cha spangs te/_sems can dang /_srog chags 'byung po thams cad las chung ngu na srog chags phra mo grog sbur yan 
[\[264b.3\]]chad kyi srog gcod pa yang spangs te/_srog gcod pa las slar log pa de bzhin du bdag che ge mo yang dus 'di nas bzung ste/_do nub kyi mtshan mo 'di dang /_sang nyi ma shar gyi bar du srog gcod pa spang zhing srog gcod pa las slar ldog ste/_dbyug pa spangs shing mtshon 
[\[264b.4\]]cha spangs te/_ngo tsha dang ldan zhing snying rje dang ldan par bgyis la sems can dang /_srog chags 'byung po thams cad las chung ngu na srog chags phra mo grog sbur yan chad kyi srog gcod pa yang spangs te/_srog gcod pa las slar ldog par bgyi'o/_/yan lag dang 
[\[264b.5\]]po 'dis bdag 'phags pa dgra bcom pa de dag gi bslab pa la rjes su slob bo/_/rjes su sgrub bo/_/rjes su bgyid do/_/ji ltar srog gcod pa las slar log pa de bzhin du ma byin par len pa dang /_mi tshangs par spyod pa dang /[ {]brdzun [,]rdzun [}]du smra ba dang /_'bru'i chang dang /_
[\[264b.6\]]bcos pa'i chang myos par 'gyur ba bag med pa'i gnas dang /_glu gar dang /_rol mo'i sgra dang /_phreng ba dang /_spos nyug pa dang /_rgyan dang /_kha dog 'chang ba dang /_khri stan mthon po dang /_khri stan chen po dang /_dus ma yin pa'i kha zas spangs te/_dus ma yin pa'i 
[\[264b.7\]]kha zas las slar ldog par bgyi'o/_/ji ltar 'phags pa dgra bcom pa de dag ji srid 'tsho'i bar du dus ma yin pa'i kha zas spangs te/_dus ma yin pa'i kha zas las slar log pa de bzhin du bdag che ge mo yang dus 'di nas bzung ste/_gang do nub kyi mtshan mo 'di dang /_
[\[265a\]]
[\[265a.1\]]sang nyi ma shar gyi bar du dus ma yin pa'i kha zas spangs te/_dus ma yin pa'i kha zas las slar ldog par bgyi'o/_/yan lag brgyad pa 'dis bdag 'phags pa dgra bcom pa de dag gi bslab pa la rjes su slob bo/_/rjes su sgrub bo/_/rjes 
[\[265a.2\]]su bgyid do/_/de ltar lan gnyis/_de ltar lan gsum du'o/_/gnas 'jog 'di ni 'phags pa'i yan lag brgyad dang ldan pa'i bsnyen gnas yin te/_de ltar 'phags pa'i yan lag brgyad dang ldan pa'i bsnyen gnas la gnas pa ni lha dang mi'i 'dod pa la nye bar spyod 
[\[265a.3\]]par 'gyur te/_gnas 'jog khyod 'phags pa'i yan lag brgyad dang ldan pa'i bsnyen gnas la gnas par gyis shig_/cho 'phrul gyi phyogs la yang nan tan gyis sgrubs shig_/lha dang mi rnams kyi 'dod pa yang spyad par gyis shig_/gnas 'jog ji ltar 
[\[265a.4\]]'phags pa'i yan lag brgyad dang ldan pa la gnas pa'i rigs kyi bu'am/_rigs kyi bu mo dad pa dang ldan pa de'i bsod nams 'di tsam mo zhes bsod nams sam/_bsod nams kyi 'bras bu'am/_bsod nams kyi 'bras bu rnam par smin pa'i tshad gzung 
[\[265a.5\]]bar mi nus te/_'on kyang bsod nams kyi phung po mang ngo zhes bya ba'i grangs su 'gro'o/_/gnas 'jog dper na chu bo chen po lnga po gcig tu gzhol bar 'bab pa ni 'di lta ste/_gang ga dang /_ya mu na dang /_mtsho ldan dang /_khyim ldan dang /_sa ste chu de dag la 'di 
[\[265a.6\]]tsam mo zhes chu'am/_chu bum pa brgya'am/_chu bum pa stong ngam/_chu bum pa brgya stong zhes tshad gzung bar mi nus te 'on kyang chu mang zhing chu klung che'o zhes bya ba'i grangs su 'gro'o/_/gnas 'jog de bzhin du 'phags pa'i yan lag brgyad dang ldan pa'i bsnyen gnas la 
[\[265a.7\]]gnas pa'i rigs kyi bu'am/_rigs kyi bu mo de'i bsod nams 'di tsam mo zhes bsod nams sam/_bsod nams kyi 'bras bu'am/_bsod nams kyi 'bras bu rnam par smin pa'i tshad gzung bar mi nus te/_'on kyang bsod nams mang ngo zhes bya ba'i grangs su 
[\[265b\]]
[\[265b.1\]]'gro'o/_/gnas 'jog de ji snyam du sems/_gang zhig rgya mtsho chen po'i chu ni 'di tsam ste/_chu'am/_chu bum pa brgya'am/_chu bum pa stong ngam/_chu bum pa brgya stong yod ces tshad gzung bar nus pa yod dam/_gnas 'jog gis gsol pa/_gau ta ma 
[\[265b.2\]]gang la la rgya mtsho chen po'i chu ni 'di tsam ste/_chu'am/_chu bum pa brgya'am/_chu bum pa stong ngam/_chu bum pa brgya stong zhes tshad gzung ba de ni gnas ma mchis te skabs ma lags so/_/gau ta ma de ci'i slad du zhe na/_chu klung de ni tshad gzung du ma mchis pa'i 
[\[265b.3\]]slad du'o/_/bcom ldan 'das kyis bka' stsal pa/_gnas 'jog de bstan pas go bar bya ste/_gang zhig gang gi tshe thabs la mkhas pa gang gis rgya mtsho chen po'i chu 'di tsam ste/_chu'am/_chu bum pa brgya'am/_chu bum pa stong ngam/_chu bum pa brgya stong zhes 
[\[265b.4\]]tshad gzung bar nus pa yod srid kyi/_gang 'phags pa'i yan lag brgyad dang ldan pa'i bsnyen gnas la lan cig gnas pa'i bsod nams 'di tsam zhes bsod nams sam/_bsod nams kyi 'bras bu'am/_bsod nams kyi 'bras bu'i rnam par smin pa'i 
[\[265b.5\]]tshad gzung bar mi nus te/_'on kyang bsod nams mang zhing bsod nams kyi phung po che'o zhes bya ba'i grangs su 'gro'o/_/gnas 'jog 'phags pa'i yan lag brgyad dang ldan pa la gnas pa ni de ltar 'bras bu che ba yin/_de ltar phan yon che ba yin/_de 
[\[265b.6\]]ltar mthu che ba yin/_de ltar rgya che ba yin no/_/gnas 'jog 'phags pa'i yan lag brgyad dang ldan pa'i bsnyen gnas la nye bar gnas par gyis shig_/cho 'phrul gyi phyogs la yang nan tan gyis sgrubs shig_/lha dang mi rnams kyi 'dod pa la yang spyad 
[\[265b.7\]]par gyis shig_/de nas bcom ldan 'das la bram ze gnas 'jog gis 'di skad ces gsol to/_/kye gau ta ma 'di la skyes bu gnyis shig las de gcig gis ji srid 'tsho'i bar du sbyin pa stsal ba dang /_gnyis pas kyang ji srid 'tsho'i bar du 'phags pa'i yan 
[\[266a\]]
[\[266a.1\]]lag brgyad dang ldan pa'i bsnyen gnas la gnas pa de gnyis las bcom ldan 'das khyad par gang che lags/_bcom ldan 'das kyis bka' stsal pa/_gnas 'jog 'di la 'phags pa'i yan lag brgyad la gnas pa dang sbyin pa gnyis mnyam 
[\[266a.2\]]pa ma yin te/_gnas 'jog dper na gang 'dzam bu'i gling 'dir dgra bcom pa/_zag pa zad pa/_bya ba byas pa/_byed pa byas pa/_khur bor ba/_bdag gi don rjes su thob pa/_srid par sbyor ba yongs su zad pa/_yang dag pa'i shes pas sems shin 
[\[266a.3\]]tu rnam par grol ba rnams kyis gang bar gyur pa de dag la gang rigs kyi bu'am/_rigs kyi bu mo gcig gis ji srid 'tsho'i bar du 'di lta ste/_yul chen po bcu drug la ang ga dang /_ma ga d+hA dang /_ko sa la dang /_kA shi dang /_br-i dzi dang /_mal+la dang /_
[\[266a.4\]]pun dra dang /_sreg pa dang /_kA mA dang /_a ban ti dang /_ku ru dang /_lnga len dang /_bad sa dang /_dpal sde dang /_ya ba na dang /_kam po rnams su 'di lta ste/_rin po che rdo rje dang /_mar gad dang /_pad ma rA ga dang /_an da rnyil dang /_mthon ka 
[\[266a.5\]]chen po dang /_nor bu dang /_mu tig dang /_bai dU r+ya dang /_shang ka shi la dang /_byi ru dang /_dngul dang /_sa le sbram dang /_rdo'i snying po dang /_spug dang /_mu tig dmar po dang /_dung g.yas su 'khyil pa rnams brtson 'grus kyi stobs kyis bskyed rdul cing dri ma 
[\[266a.6\]]chags chags su lag mthus bsgrubs/_chos dang ldan zhing chos kyis thob pa de dag dang /_yo byad dang /_chos gos dang /_zas dang /_mal cha dang /_nad kyi rkyen gyi gsos sman rnams kyis bsnyen bkur byas pa bas gang zag gnyis pas 'phags pa'i yan lag 
[\[266a.7\]]brgyad dang ldan pa'i bsnyen gnas la lan cig gnas pa la snga ma sbyin pa las byung ba'i bsod nams kyi phung po des ni 'phags pa'i yan lag brgyad dang ldan pa la gnas pa las byung ba'i bsod nams kyi phung po'i brgya'i char yang nye bar mi 'gro/_/stong gi cha dang /_
[\[266b\]]
[\[266b.1\]]brgya stong gi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro ste/_gnas 'jog 'phags pa'i yan lag brgyad dang ldan pa la gnas pa ni de ltar 'bras bu che ba yin/_de ltar phan yon che ba yin/_de ltar mthu che ba yin/_de 
[\[266b.2\]]ltar rgya che ba yin no/_/gnas 'jog khyod 'phags pa'i yan lag brgyad dang ldan pa'i bsnyen gnas la nye bar gnas par gyis shig_/cho 'phrul gyi phyogs la yang nan tan gyis sgrubs shig_/lha dang mi rnams kyi 'dod pa la yang spyad par gyis shig_/gnas 
[\[266b.3\]]'jog 'on kyang lha'i bde ba la brten na mi'i rgyal srid dman te/_gang mi rnams kyi lo lnga bcu la rgyal chen bzhi'i ris kyi lha rnams kyi nyin zhag gcig ste/_nyin zhag gi tshad de'i zhag [{]bcwa [,]bco [}]lnga la zla ba phyed/_zhag sum cu la zla ba gcig_/zla ba bcu gnyis la lo gcig 
[\[266b.4\]]ste/_tshul des rtsis pa'i lha'i lo lnga brgya gang yin pa de ni rgyal chen bzhi'i ris kyi lha rnams kyi tshe'i tshad yin no/_/mi'i tshul gyis rtsis na lo brgya phrag dgu stong yod de/_gnas 'jog rigs kyi bu 'am/_rigs kyi bu mo gang dad pa dang ldan pa/_'phags pa'i yan 
[\[266b.5\]]lag brgyad dang ldan pa'i bsnyen gnas la lan cig gnas pa ni lus dang bral na rgyal chen bzhi'i ris kyi lha rnams dang skal ba mnyam par skye ba de ni gnas yin te/_gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' 
[\[266b.6\]]stsal to/_/mi rnams kyi lo brgya la sum cu rtsa gsum pa rnams kyi nyin zhag gcig ste/_nyin zhag gi tshad de'i zhag bco lnga la zla ba phyed/_zhag sum cu la zla ba gcig_/zla ba bcu gnyis la lo gcig ste/_tshul des rtsis pa'i lha'i lo stong gang yin pa de ni 
[\[266b.7\]]sum cu rtsa gsum pa'i lha rnams kyi tshe'i tshad yin no/_/mi'i tshul gyis rtsis na lo bye ba phrag gsum dang /_lo brgya phrag stong drug cu yod de/_/rigs kyi bu'am/_rigs kyi bu mo dad pa dang ldan pa 'phags pa'i yan lag brgyad dang ldan pa'i bsnyen gnas la lan 
[\[267a\]]
[\[267a.1\]]cig gnas pa ni lus dang bral na sum cu rtsa gsum gyi lha rnams dang skal ba mnyam par skye ba de ni gnas yin te/_gnas 'jog ngas 'di la dgongs nas/_lha'i bde ba la brten na mi'i rgyal srid dman no zhes bka' stsal to/_/gnas 
[\[267a.2\]]'jog gang mi rnams kyi lo nyis brgya la 'thab bral gyi lha rnams kyi nyin zhag gcig ste/_nyin zhag gi tshad de'i zhag bco lnga la zla ba phyed/_zhag sum cu la zla ba gcig_/zla ba bcu gnyis la lo gcig ste/_tshul des rtsis pa'i lo nyis stong gang yin pa de ni 'thab 
[\[267a.3\]]bral gyi lha rnams kyi tshe'i tshad yin no/_/mi'i tshul gyis rtsis na lo bye ba phrag bcu bzhi dang /_lo stong phrag bcu bzhi yod de/_rigs kyi bu'am/_rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig 
[\[267a.4\]]gnas pa ni lus dang bral na 'thab bral gyi lha rnams dang skal ba mnyam par skye ba de ni gnas yin te/_gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/_/gnas 'jog gang mi rnams kyi lo bzhi brgya la dga' 
[\[267a.5\]]ldan gyi lha rnams kyi nyin zhag gcig ste/_nyin zhag gcig gi tshad de'i zhag bco lnga la zla ba phyed/_zhag sum cu la zla ba gcig_/zla ba bcu gnyis la lo gcig ste/_ji ltar lor rtsis pa'i tshul gyis lha'i lo bzhi stong gang yin pa de ni dga' ldan gyi lha rnams kyi tshe'i 
[\[267a.6\]]tshad yin no/_/mi'i tshul gyis rtsis na lo bye ba phrag lnga bcu rtsa bdun dang /_lo brgya phrag stong drug cu yod de/_gnas 'jog rigs kyi bu'am/_rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa 
[\[267a.7\]]ni lus dang bral na dga' ldan gyi lha rnams dang skal ba mnyam du skye ba de ni gnas yin te/_gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/_/gnas 'jog gang mi rnams kyi lo brgyad brgya la 'phrul dga'i 
[\[267b\]]
[\[267b.1\]]lha rnams kyi nyin zhag gcig ste/_nyin zhag gi tshad de'i zhag bco lnga la zla ba phyed/_zhag sum cu la zla ba gcig_/zla ba bcu gnyis la lo gcig ste/_lor rtsis pa'i tshul des lha'i lo brgyad stong gang yin pa de ni 'phrul dga'i lha rnams kyi tshe'i tshad yin no/_/mi'i 
[\[267b.2\]]tshul gyis rtsis na lo bye ba phrag nyis stong sum brgya dang /_lo brgya phrag stong bzhi bcu yod de/_/rigs kyi bu'am/_rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa ni lus dang bral na 'phrul dga'i 
[\[267b.3\]]lha rnams dang skal ba mnyam par skye ba de ni gnas yin te/_gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/_/gnas 'jog gang mi rnams kyi lo stong phrag drug cu la gzhan 'phrul dbang byed kyi lha rnams 
[\[267b.4\]]kyi nyin zhag gcig ste/_nyin zhag gi tshad ni de'i zhag bco lnga la zla ba phyed/_zhag sum cu la zla ba gcig_/zla ba bcu gnyis la lo gcig ste/_lor rtsis pa'i tshul des lo khri drug stong yod pa gang yin pa de ni gzhan 'phrul dbang byed kyi lha rnams kyi tshe'i tshad 
[\[267b.5\]]yin no/_/mi'i tshul gyis rtsis na lo bye ba phrag dgu brgya nyi shu rtsa gcig dang /_lo brgya phrag stong drug cu yod de/_rigs kyi bu'am/_rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa 
[\[267b.6\]]ni lus dang bral na gzhan 'phrul dbang byed kyi lha rnams dang skal ba mnyam par skye ba de ni gnas yin te/_gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/_/gnas 'jog khyod 'phags pa'i yan lag brgyad dang 
[\[267b.7\]]ldan pa'i bsnyen gnas la nye bar gnas par gyis shig_/cho 'phrul gyi phyogs la yang nan tan gyis sgrubs shig_/lha dang mi rnams kyi 'dod pa la yang spyad par gyis shig_/de nas bcom ldan 'das la bram ze gnas 'jog gis 'di skad ces gsol to/_/kye 
[\[268a\]]
[\[268a.1\]]gau ta ma bdag gis ni yun ring po zhig nas dgung zla re rer dka' thub drag po skyo skyor bgyis pa ni bdag gis ci yang ma rnyed de/_bdag ni deng slan chad sangs rgyas la skyabs su mchi'o/_/chos dang /_dge 'dun la skyabs su mchi'o/_/mthu 
[\[268a.2\]]ji lta ba dang stobs ci mchis pas 'phags pa'i yan lag brgyad dang ldan pa'i bsnyen gnas la gnas par bgyi zhing sbyin pa yang stsal bar bgyi'o/_/bcom ldan 'das kyis bka' stsal pa/_gnas 'jog 'di ni legs pa yin te/_khyod kyi bya ba ni de 
[\[268a.3\]]yin no/_/bcom ldan 'das kyis de skad ces bka' stsal nas/_bram ze gnas 'jog dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags 
[\[268a.4\]]pa gnas 'jog ces bya ba'i mdo rdzogs so//_//rgya gar gyi mkhan po sarba dz+nya de ba dang /_zhu chen gyi lo ts+tsha ba ban de dpal brtsegs la sogs pas bsgyur cing zhus te gtan la phab pa//_//_
[\[268a.5\]{D334}]@#/_/rgya gar skad du/_Ar+ya nan+di kaM sU tra/_bod skad du/_'phags pa dga' ba can gyi mdo/_dkon mchog gsum la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya rgod phung po'i ri la 
[\[268a.6\]]dge slong stong nyis brgya lnga bcu'i dge slong gi dge 'dun chen pos yongs su bskor cing mdun gyis bltas te/_thabs cig tu bzhugs nas chos ston te/_thog mar dge ba/_bar du dge ba/_tha mar dge ba/_don bzang po/_/tshig 'bru bzang po/_/ma 'dres 
[\[268a.7\]]pa/_yongs su rdzogs pa/_yongs su dag pa/_yongs su byang ba/_tshangs par spyod pa yang dag par rab tu ston to/_/de nas yang de'i tshe dge bsnyen dga' ba can 'khor dge bsnyen lnga brgya dang rgyal po'i khab kyi grong khyer chen po nas byung ste/_/bcom ldan 
[\[268b\]]
[\[268b.1\]]'das ga la ba der song ste phyin nas bcom ldan 'das kyi zhabs la mgo bos phyag 'tshal nas/_bcom ldan 'das la lan gsum bskor ba byas te phyogs gcig tu 'dug go/_/de nas dge bsnyen lnga brgya po de dag gis kyang bcom ldan 'das kyi zhabs la phyag 
[\[268b.2\]]'tshal nas phyogs gcig tu 'khod do/_/phyogs gcig tu 'khod nas dge bsnyen dga' ba can gyis bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing 
[\[268b.3\]]gzigs pas dge bsnyen gyi bslab pa'i gzhi lnga po gang dag bcas pa de dag las 'da' bar bgyid pa de'i rnam par smin pa ji lta bur 'gyur/_de skad ces gsol pa dang /_bcom ldan 'das kyis dge bsnyen dga' ba can la 'di skad ces bka' stsal to/_/dga' 
[\[268b.4\]]ba can khyod de bzhin gshegs pa la don 'di yongs su zhu bar sems pa gang yin pa legs so legs so/_/khyod kyi blo rgya che ste dpyod pa bzang ngo /_/spobs pa dge'o/_/dga' ba can de'i phyir nyes dmigs bcu zhes bya ba'i chos kyi rnam grangs bshad par bya yis/_legs 
[\[268b.5\]]par rab tu nyon la yid la zung shig dang ngas khyod la bshad par bya'o/_/bcom ldan 'das legs so legs so zhes gsol nas dge bsnyen dga' ba can bcom ldan 'das la nyan pa dang /_bcom ldan 'das kyis 'di skad ces bka' stsal to/_/dga' ba can 
[\[268b.6\]]srog gcod pa'i nyes dmigs bcu ni 'di dag yin par rig par bya ste/_bcu po dag gang zhe na/_'di lta ste/_tshe 'di la 'khon skyed pa dang /_skye ba gzhan rnams su yang 'khon dang rjes su 'brel par 'gyur ba dang /_skye bo mang po dag gis yid mi brtan par 'gyur 
[\[268b.7\]]ba dang /_sdig pa'i rmi lam mthong ba dang /_bdag kyang 'jigs pa skye zhing sems can rnams kyang de la 'jigs pa skye ba dang /_bde bar nyal yang sdug bsngal bar sad pa dang /_sdig pa rnam par sems pa dang /_rmongs pa dang bcas par 'chi ba'i dus byed pa 
[\[269a\]]
[\[269a.1\]]dang /_tshe thung bar 'gyur ba'i las byas shing bsags pas lus zhig ste shi nas kyang ngan song ngan 'gro log par ltung ba sems can dmyal ba dag tu skye zhing /_gal te de nas shi 'phos te 'dir mi rnams dang skal ba mnyam par skyes na yang de gang dang gang du 
[\[269a.2\]]skyes pa de dang der tshe thung bar 'gyur zhing nad mang bar yang 'gyur te/_dga' ba can srog gcod pa'i nyes dmigs bcu po de dag yin par rig par bya'o/_/dga' ba can ma byin par len pa'i nyes dmigs bcu ni 'di dag yin par rig par bya ste/_/bcu po dag 
[\[269a.3\]]gang zhe na/_'khon chen por 'gyur ba dang /_bag tsha ba chen por 'gyur ba dang /_dus ma yin par 'gro bar 'gyur ba dang /_phye ma red kyi dus su 'gro bar 'gyur ba dang /_sdig pa'i grogs pos yongs su zin par 'gyur ba dang /_dge ba'i bshes gnyen 
[\[269a.4\]]kyis yongs su spangs par 'gyur ba dang /_tshul khrims 'chal bar 'gyur ba dang /_rgyal pos gnod par 'gyur ba dang /_chom rkun gyis gnod par 'gyur ba dang /_chad pas gcod pas gnod par 'gyur te/_longs spyod kyis phongs par 'gyur ba'i las byas 
[\[269a.5\]]shing bsags pas lus zhig ste shi ba'i 'og tu ngan song ngan 'gro log par ltung ba sems can dmyal ba dag tu skye zhing /_gal te de nas shi 'phos te 'dir mi rnams dang skal ba mnyam par skyes na yang de gang dang gang du skyes pa de dang der dbul por 'gyur ro/_/de'i 
[\[269a.6\]]longs spyod du 'gyur ba gang yin pa 'bad pa chen pos rngul zhing dri ma chags chags su rkang lag gi mthus bsgrubs pa de dag gnod pa lngas gnod par 'gyur te/_/lnga po dag gang zhe na/_rgyal po dang /_me dang /_chu dang /_bgo skal la spyod pa mi mdza' ba dang /_
[\[269a.7\]]sbas pa dag gis de chud za bar 'gyur te/_dga' ba can ma byin par len pa'i nyes dmigs bcu ni de dag yin par rig par bya'o/_/dga' ba can 'dod pas log par g.yem pa'i nyes dmigs bcu ni 'di dag yin par rig par bya ste/_bcu po dag gang zhe na/_
[\[269b\]]
[\[269b.1\]]gang dag gi chung ma kha drangs pas de dag dang de 'khon dang bcas par 'gyur ba dang /_chung ma dang rtsod par 'gyur ba dang /_de'i mi dge ba'i chos mngon par 'phel ba dang /_de'i dge ba'i chos yongs su 'grib pa dang /_de bdag nyid ma zhi bar 'gyur ba dang /_de'i 
[\[269b.2\]]bu dang chung ma ma bsrungs par 'gyur ba dang /_de'i nor ma sbas ma bsrungs par 'gyur ba dang /_de'i khyim ma sbas ma bsrungs par 'gyur ba dang /_de'i srog ma sbas ma bsrungs par 'gyur ba dang /_de'i mdza' bshes dang /_nye du dang /_snag gi gnyen 
[\[269b.3\]]mtshams dang /_blon po dag yid 'bebs par mi 'gyur ba dang /_'gran zla dang bcas par 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing /_gal te de nas shi 'phos te 
[\[269b.4\]]'dir mi rnams dang skal ba mnyam par skyes nas gal te bud med du gyur na yang 'gran zla dang bcas pa'i khyo rnyed par 'gyur ro/_/ci ste skyes par gyur na de'i bu dang chung ma ma bsrungs par 'gyur te/_dga' ba can 'dod pas log par g.yem pa'i nyes dmigs 
[\[269b.5\]]bcu ni de dag yin par rig par bya'o/_/dga' ba can [{]brdzun [,]rdzun [}]du smra ba'i nyes dmigs bcu ni 'di dag yin par rig par bya ste/_bcu po dag gang zhe na/_de'i kha nas rnag mnam par 'gyur ba dang /_de'i lus srung ba'i lhas 'phang ba dang /_mi ma yin pas glags 
[\[269b.6\]]rnyed par 'gyur ba dang /_bden par smras kyang de'i tshig la ma dad par 'gyur ba dang /_dgos pa byung yang 'di la mkhas pa rnams yongs su 'dri bar mi sems pa dang /_yang dag pa ma yin pa'i mi snyan pa rgya cher sgrogs par 'gyur ba dang /_phyir ldang ba'i 'os 
[\[269b.7\]]ma yin par 'gyur ba dang /_sdug bsngal zhing yid mi bde bar 'gyur ba dang /_mi snyan pa brjod pa mang bar 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing /_gal te de nas shi 'phos 
[\[270a\]]
[\[270a.1\]]te 'dir mi rnams dang /_skal ba mnyam par skyes na yang de gang dang gang du skyes pa de dang der mi snyan pa brjod pa mang por 'gyur te/_dga' ba can [{]brdzun [,]rdzun [}]du smra ba'i nyes dmigs bcu ni de dag yin par rig par bya'o/_/dga' ba can 'bru'i 
[\[270a.2\]]chang dang bcos pa'i chang bag med pa'i gnas kyi nyes dmigs sum cu rtsa lnga ni 'di dag yin par rig par bya ste/_sum cu rtsa lnga po dag gang zhe na/_tshe 'di la nor zad pa dang /_nad rnams rgyas par byed pa dang /_'thab pa dang rtsod pa skyed pa dang /_don med pa 
[\[270a.3\]]la lta ba dang /_grags pa ma yin pa kun du 'byung bar byed pa dang /_shes rab nyam chung bar byed pa dang /_longs spyod thob pa mi 'thob par 'gyur ba dang /_longs spyod thob pa yongs su zad cing yongs su gtugs par 'gyur ba dang /_gsang mi thub par 
[\[270a.4\]]'gyur ba dang /_de las kyi mtha' yongs su 'grib pa dang /_mthu stobs chung ngur byed par 'gyur ba dang /_mar mi 'dzin par 'gyur ba dang /_phar mi 'dzin par 'gyur ba dang /_dge sbyong du mi 'dzin par 'gyur ba dang /_bram zer mi 'dzin par 'gyur ba dang /_rigs 
[\[270a.5\]]kyi gtso bo la bsnyen bkur med par 'gyur ba dang /_sangs rgyas la mi gus par 'gyur ba dang /_chos la mi gus par 'gyur ba dang /_dge 'dun la mi gus par 'gyur ba dang /_bslab pa yang dag par blangs pa la mi gus par 'gyur ba dang /_tshul khrims 'chal 
[\[270a.6\]]par 'gyur ba dang /_dbang po'i sgo ma bsdams par 'gyur ba dang /_bag med par shin tu bud med don du gnyer ba dang /_nye du dang snag gi gnyen mtshams dang mdza' bshes dang blon po dag gis spong bar 'gyur ba dang /_skye bo mang po dag gi yid du mi 'ong bar 
[\[270a.7\]]'gyur ba dang /_skye bo mang po dag dang mi 'thun par 'gyur ba dang /_chos ma yin par spyod par 'gyur ba dang /_chos ma yin pa yongs su 'dzin par 'gyur ba dang /_dam pa'i chos yongs su spong bar 'gyur ba dang /_ngo tsha shes pa dang /_khrel yod pa yongs su spong 
[\[270b\]]
[\[270b.1\]]bar 'gyur ba dang /_mi mdza' ba dag dang gnas kyang mkhas pa rnams yongs su 'dri bar mi sems pa dang /_bag med pa nyam bag tu spyod par 'gyur ba dang /_de bzhin gshegs pa'i gsung rab la kun nas mi gnas pa dang /_mya ngan las 'das pa las 
[\[270b.2\]]thag ring du 'gyur ba dang /_smyon par 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing /_gal te de nas shi 'phos te 'dir mi rnams dang skal ba mnyam par skyes na yang de gang dang 
[\[270b.3\]]gang du skyes pa de dang der smyon par 'gyur zhing dran pa mi gsal bar 'gyur te/_dga' ba can 'bru'i chang dang bcos pa'i chang bag med pa'i gnas kyi nyes dmigs ni sum cu rtsa lnga po de dag yin par rig par bya'o/_/bcom ldan 'das kyis de skad ces bka' 
[\[270b.4\]]stsal te/_bde bar gshegs pas de skad gsungs nas/_ston pas gzhan yang 'di skad bka' stsal to/_/srog gcod rdeg dang 'ching ba rnam spangs te/_/sems can dag la phan zhing snying brtse ba/_/bdag gi tshe skyabs dga' ba ji lta bar/_/de 
[\[270b.5\]]bzhin gzhan rnams kyi ni srog kyang bsrung /_/sdug bsngal mang pos bsags pa gzhan gyi nor/_/ma byin de la yid kyang bsam mi bya/_/'jig rten gyis mthong dga' dang bral 'gyur zhing /_/gzhan yang de bzhin phan par gnas par gyis/_/gzhan 
[\[270b.6\]]gyi bud med rgyan gyis brgyan pa dag_/me lce 'bar ba bzhin du yongs spongs la/_/rang gi chung ma rnyed pas chog par byos/_/'dod rgyu dug dang 'dra ba ma spyod cig_/rang gi don dang gzhan gyi don ched du/_/sus kyang shes bzhin [{]brdzun [,]rdzun [}]dag ma smra bar/_/
[\[270b.7\]]gzhan la mi gnod gzhan la mi gdung bar/_/brtags te 'jam po'i tshig gis smra bar gyis/_/chang 'thung ba la mngon par dga' ba'i mi/_/bdag la phan dang gzhan la bde mi nus/_/rmongs dang mdog ngan byed pa chang yin te/_/ji ltar ha la'i dug bzhin 
[\[271a\]]
[\[271a.1\]]de mi btung /_/srog chags mi gsod gzhan gyi nor mi 'phrog_/[{]brdzun [,]rdzun [}]du mi smra chang yang mi btung zhing /_/gzhan gyi chung ma yid la'ang mi 'dod pa/_/mtho ris gang 'dod khyim du 'jug pa bzhin/_/gos dkar gyon pa khyim pa rnams kyis ni/_/
[\[271a.2\]]khyim gnas rnams kyi bslab pa 'di yin te/_/rgyal bas de gang rab tu byung rnams kyi/_/bslab gzhi'i chos ni rab tu bstan pa yin/_/de nas dge bsnyen dga' ba can bcom ldan 'das la chos kyi rnam grangs 'di thos nas dga' zhing mgu la yi rangs te/_rab tu dga' 
[\[271a.3\]]ba dang /_bde ba dang /_yid bde ba skyes nas stan las langs te/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_bcom ldan 'das kyis bka' stsal pa la mngon par dga' nas rjes su yi rangs 
[\[271a.4\]]te/_bcom ldan 'das kyi spyan snga nas song ngo /_/bcom ldan 'das kyis de skad ces bka' stsal pa dang /_dge slong de dag yi rangs te/_bcom ldan 'das kyis gsungs pa la mngon par bstod do/_/'phags pa dga' ba can gyi mdo rdzogs so//_//_
[\[271a.5\]]rgya gar gyi mkhan po shAkya sing ha dang /_lo ts+tsha ba ban de byin gyi snying pos bsgyur te/_zhu chen gyi lo ts+tsha ba ban de de ba tsan dras zhus te gtan la phab pa//[ {D335}]@#/_/'phags pa 'khar gsil gyi mdo/_sangs rgyas dang /_byang chub 
[\[271a.6\]]sems dpa' thams cad la phyag 'tshal lo/_/de nas bcom ldan 'das kyis dge slong rnams la bka' stsal pa/_khyod kyis 'khar gsil 'di yongs su bcang bar bya ste/_de ci'i phyir zhe na/_'das pa'i sangs rgyas rnams kyis kyang 'khar gsil 'di bsnams 
[\[271a.7\]]so/_/ma byon pa'i sangs rgyas rnams kyis kyang 'khar gsil 'di bsnams pa'i phyir ro/_/da ltar gyi sangs rgyas rnams kyis kyang 'khar gsil 'di bsnams pa yin te/_nga da ltar mngon par sangs rgyas nas 'khar gsil bsnams pa de bzhin du 'das pa dang /_ma 
[\[271b\]]
[\[271b.1\]]byon pa dang /_da ltar bzhugs pa'i sangs rgyas rnams kyis kyang nyan thos rnams la 'khar gsil bcang bar bya'o zhes ston par mdzad pas deng nga mngon par rdzogs par sangs rgyas nas kyang sangs rgyas rnams kyi chos ji lta ba bzhin du khyed la bstan pa yin gyis/_khyed 
[\[271b.2\]]kyis kyang 'khar gsil bcang bar bya'o/_/de ci'i phyir zhe na/_'khar gsil zhes bya ba ni ye shes kyi 'khar ba zhes kyang bya'o/_/yon tan gyi 'khar ba zhes kyang bya ste/_'phags pa'i ye shes rab tu ston pa'i phyir ye shes kyi 'khar ba zhes bya'o/_/yon tan 
[\[271b.3\]]gyi gzhi sgrub pa'i phyir yon tan gyi 'khar ba zhes bya ste/_'khar gsil 'di ni 'phags pa'i gang zag gi rigs can skyes bu dam par mtshon pa'i lam gyi chos la phyogs pa'i rgyal mtshan rjes su dran pa rnam par gzhag pa'i don gyi spyod pa yin pas de'i phyir khyod 
[\[271b.4\]]kyis chos bzhin du bcang bar bya'o/_/de nas tshe dang ldan pa 'od srung chen po stan las langs te/_gos tshags bcos nas bla gos phrag pa gcig tu gzar te thal mo sbyar nas pus mo sa la btsugs te/_bcom ldan 'das la 'di skad ces gsol to/_/
[\[271b.5\]]bcom ldan 'das ci'i slad du 'khar gsil zhes bgyi/_ji ltar na bcang bar bgyi/_bcom ldan 'das kyis bshad du gsol/_bdag cag rnams kyis kyang bka' bzhin du spyod par 'tshal lo zhes gsol pa dang /_bcom ldan 'das kyis 'od srung la bka' 
[\[271b.6\]]stsal pa/_legs par nyon la yid la zung shig dang ngas bshad par bya'o/_/de la 'khar gsil zhes bya ba ni yang ba yin te/_gang gis 'khar ba 'di la brten pa 'di dag nyon mongs pa bsal nas khams gsum las nges par 'byung ba'i phyir yang zhes bya'o/_/
[\[271b.7\]]'khar gsil zhes bya ba ni snang bar byed pa yin te/_'khar gsil 'dzin pa'i gang zag gang yin pa de dag shes rab kyi snang ba thob par 'gyur ba'i phyir snang bar byed pa zhes bya'o/_/'khar gsil zhes bya ba ni phyir mi ldog par byed pa yin te/_'khar gsil 
[\[272a\]]
[\[272a.1\]]'dzin pa'i gang zag gang yin pa de dag srid pa gsum las nges par 'byung zhing yang mngon par zhen pa nyid du mi 'gyur ba'i phyir phyir mi ldog par byed pa zhes bya'o/_/'khar gsil zhes bya ba ni khong du chud par byed pa yin te/_gang 'khar gsil 
[\[272a.2\]]'dzin par byed pa yin zhe na/_sdug bsngal dang /_stong pa dang /_khams gsum gyi nyon mongs pa'i kun nas dkris par khong du chud pa dang /_bden pa bzhi dang /_rten cing 'brel par 'byung ba bcu gnyis po 'di dag gsal bar rtogs par 'gyur ba'i phyir 
[\[272a.3\]]khong du chud par byed pa zhes bya'o/_/'khar gsil zhes bya ba ni nga rgyal med par byed pa yin te/_gang 'khar gsil 'dzin pa de dag nga rgyal gyi las rab tu spong bar 'gyur ba'i phyir nga rgyal med par byed pa zhes bya'o/_/'khar gsil zhes bya ba ni rgyang bsrings 
[\[272a.4\]]pa yin te/_gang 'khar gsil 'di 'dzin pa'i gang zag gang yin pa de dag 'dod pa lnga thag ring du byed pas de dag 'dod pas sred pa'i kun nas dkris pa spong ba dang /_phung po lnga po rnams rnam par 'thor ba dang /_srid pa lnga po dag yongs su spong ba dang /_
[\[272a.5\]]mya ngan las 'das pa la phyogs shing 'du byed kyi las kyang thag ring du spong ba'i phyir rgyang bsrings pa zhes bya'o/_/'khar gsil zhes bya ba ni len par byed pa yin te/_gang 'khar gsil 'dzin par byed pa de dag sangs rgyas rnams kyi tshul khrims dang /_ting nge 'dzin 
[\[272a.6\]]dang /_shes rab rin po che blangs pas rnam par grol ba thob par 'gyur ba'i phyir len par byed pa zhes bya'o/_/'khar gsil zhes bya ba ni yongs su grub par 'gyur ba yin te/_gang 'khar gsil 'dzin pa dag sangs rgyas kyi chos kyi sde snod mngon par grub pa dang /_
[\[272a.7\]]ji ltar bsten pa bzhin du bsgrubs pas ma nyams par phun sum tshogs par 'gyur ba'i phyir mngon par 'grub par 'gyur ba zhes bya'o/_/bcom ldan 'das kyis bka' stsal pa/_'od srung 'khar gsil zhes bya ba'i yi ge'i don rgya che zhing mang bas yongs su rdzogs 
[\[272b\]]
[\[272b.1\]]par rjod mi nus kyang khyed kyis re zhig de bzhin du yongs su gzung bar bya'o/_/bcom ldan 'das la 'od srung gis 'di skad ces gsol to/_/bcom ldan 'das 'khar gsil zhes bya ba'i don ni de lta bu lags na/_ci'i slad du ye shes kyi 'khar ba zhes 
[\[272b.2\]]bgyi ba nas dran pa nye bar gzhag pa'i don gyi spyod pa zhes bgyi ba'i bar gyi don gang lags pa bcom ldan 'das kyis bkas bshad du gsol/_bcom ldan 'das kyis bka' stsal pa/_'khar gsil zhes bya ba ni ye shes kyi spyod pa sgrub pa dang /_mang du thos 
[\[272b.3\]]pa rgya cher sgrub pa dang /_'jig rten dang 'jig rten las 'das pa'i shes rab dang /_dge ba dang /_mi dge ba dang /_'dus byas dang /_'dus ma byas dang /_zag pa dang bcas pa dang /_zag pa med pa rnam par thogs pa med par khong du chud cing shes 
[\[272b.4\]]rab mngon par 'grub par byed pa'i phyir ye shes kyi 'khar ba zhes kyang bya'o/_/tshul khrims dam por srung ba dang /_bzod pa dang /_bsam gtan la sems rtse gcig tu g.yeng ba med par sgom pa dang /_rtag tu bsod nams kyi las bsgrubs pas mgo'am 
[\[272b.5\]]thod la me 'bar ba bzhin du skad cig tsam du yang mi gtong ba'i phyir yon tan gyi 'khar ba zhes bya'o/_/'khar gsil 'di yongs su 'di 'dzin pa gang yin pa de dag ni gang gi spyod pa rnam pa bcu drug po 'di lta ste/_bden pa bzhi po sdug bsngal dang /_kun 'byung 
[\[272b.6\]]ba dang /_'gog pa dang /_lam dang /_tshad med pa bzhi po byams pa dang /_snying rje dang /_dga' ba dang /_btang snyoms dang /_bsam gtan bzhi po bsam gtan dang po dang /_bsam gtan gnyis pa dang /_bsam gtan gsum pa dang /_bsam 
[\[272b.7\]]gtan bzhi pa dang /_gzugs med pa'i snyoms par 'jug pa bzhi po nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang /_'du shes med 'du shes med min gyi skye mched kyi phun sum tshogs pa 
[\[273a\]]
[\[273a.1\]]dang /_gzhan yang spyod pa sum cu rtsa bdun po 'di lta ste/_byang chub kyi phyogs kyi chos sum cu rtsa bdun phun sum tshogs shing chos de dag gsal bar rnam par byed pa dang /_bdag nyid kyi lus kyis mngon sum du byas pas sgra'i rjes su mi 'brang 
[\[273a.2\]]ba dang /_chos de dag la bdag nyid rnam par rtsen pa dang /_stong pa nyid dang /_mtshan ma med pa dang /_smon pa med pa'i rnam par thar pa'i sgor 'jug pa la rang dbang du gyur cing dga' ba med pa gang yin pa de ni 'phags pa zhes bya ste/_nang yon tan de lta bu 
[\[273a.3\]]dang ldan pas phyi rol 'khar gsil 'dzin pa yin te/_'dis ni gang zag gdon mi za bar 'phags pa'i yon tan tshul khrims dang /_bzod pa dang /_bsam gtan dang /_shes rab dang /_rig pa gsum dang /_mngon par shes pa drug dang /_rnam par 
[\[273a.4\]]thar pa brgyad po rnams phun sum tshogs pa yin te/_gang zag de 'phags pa yin par mtshon pa nyid kyis gus pa skyed par 'gyur ba'i phyir 'phags pa'i gang zag gi rtags zhes bya'o/_/skyes bu dam par mtshon pa zhes bya ba ni nang na ye shes kyi ngo bo nyid dang ldan 
[\[273a.5\]]pas dam pa zhes bya ste/_gang zag de 'phags pa yin par mtshon pa nyid kyis gus pa skyed par 'gyur ba'i phyir 'phags pa'i nang na ye shes kyi ngo bo nyid dang ldan pas yon tan gyi gzhi sgrub pa dang /_chos gong nas gong du rtsol zhing legs par sgrub par byed do zhes 
[\[273a.6\]]ston par byed pa'i phyir skyes bu dam par mtshon pa zhes bya'o/_/gang zag gsal ba de ring por mi thogs par shes rab kyis mngon par grub nas 'dus ma byas kyi gnas rab tu zhi zhing dben pa mya ngan las 'das pa'i bde ba don dam pa'i gnas kyi lam du 'jug par 'gyur 
[\[273a.7\]]ro zhes shes par byed pa'i phyir lam gyi chos la phyogs pa'i rgyal mtshan zhes bya'o/_/rjes su dran pa'i rnam par gzhag pa'i don gyi spyod pa zhes bya ba ni 'khar ba 'di rim pa gsum dang ldan par dum bu gsum gyi rim pa mthong ba nyid kyis ngan song gsum gyi sdug bsngal 
[\[273b\]]
[\[273b.1\]]rjes su dran nas tshul khrims dang /_ting nge 'dzin dang /_shes rab sgom par byed pa dang /_gnod pa gsum po rga ba dang /_na ba dang /_'chi ba rjes su dran na dug gsum po 'dod chags dang /_zhe sdang dang /_gti mug yongs su sel bar byed pa dang /_
[\[273b.2\]]khams gsum po dag mi rtags pa yin pa nyid du rjes su dran nas dkon mchog gsum la mngon par yid ches shing gus pa dang /_srid pa gsum bsal ba dang /_dag pa gtsang ba dang /_las rnam gsum rnam par sbyang ba dang /_rig pa gsum dang ldan par 'dod 
[\[273b.3\]]pa dang /_rnam par thar pa gsum la 'jug pa dang /_rjes su dran pa drug gi gnas gsum thob pa dang /_ye shes thag ring du byed pa gsum rtogs par 'gyur ba'i phyir dum bu gsum rim par rnam par gzhag pa yin no/_/gzhan yang bzhi sgril du byas pa ni skye ba 
[\[273b.4\]]rnam pa bzhi yongs su bcad pa dang /_bden pa bzhi rjes su dran par bya ba dang /_tshad med pa bzhi sgom pa dang /_bsam gtan bzhi la 'jug par bya ba dang /_snyoms par 'jug pa bzhi yongs su dag par bya ba dang /_dran pa nye bar gzhag pa bzhi rab tu bstan pa dang /_
[\[273b.5\]]yang dag pa'i spong ba bzhi bstan par bya ba dang /_rdzu 'phrul gyi rkang pa bzhi thob par bya ba'i phyir bzhi sgril du rnam par gzhag pa yin no/_/dbus kyi shing gtogs par rnam pa lngar gzhag pa ni lta ba lnga po dag spang ba dang /_'gro ba lnga po dag gi 'khor ba'i sdug bsngal 
[\[273b.6\]]gyi 'khrug pa yongs su spong ba dang /_dbang po lnga sgom pa dang /_stobs lnga dang ldan par bya ba dang /_sgrib pa lnga po dag bsal ba dang /_phung po lnga po dag rnam par bshig pa dang /_cha lnga dang ldan pa'i chos kyi sku thob par bya ba'i phyir rnam pa lngar gzhag pa yin no/_/
[\[273b.7\]]sil sgril bcu gnyis su bstan pa ni rten cing 'brel par 'byung ba yan lag bcu gnyis su dran par bya zhing thogs pa med par bya ba dang /_sgo bcu gnyis pa'i bsam gtan bsgom par bya ba dang /_sems la skyon med par rjes su dran par bya'o/_/rim pa gsum dang 
[\[274a\]]
[\[274a.1\]]bzhi sgril du bsdus te/_grangs bdun du bstan pa ni de bzhin gshegs pa'i byang chub kyi yan lag bdun gyi chos rjes su dran par bya ba dang /_'phags pa'i nor bdun mngon par bsgrub par bya'o/_/mar rtse gtogs par brgyad du bstan pa ni lam 
[\[274a.2\]]yan lag brgyad pa rjes su bstan par bya ba dang /_rnam par thar pa brgyad thob par bya ba dang /_mi khom pa brgyad yongs su bsal ba'i phyir rnam pa brgyad bstan pa yin no/_/'khar gsil gyi don mdor bstan pa de lta bu yin pas khyed kyis legs par yongs su gzung 
[\[274a.3\]]bar bya'o/_/bcom ldan 'das la 'od srung gis gsol pa/_bcom ldan 'das 'phags pa'i gsung rab la ji skad bstan pa bzhin du 'tshal lo zhes gsol to/_/de nas 'od srung chen pos yang bcom ldan 'das la 'di skad ces gsol to/_/bcom ldan 'das dus 
[\[274a.4\]]gsum gyi de bzhin gshegs pa rnams kyi chos kun mtshungs pa zhig lags sam/_bcom ldan 'das kyis bka' stsal pa/_kha cig 'khar ba mtshungs kyang spyod pa mi mtshungs pas kha cig gi tshe na ni bzhi sgril du byas pa'o/_/kha cig gi tshe na ni gnyis sgril du byas pa ste/_
[\[274a.5\]]sil sgril gyi grangs la ni bye brag tu gyur pa med do/_/nga ni deng 'dir bzhi sgril sil sgril bcu gnyis su byas pa'i bstan pa de spyod do/_/gnyis sgril du byas pa ni de bzhin gshegs pa 'od srung gis rnam par gzhag pa yin te/_sems can rnams bden pa gnyis po 
[\[274a.6\]]kun rdzob kyi bden pa dang /_don dam pa'i bden pa rjes su dran par bya ba'i ched du don 'di rnam par gzhag pa yin no/_/de'i tshe bcom ldan 'das kyis de skad ces bka' stsal nas/_tshe dang ldan pa 'od srung chen po 'khor stong nyis brgya dang /_'khor 'dus pa chen po 
[\[274a.7\]]rnams shin tu dga' zhing gus pas mngon par bstod do/_/'phags pa 'khar gsil zhes bya ba theg pa chen po'i mdo rdzogs so//[ {D336}]@#/_/'khar gsil 'chang ba'i kun tu spyod pa'i cho ga_/'khar gsil yang dag par len par 'dod pas/_
[\[274b\]]
[\[274b.1\]]btsun pa zhig gi drung du pus mo btsugs te 'di skad du bya'o/_/btsun pa dgongs su gsol/_bdag ming 'di zhes bgyi ba deng btsun pa las 'khar gsil 'chang ba'i slob dpon du gsol lo zhes lan gsum du bzlas par bya'o/_/des kyang 'di skad du dgongs shig_/
[\[274b.2\]]tshe dang ldan pa khyod bla na med pa'i byang chub tu sems bskyed nas 'khar gsil yang dag blangs te chos bzhin du spyod par byed dam/_lag pa yongs su mi gtsang bas de gzung bar mi bya/_dge 'dun gyi gnas su 'jug pa'i tshe mgo dang ma rtse dbyung bar byas la gzhag 
[\[274b.3\]]par mi bya/_gal te khyim pa'i khyim du 'jug na ma rtse rgyab logs su bstan par bya/_gal te snga dro khyim pa'i khyim du bsod snyoms la 'gro dgos pa'i rkyen tshogs byung na 'khar gsil lan gsum du dkrol bar bya'o/_/lan gsum du dkrol te ma 'ongs na lan lnga'i 
[\[274b.4\]]bar du dkrol bar bya'o/_/lan lnga'i bar du dkrol te ma 'ongs na lan bdun gyi bar du dkrol bar bya'o/_/lan bdun gyi bar du dkrol te ma 'ongs na khyim gzhan du lan bdun gyi bar du dkrol bar bya'o/_/khyim bdun gyi bar du phyin te chog par gyur na yang der zas kyi bya 
[\[274b.5\]]ba bya'o zhes lan gsum gyi bar du bzlas par bya'o/_/'khar gsil bcang ba'i chos ni nyi shu rtsa lnga yod de/_sa la sbrul yod pa bsrung ba'i phyir bcang bar bya ba dang /_rgal ba'i phyir bcang bar bya ba dang /_bsod snyoms spyod pa'i phyir bcang bar bya ba dang /_'byung 
[\[274b.6\]]zhing 'jug pa na yang sku gzugs mthong ba'i tshe sgra dbyung bar bya ba dang /_'khar gsil thogs nas dge 'dun gyi nang du 'jug par mi bya ba dang /_dro yol phan cad 'khar gsil thogs nas 'gro bar mi bya ba dang /_phrag pa gnyis la bkal te mgo bo gnyis la dpyang 
[\[274b.7\]]bar mi bya ba dang /_phrag par bskur bar mi bya ba dang /_lag pas dkyog par mi bya ba dang /_'khar gsil thogs nas bshang gci'i sar 'gro bar mi bya ba dang /_mkhan po dang slob dpon 'khar gsil thogs te 'gro ba'i rjes bzhin du 'gro bar mi bya ba dang /_gang 
[\[275a\]]
[\[275a.1\]]zag bzhi yan chod 'khar gsil thogs te 'gro ba'i rjes nas 'khar gsil thogs te 'gro bar mi bya ba dang /_yon bdag gi khyim du phyin na 'khar gsil lus dang bral bar mi bya ba dang /_yon bdag gi sgor phyin pa dang lan gsum gyi bar du dkrol 
[\[275a.2\]]bar bya'o/_/gal te ma 'ongs na lan lnga'i bar du dkrol bar bya'o/_/lan de lnga'i bar du dkrol te ma 'ongs na lan bdun gyi bar du dkrol bar bya'o/_/lan bdun gyi bar du dkrol te ma 'ongs na khyim gzhan du dkrol bar bya ba dang /_bdag phyir phyung na 'khar gsil 
[\[275a.3\]]lag pa g.yas pa la bsnyes te gzhag par bya ba dang /_gnas khang na gzhag pa'i tshes la reg par mi bya ba dang /_rtag tu gar nyal ba'i khri'i drung du nye bar gzhag par bya ba dang /_skabs skabs su phyi bdar bya ba dang /_'khar gsil gyi mgo ya yo med 
[\[275a.4\]]par bya ba dang /_bsod snyoms la 'gro ba'i tshe dge tshul lam khyim pa las bral bar mi bya ba dang /_nad pa'i sar mtshan mo gnas na 'khar gsil bskur bar bya ba dang /_lam ring por skyel du 'gro na 'khar gsil bskur bar bya ba dang /_lam ring po nas mgron 
[\[275a.5\]]du gnyer ba yod de/_der 'gro zhing 'dug dgos par gyur na 'khar gsil bskur bar bya ba dang /_ga shed du 'gro dgos par gyur na 'khar gsil bskur bar bya ba dang /_bdag gi drung du bsnyen par bya ba'i phyir gzhan la reg cing sa la ri mo bri bar bya'o/_/'khar 
[\[275a.6\]]gsil 'chang ba'i kun tu spyod pa'i cho ga rdzogs so//[ {D337}]@#/_/rgya gar skad du/_d+harma tsakra sU tra/_bod skad du/_chos kyi 'khor lo'i mdo/_thams cad mkhyen pa la phyag 'tshal lo/_/'di skad bdag 
[\[275a.7\]]gis thos pa'i dus gcig na/_sangs rgyas bcom ldan 'das bA rA Na sI drang srong smra ba'i [{]ri dgas [,]ri dwags [}]kyi nags na bzhugs te/_de nas bcom ldan 'das kyis lnga sde'i dge slong rnams la bka' stsal pa/_dge slong dag nga sngon ma thos pa'i chos rnams la/_'di ni 
[\[275b\]]
[\[275b.1\]]sdug bsngal 'phags pa'i bden pa'o zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la/_'di ni sdug bsngal lo/_/'di ni sdug bsngal kun 'byung ba'o/_/'di 
[\[275b.2\]]ni sdug bsngal 'gog pa'o/_/'di ni sdug bsngal 'gog par 'gro ba'i lam mo zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal 'phags pa'i 
[\[275b.3\]]bden pa de ngas mngon par shes pas yongs su shes par bya'o zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa 
[\[275b.4\]]de ngas mngon par shes pas spang bar bya'o zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal 'gog pa shes pa 'phags pa'i bden pa de ngas mngon par 
[\[275b.5\]]shes pas mngon sum du bya'o zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas 
[\[275b.6\]]bsgom par bya'o zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes so zhes 
[\[275b.7\]]tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa de ngas mngon par shes pas spangs so zhes tshul bzhin 
[\[276a\]]
[\[276a.1\]]yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal 'gog pa shes pa'i 'phags pa'i bden pa de ngas mngon par shes pas mngon sum du byas 
[\[276a.2\]]so zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgoms 
[\[276a.3\]]so zhes tshul bzhin yid la byed pa na mig skyes so/_/shes pa dang rig pa dang blo dang rtogs pa skyes so/_/dge slong dag nga ji srid du 'phags pa'i bden pa bzhi po 'di rnams la de ltar lan gsum du bzlas te rnam pa bcu gnyis su bskor ba'i mig ma skyes/_
[\[276a.4\]]shes pa ma yin rig pa ma yin blo ma yin rtogs pa ma skyes pa de srid du/_nga lha dang bcas pa'i 'jig rten bdud dang bcas tshangs pa dang bcas dge sbyong dang bram zer bcas pa'i skye dgu dang /_lha dang mir bcas pa 'di las grol ba dang nges par byung ba dang 
[\[276a.5\]]mi ldan pa dang /_rab tu grol ba dang phyin ci log dang bral ba'i sems kyis mang du gnas par ma gyur cing /_dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar ma shes so/_/dge slong dag ngas 
[\[276a.6\]]gang nas 'phags pa'i bden pa bzhi po 'di rnams la de ltar lan gsum du bzlas te/_rnam pa bcu gnyis su bskor ba'i mig skyes shing shes pa dang rig pa dang blo dang rtogs pa skyes pa de nas nga lha dang bcas pa'i 'jig rten bdud dang bcas tshangs pa dang 
[\[276a.7\]]bcas dge sbyong dang bram zer bcas pa'i skye dgu dang /_lha dang mir bcas pa 'di las grol ba dang nges par 'byung ba dang mi ldan pa dang /_rab tu grol ba dang phyin ci log dang bral ba'i sems kyis mang du gnas par gyur cing /_dge slong dag ngas de nas bla 
[\[276b\]]
[\[276b.1\]]na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so/_/chos kyi rnam grangs de bka' stsal pa na/_tshe dang ldan pa kau N+Di n+ya dang /_lha brgyad khri chos rnams la chos kyi mig rdul med cing dri ma dang bral ba skyes 
[\[276b.2\]]so/_/de nas bcom ldan 'das kyis tshe dang ldan pa kau N+Di n+ya la bka' stsal pa/_kau N+Di n+ya khyod kyis chos kun shes sam/_bcom ldan 'das kun 'tshal lags so/_/kau N+Di n+ya khyod kyis kun shes sam kun shes sam/_bde bar gshegs pa kun 'tshal lags so/_/
[\[276b.3\]]kun 'tshal lags so/_/tshe dang ldan pa kau N+Di n+yas chos kun shes pas de'i phyir tshe dang ldan pa kauN+Di n+ya kun shes kauN+Di n+ya zhes tshig [{]bla dgas [,]bla dwags [}]su btags so/_/tshe dang ldan pa kau N+Di n+yas chos kun shes so zhes sa bla'i gnod sbyin rnams sgra sgrogs par byed de/_grogs po dag bcom 
[\[276b.4\]]ldan 'das kyis bA rA Na sIr drang srong smra ba'i [{]ri dgas [,]ri dwags [}]kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa dge sbyong ngam bram ze'am/_lha'am bdud dam tshangs pa'am sus kyang 'jig rten du chos dang 'thun par ma bskor ba/_
[\[276b.5\]]skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams kyi don dang phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs bsgrags so/_/sa bla'i 
[\[276b.6\]]gnod sbyin rnams kyis sgra thos nas nam mkha' la rgyu ba'i gnod sbyin dang rgyal chen bzhi po'i ris dang sum cu rtsa gsum pa'i lha rnams dang /_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams nas/_skad cig de dang thang 
[\[276b.7\]]cig de dang yud tsam de dang skad cig dang thang cig dang yud tsam de la tshangs pa'i 'jig rten gyi bar du sgra bsgrags so/_/tshangs ris kyi lha rnams kyis kyang sgra sgrogs par byed de/_grogs po dag bcom ldan 'das kyis bA rA Na sIr drang srong smra ba'i [{]ri dgas [,]ri dwags [}]kyi nags 
[\[277a\]]
[\[277a.1\]]su lan gsum du bzlas te rnam pa bcu gnyis kyi chos kyi 'khor lo chos dang ldan pa dge sbyong ngam bram ze 'am lha 'am bdud dam tshangs pa'am sus kyang 'jig rten du chos dang 'thun par 'ga' yang ma bskor ba/_skye bo mang po la phan pa dang /_skye bo 
[\[277a.2\]]mang po la bde ba dang /_'jig rten la snying brtse ba dang /_lha dang mi rnams kyi don dang phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs bsgrags so/_/bcom ldan 'das kyis bA rA Na sIr drang srong 
[\[277a.3\]]smra ba'i [{]ri dgas [,]ri dwags [}]kyi nags su lan gsum du bzlas te/_rnam pa bcu gnyis su chos kyi 'khor lo chos dang ldan pa bskor bas/_de'i phyir chos kyi rnam grangs 'di la chos kyi 'khor lo bskor ba zhes tshig [{]bla dgas [,]bla dwags [}]su btags so/_/chos kyi 
[\[277a.4\]]'khor lo'i mdo rdzogs so//[ {D338}]@#/_/rgya gar skad du/_karma bi b+hang+ga/_bod skad du/_las rnam par 'byed pa/_bam po dang po/_sangs rgyas dang byang chub sems dpa' thams cad la phyag 'tshal lo/_/
[\[277a.5\]]'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_der bcom ldan 'das kyis bram ze'i khye'u shu ka la bka' stsal pa/_bram ze'i bu khyod la las rnam par 'byed 
[\[277a.6\]]pa bstan gyis/_de legs par shin tu nyon la yid la zung shig dang ngas bshad kyis/_bcom ldan 'das de ltar bgyi'o zhes nas bram ze'i khye'u shu ka/_bcom ldan 'das la phyir nyan pa dang bcom ldan 'das kyis de la 'di skad ces bka' stsal to/_/bram ze'i bu ngas ni 
[\[277a.7\]]sems can rnams bdag gi las las su gyur pa las kyi rgyu las skyes pa las kyi skal ba la spyod pa/_las la rten par gsungs te/_bram ze'i bu las ni 'di lta ste/_sems can rnams rab dang 'bring dang tha mar rnam par 'byed do/_/de ni 'di ltar tshe thung bar 'gyur ba'i las 
[\[277b\]]
[\[277b.1\]]yod de/_de la tshe thung bar 'gyur ba'i las gang zhe na/_de ni srog gcod pa dang srog gcod pa la rjes su dga' ba dang srog gcod pa'i legs pa rjod pa dang /_mi mdza' ba tshe 'pho bar skul ba dang mi mdza' ba tshe 'phos na legs par rjod pa dang mngal nas tshe 'pho bar byed pa 
[\[277b.2\]]dang mngal nas tshe 'pho ba'i legs pa rjod pa dang /_ma he dang ba lang dang phag dang bya la sogs pa bsad par 'gyur ba'i rten 'cha' zhing /_mchod sbyin de btsugs pas bu tsha dang skye bo gzhan la phan par 'dod pa rnams dang 'jigs pas nyen pa rnams kyi lugs su 
[\[277b.3\]]gyur cing sems can gsod par 'gyur ba ste/_dper na grong khyer kas mar+ya na dge slong dgra bcom pa gcig cig khyim zhig gi sgo na 'dug 'dug na/_khyim de'i thad ka lam po che nas phyugs shig sgra 'byin cing khrid pa dge slong des mthong nas kyi hud e ma ga la srid ces 
[\[277b.4\]]byas pa dang mi dag gis dge slong de la/_slob dpon ci zhig de skad du kyi hud e ma ga la srid ces bya ba'i sgra rjod ces dris na/_des smras pa/_de ni ma dad pa rnams la smra bar yang mi bya ba zhig ste sgos kyis smra'o zhes nas/_des smras pa/_phyugs pha bi ltar sgra 
[\[277b.5\]]'byin cing khrid pa pha bis sngon tshong pa phyug po zhig tu red pa'i tshe/_rten btsugs te lo dus kyi mchod sbyin byas nas/_des der phyugs mang po dag kyang bsad tshe 'pho kar yang bu la bos te smras pa/_bu khyod nga la byams zhe na/_phyugs kyi mchod sbyin lo dus su bya 
[\[277b.6\]]ba 'di nga tshe 'phos nas kyang rtag par gyis shig ces bsgo nas/_bus kyang de ltar bgyi'o zhes te de bzhin du mnyan to/_/de nas mi de tshe 'phos pa dang gti mug las byung ba'i srog gcod pa dang ldan pas bdag gi khyim du phyugs su skyes nas de der yang dang yang skyes shing 
[\[277b.7\]]bsad bsad pa las lan 'di dang drug ste da yang khrid pa yin no zhes nas/_dge slong des phyugs de la snying brtse bas 'di skad ces smras so/_/rten kyang khyod bdag gis btsugs/_mchod sbyin yang khyod bdag gis byas/_phyugs mang por yang khyod bdag 
[\[278a\]]
[\[278a.1\]]gis bsad na/_de de skad du don med pa bos pas ci la phan zhes rjod pa lta bu ste/_de lta bu'i rten btsugs pa dang dmag lta bu mi dang rta la sogs pa sems can mang po dngog pa la lta ba dang 'thab mo'i cha byad la dga' ba lta bu ste/_nag po yod pa'i 
[\[278a.2\]]mdo las bcom ldan 'das kyis gsungs pa/_kun dga' bo srog gcod pa la bsten cing goms par byas pa dang mang du byas pa ni sems can dmyal bar skye ba'i rgyur 'gyur ro/_/dud 'gro'i skye gnas su skye ba'i rgyur 'gyur ro/_/[{]yi dgas [,]yi dwags [}]su skye ba'i rgyur 
[\[278a.3\]]'gyur ro zhes gsungs te/_srog gcod pa ni nyung zhing chung yang rnam par smin pa tshe thung bar 'gyur ro/_/de la tshe ring bar 'gyur ba'i las yod de de gang zhe na/_de ni srog gcod pa spangs pa dang srog gcod pa spangs pa'i legs pa rjod pa dang de la skul ba dang 
[\[278a.4\]]de'i legs pa rjod pa dang gsad par bya ba'i mi dang ba lang dang phag dang bya la sogs pa srog 'byin pa dang sems can 'jigs pas nyen pa rnams la mi 'jigs pa sbyin pa dang /_sems can mgon med pa rnams la snying rje'i sems bskyed pa dang /_nad pa 
[\[278a.5\]]dang byis pa dang rgan pa rnams la byams pa'i sems bskyed pa dang /_de dag la zas kyi sbyin pa byed pa dang slong ba la byams pa'i sems bskyed pa dang dmag la sogs pa sngar smon pa thams cad bzlog ste/_dge ba'i phyogs byas pa dang de bzhin du mchod rten dang 
[\[278a.6\]]gtsug lag khang zhig pa dag bcos legs byas pa ste/_mdo de nyid las/_zhig cing ral ba sus bcos pa/_/de la tshe 'phrog bdud mi 'byung /_/zhes gsungs pa lta bu ste/_las de lta bu ni tshe ring bar 'gyur ba'o/_/de la nad mang bar 'gyur ba'i las yod 
[\[278a.7\]]de/_de gang zhe na/_de ni khro ba dang khu tshur dang thal mos rdeg pa dang khu tshur dang thal mos rdeg pa la rjes su dga' ba dang khu tshur dang thal mos rdeg pa'i yon tan rjod pa dang de la skul ba dang pha ma'i sems dang lus mi bde bar byas pa dang /_rab tu byung ba tshul khrims 
[\[278b\]]
[\[278b.1\]]dang ldan pa dag gi sems mi bde bar byas pa dang /_mi mdza' ba nad kyis btab pa la dga' bar sems pa dang mi mdza' ba nad sos na mi dga' bar sems pa dang nad pa la sman ma yin pa byin pa dang zas ma zhu bar bstabs pa de las de lta bu ni nad mang bar 'gyur 
[\[278b.2\]]ro/_/de la nad nyung bar 'gyur ba'i las yod de de gang zhe na/_de ni thal mo dang khu tshur gyis rdeg pa dang /_thal mo dang khu tshur gyis rdeg pa spong bar skul ba dang de'i yon tan rjod pa dang de la rjes su dga' ba dang pha ma na ba'i rim gro byed pa dang khyim pa dang rab tu byung ba 
[\[278b.3\]]dang rgan nam gzhon yang rung ste/_na na rim gro byed pa dang mi mdza' ba na yang mi dga' bar sems pa dang /_de'i nad sos na dga' bar sems pa dang sman gyi sbyin pa byed pa dang kha zas zhu nas stobs pa ste/_las de lta bu ni nang nyung bar 'gyur ro/_/de la kha dog mi 
[\[278b.4\]]sdug par 'gyur ba'i las yod de/_de gang zhe na/_de ni khro ba dang 'khon du 'dzin pa dang 'chab pa dang 'tshig pa dang pha ma la ngan du rjod pa dang khyim pa dang rab tu byung ba rgan gzhon la ngan du rjod pa dang /_mchod rten dang gtsug lag khang dang mchod rten gyi sa gzhi mi sdug par 
[\[278b.5\]]byas pa dang mchod rten dang sku gzugs kyi mar me bsad pa dang /_sems can kha dog mi sdug pa rnams la phyas 'dogs pa dang gtsang sbra chung ba ste/_las de lta bu ni kha dog mi sdug par 'gyur ba'o/_/de la mdzes par 'gyur ba'i las yod de de gang zhe na/_de ni 
[\[278b.6\]]mi khro ba dang 'khon du mi 'dzin pa dang mi 'chab pa dang mi 'tshig pa dang gos kyi sbyin pa byed pa dang mchod rten dang gtsug lag khang dag la rdo thal gyis rkyang nul byed pa dang snod spyad sdug gu'i sbyin pa byed pa dang /_spos dang byug pa dang gos dang rgyan gyi sbyin pa byed pa dang /_
[\[278b.7\]]pha ma'i legs pa rjod pa dang 'phags pa dang tshul khrims dang ldan pa dag gi legs pa rjod pa dang mchod rten gyi gzhi dang gtsug lag khang dang khyim gyi phyag dar rtag tu byed pa dang sems can mi sdug pa rnams la phyas mi byed pa dang /_de bzhin du rgan pa'am gzhon 
[\[279a\]]
[\[279a.1\]]pa gzhan dag la phyas mi byed pa dang gtsang sbra che ba ste las de lta bu ni mdzes par 'gyur ba'o/_/de la mthu chung bar 'gyur ba'i las yod de/_de gang zhe na/_de ni ser sna byed pa dang phrag dog che ba dang gzhan gyis thob na mi dga' ba dang gzhan la mi snyan 
[\[279a.2\]]par rjod na dga' ba dang pha ma la brnyas pa dang 'phags pa dang tshul khrims dang ldan pa la brnyas pa dang nad pa dang rgan pa dang gzhon pa la brnyas pa dang chos ngan pa dang mi dge ba'i rtsa ba'i legs pa rjod pa dang byang chub kyi sems las zlog pa ste/_las de lta bu ni mthu 
[\[279a.3\]]chung bar 'gyur ba'o/_/de la mthu che bar 'gyur ba'i las yod de de gang zhe na/_de ni phrag dog med pa dang ser sna med pa dang gzhan gyis thob na dga' ba dang gzhan gyis ma thob na mi dga' ba dang gzhan gyi grags pa dang sgra dang tshigs su bcad pa snyan pa thos 
[\[279a.4\]]na dga' ba dang gzhan gyi legs pa rjod pa la dga' ba dang /_bcom ldan 'das kyi mchod rten dang gtsug lag khang brtsig pa dang chos ngan pa dang mi dge ba'i rtsa ba las zlog pa dang mthu che bar 'gyur ba'i dge ba'i rtsa ba la skul ba dang byang chub tu sems bskyed pa 
[\[279a.5\]]dang dge ba'i rtsa ba thams cad kyis mthu chen por sems bskyed pa ste/_las de lta bu ni mthu che bar 'gyur ba'o/_/de la rigs dma' bar 'gyur ba'i las yod de de gang zhe na/_de ni pho theg che ba dang nga rgyal byed pa dang phar mi 'dzin pa dang mar mi 'dzin pa dang 
[\[279a.6\]]dge sbyong du mi 'dzin pa dang bram zer mi 'dzin pa dang rigs kyi gtso bo la rim gro mi byed pa dang pha ma la rim gro mi byed pa dang 'phags pa dang tshul khrims dang ldan pa rnams la rim gro mi byed pa dang bla mar gyur pa gzhan dang mkhan po dang slob dpon la rim gro mi byed pa 
[\[279a.7\]]dang sems can rigs dma' ba rnams la brnyas pa ste/_las de lta bu ni rigs dma' bar 'gyur ba'o/_/de la rigs mtho bar 'gyur ba'i las yod de de gang zhe na/_de ni pho theg chung ba dang nga rgyal med pa dang phar 'dzin pa dang mar 'dzin pa dang dge sbyong du 'dzin 
[\[279b\]]
[\[279b.1\]]pa dang bram zer 'dzin pa dang rigs kyi gtso bo rnams la rim gro byed pa dang pha ma la rim gro byed pa dang 'phags pa dang tshul khrims dang ldan pa rnams la rim gro byed pa dang mkhan po dang slob dpon la rim gro byed pa dang bla mar gyur pa gzhan dag la rim gro byed pa dang /_
[\[279b.2\]]sems can rigs dma' ba rnams la mi brnyas pa ste/_dper na bcom ldan 'das kyis mdo las gsungs pa/_dge slong dag grong gang du rab tu byung ba tshul khrims dang ldan zhing tshangs par spyod pa/_dge ba'i chos can rnams 'ong ba'i grong der legs pa lnga 
[\[279b.3\]]'byung bar rig par bya ste/_lnga gang zhe na/_de ni tshul khrims dang ldan pa 'ongs pa rnams la sems dad par 'gyur ro/_/dge slong dag gzhan yang de'i tshe/_rigs de mtho ris su skye ba'i lam du zhugs pa yin no/_/dge slong dag gzhan yang tshul khrims 
[\[279b.4\]]dang ldan pa dag 'ongs na gus par smra ba dang bsu ba'i las byed de/_de'i tshe rigs de dag rigs mtho bar 'gyur ba'i lam du zhugs pa yin no zhes gsungs pa lta bu ste/_las de lta bu ni rigs mtho bar 'gyur ba'o/_/de la longs spyod chung bar 'gyur ba'i 
[\[279b.5\]]las yod de de gang zhe na/_de ni ma byin par len pa dang ma byin par len par skul ba dang ma byin par len pa'i legs pa rjod pa dang de la rjes su dga' ba dang ma byin par blangs pas dga' ba dang /_pha ma'i 'tsho ba 'phrog pa dang 'phags pa dang tshul khrims dang ldan 
[\[279b.6\]]pa'i 'tsho ba 'phrog pa dang rab tu byung ba rnams dang byis pa dang rgan pa dang phongs pa dang nad pa rnams kyi 'tsho ba 'phrog pa dang gzhan gyis ma thob na dga' ba dang /_gzhan gyis thob par 'gyur ba la bgegs byed pa dang lo nyes su dga' ba ste/_las de lta bu ni longs spyod 
[\[279b.7\]]chung bar 'gyur ba'o/_/de la longs spyod che bar 'gyur ba'i las yod de de gang zhe na/_de ni ma byin par len pa spangs pa dang gzhan gyis ma byin par len pa spangs na rjes su dga' ba dang pha ma la 'tsho ba 'bul ba dang 'phags pa dang tshul khrims dang ldan pa rnams 
[\[280a\]]
[\[280a.1\]]la 'tsho ba 'bul ba dang nad pa dang byis pa dang rgan pa dang phongs pa gzhan la yang 'tsho ba'i sbyin pa byed pa dang gzhan gyis thob na dga' ba dang lo legs par dga' ba ste/_mdo de nyid las dge slong dag gzhan yang tshul khrims dang ldan pa rnams 'ongs 
[\[280a.2\]]pa dag la sbyin pa byed cing /_bsod nams byed pa'i rigs de dag de'i tshe longs spyod che bar 'gyur ba'i lam du zhugs pa yin no zhes gsungs pa lta bu ste/_las de lta bu ni longs spyod che bar 'gyur ba'o/_/de la shes rab chung bar 'gyur ba'i las yod de/_de gang 
[\[280a.3\]]zhe na/_de ni 'di la la la zhig dge sbyong ngam bram ze gzhan dag la chos ni gang yin/_chos ma yin pa ni gang yin/_bdag gis ci zhig byas na legs par 'gyur zhes mi 'dri'i/_shes rab 'chal pa la bstod cing mkhas pa rnams spong ba dang dam pa'i chos ma yin pa 
[\[280a.4\]]yongs su ston cing chos smra ba rnams kyis legs par rjod par shes kyang 'jungs pa'i sems yod pas legs so zhes mi rjod cing /_dam pa'i chos ma yin pa smra ba rnams la legs so zhes rjod cing log par lta ba'i bsngags pa rjod pa dang yang dag pa'i lta ba la nyes par smod 
[\[280a.5\]]pa dang glegs bam 'dri ba dang klog pa la ngan du rjod pa dang de dag gi 'tsho ba 'phrog pa ste/_las de lta bu ni shes rab chung bar 'gyur ba'o/_/de la shes rab che bar 'gyur ba'i las yod de de gang zhe na/_de ni 'di la yongs su 'dri phod pa'i ngang tshul can la la zhig gis dge 
[\[280a.6\]]sbyong dang bram ze mkhas pa la 'dri ba dang /_shes rab 'chal pa yongs su spong ba dang /_dam pa'i chos ston cing gsal bar byed pa dang /_dam pa'i chos ma yin pa la rnam par smod pa dang /_chos smra ba rnams la mi 'jigs pa nye bar sgrub pa dang /_rigs pa la legs 
[\[280a.7\]]so zhes zer ba dang /_mi rigs pa yongs su spong ba dang /_yang dag par lta ba'i legs pa rjod pa dang /_log par lta ba la nyes par dmod pa dang /_glegs bam dang snag tsa dang smyug gu la sogs pa'i sbyin pa byed pa dang chang mi 'thung ba ste/_dper na dga' bo'i mdo 
[\[280b\]]
[\[280b.1\]]las/_chang gi nyes pa sum cu rtsa lnga gsungs pa dge ba'i phyogs su sbyar ba lta bu ste/_las de lta bu ni shes rab che bar 'gyur ba'o/_/de la sems can dmyal bar skye bar 'gyur ba'i las yod de de gang zhe na/_de ni shin tu zhe sdang ba'i sems kyis lus dang ngag dang 
[\[280b.2\]]yid kyi nyes pa cher byas pa dang chad par lta ba dang rtag par lta ba dang /_med par lta ba dang ser sna che ba dang drin du mi gzo ba dang mtshams med pa'i las byed pa dang 'phags pa dang tshul khrims dang ldan pa rnams la skur pa 'debs pa ste/_las de lta bu ni sems can dmyal 
[\[280b.3\]]bar skye bar 'gyur ro/_/de la dud 'gro'i skye gnas su skye bar 'gyur ba'i las yod de/_de gang zhe na/_lus dang ngag dang yid kyis nyes pa 'bring du byas pa dang /_'dod chags las byung ba'i las sna tshogs dang /_zhe sdang las byung ba'i las sna tshogs dang /_gti 
[\[280b.4\]]mug las byung ba'i las sna tshogs dang /_pha ma dang rab tu byung ba rnams la tshul dang mi 'dra ba'i sbyin pa byed pa dang /_dud 'gro'i skye gnas su skyes pa'i sems can rnams la phyas byed pa dang de ltar smon pa ste/_dper na ba lang gi brtul zhugs can dang /_bya'i brtul 
[\[280b.5\]]zhugs can la sogs pa de ltar skye bar shog cig ces smon pa rnams dang /_byang chub sems dpa'i ched du brjod pa seng ge'i skyes pa'i rabs las byung ba dang /_bram ze char 'bebs spre'ur skyes par gyur pa ste/_dper na bram ze char 'bebs kyis gnas brtan 'od 
[\[280b.6\]]srung chen po bya rgod 'phungs pa'i ri la/_rgyal po'i khab kyi steng nas nam mkha' la 'gro ba mthong nas/_lhas byin dang ma skyes dgra'i sten las zhe sdang ba'i sems su gyur te/_dge slong 'di ni ri las rir/_nam mkha' las nam mkhar/_spre'u shing las shing gi 
[\[280b.7\]]steng du 'dzeg pa dang 'dra bar 'gro'o zhes mi snyan pa'i tshig tu brjod pa de bcom ldan 'das la gsol to/_/bram ze char 'bebs pa 'dis khros pa'i sems kyis mi snyan pa de skad du brjod na/_btsun pa bcom ldan 'das de'i rnam par smin pa cir 'gyur zhes zhus pa dang /_bcom 
[\[281a\]]
[\[281a.1\]]ldan 'das kyis bka' stsal pa/_ngan du brjod pa de'i rnam par smin pas bram ze char 'bebs 'di/_tshe rabs lnga brgya'i bar du spre'ur 'gyur ro zhes bka' stsal pa dang /_de mi dga' ba'i sems kyis dad pa'i sems bskyed de/_des bcom 
[\[281a.2\]]ldan 'das mya ngan las 'da' kar/_bcom ldan 'das sug las de gang du bas par 'gyur zhes zhus pa dang /_bcom ldan 'das kyis bka' stsal pa/_tshe rabs lnga brgya po de dag gis zad par 'gyur bar zad de/[ {]chung zad [,]cung zad [}]du na 'dzam bu'i gling gi shing 'dzam bu zhes bya ba 
[\[281a.3\]]shing tog lnga brgya tsam yod pa/_shing tog de dag kyang sbrang rtsi ltar mngar zhing gtang mi bra bar zhim pa dang ldan pa de'i drung du skyes te/_de nas rgyal po khab tu skyes nas tshe 'phos te thar pa dang mtho ris su skye bar 'gyur ro zhes gsungs pa lta bu dang /_dper na zhe sdang gi sems kyis 
[\[281a.4\]]seng ge'i nang du skyes nas de'i don du bcom ldan 'das kyis tshigs su bcad pa gsungs pa/_mel tshe byed na nam yang ring /_/ngal ba dag la dpag tshad ring /_/dam pa'i chos ni shes gyur kyang /_/byis pa rnams la 'khor ba ring /_/zhes gsungs pa lta bu ste/_las de lta 
[\[281a.5\]]bu ni dud 'gro'i skye gnas su skye bar 'gyur ba'o/_/de la gshin rje'i 'jig rten du skye bar 'gyur ba'i las yod de de gang zhe na/_de ni khro zhing zhe sdang ba'i sems kyis lus dang ngag dang yid kyis ngan du spyad pa dang /_'dod chags dang mi rigs par 'dod pas log par 'tsho ba dang 
[\[281a.6\]]bkres shing skom pa dang khros bzhin du tshe 'phos pa dang nor la mngon par chags pa'i sems kyis tshe 'phos pa ste/_dper na brgya bsdus pa'i mdo las/_bcom ldan 'das kyis kun dga' bo la bka' stsal pa/_kun dga' bo gang zag la la tshe rabs snga ma la byas pa'i las nye bar 
[\[281a.7\]]gnas par gyur tam/_tshe 'pho ba'i tshe log par lta bar gyur pa btsan no zhes gsungs pa lta bu ste/_las de lta bu ni gshin rje'i 'jig rten du skye bar 'gyur ba'o/_/de la lha ma yin gyi 'jig rten du skye bar 'gyur ba'i las yod de de gang zhe na/_de ni lus dang ngag dang yid kyis nyes pa 
[\[281b\]]
[\[281b.1\]]chung ngu spyad pa dang nga rgyal dang mngon pa'i nga rgyal dang nga'o zhes pa'i nga rgyal dang chung ba'i nga rgyal dang legs pa spyad pa'i dge ba'i rtsa ba der bsngos pa dang /_shes rab kyi sgo nas 'dod chags kun gyi rab las byung ba'i tshul khrims ngan pa spyad pa ste/_las de lta bu ni lha ma yin gyi 'jig rten 
[\[281b.2\]]du skye bar 'gyur ba'o/_/de la mir skye bar 'gyur ba'i las yod de de gang zhe na/_de ni dge ba bcu'i las kyi lam goms par byas pa ste bcu gang zhe na/_srog gcod pa dang ma byin par len pa dang 'dod pas log par g.yem pa ste lus kyi las gsum dang /[ {]brdzun [,]rdzun [}]du smra ba dang 
[\[281b.3\]]phra ma dang ngag rtsub pa dang tshig kyal pa ste ngag gi las bzhi dang /_gzhan gyi nor la chags sems su byed pa dang gnod sems dang log par lta ba ste yid kyi las gsum dang mi dge ba'i las bcu po de dag spong ba ste/_las de lta bu ni mir skye bar 'gyur ba'o/_/de la 'dod 
[\[281b.4\]]pa'i khams na spyod pa'i lhar skye bar 'gyur ba'i las yod de de gang zhe na/_de ni dge ba bcu'i las kyi lam yongs su rdzogs shing legs par sbyangs pa ste/_las de lta bu ni 'dod pa'i khams na spyod pa'i lhar skye bar 'gyur ba'o/_/de la gzugs kyi khams na spyod pa'i lhar 
[\[281b.5\]]skye bar 'gyur ba'i las yod de de gang zhe na/_dge ba bcu'i las kyi lam rnams legs par sbyangs shing shin tu mnyam par bzhag pa dang khyad par du shin tu 'phags pa dang yongs su rdzogs par byas pa ste/_las de lta bu ni gzugs kyi khams na spyod pa'i lhar skye bar 
[\[281b.6\]]'gyur ba'o/_/de la gzugs med pa'i khams na spyod pa'i lhar skye bar 'gyur ba'i las yod de de gang zhe na/_gzugs med pa'i snyoms par 'jug pa bzhi ste/_gzugs kyi 'du shes rnams las rnam pa thams cad du yang dag par 'das te/_thogs pa'i 'du shes 
[\[281b.7\]]rnams med par gyur cing sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched rdzogs par byas te gnas pa dang /_rnam pa thams cad du nam mkha' mtha' yas skye mched las yang dag par 'das 
[\[282a\]]
[\[282a.1\]]te/_rnam par shes pa mtha' yas so snyam nas rnam shes mtha' yas skye mched rdzogs par byas te gnas pa dang /_rnam pa thams cad du rnam shes mtha' yas skye mched las yang dag par 'das te/_ci yang med do snyam nas ci yang med pa'i skye 
[\[282a.2\]]mched rdzogs par byas te gnas pa dang /_rnam pa thams cad du ci yang med pa'i skye mched las yang dag par 'das te/_'du shes med 'du shes med min skye mched rdzogs par byas te gnas pa ste/_las de lta bu ni gzugs med pa'i khams la spyod pa'i lhar skye 
[\[282a.3\]]bar 'gyur ba'o/_/de la byas la ma bsags pa'i las yod de de gang zhe na/_byas nas ngo tsha bar 'dzin pa dang 'gyod pa dang smod pa dang 'chags pa dang mthol ba dang /_spong ba dang phyin cad mi byed par sdom pa ste/_las de lta bu ni byas pa ma bsags pa'o/_/de la 
[\[282a.4\]]bsags la ma byas pa'i las yod de de gang zhe na/_las gang lus kyis yongs su rdzogs par byas pa de/_/sems kyis yongs su rdzogs par byas shing tshig tu yang las 'di bya'o zhes smras la de ma byas pa ste/_las de lta bu ni bsags la ma byas pa'o/_/de la byas 
[\[282a.5\]]kyang byas la bsags kyang bsags pa'i las yod de de gang zhe na/_las gang byas nas mi 'dzem pa dang mi ldog pa dang mi 'gyod pa dang mi smod pa dang mi 'chags pa dang mi mthol ba dang mi 'dor ba dang /_mi spong ba dang phyin cad mi sdom par byed pa ste/_las de lta bu ni 
[\[282a.6\]]byas kyang byas la bsags kyang bsags so/_/de la byas kyang ma byas la bsags kyang ma bsags pa'i las yod de de gang zhe na/_las gang ched du ma bsags par byas pa/_rmi lam na byas pa'am byed du bcug pa lta bu ste/_las de lta bu ni byas kyang ma byas la bsags 
[\[282a.7\]]kyang ma bsags pa'o/_/las gang dang ldan na gang zag sems can dmyal bar skyes nas sems can dmyal ba'i tshe yongs su rdzogs par zad par byas nas tshe 'pho bar 'gyur ba'i las yod de de gang zhe na/_'di ni la la zhig gis sems can dmyal ba'i las byas shing bsags 
[\[282b\]]
[\[282b.1\]]kyang las de byas pas ngo tshar mi 'dzin mi 'gyod mi smod pa dang mi 'chags mi mthol zhing phyin cad mi sdom la phyir zhing dga' ba dang nyams bde ba skyed pa ste/_dper na lhas byin dang /_dus min la sogs pa lta bu ste/_las de lta bu dang ldan na gang zag de sems can dmyal ba'i tshe 
[\[282b.2\]]yongs su rdzogs nas tshe 'pho bar 'gyur ba'o/_/de la las gang dang ldan na gang zag sems can dmyal bar skyes nas/_sems can dmyal ba'i tshe phyed zad de tshe 'pho bar 'gyur ba'i las yod de de gang zhe na/_de ni 'di la la las sems can dmyal bar 'gyur ba'i las byas 
[\[282b.3\]]nas 'dzem pa dang 'gyod pa dang smod pa dang 'chags pa dang mthol ba dang 'dor ba dang spong ba dang phyin cad sdom par byed pa ste/_'di ni las gang dang ldan na gang zag sems can dmyal bar skye ste/_sems can dmyal ba'i tshe phyed zad par byas nas tshe 'pho bar 'gyur ba'o/_/
[\[282b.4\]]de la las gang dang ldan na gang zag sems can dmyal bar skyes ma thag tu tshe 'pho bar 'gyur ba'i las yod de de gang zhe na/_de ni 'di la gang zag la las sems can dmyal ba'i las byas shing bsags par na/_las de byas pas ngo tsha bar 'dzin la 'gyod cing smod pa dang 
[\[282b.5\]]'chags shing mthol na phyin cad mi bya'o zhes sdom par byed pas/_brgya la sems can dmyal bar skyes na yang skyes ma thag tu tshe 'pho bar 'gyur ba ste/_dper na rgyal po ma skyes dgras/_mtshams med pa'i las pha bsad pa dang /_dge 'dun phye ba dang /_glang po che 
[\[282b.6\]]bkye ba dang /_rdo'i 'khor lo 'phangs pa lta bu ste/_las des mnar med pa'i sems can dmyal bar 'gro bar thos nas/_de mi dga' ste/_sems mos par byas pa dang dge sbyong gi 'bras bu'i mdo las sdig gshegs te/_dge ba'i rtsa ba bsags pa dang tshe 'pho kar rus 
[\[282b.7\]]pa yan cad kyang sangs rgyas la skyabs su mchi'o zhes gsol ba lta bu ste/_de skad du/_shin tu mi bzad las rnams byas pa ni/_/bdag la smod dang rab tu bshags pa dang /_/sdom par byed pas de dag srabs 'gyur gyis/_shin tu rtsa nas phyin ces mi smra'o/_/zhes 
[\[283a\]]
[\[283a.1\]]gsungs pa lta bu ste/_las de lta bu dang ldan na gang zag sems can dmyal bar skyes ma thag tu tshe 'pho bar 'gyur ba'o/_/de la nges par skye bar 'gyur ba'i las yod de de gang zhe na/_de ni las byas nas che ge mo zhig tu skye bar shog cig ces yongs su bsngos 
[\[283a.2\]]pas der skyes par 'gyur ba ste/_dper na bcom ldan 'das kyis dkar sham gyi skyes pa'i rabs las smon lam gyi dbang gis skye bar gsungs pa lta bu ste/_las de lta bu ni nges par skye bar 'gyur ba'o/_/de la ma nges par skye bar 'gyur ba'i las yod de de gang zhe na/_de ni 
[\[283a.3\]]las byas nas che ge mo zhig tu shog cig ces yongs su mi bsngo ba ste/_las de lta bu ni ma nges par skye bar 'gyur ba'o/_/de la yul gzhan du rnam par smin par 'gyur ba'i las yod de de gang zhe na/_de ni tshe 'di nyid dam tshe gzhan la yul gzhan du bde ba'am mi bde ba rnam par 
[\[283a.4\]]smin pa ste/_dper na bcom ldan 'das kyis bka' stsal pa/_dge slong dag sngon 'das pa'i dus na 'dzam bu'i gling gi mi'i tshe dpag tu med de/_rgyal po man da ta ltar gyur pa'i tshe/_grong khyer gcig cig na ded dpon gyi bu byams pa mchod sbyin zhes bya ba zhig yod 
[\[283a.5\]]pa grogs lnga brgya tsam gyis bskor te/_bza' shing gi ra bar phyin pa dang grogs po de dag gis smras pa/_grong 'di na khyod kyi pha la sogs pa tshong pa rnams rgya mtsho las rgyu zhing /_gser gnas la sogs pa yul gzhan dag tu yang 'dong /_gling gzhan dag kyang 
[\[283a.6\]]lta zhing nor la sogs pa yang byed na/_khyod la sogs pa bdag cag kyang rgya mtsho las rgyus te nor bsags par bya'o zhes smras pa dang /_des de ltar bya'o zhes mnyan te dgongs ma'i gan du song nas/_ma gser gnas su 'gro'o zhes ma la dris pa dang /_de'i 
[\[283a.7\]]mas smras pa/_bu nor lta zhig khyim na dpag tu med pa yod kyis ma 'gro shig ces smras pa dang /_des ma'i ngag mnyan te/_mi 'gro bar byas nas de'i 'og tu bza' shing gi ra bar phyin pa dang /_grogs po rnams kyis don de nyid la da dung yang gsol ba 'debs 
[\[283b\]]
[\[283b.1\]]so zhes smras pa dang /_des de ltar bya'o zhes nas de dag gi ngag mnyan te/_yang song nas ma la dris pa dang mas rkang pa nas bzung ste 'dug par gyur nas/_de ltar lan gsum byas pa'i 'og tu bza' shing gi ra ba der phyin pa dang /_grogs po rnams kyis nges par mi 'dong 
[\[283b.2\]]du mi rung ngo zhes bsgo nas/_des yang ma la yul gzhan du 'gro'o zhes zhus pa dang /_mas bdog pa thams cad bsogs nas rkang pa ya gcig nas bzung ste mi 'gro bar byas pa las/_dus gzhan zhig na khye'u de bza' shing gi ra ba der phyin pa dang grogs po dag gis smras pa/_
[\[283b.3\]]khyod kyis nyes pas bdag cag kyang da dung ma dong ste da ni tshes bcu gsum la 'dong ngo zhes smras pa dang /_des ma la ma byas par rgya rdzas thams cad phyir bton nas de lam du 'jug par byas pa dang /_de'i mas sgo khar bsdad de rkang pa nas bzung ba dang bu ma 'gro shig ces byas pa 
[\[283b.4\]]dang /_de khros nas ma'i mgo la 'goms te song nas rgya mtsho'i ngogs su phyin pa dang des grogs po rnams la bsgo ba/_rgya mtshor 'jug par ni bya na 'tsho 'am mi 'tshor yang gtol med kyis/_bdag cag kun gyis khrims brgyad mnod par bya'o zhes smras nas/_de dag 
[\[283b.5\]]gis kyang de'i ngag mnyan te khrims mnos so/_/de ltar de dag rgya mtshor zhugs te dong dong ba las dbus su phyin pa dang rlung chen po langs nas gru bub ste/_gzhan thams cad ni tshe 'phos/_byams pa mchod sbyin ni zangs kyi ral chen kha skya 'dar gyis bcad pa zhig la/_'ju 'ju 
[\[283b.6\]]nas rgya mtsho mthar phyin te 'phyan cing song song na/_grong khyer gser gyi ra ba can bza' shing gi ra ba dang ldan pa rdzing bu dang ldan pa bdug spos kyis bdugs pa/_me tog sil mas gtor ba dar gyi lda ldi mang po bres pa zhig mthong nas/_de'i nang na lha mo bzhi zhig 'thon te de dag gis 
[\[283b.7\]]lag nas bzung ste nang du khrid do/_/de nas de dag dang lo mang po lo brgya phrag mang po lo stong phrag mang po lo brgya stong phrag mang por rtse rtse nas lha mo de dag gis bsgo ba/_'phags pa'i bu 'di ni sngan cad khyod la med pa'i yul yin gyis 'di nas phyi rol tu byung ta re/_brgya 
[\[284a\]]
[\[284a.1\]]la 'byung na yang kha byang phyogs su bltas te byung shig ces smras so/_/de dus gzhan zhig na de nas phyi rol tu byung ste yang 'phyan cing song song ba dang /_grong khyer dngul gyi ra ba can bza' shing gi ra ba dang ldan pa rdzing bu dang ldan pa bdug spos kyis bdugs pa me tog 
[\[284a.2\]]sil mas gtor ba dar gyi lda ldi mang po bres pa zhig mthong ngo /_/de'i nang nas lha mo brgyad 'thon te/_snga ma bzhin du rtse rtse nas de nas kyang dus gzhan zhig na phyir byung ste 'khyam 'khyam pa las grong khyer bai dU r+ya'i ra ba can nas/_dar gyi lda ldi mang po bres pa snga ma bzhin du mthong nas/_/
[\[284a.3\]]de'i nang nas lha mo bcu drug 'thon te de dag gis kyang de'i lag nas bzung ste nang du khrid do/_/de dag dang yang lo brgya stong mang por rtse rtse nas/_de nas kyang dus gzhan zhig nas phyir byung ste 'khyam 'khyam pa las/_grong khyer shel gyi ra ba can nas dar gyi lda ldi mang po bres pa'i bar du 
[\[284a.4\]]snga ma bzhin du mthong nas/_de'i nang nas lha mo sum cu rtsa gnyis 'thon te de dag gis kyang lag nas bzung ste nang du khrid do/_/de dag dang yang snga ma bzhin du rtse rtse ba las de dag gis bsgo ba/_'phags pa'i bu 'di ni khyod la med pa'i sa phyogs yin gyis/_gnas 'di 
[\[284a.5\]]nas phyi rol tu byung ta re/_brgya la 'byung na yang kha byang phyogs su ltos te byung shig ces smras pa'i 'og tu de khang pa de nas byung ste kha byang phyogs su bltas nas song song ba las/_tsher ma'i nags tshal zhig tu phyin pa dang grong khyer lcags kyi ra ba nag po can zhig mthong ste/_
[\[284a.6\]]der song song ba dang nang du phyin ma thag tu grong khyer gyi sgo 'gags nas/_ra ba'i gong du bltas na yang mtho bar gyur te mthar sgra 'jigs pa zhig kyang thos nas/_de na gnas bzhin du 'di ci zhig snyam du bsams pa dang /_ral gri 'khor lo mgo la 'khor zhing gcod pa'i mi 
[\[284a.7\]]zhig mthong nas dngangs te/_kye mi 'di ci zhig ces dris pa dang /_sems can dmyal ba pa'i mi des 'di ni nyi tshe ba'i sems can dmyal ba'o zhes smra ba dang /_byams pa mchod sbyin gyis/_khyod kyis sdig pa'i las ci zhig byas zhes smras so/_/des smras pa/_'dzam bu'i 
[\[284b\]]
[\[284b.1\]]gling na grong khyer ko sa li zhes bya ba zhig yod de/_bdag kyang de na ded dpon gyi bu zhig tu gyur cing 'dug 'dug pa las/_bdag grogs lnga brgyas bskor te bza' shing gi ra ba chen por phyin pa dang /_grogs po de dag gis smras pa/_khyod kyi pha ni ded dpon yin te/_de dag 
[\[284b.2\]]la sogs pa bdag cag gi pha rnams yul gzhan du dong zhing nor la sogs pa yang byed/_gser gnas dang /_sing g+ha la'i gling la sogs pa gling gzhan dag kyang lta na/_bdag cag kyang khyod kyis gtso bo byas te yul gzhan du 'dong ngo zhes smras pa dang /_de dag gis 
[\[284b.3\]]mnyan te khyim du phyin nas ma la bdag grur zhugs te yul gzhan du 'gro'o zhes dris pa dang /_bdag gi mas smras pa/_bu khyod kyi pha yang rgya mtsho las grur zhugs te yul gzhan du song song ba las tshe 'phos te/_bu yang khyod gcig pur zad la/_khyim yang nor gyis gang 
[\[284b.4\]]bar yod kyis ma 'gro shig ces nas/_bdag gis kyang mi 'gro'o zhes ma'i ngag mnyan te/_de ltar lan gsum mam bzhir mas rkang pa nas bzung ste bsgo nas 'dug 'dug pa nas/_dus gzhan zhig na bdag bza' shing gi ra bar phyin pa dang grogs po rnams kyis nges 
[\[284b.5\]]par 'dong ngo /_/zhes smras nas/_'o na 'dong bar bya'o zhes bdag gis khas blangs te 'gro bar byas pa dang /_bdag gi mas sgo kar rkang pa nas bzung ste bu nga dor ba'i mi rigs so zhes smras pa dang /_bdag gi ma'i mgo la 'goms te song nas grogs po lnga brgya dang 
[\[284b.6\]]bdag cag rgya mtsho'i ngogs su phyin te/_khrims brgyad mnos nas rgya mtshor zhugs te/_gser gnas su dong dong ba las rlung chen po langs nas gru bub ste grogs po de dag ni tshe 'phos par gyur/_bdag ni nyi ma du ma zhig na rgya mtsho'i mthar phyin te/_'khyam zhing 
[\[284b.7\]]song song ba las/_grong khyer gser gyi ra ba can/_bza' shing gi ra ba dang ldan pa rdzing bu dang ldan pa/_bdug spos kyis bdugs pa/_me tog sil mas gtor ba/_dar gyi lda ldi mang po bres pa zhig mthong ngo /_/de'i nang nas lha mo bzhi zhig 'thon pa nas/_lha mo sum 
[\[285a\]]
[\[285a.1\]]cu rtsa gnyis 'thon pa dang /_grong khyer lcags kyi ra bas bskor ba zhig mthong ba'i bar du snga ma bzhin te/_bdag de'i nang du phyin pa dang /_de ma thag tu sgo yang 'gags/_de ni mi zhig kyang ral gri 'khor lo mgo la 'khor zhing 'dug pa mthong nas/_bdag 'di na 
[\[285a.2\]]'dug 'dug pa'i mgo la 'khor lo 'phos par gyur to/_/bdag ma'i tshig gis lan bzhi phyir log pa dang /_khrims brgyad mnos pa'i las kyi rnam par smin pas/_grong khyer bzhir nyi tshe ba'i mtho ris nyams su myong bar gyur to/_/bdag gis ma'i mgo la 'goms te song ba'i 
[\[285a.3\]]las kyi rnam par smin pas ni/_ral gri 'khor lo mgo la 'khor zhing gcod pa 'di yin no zhes byas pa dang /_byams pa mchod sbyin gyis bsams pa/_bdag gis kyang sngon las de kho na dang 'dra bar byas kyis/_bdag gi las rnam par smin pa yang nye bar gnas par gyur pa 
[\[285a.4\]]lta'o snyam pa dang /_sems can dmyal ba'i mi des byams pa mchod sbyin khyod gang nas 'ongs zhes smras pa dang /_byams pa mchod sbyin gyis smras pa/_'dzam bu'i gling na grong khyer ta ma li ba ti zhes bya ba zhig yod de/_bdag ni de nas 'ongs te/_bdag gis kyang las de dag 
[\[285a.5\]]thams cad byas so/_/sems can dmyal ba pa'i mi des smras pa/_de bden pa lta ste/_bdag gis kyang bar snang las sgra thos nas/_khyod kyi las kyi rnam par smin pa zad de/_ded dpon gyi bu byams pa mchod sbyin zhes bya ba/_las de dang 'dra bar byas pa zhig 'ong ngo zhes 
[\[285a.6\]]thos so/_/byams pa mchod sbyin gyis zas su ci za zhes smras pa dang /_des mgo 'di nyid kyi sha rnyil ba las/_sha dang rnag khrag 'ong bza'o zhes smras nas/_mi de yang der tshe 'phos par gyur to/_/byams pa mchod sbyin 'jigs shing mi dga' bas/_ma'i don du smon lam 
[\[285a.7\]]btab ste/_'di skad ces smras so/_/'jig rten bgrang du med pa thams cad kyi/_/srid rtse man cad mnar med yan cad na/_/lha dang lha min lto 'phye chen po'i tshogs/_/bde bar gyur cig sdug bsngal bdag gis blang /_/de skad ces smras nas/_bsam pa thag pas 
[\[285b\]]
[\[285b.1\]]pha ma la phyag 'tshal te smon lam btab bo/_/gar skyes gar skyes kyang pha ma'i rim gro bya'o/_/nyi tshe ba'i sems can dmyal ba 'dir skye bar 'gyur ba de dag gi don du bdag 'di na gnas so/_/'jig rten na rigs pa dang ldan pa dang /_grol bar gyur pa su bzhugs pa de 
[\[285b.2\]]dag la phyag 'tshal lo/_/de dag gis kyang bdag bskyab tu gsol zhes smras nas/_sems can dmyal ba pa 'dug 'dug pa der 'dug nas/_yang pha ma'i don du smon lam btab pa/_sems can dmyal ba mnar med mtha' nas srid rtse man chad nas/_sems can tshe 
[\[285b.3\]]'pho'i rnam pa 'ching bas ji snyed bcings pa dag_/thams cad ma lus chos dang ldan zhing bde bar 'tsho 'gyur te/_rgan med tshe 'pho med pa'i mya ngan 'das pa thob gyur cig_/de skad ces brjod de bsdad pa dang /_'khor lo de mgo la ma reg par steng gi nam mkha' la 'khor bar 
[\[285b.4\]]gyur to/_/de'i mas kyang gal te bdag gi sbyin pa'am tshul khrims sam bdag gis khyim thab kyi brtul zhugs byas pa'i bsod nams kyi 'bras bu zhig yod na/_bsod nams kyi 'bras bu des/_bdag gi bu gang dang gang na gnas kyang bde bar gyur cig ces rtag par smon lam btab pas 
[\[285b.5\]]de ltar zhi bar gyur to/_/de yang nyi tshe ba'i sems can dmyal ba de na 'dug 'dug nas/_lo drug cu yang ma lon par tshe 'phos par gyur te/_dper na rgyal po ma skyes dgra sems can dmyal ba'i tshe yongs su ma rdzogs par tshe 'phos pa lta bu ste/_las kyi 'bras bu chud za ba 
[\[285b.6\]]med pa'i phyir bar bar klad pa na bar gyur to/_/de nas skabs su bab nas/_bcom ldan 'das kyis dge slong rnams la bka' stsal pa/_dge slong dag de'i tshe de'i dus na ded dpon gyi bu byams pa mchod sbyin zhes bya ba de gzhan zhig yin par sems na de ni de ltar mi blta 
[\[285b.7\]]ste/_nga nyid de'i tshe de'i dus na ded dpon gyi bu byams pa mchod sbyin zhes bya bar gyur to/_/dge slong dag de lta bas na nga'i tshig la yid ches par byas te sangs rgyas bcom ldan 'das la rim gro yod par bya'o/_/chos dang dge 'dun la rim gro yod par bya'o/_/pha ma dang 
[\[286a\]]
[\[286a.1\]]mkhan po dang slob dpon la rim gro yod par bya'o/_/dge slong dag khyed kyis 'di ltar shes par bya ste/_gang yul gzhan du song zhing bde ba dang sdug bsngal nyams su myong ba yod de/_dper na byams pa mchod sbyin yul gzhan du song nas tshe de nyid la 
[\[286a.2\]]nyi tshe ba'i mtho ris dang /_nyi tshe ba'i sems can dmyal ba myong bar gyur pa lta bu ste/_de ltar yul gzhan du bde ba dang sdug bsngal nyams su myong bar gyur pa'i las de lta bu ni yul gzhan du rnam par smin par 'gyur ba'o/_/de la yang bcom ldan 'das kyis de skad ces 
[\[286a.3\]]gsungs te/_nga la ci byas pa dang pha ma dang mkhan po dang slob dpon la ci byas pa de dag ni bye brag med cing mtshungs te tshe 'di dang phyi ma la yang rnam par smin pa mi mnyam pa med do/_/ji ltar na tshe 'di 'di la rnam par smin pa mtshungs shing mnyam pa yin zhe na/_dper na mnyan 
[\[286a.4\]]du yod pa na bcom ldan 'das dang nyan thos kyi dge 'dun bshos gsol ba mi phongs pa gcig cig gis mthong nas sems mos par byas pas des bsod nams kyi tshogs chen po yang bsags par gyur/_rgyal por 'gyur ba'i las kyang byas/_de nyid thar pa'i sa bon du 
[\[286a.5\]]gyur pa de thugs su chud nas/_bcom ldan 'das kyis tshigs su bcad de gsungs pa/_de la rjes su yi rang su byed gang /_/de yi las ni nyams su su len pa/_/zhes bya ba la sogs pa gsungs pa dang /_chos rnams sngon du yid 'gro ste/_/yid kyis chos 'gyur yid 
[\[286a.6\]]kyis 'gro/_/yid ni legs par mos 'gyur na/_/smra ba'am byed pa kun du 'gyur/_/grib ma rjes su 'brang ba bzhin/_/de las bde ba 'thob par 'gyur/_/zhes gsungs pa dang /_de nas tshe 'phos pa'i 'og tu lhar skyes pa lta bu dang /_dper na grong khyer gtsug phud ces 
[\[286a.7\]]bya ba'i rang sangs rgyas lta bu ste/_de la lo nyes pa zhig gi tshe mi dbul po zhig gis bsod snyoms zhig phul bas/_de de nyid kyi tshe rgyal por dbang bskur nas/_dus gzhan zhig na rang sangs rgyas su gyur pa lta bu'o/_/de yang mdo sde dag las gsungs pa/_grong khyer 
[\[286b\]]
[\[286b.1\]]gtsug phud ces bya ba de dang 'dra bar sems mos pa'i 'bras bu tshe 'di nyid la rnam par smin par 'gyur ro zhes gsungs pa dang /_pha ma la rim gro byas na/_ded dpon gyi bu byams pa mchod sbyin gyis ma'i ngag mnyan te lan bzhi phyir log pas grong khyer chen po bzhir nyi tshe 
[\[286b.2\]]ba'i mtho ris myong bar gyur pa de de'i thar pa'i sa bon du gyur pa ltar/_tshe 'di la 'bras bu rnam par smin par 'gyur ro zhes gsungs pa lta bu'o/_/ji ltar na bcom ldan 'das dang pha ma la zhe sdang bar byas pa'i sems kyis/_sems can dmyal bar 'gro bar 'gyur zhe na/_de ni 
[\[286b.3\]]dper na lhas byin gyis bcom ldan 'das la zhe sdang ba'i sems bskyed nas tshe 'phos pa'i 'og tu mnar med pa'i sems can dmyal bar lhung ba lta bu dang /_dper na yul sin du na 'o dod can zhes bya ba'i grong khyer zhig yod par rgyal po'i bu u tra ka zhes bya bas pha bsad de sems 
[\[286b.4\]]can dmyal bar lhung ba lta bu ste/_de ltar na bcom ldan 'das dang pha ma la zhe sdang bar byas pa'i sems kyis sems can dmyal bar 'gro bar 'gyur ro/_/de dag la bye brag med pa yin nam zhe na bye brag med pa'ang ma yin te/_bcom ldan 'das ni bskal pa brgya stong du mar dge 
[\[286b.5\]]ba'i rtsa ba bskyed pa tshogs bsags pa lam ma skyes pa rnams la chos ston cing byang chub tu stobs pa ste/_de la mos pa bskyed na/_'bras bu rnam par smin pa tshad med par 'gyur te/_de mya ngan las 'da' ba'i tshe yang yab yum thar pa'i lam la bkod do/_/de lta yin yang 
[\[286b.6\]]pha ma'i tshig ni thams cad mnyan par bya ba ma yin no/_/de ci'i phyir zhe na/_la la log par lta ba dang ldan pa dag bu la 'di skad ces zer te/_bu nged kha 'tsho ba'i gnas su khrid cig dang khyod la phan pa dang bde bar 'gyur ro zhes zer ba dang /_nged g.yang du thong shig mer chug 
[\[286b.7\]]shig ces zer yang de lta bu ni mi bya'o/_/de ci'i phyir zhe na/_pha ma bsad pas ni gdon mi za bar sems can dmyal bar 'gro'o/_/de lta bas na bcom ldan 'das kyis kyang pha ma gsod pa ni rab tu 'byung bar mi bya ste/_de la rab tu 'byung ba'i rgyu med bsnyen pa rdzogs par 
[\[287a\]]
[\[287a.1\]]bya ba'i rgyu med de/_de lta bas na de dag spang bar bya'o zhes gsungs so/_/ji ltar na pha ma dang mkhan po dang slob dpon dag tu mnyam zhing mtshungs pa yin zhe na/_de ni bcom ldan 'das kyis pha ma bu la byams pa ni rkang dang rus pa'i khong nas 
[\[287a.2\]]byams so zhes gsungs te/_de lta bas na pha mas ma gnang na rab tu mi 'byung ngo /_/de yang dper na 'phags pa pho brang 'khor skyong la sogs pa pha mas ma bkye na bcom ldan 'das kyis kyang rab tu ma phyung ba lta bu ste/_da dung yang pha mas ma gnang bar rab tu mi dbyung ste/_
[\[287a.3\]]dper na bcom ldan 'das rab tu byung ba la/_rgyal po zas gtsang ma sras kyi mya ngan gyis mig rub par gyur pa lta bu'i pha mas ni bu 'di bdag cag gis bskyed bskyed kyis/_skyes nas rim gror byed par 'gyur ro/_/bdag cag gi dgos pa bsgrub par 'gyur ro/_/
[\[287a.4\]]nor gyi bdag por 'gyur ro/_/tshe 'phos na yang gtor ma byed par 'gyur ro/_/rigs kyi rgyud 'tshob par 'gyur ro zhes gnas lnga po de dag la re zhing pha ma bu 'dod do/_/mkhan po dang slob dpon ni snying rje'i sems sngon du btang zhing ji ltar na thog ma med pa nas 'khyam 
[\[287a.5\]]'khyam pa 'di/_da dung pha mas ma gnang na rab tu mi 'byung gi bar du phyin par bya snyam sems te/_dper na bcom ldan 'das kyis 'dul ba las gsungs pa/_mkhan po ni slob ma la bu'i 'du shes 'jog go/_/slob ma ni mkhan po la pha'i 'du shes 'jog go/_/
[\[287a.6\]]de bzhin du phan tshun pha ma dang bu'i 'du shes 'jog go zhes gsungs pa lta bu ste/_de ltar na mkhan po dang slob dpon ni pha ma dang mtshungs shing mnyam mo/_/de yang bcom ldan 'das kyis 'khor los sgyur ba'i mdo las gsungs pa/_las kyi rnam par smin pa 
[\[287a.7\]]gang gis 'khor los sgyur ba'i rgyal po glang po rin po che dang rta rin po che 'thob ce na/_de ni pha ma khur du khyer khyer ba dang /_glang po dang rta dang shing rta la sogs pa la bskyon pa dang /_mkhan po dang slob dpon bdag gis bkur ba dang /_gzhan la bskyon pa'i las kyi 
[\[287b\]]
[\[287b.1\]]rnam par smin pas/_'khor los sgyur ba'i rgyal po glang po dang rta rin po che 'thob bo zhes gsungs pa lta bu ste/_rgyu des kyang pha ma dang mkhan po dang slob dpon dag tu mtshungs shing mnyam mo/_/de la'ang khyim pa dag la ni pha ma mchod pa'i gnas yin no/_/rab 
[\[287b.2\]]tu byung ba rnams la ni mkhan po dang slob dpon mchod pa'i gnas yin no/_/de ltar na mkhan po dang slob dpon dang pha mar mtshungs shing mnyam pa yin no zhes gsungs pa lta bu'o/_/dper na bcom ldan 'das kyis dge slong dag la bka' stsal pa/_dge slong dag la la zhig 
[\[287b.3\]]gis pha ma phrag pa la blangs te 'dzam bu'i gling bskor ba dang 'tsho ba thams cad sbyar ba dang gling bzhi thams cad nor dbyig dang gser gyis bkang ste byin yang pha ma la phan pa'i lan lon par mi 'gyur gyi/_la la zhig gis sangs rgyas la dad pa bskyed pa dang /_chos dang dge 
[\[287b.4\]]'dun la dad pa bskyed pa dang /_bslab pa lnga la gzhag pa dang /_'phags pas bsngags pa'i lam la skyabs su gtong ba'i gang zag de la ni/_gus par smras pa dang bsu ba dang /_thal mo sbyar ba dang gding ba dang chos gos dang bsod snyoms dang mal cha dang /_na ba'i 
[\[287b.5\]]sman byin pa tsam gyis phan pa'i lan lon par mi nus so zhes gsungs pa lta bu ste/_de ltar na pha ma bas kyang mkhan po dang slob dpon khyad par du 'phags so/_/mdor na bcom ldan 'das mya ngan las 'das phyin cad dge slong ngam/_dge slong ma'am/_dge bsnyen nam 
[\[287b.6\]]dge bsnyen ma ji snyed cig mngon par mos pa dang dul bar gyur pa de dag thams cad kyang /_mkhan po dang slob dpon gyis mngon par mos shing dul bar byas so/_/de'i phyir bcom ldan 'das kyis gsungs pa/_dge slong dag nga'i tshig la yid ches pa rnams kyis sangs 
[\[287b.7\]]rgyas bcom ldan 'das la dad pa mchog bskyed par bya'o/_/chos dang dge 'dun dang /_pha ma dang mkhan po dang slob dpon la dad pa mchog bskyed par bya'o/_/de ni khyod la yun ring por phan pa dang bde ba'i rgyur 'gyur ro zhes gsungs pa lta bu ste/_las de lta bu ni yul gzhan du 
[\[288a\]]
[\[288a.1\]]rnam par smin par 'gyur ro/_/de la las gang dang ldan na gang zag sngar bde bar gyur la/_phyis sdug bsngal bar 'gyur ba'i las yod de/_de gang zhe na bshad par bya ste/_'di la la la zhig sbyin pa bslangs na rab tu dga' ste/_khas len cing rab tu dga' 
[\[288a.2\]]bas byin la/_byin nas de'i 'og tu 'gyod pa yin te/_de nas mir skyes na yang phyug cing longs spyod che ba'i rigs su skye ste/_longs spyod de dag phyis zad cing dengs par 'gyur ro/_/de phyis dbul por 'gyur ba ni khye'u grags pa zhes bya ba bzhin te/_des yang dag 
[\[288a.3\]]par rdzogs pa'i sangs rgyas log par dad sel dang /_dge slong gi dge 'dun la ba bzhon gcig phul nas/_de phyis gzhan dag gis gyod btab pa dang /_de ltar byin pa ni ma legs pa zhig byas so snyam nas/_de sems la 'gyod pa skyes pas de gar skyes 
[\[288a.4\]]kyang thog ma phyug por ni gyur na/_phyis sems 'gyod pa skyes pa des tha mar dbul por gyur to/_/de phyis rgyal po'i khab tu skyes te/_skye ba na de'i ma tshe 'phos par gyur pa dang /_'di skyes pas ma yang tshe 'phos te/_'di ni skar ma snrubs las skyes pas rigs phung 
[\[288a.5\]]bar byed par 'gyur te/_'di ni bkra mi shis so zhes nas ma dang lhan cig tu dur khrod du bor ro/_/de na yang de'i bsod nams kyi mthus ma'i nu ma ya gcig nas 'o ma byung ste/_des gsos nas cher skyes pa dang /_bcom ldan 'das kyi gan du song ste rab tu byung ngo /_/de ltar 
[\[288a.6\]]des sngar dad pa skyes te ba bzhon phul la phyis 'gyod par gyur pas las de'i 'bras bus sngar sems dad pas phul bas ni de nyid de'i thar pa'i sa bon du gyur to/_/phyis 'gyod pas ni tha ma dbul por gyur pa lta bu ste/_'di ni las gang dang ldan na gang zag sngar bde la phyis 
[\[288a.7\]]sdug bsngal bar 'gyur ba'o/_/de la las gang dang ldan na gang zag sngar sdug bsngal la phyis bde bar 'gyur ba'i las yod de/_/de gang zhe na/_bshad par bya ste/_'di la kha cig sbyin pa byed du bcug na kha sra ba las khas len cing /_/kha sra bzhin du sbyin pa byed la/_
[\[288b\]]
[\[288b.1\]]sbyin pa byin pa'i 'og tu sems dga' ba skyed do/_/de ni mi'i nang du skyes na dbul po'i rigs su skyes te phyis longs spyod de dag 'phel bar 'gyur ro/_/de bslangs na kha sra bar khas len pa dang /_kha sra bzhin du sbyin pa byed nas/_phyis dga' bar gyur pa de'i rgyus/_
[\[288b.2\]]sngon dbul por gyur la phyis nor mang por gyur pa yin no/_/'di ni gang zag las gang dang ldan na/_sngar sdug bsngal bar gyur la phyis bde ba yin no/_/de la gang zag las gang dang ldan na/_sngar yang bde la phyis kyang bde bar 'gyur ba'i las yod de/_de gang zhe na/_
[\[288b.3\]]kha cig bslangs ma thag tu dga' zhing khas len/_dga' bzhin du sbyin pa byin nas kyang dga' bar 'gyur ro/_/de nas mi'i nang du skyes na phyug cing longs spyod che ba'i rigs su skye'o/_/'di ni gang zag las gang dang ldan na sngar yang bde la phyis kyang bde bar 'gyur 
[\[288b.4\]]ba'o/_/de la las gang dang ldan na/_gang zag sngar yang sdug bsngal bar gyur la phyis kyang sdug bsngal bar 'gyur ba'i las yod de/_de gang zhe na/_'di la gang zag la la dge ba'i bshes gnyen dang bral bar gyur te/_de sus kyang sbyin pa byed du ma bcug des kyang sbyin pa ci 
[\[288b.5\]]yang ma byin/_des sdig pa'i las kyang ci yang ma byas shing ma bsags pa yin te/_gang zag de gang gi tshe mi rnams kyi nang du skyes na/_dbul po bza' ba dang btung ba nyung ba sdug bsngal bas 'tsho ba'i rigs su skye bar gyur te/_de der skyes nas tshegs chen pos 
[\[288b.6\]]bza' ba dang bgo ba rnyed par 'gyur la/_de'i longs spyod de dag phyis kyang ma 'phel ba ste/_'di la gang zag las gang dang ldan na sngar yang sdug bsngal la phyis kyang sdug bsngal bar 'gyur ba'o/_/de la gang zag las gang dang ldan na/_phyug cing ser sna can du 
[\[288b.7\]]'gyur ba'i las yod de/_de gang zhe na/_'di gang zag la las tshul khrims dang ldan pa sbyin gnas su gyur pa dag la sbyin pa cung zad tsam yang byin pa yin te/_de yang sbyin pa la sems goms pa ni ma yin no/_/de nas mi'i nang du skye ba na/_sbyin pa de'i mthus phyug cing 
[\[289a\]]
[\[289a.1\]]longs spyod che ba'i rigs su skye ste/_yang gtong ba la sems goms pa ma yin pa ste/_las des phyug la ser sna can du 'gyur ro/_/gang zag 'di ni las gang dang ldan na phyug cing ser sna can du 'gyur ba'o/_/de la gang zag las gang dang 
[\[289a.2\]]ldan na dbul zhing gtong phod par 'gyur ba'i las yod de/_de gang zhe na/_'di la gang zag kha cig dud 'gro dang mi log pa'i ngang tshul can la sbyin pa mang du byin pa yin te/_de nam mi'i nang du skyes na yang dbul zhing gtong phod par 'gyur ba ni sngon sbyin pa la goms 
[\[289a.3\]]pas dbul yang gtong phod par 'gyur ro/_/'di ni gang zag las gang dang ldan na dbul zhing gtong phod par 'gyur ba'o/_/de la gang zag las gang dang ldan na/_phyug cing gtong phod par 'gyur ba'i las yod de/_de gang zhe na/_'di la gang zag kha cig 
[\[289a.4\]]gis tshul khrims dang ldan pa sbyin gnas su gyur pa dag la sbyin pa mang du byas pa yin/_sbyin pa la sems goms pa yin te/_de las des mi'i nang du skyes na yang phyug cing longs spyod che bar 'gyur te/_dper na khyim bdag mgon med pa la zas byin pa lta bu'o/_/
[\[289a.5\]]des yang dag par rdzogs pa'i sangs rgyas log par dad sel la rgyal bu rgyal byed kyi tshal phul/_gtsug lag khang brtsigs pa/_de bzhin du yang dag par rdzogs pa'i sangs rgyas gser thub dang 'od srung dang don thams cad grub pa dang byams pa la gser gyi yag 
[\[289a.6\]]mag bting ba phul ba lta bu ste/_'di ni gang zag las gang dang ldan pa phyug cing gtong phod par 'gyur ba'o/_/de la gang zag la la tshe zad la las ma zad pa yod de/_de gang zhe na/_gang zag gang sems can dmyal ba las tshe 'phos te sems can dmyal ba 
[\[289a.7\]]nyid du skye ba dang /_dud 'gro las tshe 'phos te dud 'gro nyid du skye ba dang /_gshin rje'i 'jig rten las tshe 'phos te gshin rje'i 'jig rten nyid du skye ba dang /_lha las tshe 'phos te lha nyid du skye ba dang /_bram ze be sh+ya ka ra yang dang yang tshe 'phos shing spre'ur skyes 
[\[289b\]]
[\[289b.1\]]pa dang /_sngar smos pa'i khyim bdag yang dang yang phyugs su skyes pa bzhin no/_/mnyan du yod pa na khyim bdag dbul po gcig tshe 'phos pa nas/_de'i khyim sgo na glang sgal pa can zhig yod do/_/khyim bdag de sems khyim la chags pas tshe 'phos nas 
[\[289b.2\]]glang de'i sgal pa'i srin bur skyes te/_skyes ma thag tu bya rog gis zos pa dang /_yang de nyid du srin bur skyes so/_/de ltar de nyid du nyin gcig la lan bdun tshe 'phos shing skyes pa lta bu dang /_'phags pa maud gal gyi bu chen po yul ma ga d+hAr bsod snyoms 
[\[289b.3\]]la song song ba las khyim zhig gi sgo'i nang du phyin pa dang /_khyim de na khyim bdag bud med dang bcas pa zhig pang na bu thogs te/_nya sha'i byan dang bcas pa'i kha zas za zhing mdun na khyi nag mo zhig 'dug pa de la nya'i rus pa 'dor ro/_/de nas khyim bdag des maud 
[\[289b.4\]]gal gyi bu chen po mthong nas/_'phags pa 'di na slong ba la sbyin pa su yang ma mchis kyis slar bzhud cig ces smras te slar log pa dang /_khyim de'i sgo na yul gzhan nas 'ongs pa'i skyes bu mkhas pa zhig snga na 'dug 'dug pa des/_des de mthong nas ngo 
[\[289b.5\]]mtshar du gyur te/_kye ma btsun pa 'di ni rdzu 'phrul can gyi mchog ste/_klu'i rgyal po dga' bo dang nyer dga' bo ni btul/_lha'i pho brang rnam par rgyal ba yang phyag g.yon pa'i mthe bos bsgul te brgya byin yang ngo mtshar du gyur/_stong gsum gyi stong chen po'i 
[\[289b.6\]]'jig rten gyi khams kyang mig btsums pa tsam gyis bskor ba lags na/_bsod snyoms ma gsol bar slar btang ba ni ngo mtshar che'o zhes byas pa dang /_de nas gnas brtan gyis de dag skyo bar bya ba'i phyir smras pa/_khye'u ngo mtshar mi che'o/_/mi des 
[\[289b.7\]]smras pa 'o na ngo mtshar chen po ci mchis/_des smras pa 'di na khyim bdag nya sha'i byan dang bcas pa'i kha zas za ba de/_nya de ni khyim bdag de'i pha yin te/_'di ni khyim gyi rgyab na rdzing nya mang po zhig yod pa nas nya rnams bcus shing bcus shing zos te/_mi de tshe 
[\[290a\]]
[\[290a.1\]]'phos pa dang nya de dag nyid kyi nang du skyes so/_/de'i bu 'dis kyang lan brgya phrag du mar nya de bcus shing bcus shing zos te/_'di nyid du yang dang yang du lan du mar skyes so/_/khyi mo 'di ni khyim bdag de'i ma yin te/_'di yang chags pa'i zil gyis 
[\[290a.2\]]non pas su la yang sbyin pa yang ma byin/_tshul khrims kyang ma bsrungs par gyi nar rigs dang rgyud kyi don du rdzas rnams bsrungs te/_de yang khyim 'di nyid la sems chags bzhin du tshe 'phos nas khyi mo der skyes te/_de nas tshe 'phos nas kyang yang dang yang du 'di nyid du skyes 
[\[290a.3\]]te/_khyim 'dir mi gzhan zhugs su dogs nas mtshan thog thag kyang khyim phyi skor ro/_/mi de'i pang na 'dug pa'i bu de yang de'i chung ma'i byi bo yin te/_khyim bdag 'dis chung ma mi gzhan dang nyal bar thos nas/_khyim bdag de grong gzhan du 'gro ba ltar byas te khyim 
[\[290a.4\]]nas phyir byung ba dang /_bud med de yang mi gzhan dang nyal ba la khyim bdag 'di slar ldog ste mi de bsad do/_/de yang bud med de la chags shing sdug pa'i rgyus bud med 'di'i rum du skyes so/_/khye'u ltos/_pha gang yin pa de'i sha ni za/_ma gang yin pa de la ni nya'i rus pa 
[\[290a.5\]]dang gra ma 'dor/_byi bo byed byed pa'i dgra bo khros pas bsad pa gang yin pa de ni pang du blangs so/_/de lta bas na 'khor ba'i nyes pa 'di la skyo bar bya ba'i rigs te ngo mtshar ni 'di che'o/_/de nas dge slong maud gal gyi bu des phyi ma'i skye bo phal po che rnams skyo bar bya ba'i 
[\[290a.6\]]phyir don 'di nyid tshigs su bcad pas bstan pa/_de yi pha yi sha za zhing /_/ma la rus pa gra ma 'dor/_/chung ma'i byi bo gso byed pa/_/gti mug dang ni chags pas bsgribs/_/gang zag 'di ni tshe zad la las ma zad pa'o/_/de la gang zag la la las zad la tshe 
[\[290a.7\]]ma zad pa yod de/_de gang zhe na/_gang zag sngar bde bar gyur la phyis sdug bsngal bar gyur pa dang /_sngar sdug bsngal bar gyur la phyis bde bar gyur pa ste/_gang zag de ni las zad la tshe ma zad pa'o/_/de la gang zag las kyang zad la tshe yang zad pa yod de/_de 
[\[290b\]]
[\[290b.1\]]gang zhe na/_gang zag gang sems can dmyal ba nas tshe 'phos te dud 'gror skyes pa dang /_dud 'gro las tshe 'phos te [{]yi dgas [,]yi dwags [}]su skye ba dang /[ {]yi dgas [,]yi dwags [}]las tshe 'phos te lha ma yin du skye ba dang /_lha ma yin las tshe 'phos te mi'i nang du skye ba dang /_mi las tshe 
[\[290b.2\]]'phos te lha'i nang du skye ba lta bu ste/_gang zag de ni tshe yang zad la las kyang zad pa'o/_/de la gang zag gang tshe yang ma zad cing las kyang ma zad la/_de'i nyon mongs pa zad pa yod de/_de gang zhe na/_rgyun du zhugs pa dang lan cig phyir 'ong ba dang phyir mi 'ong ba dang dgra bcom 
[\[290b.3\]]pa lta bu ste/_gang zag de ni tshe yang ma zad cing las kyang ma zad la de'i nyon mongs pa zad pa yin no/_/de la gang zag lus bde la sems mi bde ba yod de/_de gang zhe na/_so so'i skye bo phal pa bsod nams byas pa ni lus bde la sems mi bde ste/_dper na yul ma ga d+ha'i bram 
[\[290b.4\]]ze dang khyim bdag dang rgyal po man ta la sogs pa lta bu ste/_gang zag 'di ni lus bde la sems mi bde ba'o/_/de la gang zag la la sems bde la lus mi bde ba yod de/_de gang zhe na/_dper na dgra bcom pa ka ra ma sha lta bu ni/_sems bde la lus mi bde ba yin no/_/'di lta 
[\[290b.5\]]ste 'phags pa sho no ta ras tshe rabs snga ma la rang sangs rgyas khrus byed pa la ba lang gi lci ba dang ka pi ta su ka ra bsregs te bkru ba'i phyir byin pas de'i las kyi rnam par smin pas lus mdzes gang bar mthong ngo /_/'di ltar tshigs su bcad pas smras pa/_las ni shin tu stobs 
[\[290b.6\]]che ste/_/rdo rje lta bu'i las rnams las/_/gang la bdag gi dbang byas kyang /_/sdug bsngal ba yi las rnams myong /_/zhes bya ba lta bu dang /_'dzang ga ka shas/_rang sangs rgyas shig yul bA rA Na sIr byon pa la/_zan spyad de sbyin no snyam nas/_de la ring shig lon te dus yol 
[\[290b.7\]]bar zas byin no/_/de yang las des tshe phyi ma la 'phags par gyur kyang snga dro bsod snyoms bslangs na/_dus yol la thug pa na zan rnyed pa lta bu ste/_gang zag de lta bu ni sems bde la lus mi bde ba'o/_/gang zag la la lus kyang bde la sems kyang bde ba yod de/_de gang zhe na/_
[\[291a\]]
[\[291a.1\]]'di la dgra bcom pa zag pa zad pa bsod nams byas pa yin te/_'di lta ste dper na rgyal po chos grags kyi bu la ku ba lta bu seng ge'i sgra sgrog na/_de ni rab tu byung nas lo brgyad cu lon te/_nam yang chung ngu na klad pa na ba tsam yang ma myong ngo zhes zer ba lta 
[\[291a.2\]]bu ste/_de yang sngon yul bA rA Na sIr spos 'tshong zhig tu gyur na/_sangs rgyas log par dad sel nyan thos kyi dge 'dun dang bcas pa la na ba'i gsos sman phul ba dang dgra bcom pa la a ru ra phul ba'i las kyi rnam par smin pa des nad med cing bde ba'i mchog thob bo 
[\[291a.3\]]zhes gsungs pa lta bu ste/_gang zag de ni lus kyang bde la sems kyang bde ba'o/_/las gang dang ldan na/_gang zag lus kyang mi bde la sems kyang mi bde ba yod de/_de gang zhe na/_'di la so so'i skye bo bsod nams ma byas pa dag rigs dang rgyud kyi gos dang zas skom 
[\[291a.4\]]dang bral ba gzhan gyi khyim rgyu ba dag yod de/_'di lta ste nad mdze dang lud pa dang rims dang shu ba dang g.yan pa la sogs pa'i nad rnams kyis yongs su gzir cing rkang lag med pa mig dang bral ba dag yod de/_gang zag 'di ni lus kyang mi bde la sems kyang mi bde ba yin 
[\[291a.5\]]no/_/de la gang zag las gang dang ldan na ngan song rnams su skyes kyang gzugs bzang zhing mdzes la lus snum zhing mdog 'tsher la mig tu sdug cing blta na dga' bar 'gyur ba'i las yod de/_de gang zhe na/_gang zag gang 'dod chags las byung ba'i ngang tshul ngan pa dang ldan 
[\[291a.6\]]pa de ni ngan song rnams su skye ste/_dper na rma bya dang ne tso dang bya sha ri ka dang bya kA ran Da ba dang /_ngur pa la sogs pa lta bu ste/_'di ni gang zag las gang dang ldan na/_ngan song rnams su skyes kyang gzugs bzang zhing mdzes la lus snum zhing mdog 'tsher ba mig tu 
[\[291a.7\]]sdug cing blta na dga' bar 'gyur ba'o/_/de la gang zag las gang dang ldan na/_ngan song du skyes la mdog mi bzang zhing lus rtsub pa blta na mi sdug par 'gyur ba'i las yod de/_de gang zhe na/_gang zag de ni zhe sdang las byung ba'i ngang tshul ngan pa dang ldan pas ngan song 
[\[291b\]]
[\[291b.1\]]rnams su skyes pa ste/_'di lta ste seng ge dang stag dang bya rog dang wa dang dred mo dang sbrul nag po dang [{]yi dgas [,]yi dwags [}]dang sha za la sogs pa lta bu'o/_/'di ni gang zag las gang dang ldan na/_ngan song rnams su skyes nas mdog mi bzang zhing lus rtsub la blta na mi sdug pa'i 
[\[291b.2\]]las yin no/_/gang zag las gang dang ldan na/_ngan song rnams su skyes nas lce'i dbang po dri nga bar 'gyur ba yod de/_de gang zhe na/_gang zag de ni gti mug las byung ba'i ngang tshul ngan pa dang ldan pas ngan song rnams su skyes pa ste/_'di lta ste srog chags tshu tshun 
[\[291b.3\]]da ri dang srin bu dang sbrul dang shig dang /_sbrang ma dang mang kun la sogs pa dang /_lus la srin bu'i rigs nyi shu yod pa lta bu ste/_'di ni gang zag las gang dang ldan na/_ngan song rnams su skyes nas lce'i dbang po dri nga zhing dbang po mi gsal bar 'gyur ba'i las so/_/
[\[291b.4\]]mi dge ba'i las kyi lam bcu ste/_bcu gang zhe na/_lus kyi las rnam gsum dang /_ngag gi las rnam bzhi dang /_yid kyi las rnam gsum ste/_mi dge ba'i las kyi lam bcu po 'di dag gi rnam par smin pas phyi rol gyi dngos po bcu rgud par 'gyur te/_srog gcod 
[\[291b.5\]]pa mi dge ba'i las kyi rnam par smin pas sa'i mdangs dang gzi byin nub par 'gyur ro/_/las de nyid kyi rnam par smin pas tshe thung bar 'gyur ro/_/ma byin par len pa mi dge ba'i las kyi rnam par smin pas/_sa la ser ba dang bya dang ba lang dang byi ba dang srin bu la 
[\[291b.6\]]sogs pa lo thog la za ba rnams 'byung ngo /_/las de nyid kyi rnam par smin pa las longs spyod 'khyam par 'gyur ro/_/'dod pa la log par g.yem pa mi dge ba'i las kyi rnam par smin pas/_sa la rtswa dri nga ba dang nags tshal dri nga ba dag skye bar 'gyur ro/_/
[\[291b.7\]]las de nyid kyi rnam par smin pas lo legs pa'i khyim na gnas pa'i rtog pa brjod pa/_ka shi rgyal po dga' bas lha 'ongs pa la/_nag po 'char ldan gyis tshe rabs snga ma'i rtogs pa brjod pa smos pa rnams bya'o/_/[{]brdzun [,]rdzun [}]smra ba'i mi dge ba'i las kyi rnam par smin 
[\[292a\]]
[\[292a.1\]]pas kha na ba dang lkog ma na ba dang kha mnam pa la sogs par 'gyur ro/_/las de nyid kyi rnam par smin pas/_mi bden pas bslus par 'gyur ba'o/_/phra ma zer ba'i mi dge ba'i las kyi rnam par smin pas/_sa la gseg ma dang gyo mo la sogs pa 
[\[292a.2\]]reg na mi bde ba rnams 'byung ngo /_/las de nyid kyi rnam par smin pas/_g.yog 'khor dbyer rung bar 'gyur ro/_/tshig rtsub po mi dge ba'i las kyi rnam par smin pas/_sa la rdul dang nyal nyil gyi rlung ldang zhing char chen po la sogs pa 'bab bo/_/las de nyid kyi 
[\[292a.3\]]rnam par smin pas/_yid du mi 'ong ba'i sgra thos pa dang /_yid du mi 'ong ba mthong bar 'gyur ro/_/tshig kyal par smra ba mi dge ba'i las kyi rnam par smin pas/_sa mtho dman dang /_sman ljongs dang /_ngam grog dang g.yang sa la sogs pa 'byung ngo /_/las de 
[\[292a.4\]]nyid kyi rnam par smin pas/_tshig mi btsun par 'gyur ro/_/chags sems mi dge ba'i las kyi rnam par smin pas/_'bras dang /_nas dang /_gro la sogs pa'i 'bras bu nyung zhing gra ma dang spun pa la sogs pa'i skyon mang bar 'gyur ro/_/las de nyid kyi rnam par smin 
[\[292a.5\]]pas/_longs spyod gzhan gyis khyer bar 'gyur ro/_/gnod sems mi dge ba'i las kyi rnam par smin pas/_lo tog dang /_'bras bu dang /_sa bon tsha ba dang /_kha ba 'byung bar 'gyur ro/_/las de nyid kyi rnam par smin pas/_mthong na mi sdug par 'gyur ro/_/
[\[292a.6\]]log par lta ba mi dge ba'i las kyi rnam par smin pas/_'bras bu med pa dang /_chung ba dang /_dug dang rku ba la sogs pa 'byung bar 'gyur ro/_/las de nyid kyi rnam par smin pas/_med par smra ba dang chad par lta zhing 'jig rten rgyang pan pa'i gtsug lag la sogs pa 
[\[292a.7\]]la dad par 'gyur ro/_/mi dge ba'i las kyi lam 'di bcu ji lta ji ltar bsgoms pa de lta de ltar rab tu 'phel bar 'gyur te/_de'i phyir rnam par 'jig pa'i tshe/_til yod kyang til mar mi 'byung bu ram shing yod kyang bu ram mi 'byung /_bu ram yod kyang hwags dang kha ra 
[\[292b\]]
[\[292b.1\]]mi 'byung /_ba yod kyang 'o ma mi 'byung /_'o ma yod kyang mar mi 'byung /_de ltar mi dge ba bcu'i las kyi rnam par smin pas/_phyi rol gyi dngos po rnams rgud par 'gyur ro/_/dge ba bcu'i las kyi lam rnams yang dag par blangs pa'i rgyus/_phyi rol gyi dngos po 
[\[292b.2\]]rnams phun sum tshogs par 'gyur te/_bcu gang zhe na/_srog gcod pa spangs pa'i rnam par smin pas ni sa'i mthu dang gzi byin med par mi 'gyur ro/_/ma byin par len pa spangs pa'i rnam par smin pas ni ser ba dang /_byi ba dang /_srin dang /_mu ge la sogs 
[\[292b.3\]]pa 'byung bar mi 'gyur ro/_/'dod pa la log par g.yem pa spangs pa'i rnam par smin pas ni/_btsa' dang sa 'bab pa dang /_rdul dang /_rlung dang /_char drag po 'bab par mi 'gyur ro/_/[{]brdzun [,]rdzun [}]du smra ba spangs pa'i rnam par smin pas ni dri mi zhim pa 'byung bar mi 
[\[292b.4\]]'gyur ro/_/phra ma spangs pa'i rnam par smin pas ni ngam grog dang /_g.yang sa dang /_'dam rdzab dang /_ngan skyugs kyi ljan ljin dang /_dong la sogs par 'byung bar mi 'gyur ro/_/ngag rtsub po spangs pa'i rnam par smin pas ni gseg ma dang gyo mo dang gyo dum gyis reg pa 
[\[292b.5\]]'byung bar mi 'gyur ro/_/tshig kyal pa spangs pa'i rnam par smin pas ni rtswa tshang tshing dang nags thibs po dang /_tsher ma tshang tshing rnams 'byung bar mi 'gyur ro/_/chags sems spangs pa'i rnam par smin pas ni lo thog la sogs pa 'bras bu dang bcas pa 'byung bar 'gyur ro/_/
[\[292b.6\]]gnod sems spangs pa'i rnam par smin pas ni/_lo legs pa dang /_'bras bu dang /_sa bon mi kha ba dang mi tsha ba rnams 'byung bar 'gyur ro/_/log par lta ba spangs pa'i rnam par smin pas ni/_'bras bu med pa dang 'bras bu chung ba ma yin pa'i sa bon rnams 'byung bar 
[\[292b.7\]]'gyur te/_dge ba bcu'i las kyi lam bcu po 'di dag yang dag par blangs pa'i rgyus phyi rol gyi dngos po bcu phun sum tshogs par 'gyur ro/_/de la srog gcod pa la nyes dmigs bcu po 'di dag 'byung bar rig par bya ste/_bcu gang zhe na/_dgra mang ba dang /_mthong na 
[\[293a\]]
[\[293a.1\]]yid du mi 'ong ba dang /_sdig pa rnams sems pa dang /_des sems can rnams 'jig par 'gyur ba dang /_mi bde zhing nyal zhing mi bde bzhin sad pa dang /_sdig pa can gyi rmi lam rmi ba dang /_rmugs te tshe 'pho ba'i dus byed pa dang /_'gyod par 'gyur ba 
[\[293a.2\]]dang /_tshe thung bar 'gyur ba'i las byed cing bsogs pa dang /_lus zhig ste tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/_/ma byin par len pa la nyes dmigs bcur rig par bya ste/_bcu gang zhe na/_'khon 
[\[293a.3\]]gcugs su 'gyur ba dang /_dogs par 'gyur ba dang /_dus ma yin par rgyu ba dang /_mtshan mo rgyu ba dang /_sdig pa'i grogs pos yongs su zin pa dang /_dge ba'i bshes gnyen gyis rnam par spangs pa dang /_tshul khrims 'chal par 'gyur ba dang /_rgyal po'i gnod pa 
[\[293a.4\]]dang /_chad pa'i gnod pa 'byung ba dang /_longs spyod kyis phongs par 'gyur ba'i las byed cing sog pa dang /_lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ba'o/_/'dod pa la log par g.yem pa la 
[\[293a.5\]]nyes dmigs bcur rig par bya ste/_bcu gang zhe na/_gang dag gi chung ma la nyal po byed pa de dag de la glags tshol bar 'gyur ba dang /_de chung ma dang rtsod par 'gyur ba dang /_de la mi dge ba'i chos 'phel bar 'gyur ba dang /_de'i dge ba'i chos yongs su 'grib cing yongs 
[\[293a.6\]]su zad par 'gyur ba dang /_bdag ma sbas shing ma bsrungs pa dang /_de'i bu dang /_chung ma dang /_nor rnams ma sbas shing ma bsrungs pa dang /_dogs par 'gyur ba dang /_mdza' bshes dang /_blon po dang /_nye du dang /_snag gi gnyen mtshams rnams yid mi rton pa dang /_byi bo 
[\[293a.7\]]byed pa dang bcas par 'gyur ba'i las byed cing sog pa dang /_lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ba'o/_/[{]brdzun [,]rdzun [}]du smra ba la nyes dmigs bcur rig par bya ste/_bcu gang zhe na/_de kha mnam 
[\[293b\]]
[\[293b.1\]]par 'gyur ba dang /_de'i lus las lha rnams 'phang ba dang /_mi ma yin pa rnams kyis de la glags rnyed par 'gyur ba dang /_bden pa smras kyang de la su yang yid ches par mi 'gyur ba dang /[ {]brdzun [,]rdzun [}]smra bar 'gyur ba dang /_yid ches par bya ba'i gnas rnams su mkhas 
[\[293b.2\]]pa rnams de la dri bar bya bar mi sems pa dang /_de'i bden pa ma yin pa bsngags pa dang /_brjod pa dang sgra dang /_tshigs su bcad pa ma yin pa 'byung ba dang /_gzung ba'i tshig tu mi 'gyur ba dang /_skur pa 'debs pa'i las byed cing sog pa dang /_lus zhig nas tshe 'phos 
[\[293b.3\]]pa'i 'og tu ngan song ngan 'gro log par ltung ba sems can dmyal ba rnams su skye ba'o/_/'bru'i chang dang sbyar ba'i chang bag med pa'i gnas la/_nyes dmigs sum cu rtsa drug tu rig par bya ste/_sum cu rtsa drug gang zhe na/_tshe 'di la nor zad pa dang /_nad kyi gzhir 
[\[293b.4\]]'gyur ba dang /_'thab pa dang /_mtshang 'dru ba dang /_rtsod pa 'phel ba dang /_sba ba'i gnas ston pa dang /_mi snyan pa skyed pa dang /_shes rab nyams par byed pa dang /_ma thob pa'i longs spyod rnams mi 'thob pa dang /_longs spyod thob pa rnams las yongs su nyams par 
[\[293b.5\]]'gyur ba dang /_gsang ba rnams smra ba dang /_las su bya ba rnams yongs su nyams pa dang /_mya ngan gyi rtsa bar 'gyur ba dang /_nyam chung bar 'gyur ba dang /_mar mi 'dzin par 'gyur ba dang /_phar mi 'dzin par 'gyur ba dang /_dge sbyong du mi 'dzin par 'gyur ba dang /_bram zer mi 
[\[293b.6\]]'dzin par 'gyur ba dang /_rigs kyi gtso bo la rim gro med par 'gyur ba dang /_sangs rgyas la gus par mi 'gyur ba dang /_chos la gus par mi 'gyur ba dang /_dge 'dun la gus par mi 'gyur ba dang /_sdig pa'i grogs pos yongs su zin par 'gyur ba dang /_dge ba'i bshes 
[\[293b.7\]]gnyen gyis rnam par spangs pa dang /_ngo tsha med par 'gyur ba dang /_'dzem pa med par 'gyur ba dang /_dbang po'i sgo ma bsdams par 'gyur ba dang /_bud med rnams la shin tu bag med par 'gyur ba dang /_skye bo mang po'i yid du mi 'ong bar 'gyur ba dang /_skye bo mang po dang mi 
[\[294a\]]
[\[294a.1\]]'thun pa dang nye du dang snag gi gnyen mtshams btsun pa rnams kyis smad par 'gyur ba dang /_dam pa'i chos ma yin pa yongs su 'dzin pa dang /_dam pa'i chos yongs su spong ba dang /_mkhas pa rnams de la yid mi 'jog par sems pa dang /_bag bya ba 
[\[294a.2\]]la g.yel ba dang de mya ngan las 'das pa las ring du 'gyur ba dang myos par 'gyur ba'i las byed cing sog pa dang /_lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye ba'o/_/de bzhin gshegs pa'i mchod rten la thal mo sbyor 
[\[294a.3\]]ba'i phan yon ni bcu yod de/_bcu gang zhe na/_rgya chen po'i khyim du skye ba 'thob pa dang rgya che ba'i gzugs dang rgya che ba'i g.yog 'khor dang rgya che ba'i mchod pa dang bkur sti dang nor rgya che ba dang thos pa rgya che ba dang dad pa rgya che ba dang dri ba rgya che ba dang shes rab rgya che ba dang rtogs 
[\[294a.4\]]pa rgya che ba 'thob pa ste/_bcu po de dag ni de bzhin gshegs pa'i mchod rten la thal mo sbyar ba'i phan yon no/_/de bzhin gshegs pa'i mchod rten la phyag 'tshal ba'i phan yon bcu yod de/_bcu gang zhe na/_gzugs bzang zhing mdog gser gyi kha dog lta bur 
[\[294a.5\]]'gyur ba dang mdzes shing mig tu sdug par 'gyur ba dang /_skad snyan cing gzung ba'i chig tu 'gyur ba dang bag tsha ba med par 'khor gyi nang du 'gro ba dang lha dang mi rnams dga' bar 'gyur ba dang gzi byin chen por 'gyur ba dang gzi byin chen po'i gang zag 'di lta ste/_sangs 
[\[294a.6\]]rgyas bcom ldan 'das rnams dang byang chub sems dpa' rnams dang sangs rgyas kyi nyan thos rnams dang 'grogs par 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/_bcu po de dag ni de bzhin gshegs 
[\[294a.7\]]pa'i mchod rten la phyag 'tshal ba'i phan yon no/_/de bzhin gshegs pa'i mchod rten la phyag dar byas pa'i phan yon bcu yod de/_bcu gang zhe na/_gzugs bzang ba dang blta na sdug pa dang mdzes pa dang skad snyan pa dang de'i 'dod chags dang zhe sdang dang /_gti mug 
[\[294b\]]
[\[294b.1\]]bsrabs par 'gyur ba dang lam du 'gro na rtswa dang gyo mo dang gseg ma rnams med par 'gyur ba dang btsun pa'i rigs su skye bar 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/_bcu po de dag ni de bzhin 
[\[294b.2\]]gshegs pa'i mchod rten la phyag dar byas pa'i phan yon no/_/de bzhin gshegs pa'i mchod rten la gdugs dbul ba'i phan yon bcu yod de/_bcu gang zhe na/_'jig rten na gdugs lta bur 'gyur ba dang lus la tsha bas gdung ba med par 'gyur ba dang sems la 
[\[294b.3\]]gdung ba med par 'gyur ba dang 'jig rten gyi rten du 'gyur ba dang bdag por 'gyur ba'i las byed cing sog pa dang 'khor los sgyur ba'i rgyal srid yang dag par 'thob pa dang dbang che bar grags par 'gyur ba dang /_longs spyod che bar 'gyur ba dang /_mtho ris su skye bar 'gyur ba 
[\[294b.4\]]dang /_myur du yongs su mya ngan las 'da' ba ste/_bcu po de dag ni de bzhin gshegs pa'i mchod rten la gdugs phul ba'i phan yon no/_/de bzhin gshegs pa'i mchod rten la dril bu dbul ba'i phan yon bcu yod de/_bcu gang zhe na/_gzugs bzang bar 'gyur ba dang 
[\[294b.5\]]skad snyan par 'gyur ba dang yid du 'ong ba smra ba dang ldan par 'gyur ba dang ka la ping ka'i sgra lta bu smra ba dang ldan par 'gyur ba dang gzung ba'i tshig tu 'gyur ba dang rab tu dga' bar 'gyur ba dang /_kun tu dga' ba rgya chen po'i sgra 'thob pa dang longs spyod che bar 'gyur ba dang mtho ris su skye bar 
[\[294b.6\]]'gyur ba dang myur du yongs su mya ngan las 'da' ba ste/_bcu po de dag ni de bzhin gshegs pa'i mchod rten la dril bu phul ba'i phan yon no/_/de bzhin gshegs pa'i mchod rten la ba dan dbul ba'i phan yon bcu yod de/_bcu gang zhe na/_'jig rten na rgyal mtshan lta bur 'gyur ba dang 
[\[294b.7\]]mdza' bshes dang blon po dang nye du dang snag gi gnyen mtshams rnams bsti stang byed bla mar byed ri mor byed mchod par byed pa dang /_phyogs dang phyogs mtshams rnams su de'i grags pa dang brjod pa dang sgra dang tshigs su bcad pa mngon du 'byung ba dang gzugs bzang zhing blta na sdug la 
[\[295a\]]
[\[295a.1\]]mdzes par 'gyur ba dang skye ba gzhan rnams su tshe ring zhing ring du gnas par 'gyur ba dang /_dbang che bar grags par 'gyur ba dang rigs btsun par skye bar 'gyur ba dang longs spyod chen por 'gyur ba dang mtho ris su skye bar 'gyur ba dang myur du yongs su mya ngan 
[\[295a.2\]]las 'da' bar 'gyur ba ste/_bcu po de dag ni de bzhin gshegs pa'i mchod rten la ba dan phul ba'i phan yon no/_/de bzhin gshegs pa'i mchod rten la na bza' dbul ba'i phan yon bcu gnyis yod de/_bcu gnyis gang zhe na/_mdzes shing blta na sdug par 'gyur ba dang /_
[\[295a.3\]]pags pa 'jam pa dang /_pags pa snum pa dang /_pags pa srab pa dang /_de'i lus la rdul dang dri ma mi 'chags pa dang de'i gos bzang por 'gyur ba dang /_gding ba dang /_bgo ba phra mo rnyed par 'gyur ba dang /_ngo tsha shes pa dang /_khrel yod pa phun sum tshogs par 'gyur 
[\[295a.4\]]ba dang /_mthong na dga' bar 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_yongs su mya ngan las 'da' ba ste/_bcu gnyis po de dag ni de bzhin gshegs pa'i mchod rten la na bza' phul ba'i phan yon no/_/de bzhin gshegs pa'i 
[\[295a.5\]]mchod rten la me tog dbul ba'i phan yon bcu yod de/_bcu gang zhe na/_'jig rten na me tog lta bur 'gyur ba dang /_de'i sna'i dbang po nam yang nyams par mi 'gyur ba dang /_lus la dri nga ba med par 'gyur ba dang /_lus la dri zhim po 'byung bar 'gyur ba dang /_
[\[295a.6\]]phyogs dang phyogs mtshams rnams su de'i tshul khrims kyi dri'i ngad ldang bar 'gyur ba dang /_'jig rten pa rnams 'khor zhing 'du bar 'gyur ba dang /_yid du 'ong ba'i chos rnams 'thob par 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_myur du yongs 
[\[295a.7\]]su mya ngan las 'da' ba ste/_chos bcu po de dag ni de bzhin gshegs pa'i mchod rten la me tog phul ba'i phan yon no/_/de bzhin gshegs pa'i mchod rten la phreng ba dbul ba'i phan yon bcu yod de/_bcu gang zhe na/_'jig rten na phreng ba lta bur 'gyur ba dang /_lus kyi 
[\[295b\]]
[\[295b.1\]]dri nga ba med par 'gyur ba dang /_phyogs dang phyogs mtshams rnams su tshul khrims kyi dri zhim po'i ngad ldang ba dang /_rtag tu dri zhim par 'gyur ba dang /_brgyan par 'gyur ba dang /_g.yog 'khor mi phyed par 'gyur ba dang /_skyes pa dang bud med rnams kyi yid du 'ong 
[\[295b.2\]]bar 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu po de dag ni de bzhin gshegs pa'i mchod rten la phreng ba phul ba'i phan yon no/_/de bzhin gshegs pa'i mchod rten la mar 
[\[295b.3\]]me dbul ba'i phan yon bcu yod de/_bcu gang zhe na/_'jig rten na mar me lta bur 'gyur ba dang /_sha'i mig rnam par dag par 'gyur ba dang /_lha'i mig 'thob par 'gyur ba dang /_dge ba dang mi dge ba'i chos rnams la shes rab 'byung bar 'gyur ba dang /_ma rig pa dang 
[\[295b.4\]]gti mug gi mun pa sel ba dang /_shes rab kyi snang ba 'thob par 'gyur ba dang /_de 'khor ba na 'khor ba'i tshe nam yang mun pa na gnas par mi 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu 
[\[295b.5\]]po de dag ni de bzhin gshegs pa'i mchod rten la mar me phul ba'i phan yon no/_/de bzhin gshegs pa'i mchod rten la byug spos dbul ba'i phan yon bcu yod de/_bcu gang zhe na/_'jig rten na byug spos lta bur 'gyur ba dang /_sna'i dbang po rnam par dag par 'gyur ba dang /_
[\[295b.6\]]lus la dri mi zhim pa med par 'gyur ba dang /_rtag tu dri zhim par 'gyur ba dang /_gzugs bzang bar 'gyur ba dang /_'jig rten pa rnams 'khor zhing 'du bar 'gyur ba dang /_yid du 'ong ba'i chos rnams thos par 'gyur ba dang /_longs spyod chen por 'gyur ba dang /_mtho ris 
[\[295b.7\]]su skye bar 'gyur ba dang /_myur du yongs su mya ngan las 'da' ba ste/_chos bcu po de dag ni de bzhin gshegs pa'i mchod rten la byug spos phul ba'i phan yon no/_/de bzhin gshegs pa'i mchod rten la rol mo dang sil snyan dbul ba'i phan yon bcu yod de/_bcu gang zhe na/_
[\[296a\]]
[\[296a.1\]]gzugs bzang zhing blta na sdug par 'gyur ba dang /_skad snyan par 'gyur ba dang /_yid du 'ong ba smra ba dang ldan par 'gyur ba dang /_grags pa dang ldan par 'gyur ba dang /_gzung ba'i tshig tu 'gyur ba dang /_rtag tu dga' bar 'gyur ba dang /_thams cad 
[\[296a.2\]]dga' ba'i sgra rgya chen po 'thob par 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_yongs su mya ngan las 'da' bar 'gyur ba ste/_bcu po de dag ni/_de bzhin gshegs pa'i mchod rten la rol mo sil snyan phul ba'i phan yon no/_/
[\[296a.3\]]de bzhin gshegs pa'i mchod rten byed pa'i phan yon bco brgyad yod de/_bco brgyad gang zhe na/_rgya chen po'i rigs su skye bar 'gyur ba dang /_gzugs bzang bar 'gyur ba dang /_mdzes shing mig tu sdug par 'gyur ba dang /_dbang che bar grags par 'gyur ba dang /_g.yog 
[\[296a.4\]]'khor rgya chen por 'gyur ba dang /_g.yog 'khor mi phyed par 'gyur ba dang /_longs spyod che bar 'gyur ba dang /_'jig rten pa rnams 'khor zhing 'du bar 'gyur ba dang /_kun gyi rten du 'gyur ba dang /_phyogs bcur brjod pa dang /_sgra dang tshigs su bcad pa rgya chen po mngon 
[\[296a.5\]]du 'byung bar 'gyur ba dang /_lha dang mis mchod par 'gyur ba dang /_phyug cing nor mang po dang ldan par 'gyur ba dang /_'khor los sgyur ba'i rgyal srid 'thob par 'gyur ba dang /_tshe ring bar 'gyur ba dang /_lus rdo rje ltar mkhregs par 'gyur ba dang /_lus mtshan dang 
[\[296a.6\]]dpe byad dang ldan par 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bco brgyad po de dag ni de bzhin gshegs pa'i mchod rten byed pa'i phan yon no/_/khri stan byin pa'i phan yon bcu yod de/_bcu gang zhe na/_'jig rten 
[\[296a.7\]]gyi bla ma'i gnas su 'gyur ba dang /_bsngags par 'gyur ba dang /_skye bo mang po la grags pa dang /_brjod pa dang /_sgra dang tshigs su bcad pa mang po mngon du 'byung bar 'gyur ba dang /_bde ba dang /_yid bde ba mang bar 'gyur ba dang /_bzhon pa dang /_khri stan dang /_
[\[296b\]]
[\[296b.1\]]rim gro byed pa dang ldan par 'gyur ba dang /_'jig rten pa rnams 'khor zhing 'du bar 'gyur ba dang /_longs spyod che bar 'gyur ba dang /_dbang che bar grags par 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu po de 
[\[296b.2\]]dag ni khri stan byin pa'i phan yon no/_/lham byin pa'i phan yon bcu yod de/_bcu gang zhe na/_de bzhon pa rnams kyis brel bar mi 'gyur ba dang /_rkang pa legs par gnas par 'gyur ba dang /_lam du 'gro na stobs dang ldan par 'gyur ba dang /_de'i lus ngal bar 
[\[296b.3\]]mi 'gyur ba dang /_de 'gro na tsher ma dang gseg ma dang gyo mo rnams kyis rkang pa snad par mi 'gyur ba dang /_rdzu 'phrul thob par 'gyur ba dang /_de la rim gro byed pa dang ldan par 'gyur ba dang /_longs spyod che bar 'gyur ba dang /_myur du yongs su mya ngan las 'da' ba ste/_
[\[296b.4\]]bcu po de dag ni lham byin pa'i phan yon no/_/snod spyad byin pa'i phan yon bcu yod de/_bcu gang zhe na/_'jig rten gyi yon tan gyi snod lta bur 'gyur ba dang /_mdog snum par 'gyur ba dang /_sems kyi rgyud mnyen par 'gyur ba dang /_skom par mi 'gyur ba dang /_
[\[296b.5\]]skom na yang chu 'byung bar 'gyur ba dang /[ {]yi dgas [,]yi dwags [}]su skye bar mi 'gyur ba dang /_lha dang mi rnams dga' bar 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu po de dag ni snod spyad byin 
[\[296b.6\]]pa'i phan yon no/_/kha zas sbyin pa'i phan yon bcu yod de/_bcu gang zhe na/_tshe ring bar 'gyur ba dang /_mdog bzang bar 'gyur ba dang /_stobs dang ldan par 'gyur ba dang /_dran pa dang ldan zhing spobs pa dang ldan par 'gyur ba dang /_bag tsha ba med par 'khor gyi nang 
[\[296b.7\]]du 'gro ba dang /_'khor 'dun par 'gyur ba dang /_lha dang mi rnams dga' bar 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu po de dag ni kha zas byin pa'i phan yon no/_/bzhon 
[\[297a\]]
[\[297a.1\]]pa byin pa'i phan yon bcu yod de/_bcu gang zhe na/_rkang pa shin tu gzhon sha chags par 'gyur ba dang /_rkang pa shin tu gnas par 'gyur ba dang /_rkang pas 'gro ba na lus ngal bar mi 'gyur ba dang /_bde bar 'gyur ba dang /_mi mdza' ba mang bar mi 'gyur 
[\[297a.2\]]ba dang /_rdzu 'phrul gyi rkang pa rgya chen po 'thob par 'gyur ba dang /_bzhon pa rnams kyis brel bar mi 'gyur ba dang /_rim gro byed pa dang ldan par 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu po de dag ni bzhon pa byin pa'i 
[\[297a.3\]]phan yon no/_/gnas byin pa'i phan yon ni rab tu mang ste/_mang po gang zhe na/_de la 'jigs pa mi 'byung ngo /_/gding ba dang bgo ba shin tu 'jam po rnyed par 'gyur ro/_/lha dang mi rnams kyi 'dod pa'i yon tan lnga rnyed par 'gyur ro/_/gal te 'dod de rgyal rigs che zhing 
[\[297a.4\]]mtho ba'i rigs su skye bar gyur cig ce'am/_bram ze'i rigs che zhing mtho ba'i rigs su skye bar gyur cig ce 'am/_khyim bdag che zhing mtho ba'i rigs su skye bar gyur cig ce na/_de'i smon pa de 'grub par 'gyur ro/_/gal te 'dod de bdag grong gi gtso bor gyur cig 
[\[297a.5\]]ce'am/_grong khyer gyi gtso bor gyur cig ce 'am/_grong rdal gyi gtso bor gyur cig ce'am/_ri brags kyi rgyal por gyur cig ce 'am/_rgyal phran du gyur cig ce'am/_rgyal po btsan par gyur cig ce na/_de'i smon lam de bzhin du 'grub par 'gyur ro/_/gal te 'dod 
[\[297a.6\]]de gling gcig pa'i rgyal por gyur cig ce'am/_gling gnyis kyi rgyal por gyur cig ce 'am/_gling gsum gyi rgyal por gyur cig ce'am/_'khor los sgyur ba'i rgyal por gyur cig ce na/_de'i smon pa de 'grub par 'gyur ro/_/gal te 'dod de/_rgyal chen bzhi'i ris kyi lha 
[\[297a.7\]]rnams dang skal ba mnyam par skye bar gyur cig ce na yang de'i smon pa de 'grub par 'gyur ro/_/sum cu rtsa gsum dang /_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams dang skal ba mnyam par skye bar gyur cig ce na yang de'i 
[\[297b\]]
[\[297b.1\]]smon pa de 'grub par 'gyur ro/_/gal te 'dod de/_bdag tshangs rigs kyi lha rnams dang skal ba mnyam par skye bar gyur cig ce na yang de'i smon pa de 'grub par 'gyur ro/_/tshangs pa'i mdun na 'don dang /_tshangs chen dang /_'od chung dang /_tshad med 'od dang /_'od gsal 
[\[297b.2\]]dang /_dge chung dang /_tshad med dge dang /_dge rgyas dang /_sprin med dang /_bsod nams skyes dang /_'bras bu che ba dang /_mi che ba dang /_mi gdung ba dang /_gya nom snang dang /_shin tu mthong dang /_'og min gyi lha rnams dang skal ba mnyam par skye bar gyur cig ce na yang de'i 
[\[297b.3\]]smon pa de 'grub par 'gyur ro/_/gal te 'dod de/_nam mkha' mtha' yas skye mched dang /_rnam shes mtha' yas skye mched dang /[ {]chung zad [,]cung zad [}]med pa'i skye mched dang /_'du shes med 'du shes med min gyi skye mched kyi lha rnams dang skal ba mnyam par skye bar 
[\[297b.4\]]gyur cig ce na yang de'i smon pa de 'grub par 'gyur ro/_/gal te 'dod de/_rgyun du zhugs pa'i 'bras bu mngon sum du bya'o zhe na yang de'i smon pa de 'grub par 'gyur ro/_/gal te 'dod de/_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa'i 
[\[297b.5\]]'bras bu dang byang chub mngon du bya'o zhe na yang de'i smon pa de 'grub par 'gyur ro/_/gal te 'dod de/_bla na med pa yang dag par rdzogs pa'i byang chub mngon par rdzogs par byang chub par gyur cig ce na yang de'i smon pa de 'grub par 'gyur te/_/mang po de dag ni gnas byin pa'i phan yon no/_/
[\[297b.6\]]btung ba byin pa'i phan yon bcu yod de/_bcu gang zhe na/_dbang po thams cad yongs su tshang bar 'gyur ba dang /_dpral ba dag cing 'dzum pa'i bzhin du 'gyur ba dang /_yon tan dang ldan par 'gyur ba dang /_sems kyi rgyud mnyen par 'gyur ba dang /_skom par mi 'gyur ba dang /_
[\[297b.7\]]skom na yang chu 'byung bar 'gyur ba dang /[ {]yi dgas [,]yi dwags [}]su skye bar mi 'gyur ba dang /_longs spyod che bar 'gyur ba dang /_mtho ris su skye bar 'gyur ba dang /_myur du yongs su mya ngan las 'da' ba ste/_bcu po de dag ni btung ba byin pa'i phan yon no/_/rab tu byung ba'i phan yon bcu yod 
[\[298a\]]
[\[298a.1\]]de/_bcu gang zhe na/_de bu dang chung ma dang nor la sred par mi 'gyur ba dang /_de 'dod pa'i yongs su 'dzin par mi 'gyur ba dang /_dgon par gnas pa la dga' ba dang /_sangs rgyas la gus par 'gyur ba dang /_bdud kyi spyod yul rnam par spong ba dang /_bde 'gro 
[\[298a.2\]]thob par byed pa'i chos rnams yongs su tshol ba dang /_ngan 'gro 'thob par byed pa'i chos rnams spong ba dang /_lha dang mir smon pa med pa dang /_rtag tu de bzhin gshegs pa'i gsung rab la rab tu 'byung bar 'gyur ba dang /_mtho ris su skye bar 'gyur ba dang /_myur du yongs 
[\[298a.3\]]su mya ngan las 'da' ba ste/_chos bcu po de dag ni rab tu byung ba'i phan yon no/_/dgon pa la gnas pa'i phan yon bcu yod de/_bcu gang zhe na/_'du 'dzi rnam par spong ba dang /_rab tu dben pa la sten pa dang /_de'i sems bsam gtan la dmigs par 'gyur ba dang /_
[\[298a.4\]]sangs rgyas bcom ldan 'das rnams la smon pa dang /_dga' ba dang /_bde ba dang /_yid bde ba lus la skyed pa dang /_de la bar du gcod par mi 'gyur ba dang /_ji ltar thos pa'i chos rnams kyi don rgya cher shes par 'gyur ba dang /_zhi gnas 'thob pa dang /_lhag mthong 
[\[298a.5\]]thob pa ste/_bcu po de dag ni dgon pa la gnas pa'i phan yon no/_/bsod snyoms len pa'i phan yon bcu yod de/_bcu gang zhe na/_de 'gro ba la goms par 'gyur ba dang /_de spyod yul la goms par 'gyur ba dang /_nga rgyal bcag par 'gyur ba dang /_bdag rnyed pa la 
[\[298a.6\]]sbyor ba dang /_gzhan dag kyang bsod nams la rab tu 'god pa dang /_ston pa'i bstan pa yongs su ston pa dang /_phyi ma'i skye bo la snang bar byas par 'gyur ba dang /_tshangs pa mtshungs par spyod pa rnams la nyam nga ba med par byas par 'gyur ba dang /_dma' ba'i sems nye 
[\[298a.7\]]bar gzhag par 'gyur ba dang /_bsod snyoms kyis yongs su dul ba'i dge sbyong gi phyogs la mun pa med par snang ba'o/_/'jigs pa med pa'i phan yon bcu yod de/_bcu gang zhe na/_'jigs pa med par grong du 'jug pa dang /_'jigs pa med par grong nas 
[\[298b\]]
[\[298b.1\]]'byung ba dang /_'jigs pa med par khyim rnams su 'gro ba dang /_'jigs pa med par 'khor rnams la chos ston pa dang /_'jigs pa med par dge 'dun gyi nang du 'jug pa dang /_'jigs pa med par slob dpon dang mkhan po'i drung du 'gro ba dang /_'jigs 
[\[298b.2\]]pa med par byams pa'i sems kyis slob ma'i gan du 'gro ba dang /_'jigs pa med par gos dang /_zas dang /_mal cha dang /_na ba'i gsos sman dang /_yo byad rnams yongs su spyod pa dang /_'jigs pa med par kha ton 'don pa dang /_'jigs pa med par 
[\[298b.3\]]tshe 'pho ba'i dus byed pa'o/_/bram ze'i khye'u de ltar na/_sems can rnams ni bdag gi las las gyur pa/_las kyi rgyu las skyes pa/_las kyi skal ba la spyod pa/_las la rten pa yin te/_sems can rnams ni las kyis rab dang /_'bring dang /_tha mar rnam 
[\[298b.4\]]par phye ba'o zhes ngas gang smras pa de ni 'di las dgongs te smras so/_/chos kyi rnam grangs 'di bshad pa na/_bram ze'i khye'u shu ka bcom ldan 'das la sems mngon par dad do/_/de nas bram ze'i khye'us/_bcom ldan 'das la 'di skad ces gsol to/_/
[\[298b.5\]]gau ta ma khyod mnyan du yod par/_dge bsnyen gzhan dag gi khyim du gshegs par dgongs na/_bdag gi pha bram ze to'u de ya'i khyim du yang gshegs par dgongs su gsol/_de ni bram ze to'u de ya'i khyim du yun ring po'i don du bde ba dang phan par 'gyur ro/_/bcom ldan 
[\[298b.6\]]'das cang mi gsung bas/_bram ze'i khye'u shu ka la gnang ba mdzad do/_/de nas bram ze'i khye'u shu kas/_bcom ldan 'das cang mi gsung bas gnang bar rig nas/_bcom ldan 'das kyis gsungs pa la mngon par dga' ste/_rjes su yi rangs nas bcom 
[\[298b.7\]]ldan 'das kyi gan nas song ngo /_/las rnam par 'byed pa rdzogs so//[ {D339}]@#/_/rgya gar skad du/_karma bi b+hang+ga nA ma d+ha rma gran+tha/_bod skad du/_las kyi rnam par 'gyur ba zhes bya ba'i chos kyi gzhung /_
[\[299a\]]
[\[299a.1\]]bam po gcig go/_/sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba 
[\[299a.2\]]na/_dge slong gi dge 'dun chen po brgya phrag phyed dang bcu gsum dang lhan cig tu bzhugs te/_de nas to'u te ya'i bu shu ko ma na ba/_bcom ldan 'das ga la ba der song ste phyin nas/_bcom ldan 'das dang lhan cig tu yang dag par mgu ba dang /_yang dag par rangs 
[\[299a.3\]]pa'i gtam rnam pa mang po bshad de phyogs gcig tu 'dug go/_/to'u te ya'i bu shu ko ma na ba phyogs gcig tu 'dug nas/_bcom ldan 'das la 'di skad ces gsol to/_/gau ta ma khyod la bdag cung shas shig 'dri na dris pa'i lan slar bka' stsal du gsol/_de 
[\[299a.4\]]skad ces gsol pa dang /_bcom ldan 'das kyis to'u te ya'i bu shu ko ma na ba la 'di skad ces gsungs so/_/ma na ba ji ltar 'dod pa bzhin du dris shig_/ngas khyod la bshad par bya'o/_/de nas to'u te ya'i bu shu ko ma na bas bcom ldan 'das la 'di skad ces 
[\[299a.5\]]gsol to/_/kye gau ta ma sems can rnams la tshe thung ba dang /_tshe ring ba dang /_nad mang ba dang /_nad nyung ba dang /_mi sdug pa dang /_bzang po dang /_dbang chung ba dang /_dbang che ba dang /_ma rabs kyi rigs dang /_ya rabs kyi rigs dang /_dbul po dang /_phyug 
[\[299a.6\]]po dang /_ngan pa dang /_shes rab che chung dang /_skyid sdug la sogs pa rnam pa mang du mchis na/_kye gau ta ma las kyi rnam par smin pa gang gi phyir na sems can sna mang por 'gyur/_bcom ldan 'das kyis bka' stsal pa/_ma na ba khyod nyon la dge bar shin tu yid 
[\[299a.7\]]la zung shig dang /_de'i phyir ngas bshad do/_/ma na ba sems can rnams ni tshe rabs kyi las las gyur te/_sbyin pa'i rnams kyang las/_skye ba'i rnams kyang las/_so sor rgyu ba yang las te/_ma na ba sems can rnams ni las kyis rnam par bsgyur ro/_/de bas 
[\[299b\]]
[\[299b.1\]]na ngan pa dang /_bar ma dang /_bzang po'i phyir sems can rnam pa mang po yang las rnam pa mang po dang /_mya ngan rnam pa mang po dang /_lta ba rnam pa mang por sbyar ba de 'di ltar nag po dang /_dkar po las rnam par smin pa'i 'bras bu bshad do/_/ma na ba 'di lta 
[\[299b.2\]]ste/_las nag po rnams kyis ni sems can dmyal ba dang /_byol song dang /[ {]yi dgas [,]yi dwags [}]dang /_ring du 'khyams pa dang /_a su ra la sogs pa ngan song du skye'o/_/las dkar po bgyis pa rnams kyis ni lha dang mir skye'o/_/ma na ba de lta bas na/_las kyi rnam 
[\[299b.3\]]par smin pas tshe thung ba yang yod/_las kyis tshe ring por gyur pa yang yod/_las kyis nad mang por gyur pa yang yod/_las kyis nad nyung ngur 'gyur ba yang yod/_las kyis mi sdug par 'gyur ba yang yod/_las kyis bzang por 'gyur ba yang yod/_las 
[\[299b.4\]]kyis dbang chung ngur 'gyur ba yang yod/_las kyis dbang che bar 'gyur ba yang yod/_las kyis ma rabs kyi rigs su 'gyur ba yang yod/_las kyis ya rabs kyi rigs su 'gyur ba yang yod/_las kyis dbul por 'gyur ba yang yod/_las kyis phyug por 'gyur 
[\[299b.5\]]ba yang yod/_las kyis ngan par 'gyur ba yang yod/_las kyis shes rab chen por 'gyur ba yang yod/_las kyis sems can dmyal bar 'gyur ba yang yod/_las kyis byol song gi skye gnas su skye bar 'gyur ba yang yod/_las kyis ring du 'khyams par 
[\[299b.6\]]'gyur ba yang yod/_las kyis a su rar skye bar 'gyur ba yang yod/_las kyis mir skye bar 'gyur ba yang yod/_las kyis gzugs yod pa'i lhar skye ba yang yod/_las kyis gzugs med pa'i lhar skye ba yang yod/_las bzhin du mi 'gyur bar skye ba yang 
[\[299b.7\]]yod/_las kyis 'gyur bar skye ba yang yod/_las kyis yul gzhan du skye bar 'gyur ba yang yod/_las ma bsams par byas pas skye bar 'gyur ba yang yod/_las bsams te ma byas kyang skye bar 'gyur ba yang yod/_las bsams te byas nas skye bar 'gyur 
[\[300a\]]
[\[300a.1\]]ba yang yod/_las ma bsams ma byas kyang skye bar 'gyur ba yang yod do/_/gang zag las 'di lta bu 'dus pas na sems can dmyal bar skyes nas sems can dmyal ba'i tshe kun rdzogs te/_skye ba'i las kyang yod/_gang zag las 'di lta bu 
[\[300a.2\]]'dus pas na sems can dmyal ba'i tshe phyed zad nas skye ba'i las kyang yod do/_/sems can dmyal bar phyin ma thag tu skyes pa yang yod/_gang zag yang las 'di lta bu 'dus pas na sngar bde ba la phyi nas mi bde ba'i las kyang yod/_gang zag yang 'di lta bu 'dus 
[\[300a.3\]]pas na sngar mi bde ba la phyi nas bde bar gyur pa'i las kyang yod/_sems can gang zag thams cad kyang 'di lta bu 'dus pas na sngar bde la phyis kyang bde bar 'gyur ba'i las kyang yod/_gang zag yang 'di lta bu 'dus pas na ser sna byed pa'i las kyang yod/_gang zag 
[\[300a.4\]]yang 'di lta bu 'dus pas na dbul ba gtong phod pa'i las kyang yod/_gang zag yang 'di lta bu 'dus pas na phyug por 'gyur zhing gtong phod pa'i las kyang yod/_gang zag yang 'di lta bu 'dus pas na dbul ba ser sna can du 'gyur ba'i las kyang yod do/_/gang zag tshe 
[\[300a.5\]]zad la las ma zad pa yang yod/_gang zag las zad la tshe ma zad pa yang yod/_gang zag tshe dang las bcas te zad par 'gyur ba yang yod/_gang zag tshe dang las bcas te ma zad kyang mya ngan spangs par 'gyur ba yang yod/_gang zag lus bde la sems mi bde bar 
[\[300a.6\]]'gyur ba yang yod/_gang zag lus mi bde la sems bde bar 'gyur ba'i las kyang yod/_gang zag lus kyang bde la sems kyang bde bar 'gyur ba yang yod/_gang zag lus mi bde la sems kyang mi bde bar 'gyur ba yang yod/_gang zag las 'di lta bu 'dus pas 
[\[300a.7\]]na sems can ngan pa'i sar yang skyes te/_gzugs ngan pa dang /_bzang po dang /_sdug gu dang /_kha dog mdzes pa dang /_mdog snum pa dang /_mthong na dga' ba'i las kyang yod/_gang zag yang las 'di lta bu 'dus pas na ngan pa'i sar yang skyes la gzugs 
[\[300b\]]
[\[300b.1\]]ngan pa dang /_lus rtsub pa dang /_mi sdug par snang ba dang /_mthong na yid du mi 'ong ba'i las kyang yod de/_ma na ba yang 'di lta ste/_mi dge ba bcu'i las kyi lam byas pa'i rgyus phyi rol gyi yul sa'i don ngan du 'gyur ba yang yod do/_/de la ji ltar las kyis tshe 
[\[300b.2\]]thung bar 'gyur zhe na/_chos bcus na tshe thung bar 'gyur zhe na/_bcu gang zhe na/_srog gcod pa/_srog gcod du bcug pa/_srog gcod pa la stod pa/_srog gcod pa la smon pa/_mngal gnas med par byed pa/_mngal gnas med par byed du bcug pa/_dgra bo 
[\[300b.3\]]la gsad par sems pa/_mi mdza' ba shi na dga' ba/_rten bcas shing sems can gsad pa/_thab mo la lta zhing dad pa dang bcu ste/_chos 'di bcus na tshe thung zhing nad mang bar 'gyur ro/_/ji ltar las bzang po byas pas tshe ring por 'gyur zhe na/_chos rnam pa 
[\[300b.4\]]bcus na tshe ring por 'gyur te/_bcu gang zhe na/_srog gcod pa spangs pa/_srog gcod pa spong bar byed pa/_srog gcod pa spangs pa la stod pa/_srog gcod pa spangs pa la smon pa/_gsad par chad pa'i sems can rnams gtong ba/_gsad par chad pa'i mi rnams gtong ba/_
[\[300b.5\]]'jigs shing skrag pa'i sems can rnams la skyabs byas pa/_mgon med pa'i sems can rnams la snying rje bar sems pa/_na ba'i sems can rnams la byams pas sdud pa/_brel zhing phongs pa'i sems can rnams la gos dang /_zas skom sbyin pa dang /_
[\[300b.6\]]chos bcus na tshe ring zhing nad med par 'gyur ro/_/ji ltar las kyis nad mang po 'gyur zhe na/_chos bcus na nad mang por 'gyur te/_bcu gang zhe na/_dbyug pa dang thal mo la sogs pas btsogs pa dang /_byug pa dang /_thal mo la sogs pas 'tshog tu bcug 
[\[300b.7\]]pa dang /_dbyug pa dang thal mo la sogs pas 'tshog pa la stod pa dang /_dbyug pa dang thal mo la sogs pas 'tshog pa la smon pa/_pha ma rnams kyi sems nyon mongs pa/_mya ngan bsring ba rnams kyi sems nyon mongs pa/_mi mdza' ba rnams na na dga' ba/_mi 
[\[301a\]]
[\[301a.1\]]mdza' ba rnams nad mi sos na dga' ba/_sman log pa byin pa/_zas mi zhu ba za ba dang bcu ste/_chos 'di bcus na nad mang bar 'gyur ro/_/ji ltar las bzang po byas pas nad nyung ngur 'ong zhe na/_chos bcus na nad nyung bar 'gyur te/_bcu 
[\[301a.2\]]gang zhe na/_dbyug pa dang thal mo la sogs pas gzhan mi 'tshog pa/_dbyug pa dang thal mo la sogs pas 'tshog tu mi gzhug pa/_dbyug pa dang thal mo la sogs pas 'tshog pa la mi stod pa/_dbyug pa dang thal mo la sogs pas 'tshog pa la mi smon pa/_pha ma 
[\[301a.3\]]la sogs pa na ba rnams la rim gro byed pa/_mya ngan bsrings pa rnams na ba la rim gro byed pa/_mi mdza' ba rnams na na mi dga' ba/_mi mdza' ba rnams nad sos na dga' ba/_nad pa la sman byin pa/_zas zhu nas za ba dang bcu ste/_chos 'di bcus nad nyung bar 'gyur ro/_/
[\[301a.4\]]ji ltar las kyis mi sdug par 'gyur zhe na/_chos bcus mi sdug par 'gyur te/_/bcu gang zhe na/_khro ba gnong bcabs pa/_cung zad las kyang 'khon du 'dzin pa/_gtum pa pha ma rnams la ngan du smra ba/_mya ngan bsrings pa rnams la ngan du smra ba/_mya ngan bsrings pa'i spyad pa kun 
[\[301a.5\]]la ngan du byed pa/_yang dag par gshegs pa'i mchod rten la 'od gcod pa/_gang zag mi sdug pa rnams la dngan can byed pa/_ci la yang mi gtsang bar byed pa 'di dang chos bcu'o/_/ji ltar las kyis bzang por 'gyur zhe na/_chos bcus bzang por 'gyur te/_bcu gang zhe na/_mi khro ba 
[\[301a.6\]]gos byin pa/_yang dag par gshegs pa'i mchod rten la rtag tu phyag dar byed pa/_gtsug lag khang la byi dor byed pa/_pha ma la snyan du smra ba/_mya ngan las bsrings pa rnams la snyan du smras pa/_gang zag mi sdug pa rnams la dngan can mi byed pa/_ci la yang gtsang bar byed pa 
[\[301a.7\]]ste/_chos 'di dang bcu'o/_/ji ltar na las kyis dbang chung ngur 'gyur zhe na/_chos bcus na dbang chung ngur 'gyur te/_bcu gang zhe na/_gzhan gyis thob pa la phrag dog pa dang /_gzhan gyis ma thob pa la dga' ba dang /_gzhan gyis thob pa la mi dga' ba dang /_gzhan skyid pa dang /_
[\[301b\]]
[\[301b.1\]]grags pa dang /_tshigs su bcad cing sgra bstod pa med pa la dga' ba gzhan skyid pa dang /_grags pa dang /_tshigs su bcad cing sgra bstod pa la mi dga' ba/_pha ma dang dge ba'i bshes gnyen la sri zhu mi byed pa/_mya ngan bsrings pa rnams la rim gro mi byed pa/_dbang chung 
[\[301b.2\]]ngu la mi dge ba'i rtsa ba skyed pa/_dbang chen po la dge ba'i rtsa ba gcod pa/_gang zag ngan pa byed pa rnams la stod pa 'di dang bcu'o/_/ji ltar las kyis dbang che bar 'gyur zhe na/_chos bcus na dbang che bar 'gyur te/_bcu gang zhe na/_gzhan gyis thob pa la phrag dog mi byed 
[\[301b.3\]]pa/_gzhan gyis thob na dga' ba/_gzhan gyis ma thob pa la mi dga' ba/_gzhan skyid pa dang /_grags pa dang /_tshigs su bcad cing sgras stod pa med pa la mi dga' ba/_grags pa dang tshigs su bcad cing sgras stod pa la dga' ba/_byang chub kyi sems skye bar byed 
[\[301b.4\]]pa/_yang dag par gshegs pa'i mchod rten dang gnas byed pa/_dbang chung ngu la mi dge ba'i rtsa ba gcod par byed pa/_dbang chen po rnams la dge ba'i rtsa ba skyed pa dang bcu'o/_/ji ltar las kyis ma rabs su skye bar 'gyur zhe na/_chos bcus na ma rabs su skye bar 'gyur te/_bcu 
[\[301b.5\]]gang zhe na/_pha ma la pha mar mi 'dzin pa/_dge sbyong du mi shes pa/_bram zer mi shes pa/_rigs kyis btsun pa la mi bkur ba/_mkhan po dang /_bla ma dang /_thar par zhugs pa rnams la rim gro dang /_bsti stang du mi byed pa nams kyang mgron mi gnyer ba/_pha ma 
[\[301b.6\]]la sri zhu mi byed pa/_mkhan po dang bla ma dang /_thar par zhugs pa rnams khyad du gsod cing sri zhu mi byed pa/_rigs chen po las skyes pa'i gang zag rnams spong ba/_rigs chung ngu las skyes pa'i gang zag rnams la bkur ba 'di dang bcu'o/_/ji ltar las kyis ya rabs 
[\[301b.7\]]su skyes par 'gyur zhe na/_chos bcus na ya rabs su skyes par 'gyur te/_/bcu gang zhe na/_pha ma dran pa thar par zhugs par shes pa/_bram zer shes pa rigs kyis btsun pa la bkur ba/_mkhan po dang /_bla ma dang /_thar par zhugs pa rnams dang /_thar par spyod 
[\[302a\]]
[\[302a.1\]]pa gzhan la yang stan las langs te spag cing bsti stang ri mo dang /_stan la sogs pa stobs pa dang /_pha ma la sri zhu byed pa dang /_mkhan po dang bla ma thar par zhugs pa rnams la gzhan la yang sri zhu byed pa/_ya rabs dang /_ma rabs su yang khyad par mi byed cing snyoms pa/_yang 
[\[302a.2\]]dag par gshegs pa'i mchod rten gyi srog shing 'dzugs pa/_me tog gi phreng ba dang /_gdugs 'dzugs pa dang bcu'o/_/ji ltar las kyis dbul por 'gyur zhe na/_chos bcus na dbul por 'gyur te/_bcu gang zhe na/_ma byin par len pa/_ma byin par len par 'jug pa/_ma byin par len pa la stod 
[\[302a.3\]]pa/_ma byin par len pa la smon pa/_pha ma la 'tsho ba rnams gcod pa mkhan po dang bla ma dang /_thar par zhugs pa rnams kyi gtsug lag khang dang /_gnas khang dang /_mchod cing spyod pa kun gcod pa/_gzhan thob tu mi dga' ba/_gzhan gyis ma thob na dga' ba/_gzhan gyis thob pa la bgegs byed pa/_
[\[302a.4\]]mu ge byung du smon pa dang bcu'o/_/ji ltar las kyis phyug por 'gyur zhe na/_chos bcus na phyug por 'gyur te/_bcu gang zhe na/_ma byin par len pa spong ba/_ma byin par len pa spong bar 'jug pa/_ma byin par len pa spong ba la dga' ba/_pha ma la 'tsho ba sbyin pa/_mkhan po dang bla ma lhag ma dang gzhan rnams la 
[\[302a.5\]]gtsug lag khang dang /_gnas dang rim par spyod pa dang /_chos gos dang /_mal stan dang /_na ba'i gsos sman dang /_g.yog dang /_'tsho ba sbyin pa gzhan gyis thob pa la dga' bar sems pa/_gzhan gyis don thob par nan tan du bsgrubs pa/_gzhan gyis ma thob pa la mi dga' ba/_phyogs bcu thams cad du 
[\[302a.6\]]lo legs par smon pa/_sbyin pa la sogs pa gtong ba'i gang zag rnams la rab tu dga' ba dang bcu'o/_/ji ltar las kyis ngan par 'gyur zhe na/_chos bcus na ngan par 'gyur te/_bcu gang zhe na/_gang zag su yang rung ste/_'dri mi shes pa/_yang dag pa'i chos ma yin pa kun 'phel bar byed pa/_
[\[302a.7\]]yang dag pa'i chos spong ba/_yang dag pa'i chos 'chad pa la bsti stang dang ri mor mi byed pa/_ma gtsigs par smra ba la dge bar stod pa/_ngan pa'i gang zag rnams la 'khor zhing snyen pa/_yang dag pa la mkhas pa rnams spong ba/_log par lta ba la tshad mar 'dzin cing bstod pa/_yang 
[\[302b\]]
[\[302b.1\]]dag par lta ba la spong ba/_shes rab dang ldan pa'i gang zag rnams la spong ba dang bcu'o/_/ji ltar las kyis shes rab chen por 'gyur zhe na/_chos bcus na shes rab chen por 'gyur te/_bcu gang zhe na/_gang zag su yang rung ste/_rim par 'dri shes pa/_mi mkhas pa'i 
[\[302b.2\]]dge sbyong dang /_bram ze dang /_ngan pa'i gang zag rnams la mi 'khor mi snyen cing ri mo bsti stang mi byed pa/_mkhas pa'i gang zag rnams la 'khor zhing bsnyen nas ri mo bsti stang byed pa/_yang dag pa'i chos ma yin pa kun gtong ba/_yang dag pa'i chos 'phel bar byed pa/_
[\[302b.3\]]chos kyi snod gang zag rnams mi 'jigs pa la goms par byed pa/_yang dag pa'i tshig snyan par smra ba la dge'o zhes stod pa/_ngan par smra ba la dge'o zhes mi stod pa/_log par lta ba la mi smon pa/_yang dag par lta ba la stod pa dang bcu'o/_/ji ltar las kyis sems 
[\[302b.4\]]can dmyal bar skye bar 'gyur zhe na/_chos bcus na sems can dmyal bar 'gyur te/_bcu gang zhe na/_lus kyis ngan pa cher spyod pa/_ngag gis ngan pa cher spyod pa/_yid kyis ngan pa cher spyod pa/_chad par lta ba/_rtag par lta ba/_bya ba'i mi rigs par lta ba/_phan pa med 
[\[302b.5\]]par byed pa/_mya ngan bsrings pa la ngan du smra ba/_'dod pas log par spyod du bcug pa dang bcu'o/_/ji ltar las kyis byol song du 'gyur zhe na/_chos bcus na byol song du 'gyur te/_bcu gang zhe na/_lus kyis ngan pa 'bring du spyod pa/_ngag gis ngan pa 'bring du spyod pa/_yid 
[\[302b.6\]]kyis ngan pa 'bring du spyod pa/_'dod pa sna tshogs kun g.yos pa'i las byas pa/_khro ba sna tshogs kun g.yos pa'i las byas pa/_glen pa sna tshogs kun g.yos pa'i las byas pa/_mi rigs pa byin pa byol song du 'gyur ba rnams la khro ba/_byang chub sems dpa'i smon lam 
[\[302b.7\]]gyi mthus seng ger skyes pa/_bram ze khyad par byed pa/_kha ngan par byas pa'i lan gyis spre'ur skyes pa lta bu dang bcu'o/_/ji ltar las kyis ring du 'khyams pa'i 'jig rten du skye bar 'gyur zhe na/_chos bcus na ring du 'khyams pa'i 'jig rten du skye bar 'gyur te/_lus kyis ngan pa 
[\[303a\]]
[\[303a.1\]]chung ngu spyod pa/_ngag gis ngan pa chung ngu spyod pa/_yid kyis ngan pa chung ngu spyod pa/_ngan pa la dad pa/_shin tu dad pa/_log pas 'tsho ba/_ser sna la dad cing mi gtong ba/_sbyin pa la gegs byed pa/_'dod pa la chags bzhin du shi ba/_bru ba tsha zhing 
[\[303a.2\]]skom bzhin du shi ba dang bcu'o/_/ji ltar las kyis a su ra'i 'jig rten par 'gyur zhe na/_chos bcus na a su ra'i 'jig rten du skye bar 'gyur te/_bcu gang zhe na/_thams cad la'ang lus kyis ngan pa [{]chung zad [,]cung zad [}]spyod pa/_thams cad la'ang ngag gis ngan pa [{]chung zad [,]cung zad [}]spyod pa/_
[\[303a.3\]]thams cad la'ang yid kyis ngan pa [{]chung zad [,]cung zad [}]spyod pa/_ngar sems pa/_mi mtshungs pa'i nga /_zla las lhag pa'i nga /_gong ma las lhag pa'i nga /_gong ma las kyang gong ma'i nga /_bdag la mi srid pa'i nga /_dge ba'i rtsa ba bskyed pa la log par smon pa dang bcu ste/_chos 'di 
[\[303a.4\]]bcus na a su rar skye bar 'gyur ro/_/ji ltar las kyis mi'i 'jig rten du skye bar 'gyur zhe na/_chos bcus na mi'i 'jig rten du skye bar 'gyur te/_bcu gang zhe na/_dge ba bcu'i lam ma nyams shing ma god pas mi'i 'jig rten du skye bar 'gyur ro/_/ji ltar las kyis 'dod 
[\[303a.5\]]pa drug na spyod pa'i lhar skye bar 'gyur zhe na/_chos bcus na 'dod pa drug na spyod pa'i lhar skye bar 'gyur te/_dge ba bcu'i lam las ma nyams shing brtson 'grus su bsdams pas na 'dod pa drug na spyod pa'i lhar skye bar 'gyur ro/_/ji ltar las kyis gzugs yod pa na spyod pa'i 
[\[303a.6\]]lhar skye bar 'gyur zhe na/_chos bcus na gzugs yod pa na spyod pa'i lhar skye bar 'gyur te/_bcu gang zhe na/_dge ba bcu'i las kyi lam la dad cing pha rol tu phyin pa drug tshad med pa bzhi kun rdzogs pa ni gzugs yod pa na spyod pa'i lhar skye bar 'gyur ro/_/ji ltar las kyis gzugs 
[\[303a.7\]]med pa na spyod pa'i lhar skye bar 'gyur zhe na/_dge ba bcu'i chos dang /_mi g.yo ba 'dzin pa bzhi'i chos spyad na gzugs med pa na spyod pa'i lhar skye bar 'gyur te/_mi g.yo ba bzhi ni gzugs thams cad las 'das te/_rig pa'i ming thams cad brjod du med pa nas 
[\[303b\]]
[\[303b.1\]]chos sna tshogs smra bsam las 'das par nam mkha' mtha' yas pa bsams nas nam mkha' mtha' yas skye mched stengs kyi mi g.yo mi 'dzin pa dang /_nam mkha' mtha' yas pa'i skye mched thams cad kun las 'das nas rnam par shes pa mtha' yas pa bsams 
[\[303b.2\]]nas rnam par shes pa mtha' yas pa'i skye mched stengs kyi mi g.yo mi 'dzin pa dang /_rnam par shes pa mtha' yas pa'i skye mched thams cad las 'das nas cung zad kyang med par bsams te/_cung zad med pa'i skye mched stengs kyi mi g.yo mi 'dzin pa dang /_cung zad 
[\[303b.3\]]med pa'i skye mched las 'das te/_sems med pa sems med pa ma yin pa bsams te/_sems med pa dang /_sems med pa ma yin pa'i skye mched stengs kyi mi g.yo mi 'dzin pa dang /_chos 'di bzhes na gzugs med pa na spyod pa'i lhar skye bar 'gyur ro/_/ji ltar 
[\[303b.4\]]las kyis bzhin mi 'gyur bar skye ba gang zhe na/_dge ba'i rtsa ba las byas la des bdag cir smon lam btab pa dang /_mtshams med pa'i sdig las byas pa de lta bu ni las kyis bzhin mi 'gyur bar skye bar 'ong ngo /_/ji ltar las kyis 'gyur bar skye zhe na/_sus dge 
[\[303b.5\]]ba'i las byas nas smon lam btab pa ni las des 'gyur zhing skye bar 'ong ngo /_/ji ltar las kyis gang yul gzhan du skye bar 'gyur zhe na/_sangs rgyas kyang rung /_chos kyang rung /_dge 'dun kyang rung /_tshul khrims thub pa'i gang zag kyang rung ste/_de la shin tu dad par 
[\[303b.6\]]bsams nas byin pas yul gzhan du smon lam btab pa dang /_las gang byas kyang rung ste/_bzang po dang /_ngan pa gar 'gyur ba ni 'di lta ste/_dper na tshong pa bzhin te/_las de lta bus yul gzhan du song nas rnam par smin par 'gyur ro/_/ji ltar las kyis ma bsams 
[\[303b.7\]]par byas pa gang zhe na/_las byas nas 'gyod pa dang /_khrel gyis dogs pa dang /_nyes par sems pa dang /_mi rigs pa dang /_'chags pa dang /_yal bar mi gtong ba dang /_slar mi 'jug pa dang /_da phyin cad mi byed par dam 'cha' ba dang /_'di lta bu'i las ni ma 
[\[304a\]]
[\[304a.1\]]bsams par byas pa'o/_/ji ltar las bsams la ma byas pa gang zhe na/_lus kyis ma byas pa dang /_sems rgyus shing las 'di bya'o zhes khar smras la ma byas pa de lta bu'i las ni bsams te ma byas pa'o/_/ji ltar las bsams te byas pa gang 
[\[304a.2\]]zhe na/_las gang byas kyang rung ste mi 'gyod pa/_khrel gyis mi dogs pa nyes par mi sems pa/_mi 'chags pa/_yal bar gtong ba/_slar 'jug pa/_phyin cad mi byed par dam mi 'cha' ba'o/_/ji ltar gang zag las 'di lta bu 'dus pas na sems can las dmyal bar 
[\[304a.3\]]skyes te/_sems can dmyal ba'i tshe kun rdzogs nas skye ba'i lam yin zhe na/_gang zag su yang rung ste/_sems can dmyal ba'i las bsams te byas nas/_des kyang mi 'gyod pa khrel gyis mi dogs pa dang /_nyes par mi sems pa/_mi rigs par mi sems 
[\[304a.4\]]pa/_mi 'chags pa/_yal bar gtong ba/_slar ngan du 'jug pa/_phyin chad byed par dam 'cha' ba/_de lta bu'i las la dga' ba de lta bu la smon pa/_de lta bu'i las 'dus pa'i gang zag sems can dmyal bar skyes te/_sems can dmyal ba'i tshe kun rdzogs nas slar 
[\[304a.5\]]skye'o/_/ji ltar gang zag las 'di lta bu 'dus pas sems can dmyal bar skyes te sems can dmyal ba'i tshe phyed zad nas slar skye ba'i las gang yin zhe na/_gang zag su yang rung /_sems can dmyal ba'i las byas nas/_'gyod pa/_khrel gyis dogs pa/_nyes par sems 
[\[304a.6\]]pa/_mi rigs par sems pa/_'chags pa/_yal bar mi gtong ba slar ngan du mi 'jug pa/_phyin cad mi byed par dam 'cha' ba 'di lta bu'i las 'dus pa'i gang zag ni sems can dmyal bar skye ste/_sems can dmyal ba'i tshe phyed zad nas slar skye'o/_/ji ltar gang 
[\[304a.7\]]zag las 'di lta bu 'dus pas sems can dmyal bar skyes ma thag tu slar skye ba'i las gang yin zhe na/_gang zag su'ang rung ste/_sems can dmyal ba'i las bsams te byas nas las de byas pa dang 'gyod pa/_khrel gyis dogs pa/_nyes par sems pa/_mi rigs par 
[\[304b\]]
[\[304b.1\]]sems pa/_'chags pa/_yal bar mi gtong ba/_slar ngan du mi 'jug pa/_phyin cad mi byed par dam 'cha' ba/_de lta bu'i las la phyis mi dga' zhing mi smon pa spong zhing gtong ba/_phyis shin tu mi dga' ba'i yid skyod pa 'di lta bu'i las 'dus pa'i gang zag ni sems can dmyal 
[\[304b.2\]]bar skyes ma thag tu slar skyes te/_de ni rgyal po ma skyes dgra bzhin no/_/ji ltar gang zag las 'di lta bu 'dus pas na sngar bde la phyis mi bde ba'i las gang yin zhe na/_gang zag su'ang rung ste sbyin pa byin yang yi rangs bzhin du ma byin/_dga' zhing bde ba yid du ma byas/_byin nas 
[\[304b.3\]]phyis 'gyod par sems pa/_gang zag de lta bu mir skyes na yang phyug po'i rigs su skye ste nor mang po dang /_spyod pa mang po dang /_mang po'i jo bor 'gyur te/_blon po dang /_grogs po dang /_gnyen dang /_rigs gcig pa mang du bdog pa dang /_mdzod dang bang ba kun kyang 
[\[304b.4\]]gang ba/_shin tu bde zhing bzhon pa mang po dang ldan pa de lta bu ni skyid pa kun spyod de phyis dmas pa dang /_zad par 'gyur te mi bde bar song ba las 'di lta bu 'dus pa'i gang zag ni sngar btsan phyug cing bde yang phyis bkres shing dmas pas mi bde bar 'gyur ro/_/ji ltar gang zag 
[\[304b.5\]]las 'dus pas sngar mi bde ba la phyis bde bar 'gyur ba'i las kyi 'bras bu ni gang yin zhe na/_gang zag su yang rung ste/_sbyin pa sngar ma dad par byin nas dad cing rangs pa'i sems phyis skyes pa'i gang zag de ni mir skyes na yang dbul po'i rigs su skye ste/_zas dang spyod pa nyung ba/_
[\[304b.6\]]nyon mongs shing zas dang gos med pa las phyis btsan phyug cing skyid par gyur te/_ci'ang 'phel te/_cis kyang mi brel bar 'gyur ba 'di lta bu'i gang zag ni sngar mi bde la phyis bde bar gyur pa'o/_/ji ltar gang zag las 'di lta bur gyur pas sngar kyang bde la phyis kyang bde bar 'gyur ba'i 
[\[304b.7\]]las gang yin zhe na/_gang zag su'ang rung ste sbyin pa byin pa yang mang po dang rangs par byin/_bdag kyang yid dga' ste byin pas phyis mi 'gyod pa'i gang zag de'i 'bras bu ni mir skyes na yang phyug pa'i rigs su skyes te/_nor mang po spyod pa dang /_mang po'i jo bor gyur nas blon po dang /_
[\[305a\]]
[\[305a.1\]]grogs po dang /_gnyen dang rigs gcig pa mang du bdog pa dang /_bang mdzod thams cad kyang gang ba/_shin tu bde zhing bzhon pa mang po dang /_de lta bu'i rigs su skye ste/_/skyid pa de lta bu'i phyir skye zhing 'phel bar 'gyur te/_gang zag las 'di lta bu 'dus 
[\[305a.2\]]pas sngar yang bde/_phyis kyang bde bar 'gyur ro/_/ji ltar gang zag las 'di lta bu 'dus pas sngar mi bde la phyis kyang mi bde bar 'gyur ba'i las kyi 'bras bu ni gang yin zhe na/_gang zag su yang rung ste/_dge ba'i grogs po spangs pa yin/_sus kyang sbyin pa la ma bcug pa 
[\[305a.3\]]yin/_bdag nyid kyis kyang gzhan la sbyin pa ma byas pa yin pa'i gang zag de lta bu ni mir skyes na yang dbul po bkres pa dang /_zas skom gyis phongs pa/_gos rgyab kyis phongs shing brel te/_nyon mongs bzhin du 'tsho ba dang /_zas skom dang /_gos rgyab kyis mi 'tsho ba dang /_
[\[305a.4\]]phyis kyang de las skyid cing spyod pa 'phel bar 'gyur ba yang med de/_gang zag las de lta bu 'dus pas na sngar yang mi bde/_phyis kyang bde bar mi 'gyur ro/_/ji ltar gang zag las 'di lta bu 'dus pas phyug la ser sna can du byed par 'gyur ba'i las kyi 'bras bu gang yin zhe na/_gang 
[\[305a.5\]]zag su yang rung ste sbyin pa'i gnas la ci yang bungs mi che zhing nyung ngu byin pa yin/_gtong ba la ni bsri zhing goms par byas pas gang zag de mir skyes na yang phyug po'i rigs su skye ste/_nor dang spyod pa mang po yod kyang ser sna byed par 'gyur te/_de lta bu'i las 'dus pa'i gang zag ni phyug la 
[\[305a.6\]]ser sna che ba yin no/_/ji ltar phyug la gtong phod pa'i las kyi 'bras bu ni gang zhe na/_gang zag su yang rung ste/_sbyin pa'i gnas la mang du byin zhing /_sbyin pa phyir zhing goms par byas pa yin te/_gang zag de mir skyes na yang phyug po'i rigs su skye ste/_zas dang spyod pas 'tsho zhing gtong ba yin 
[\[305a.7\]]te/_las de lta bu 'dus pa ni phyug la gtong phod pa'o/_/ji ltar na dbul la gtong phod pa'i las kyi 'bras bu yin zhe na/_gang zag su yang rung /_sbyin pa'i gnas ma yin pa la mang du byin yang sbyin pa phyir zhing goms par byas pa yin pas gang zag de mir skyes na yang dbul po'i rigs su 
[\[305b\]]
[\[305b.1\]]skye ste/_zas dang spyod pas mi 'tsho zhing nyon mongs nas sdug cing gos zas kyis mi 'tsho yang gtong ba yin te/_las de lta bu 'dus pa'i gang zag ni dbul la/_gtong phod pa'o/_/ji ltar gang zag las 'di lta bu 'dus pas dbul la ser sna byed pa'i las su gyur pa yin zhe na/_
[\[305b.2\]]gang zag su yang rung /_dge ba'i grogs po spangs pa sus kyang sbyin pa la ma bcug pa yin/_nyid kyis kyang sbyin pa ma byin pa yin/_sdig pa'i las kyang ma bsams ma byas pa yin te/_gang zag su yang rung ste/_de mir skyes na yang dbul po'i rigs su skye ste/_zas dang spyod pa 
[\[305b.3\]]la sogs pas mi 'tsho zhing nyon mongs nas sdug cing gos zas kyis brel nas ser sna byed pa yin te/_las de lta bu 'dus pa'i gang zag ni dbul po la ser sna byed pa'o/_/gang zag tshe zad la las ma zad pa gang zhe na/_gang zag su yang rung /_sems can dmyal bar shi nas yang sems 
[\[305b.4\]]can dmyal bar skye ba/_byol song las shi nas yang byol song du skye ba/_ring du 'khyams pa las shi na yang ring du 'khyams par skye ba/_a su ra las shi nas yang a su rar skye ba/_mi las shi nas yang mir skye ba de lta bu'i gang zag ni tshe zad la las ma zad pa yin no/_/gang zag 
[\[305b.5\]]las zad la tshe ma zad pa gang zhe na/_gang zag su yang rung ste/_sngon skyid la phyis sdug par gyur pa/_snga na sdug la phyi nas skyid par gyur pa de lta bu'i gang zag ni las zad la tshe ma zad pa yin no/_/gang zag las dang tshe gnyis ka zad pa gang zhe na/_gang zag su yang rung ste/_sems can 
[\[305b.6\]]dmyal ba las shi nas byol song du skyes pa/_byol song las shi nas ring du 'khyams par skyes pa/_ring du 'khyams pa las shi nas a su rar skyes pa/_a su ra las shi nas mir skyes pa/_mi las shi nas lhar skyes pa/_de lta bu'i gang zag ni las dang tshe gnyis ka zad pa yin no/_/
[\[305b.7\]]gang zag las gang gis na tshe yang ma zad las kyang ma zad la mya ngan spangs pa gang zhe na/_rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa gang zag de rnams las dang tshe ma zad mod kyi mya ngan spangs pa'o/_/gang zag lus bde la sems mi bde 
[\[306a\]]
[\[306a.1\]]ba gang zhe na/_ma rabs kyis bsod nams byas nas 'khor lo skor ba'i rgyal por gyur pa de lta bu'i gang zag ni lus bde la sems mi bde ba'o/_/gang zag sems bde la lus mi bde ba gang zhe na/_bsod nams ma byas pa'i dgra bcom pa ste khrims rdzogs pa/_
[\[306a.2\]]'gug pa lta bu dgra bcom pa'i gang zag ni sems bde la lus mi bde zhes bya'o/_/gang zag lus dang sems gnyis ka bde ba gang zhe na/_bsod nams byas pa'i dgra bcom pa ste/_khrims rdzogs pa rdo stobs lta bu'i gang zag ni lus dang sems gnyis ka bde ba'o/_/
[\[306a.3\]]gang zag lus dang sems gnyis ka mi bde ba gang zhe na/_ma rabs kyis bsod nams ma byas pa de lta bu'i gang zag ni lus dang sems gnyis ka mi bde ba'o/_/ji ltar gang zag las 'di lta bu 'dus pas na ngan pa'i sar skyes la gzugs legs pa dang /_bzang po dang /_sdug gu dang /_
[\[306a.4\]]kha dog mdzes pa dang /_mdog snum pa dang mthong na dga' ba'i las gang zhe na/_chags pa g.yos te tshul khrims nyams pa dang ldan pa'i gang zag ni ngan pa'i sar skyes la gzugs legs pa dang /_bzang po dang sdug gur 'gyur ro/_/ji ltar gang zag las 'di lta bu 'dus pas na 
[\[306a.5\]]ngan pa'i sar skyes la/_gzugs ngan pa dang /_lus rtsub pa dang /_mi sdug pa dang /_mthong na mi sdug par 'gyur ba'i las gang zhe na/_khro ba skyes shing khrims mi thub pa dang ldan pa'i gang zag 'di lta bu 'dus pas na ngan pa'i sar skyes la gzugs ngan pa dang /_lus rtsub pa 
[\[306a.6\]]dang /_mi sdug par snang ba dang /_mthong na yid du mi 'ong bar 'gyur ro/_/ji ltar gang zag las 'di lta bu 'dus pas na ngan pa'i sar skyes la dri mi zhim pa dang /_dbang po ma tshang ba dang /_dbang po mi 'thun par 'gyur ba'i las gang yin zhe na/_glen par skyes shing khrims mi thub 
[\[306a.7\]]pa dang ldan pa gang zag las 'di lta bu 'dus pas na ngan pa'i sar skyes la dri mi zhim pa dang /_dbang po ma tshang ba dang /_dbang po mi 'thun par 'gyur ro/_/ji ltar mi dge ba bcu'i las byas pa'i rgyus phyi rol gyi yul sa rnams ngan du 'ong bar 'gyur ba yin zhe na/_srog gcod na de'i 
[\[306b\]]
[\[306b.1\]]lan gyis sa'i mdog nyams par 'ong ngo /_/ma byin par blangs na de'i lan gyis ser ba dang /_bye ba dang /_byi ba dang /_srin mang du 'ong bar 'gyur ro/_/mi tshangs par spyod pa byas pas de'i las kyis khug rna dang /_rlung dang rdul dang rdul chen po 'ong ba'i sar skye'o/_/[{]brdzun [,]rdzun [}]mang du 
[\[306b.2\]]byas pa'i las kyi 'bras bu ni khar mnam por 'gyur ba/_dbugs mi zhim par 'ong ngo /_/phra ma mang du byas pa'i las kyi 'bras bu ni yul mtho dman can dang /_lcang lcong can dang /_mi gtsang ba dang /_na rkong dang /_rdo ba gram khrod can gyi yul du skye'o/_/kha khyal pa byas pa'i las 
[\[306b.3\]]kyi 'bras bu ni grog po mang ba/_rtsi shing dang /_yal ga dang /_'dab ma tsher ma can dang /_nags tshang tshing can gyi yul du skye'o/_/brkam par byas pa'i 'bras bu ni 'bru 'bras ci yang phra mor 'ong ngo /_/khro ba byas pa'i lan gyis sa bon 'bras bu tsha ba dang /_skyur ba dang /_kha bar 'ong ngo /_
[\[306b.4\]]log par bltas pa dang /_byed du bcug pa'i las kyi rgyus ni sa bon dang 'bras bu chung zhing ngan par 'ong ngo /_'di ltar mi dge ba bcu'i las byas pas phyi rol gyi yul sa rnams ngan par 'gyur zhing mi bde ba'i gnas su skye bar 'gyur ro/_/bcom ldan 'das kyis yang bka' stsal pa/_
[\[306b.5\]]man pa ngan pa rnam pa bcur 'gyur ba yang go zhing shes par byos shig_/bcu gang zhe na/_dgra mang du 'gyur ba/_yid du mi 'ong bar snang ba/_tshe thung ba/_sdig pa'i las la sems pa/_sems can rnams 'jigs par 'gyur ba/_mi dga' bzhin nyal ba/_mi dga' bzhin sad pa/_
[\[306b.6\]]rmi lam na sdig pa mthong ba/_phyis 'gyod pa/_tshe thung ba'i las sems shing byed pa yin te/_shi nas lus dang bral na lam ngan par ltung zhing sems can dmyal bar skye'o/_ma byin par blangs na las kyi rnam par smin pa bcur 'gyur te/_bcu gang zhe na/_dgrar 'gyur ba yin/_dogs par 
[\[306b.7\]]'gyur ba yin/_mi rigs par 'gro ba yin/_mtshan mo 'khyam pa yin/_sdig pa'i grogs po kun gyi nad kyis zin pa yin/_dge ba'i grogs po kun spangs pa yin/_khyims mi thub pa yin/_rgyal pos gyod btab pa yin/_chad pas bcad pa yin/_mi skyid par byed par 'gyur 
[\[307a\]]
[\[307a.1\]]ba'i las sems shing byed pa yin te/_shi nas lus dang bral nas lam ngan par ltung zhing sems can dmyal bar skye'o/_/mi tshangs par spyod pas na ngan pa bcur 'gyur ba shes par byos shig_/bcu gang zhe na/_gzhan gyi khyo shug dang nyal ba yin/_glags tshol ba 
[\[307a.2\]]yin/_khyo shug dang 'thab pa yin/_khyo shug 'phrogs pa yin/_mi dge ba'i chos kun skye ba yin/_dge ba'i chos kun byang zhing 'bri bar 'gyur ba yin/_bdag kyang bden par mi srung ba yin/_bu smad la sogs pa yang bden par ma bsrungs pa yin/_dogs par 'gyur ba yin/_
[\[307a.3\]]gnyen dang /_grogs po dang /_rigs gcig pa dgrar 'gyur ba'i las sems shing byed pa yin te/_shi nas lus dang bral na lam ngan par ltung zhing sems can dmyal bar skye'o/_/[{]brdzun [,]rdzun [}]byas na ngan pa bcur 'gyur te/_bcu gang zhe na/_de'i lus la lha rnams mi 'khor ba/_mi ma yin pa 
[\[307a.4\]]rnams 'khor ba/_gzhan gyis slu ba/_bdag gi tshig mi brtan pa/_kha mnam pa/_drang por smras kyang su yang yid mi ches pa/[ {]brdzun [,]rdzun [}]po che de la dri ba'i mi rigs zhes zer ba/_de la tshigs su bcad cing bstod pa med par grags par 'gyur ba/_su yang mi nyan pa'i tshig tu 'gyur ba kun 
[\[307a.5\]]du ngan du rjod pa'i las sems shing byed pa yin te/_shi nas lus dang bral na lam ngan par ltung zhing sems can dmyal bar skye'o/_/chang 'thungs na ngan pa bag med pa sum cu rtsa lngar 'gyur ba shes par byos shig_/sum cu rtsa lnga gang zhe na/_mngon par snang bzhin du nor zad pa/_ma dad 
[\[307a.6\]]pa mang po 'du ba/_'thab mo dang rtsod pa rnams skye ba/_khrel zhing ngo tshas mi 'dzem pa/_mi snyan par grags par byed pa/_shes rab nyams par byed pa/_skyid pa sngan cad ma bsags pa/_da yang mi sogs pa/_skyid pa'i bsags pa kun zad cing med par byas pa/_gsang ba rnams smra ba/_las 
[\[307a.7\]]su bya ba rnams shor ba/_zhan te nyam chung bar gyur pa/_mya ngan gyi rtsa ba/_mar mi 'dzin pa/_phar mi 'dzin pa/_thar par zhugs par mi shes pa/_bram zer mi shes pa/_rigs btsun pa la bsti stang rim gro mi byed pa/_sangs rgyas la rim gro mi byed pa/_chos la rim gro mi byed pa/_dge 
[\[307b\]]
[\[307b.1\]]'dun la rim gro mi byed pa/_sdig byed pa'i grogs po la rim gro byed pa/_dge ba'i grogs po kun spong zhing khyad du gsod pa/_ngo tsha mi shes pa/_khrel gyis dogs pa med pa/_spa zhing mdzes pa'i bag mi byed pa/_g.yem pa la bag med pa/_'gro ba mang po'i yid du mi 'ong ba/_'gro 
[\[307b.2\]]ba mang pos smad pa/_rigs chen po dang /_gnyen pa dang /_rigs gcig pa spangs pa/_yang dag pa'i chos ma yin pa/_kun 'dzin pa/_yang dag pa'i chos kun spong ba/_nyes par byed kyis stod pa'i mi rigs zhes bla mas smad pa/_mya ngan las 'das pa dang ring du bral ba/_
[\[307b.3\]]smyon par gyur pa'i las sems shing ngan pa'i skyon rnams sna tshogs su byed pa yin te/_shi nas sems can dmyal bar ltung zhing lus dang bral na yang lam ngan par 'gro bas bla 'og kun gyis kyang mi btung zhing spang bar bya'o/_/man pa bde bar gshegs pa'i mchod rten la thal mo sbyar nas 
[\[307b.4\]]gus pas phyag byas nas legs pa bcu thob par 'gyur te/_bcu gang zhe na/_chen po'i rigs su skye ba/_gzugs che ba/_'khor mang ba/_pha ma la rim gro bsti stang che ba/_nor mang ba/_mang du thos pa/_dad pa dang ldan pa/_mang du dran pa shes rab chen po mtho ris kyi lam chen po thob par 
[\[307b.5\]]'ong ngo /_/yang dag par gshegs pa'i mchod rten la phyag 'tshal na legs pa bcu thob par 'gyur te/_bcu gang zhe na/_gzugs bzang por 'gyur/_skad snyan par 'gyur/_ngag kun gyis mnyan par 'gyur/_'khor kun gyis stod par 'gyur/_skyid pa dang ldan par 'gyur/_
[\[307b.6\]]lha dang mi'i nang na yang dbang che bar 'gyur/_spyod pa mang por 'gyur/_/mtho ris su skye bar 'gyur/_mya ngan las 'das pa yang myur du thob par 'gyur ro/_/yang dag par gshegs pa'i mchod rten la gdugs phul na legs pa bcu thob par 'gyur te/_bcu gang zhe na/_gdugs dang 'dra 
[\[307b.7\]]bar 'gyur/_'jig rten la mi gnod par 'gyur/_smon pa'i gnas su 'gyur/_'jig rten gyi dbang por 'gyur/_las sems shing byed par 'gyur/_phyi phyir 'khor los sgyur ba'i rgyal po thob par 'gyur/_dbang po chen por 'gyur/_spyod pa mang por 'gyur/_mtho ris su skye bar 'gyur/_mya ngan 
[\[308a\]]
[\[308a.1\]]las 'das pa yang myur du thob par 'gyur ro/_/yang dag par gshegs pa'i mchod rten la dril bu phul na legs pa bcu thob par 'gyur te/_bcu gang zhe na/_gzugs bzang por 'gyur ba yin/_dbyangs snyan pa yin/_yid du 'ong ba smra ba yin/_bya ka la 
[\[308a.2\]]ping ka'i sgra skad du smra ba yin/_kun gyis mnyan par 'gyur ba yin/_rtag tu dga' zhing rangs pa yin/_phyi phyir yid du 'ong ba'i sgra thos pa yin/_spyod pa mang po yin/_mtho ris su skye ba yin/_mya ngan las 'das par 'gyur ba yin no/_/yang dag par gshegs 
[\[308a.3\]]pa'i mchod rten la na bza' phul na legs pa bcu thob par 'gyur te/_bcu gang zhe na/_mdog 'jam pa yin/_lus rdul mi chags pa yin/_khrel ltas dang ldan pa yin/_mthong na dga' ba yin/_rtag tu gos dang ldan pa yin/_'jam zhing bzang po'i gos rtag pa yin/_
[\[308a.4\]]ci yang rnyed pa yin/_spyod pa mang po yin/_mtho ris su skye ba yin/_myur du mya ngan las 'das pa thob pa yin no/_/yang dag par gshegs pa'i mchod rten la me tog phul na legs pa bcu thob par 'gyur te/_bcu gang zhe na/_'jig rten gyi nang na me tog dang 'dra bar 'gyur/_
[\[308a.5\]]gsung gi dbang po gtsang mar 'gyur/_lus la mnam pa'i dri zhim par 'gyur/_lus gtsang mar 'gyur/_phyogs bcur khrims thub pa'i gzugs rgyas par 'gro/_kun kyang de las 'du bar 'gyur/_'jig rten gyi nang na rnyed par 'gyur/_dad pa'i chos rnams mang du 
[\[308a.6\]]'grub par 'gyur/_mtho ris su skye bar 'gyur/_myur du mya ngan las 'das par 'gyur ro/_/yang dag par gshegs pa'i mchod rten la me tog phreng ba phul na de'i legs pa bcu thob par 'gyur te/_bcu gang zhe na/_'jig rten gyi nang na me tog gi phreng ba dang 'dra bar lus 
[\[308a.7\]]la mnam pa'i dri zhim par 'gyur/_lus gtsang bar 'gyur/_rtag tu dri zhim par 'gyur/_rgyan dang ldan par 'gyur/_'khor gyi rnams gtong zhing nye bar 'gyur/_pho mo thams cad kyi yid du 'ong bar 'gyur/_spyod pa mang du 'gyur/_mtho ris su skye bar 'gyur/_myur 
[\[308b\]]
[\[308b.1\]]du mya ngan las 'das par 'gyur ro/_/yang dag par gshegs pa'i mchod rten la mar me phul na legs pa bcu thob par 'gyur te/_bcu gang zhe na/_'jig rten gyi nang na mar me dang 'dra bar 'gyur/_sha'i mig gtsang bar 'gyur/_'phrul gyi mig thob par 'gyur/_
[\[308b.2\]]mi shes pa'i mun pa nag po med par 'gyur/_shes rab kyi 'od thob par 'gyur/_dge ba dang mi dge ba'i don rnams bye brag phyed par 'gyur/_'khor ba na 'khor yang mun pa dang myos par mi 'gyur/_spyod pa mang por 'gyur/_mtho ris su skye bar 'gyur/_myur 
[\[308b.3\]]du mya ngan las 'das par 'gyur ro/_/yang dag par gshegs pa'i mchod rten la spos phul na legs pa bcu thob par 'gyur te/_bcu gang zhe na/_'jig rten gyi nang na spos dang 'dra bar 'gyur/_sna'i dbang po rno bar 'gyur/_lus dri zhim pa gtsang mar 'gyur/_
[\[308b.4\]]rtag tu dri zhim par 'gyur/_gzugs bzang por 'gyur/_sems can dga' zhing 'du bar 'gyur/_'jig rten gyi nang na rnyed par 'gyur/_dad pa'i chos rnams mang du 'grub par 'gyur/_mtho ris su skye bar 'gyur/_myur du mya ngan las 'das par 'gyur ro/_/yang 
[\[308b.5\]]dag par gshegs pa'i mchod rten la rnga phul na legs pa bcu thob par 'gyur te/_bcu gang zhe na/_gzugs bzang por 'gyur/_skad snyan par 'gyur/_smras pa yid du 'ong bar 'gyur/_skyid pa dang ldan par 'gyur/_rtag tu dga' bar 'gyur/_tshig 
[\[308b.6\]]kun gyis nyan par 'gyur/_phyi phyir sgra skad snyan pa thob par 'gyur/_spyod pa mang por 'gyur/_mtho ris su skye bar 'gyur/_myur du mya ngan las 'das par 'gyur ro/_/yang dag par gshegs pa'i mchod rten brtsigs na legs pa bcu thob par 'gyur te/_bcu 
[\[308b.7\]]gang zhe na/_rigs chen por 'gyur/_gzugs dang mig bzang zhing sdug par 'gyur/_dbang che zhing 'khor mang la 'khor snying nye bar 'gyur/_spyod pa mang por 'gyur/_kun 'dum pa'i gnas su 'gyur/_tshigs su bcad pa dang /_bstod cing bskyed pas phyogs 
[\[309a\]]
[\[309a.1\]]bcur cher grags shing lha dang mi rnams kyis mchod par 'gyur/_phyi phyir nor mang zhing 'khor los sgyur ba'i rgyal por 'gyur/_byang chub sems dpa' rdo rje snying po'i lus su 'gyur/_myur du mya ngan las 'das par 'gyur ro/_/stan gyi 
[\[309a.2\]]sbyin pa gtong ba byas na legs pa bcu thob par 'gyur te/_bcu gang zhe na/_'jig rten gyi nang na bla mar 'gyur/_bzang por snang bar 'gyur/_'gro ba mang po la skyid pa'i sgra grags par 'gyur/_spyod pa mang por 'gyur/_mtho ris su skye bar 'gyur/_
[\[309a.3\]]myur du mya ngan las 'das par 'gyur ro/_/lham gyi sbyin pa byas pas legs pa bcu thob par 'gyur te/_bcu gang zhe na/_bzhon pa kun gyis mi brel bar 'gyur/_rkang pa legs par 'gyur/_lam du zhugs na mthu dang ldan par 'gyur/_lus mi zhan par 'gyur/_
[\[309a.4\]]lam du zhugs na rdo shing gis mi snad par 'gyur/_rdzu 'phrul gyi rkang pa thob par 'gyur/_g.yog bran dang ldan par 'gyur/_mtho ris su skye zhing myur du mya ngan las 'das par 'gyur ro/_/snod kyi sbyin gtong byas na legs pa bcu thob par 'gyur te/_bcu gang zhe na/_
[\[309a.5\]]snod spyad dang ldan par 'gyur/_'jig rten gyi yon tan du 'gyur/_skom dad chung bar 'gyur/_skom na yang btung ba dang ldan par 'gyur/_sems mnyen par 'gyur/_ring du 'khyams par mi skye bar 'gyur/_lha dang mi kun dga' bar 'gyur/_spyod pa 
[\[309a.6\]]mang por 'gyur/_mtho ris su skye bar 'gyur/_myur du mya ngan las 'das par 'gyur ro/_/zas kyi sbyin pa gtong ba byas na legs pa bcu thob par 'gyur te/_bcu gang zhe na/_tshe ring bar 'gyur/_dbang dang ldan par 'gyur/_stobs dang ldan par 'gyur/_dran pa dang ldan par 
[\[309a.7\]]'gyur/_smra ba dang ldan par 'gyur/_'khor 'du zhing mgu bar byed par 'gyur/_lha dang mi kun mgu bar 'gyur/_longs spyod mang por 'gyur/_bde bar 'gyur/_mtho ris su skye bar 'gyur/_myur du mya ngan las 'das par 'gyur ro/_/gnas kyi sbyin gtong byas na legs pa bcu thob 
[\[309b\]]
[\[309b.1\]]par 'gyur te/_bcu gang zhe na/_rgyal phran du 'gyur/_'khor gyi rgyal por 'gyur/_gzhan gyis mi tshugs pa'i rgyal por 'gyur/_gling gcig gi rgyal por 'gyur/_gling gnyis kyi rgyal por 'gyur/_gling gsum gyi rgyal por 'gyur/_gling bzhi'i rgyal por 'gyur/_spyod pa mang 
[\[309b.2\]]por 'gyur/_mtho ris su skye bar 'gyur/_myur du mya ngan las 'das par 'gyur ro/_/thar par zhugs na legs pa bcu thob par 'gyur te/_bcu gang zhe na/_bu dang chung ma dang /_gnyen dang 'du 'dzi la ma chags pa dang /_ser sna med pa yin/_'dod pa len pa med pa yin/_shing 
[\[309b.3\]]khrod na gnas pa la mi dga' ba yin/_rin po che gsum la ri mor byed pa yin/_mi shes pa'i gnas dang bral ba yin/_ngan par 'gro ba'i chos dang bral ba yin/_dge ba'i chos kun tshol ba yin/_lha dang mi la dben pa yin/_rtag tu yang dag par gshegs pa'i 'phags pa 
[\[309b.4\]]bzhin du thar par zhugs shing chos byed pa yin/_myur du mi bde ba las thar te mya ngan las 'das par 'gyur ro/_/skom gyi sbyin pa byas na legs pa bcu thob ste/_bcu gang zhe na/_dbang po thams cad tshang bar 'gyur/_dpral ba'i dbyes legs par 'gyur/_smras pa kun mgu bar 
[\[309b.5\]]'gyur ro/_/sems mnyam par 'gyur/_skom dad chung bar 'gyur/_skom na yang btung ba dang ldan par 'gyur/_ring du 'khyams par mi skye/_longs spyod mang bar 'gyur/_mtho ris su skye bar 'gyur/_myur du mya ngan las 'das par 'gyur ro/_/bzhon pa sbyin gtong byas na legs pa 
[\[309b.6\]]bcu thob par 'gyur te/_bcu gang zhe na/_rkang pa 'jam pa yin/_rkang pa'i dbyibs legs par 'gyur/_rkang gis 'gro na lus la gnod par mi 'gyur/_mi mdza' ba med par 'gyur/_rdzu 'phrul gyi rkang pa dang ldan par 'gyur/_bzhon pas mi brel bar 'gyur/_spyod pa mang bar 
[\[309b.7\]]'gyur/_bde bar 'gyur/_mtho ris su skye bar 'gyur/_myur du mya ngan las 'das par 'gyur ro/_/khrod dben par gnas pa la legs pa bcu thob par 'gyur te/_bcu gang zhe na/_mang po 'dus pa rnams spangs pa/_shin tu dben par spyod pa/_bsam gtan la dmigs pa'i sems 
[\[310a\]]
[\[310a.1\]]su 'gyur ba/_chung ngu byed pa/_sangs rgyas la bsnyen pa/_lus dge zhing bde bar spyod pa/_bar ma dor mi 'khyam pa/_chos ji lta bur thos pa'i don rgyas par shes pa/_mi g.yo 'dzin rab tu thob pa/_shes rab shin tu thob pa'o/_/slong ba legs pa bcu 
[\[310a.2\]]thob par 'gyur te/_bcu gang zhe na/_'gro ba la goms par 'gyur/_gnas kun ring bar 'gyur/_nga rgyal spangs par 'gyur/_bdag rang khe dang ldan par 'gyur/_gzhan bsod nams la bkod par 'gyur/_bstan pa'i chos rgyas par 'gyur/_phyis byung ba rnams la snang bar 
[\[310a.3\]]byed par 'gyur/_thar par zhugs pa'i tshul las mi 'gal bar byed par 'gyur/_snang ba'i sems su 'gyur/_dge ba'i khrims tshang ba'i sems slongs mo la zhugs pas phyogs gang du'ang mun par mi 'gyur ba yin no/_/thub cing mi 'jigs pas na legs pa bcu thob par 'gyur te/_
[\[310a.4\]]bcu gang zhe na/_mi 'jigs bzhin du grong du 'jug pa/_mi 'jigs bzhin du grong nas 'byung ba/_mi 'jigs bzhin du rigs pa 'jug pa/_mi 'jigs bzhin du 'khor la chos 'chad pa/_mi 'jigs bzhin du dge 'dun gyi nang du 'jug pa/_mi 'jigs bzhin du mkhan 
[\[310a.5\]]po dang slob dpon gyi nang du 'jug pa/_byams pa'i stobs rnams la sbyong ba/_mi 'jigs bzhin du chos gos dang /_zas dang /_mal stan dang /_sman dang /_g.yog la sogs pa rnams spyod pa/_mi 'jigs par kha ton dang /_klog pa dus zad pa'i tshe yang mi 'jigs 
[\[310a.6\]]pa yin no/_/bcom ldan 'das kyis de skad gsungs pa dang /_to'u te ya'i bu shu ko ma na ba stan las langs te phyogs gcig tu 'dug ste/_/pus mo g.yas pa'i lha nga sa la btsugs te/_bcom ldan 'das logs su thal mo sbyar te phyag 'tshal nas 'di skad ces gsol to/_/bcom ldan 
[\[310a.7\]]'das dkon mchog gsum la phyag 'tshal zhing skyabs su mchi'o/_/deng phan cad bdag gi nam du yang dge ba'i bshes gnyen mdzad par dgongs su gsol zhes gsol to/_/las kyi rnam par 'gyur ba bam po gcig pa rdzogs so//_//
