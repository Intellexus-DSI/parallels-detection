[\[1a\]]
[\[1a.1\]]@#/_/mdo sde nya pa bzhugs so//
[\[1b\]]
[\[1b.1\]{D119}]@##/_/'phags pa yongs su mya ngan las 'das pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad 
[\[1b.2\]]bdag gis thos pa dus gcig na/_bcom ldan 'das rtswa mchog gi grong khyer skyes bu stobs po che 'byung ba'i gnas klung ha ri la ba ti'i 'gram shing sA la drung gnyis kyi bar na/_dge 
[\[1b.3\]]slong chen po'i dge 'dun brgya stong phrag brgyad cu snyed kyis yongs su bskor nas/_mdun du bdar te thabs cig tu bzhugs so/_/de'i tshe bcom ldan 'das dpyid zla 'bring po'i tshes 
[\[1b.4\]{]bcwa [,]bco [}]lnga'i nyin par yongs su mya ngan las 'da' bar gshegs su nye ba na/_bcom ldan 'das kyi byin gyi rlabs kyis gsung chen pos srid pa'i rtse mo'i bar du kun tu khyab par sems can thams 
[\[1b.5\]]cad la so so'i skad du gsung 'di skad ces grags par gyur to/_/deng de bzhin gshegs pa dgra bcom pa yang dag par rdzogs pa'i sangs rgyas skye bo mang po rnams la thugs brtse ba/_
[\[2a\]]
[\[2a.1\]]sems can thams cad kyi skyabs dang mgon du gyur pa/_sems can thams cad la sras sgra gcan 'dzin dang 'dra bar mnyam par gzigs pa/_sems can gyi skyabs dang /_dpung gnyen dang /_rten dang /_gnas su gyur pa deng yongs 
[\[2a.2\]]su mya ngan las 'da'o/_/so so'i skye bo dag the tsom dang som nyir gyur pa yod na/_da zhu zhing dri ba'i dus nang gi tha ma 'dir zhu zhing gsol cig ces pa'i gsung gis yongs su grags par gyur to/_/de'i tshe bcom ldan 'das snga dro'i dus kyi tshe zhal gyi sgo nas 'od 
[\[2a.3\]]rnam pa sna tshogs bkye ba ni 'di lta ste/_sngon po dang /_ser po dang /_dmar po dang /_dkar po dang /_shel lta bus stong gsum gyi stong chen po'i 'jig rten gyi khams 'di dang /_phyogs bcu'i 'jig rten gyi khams kyi bar du yongs su snang bar byas nas/_de dag na gnas 
[\[2a.4\]]pa'i lam rgyud drug gi sems can dag 'od zer des reg ma thag tu kha na ma tho ba'i nyon mongs pa thams cad byang bar gyur to/_/de'i tshe so so'i skye bo dag de lta bu'i ltas mthong zhing thos nas mya ngan chen pos yid gdungs te/_dus gcig tu cho nges rdung zhing ngus nas 'di skad du/_
[\[2a.5\]]e ma'o shin tu byams pa'i pha mar gyur pa/_kyi hud kyi hud mya ngan las 'das sam zhes smras nas thal mos mgo dang brang la rdebs te cho nge rdung ngo /_/kha cig ni lus kyang rab tu 'dar zhing ba spu kun langs nas skad kyis brnangs pa tsam du ngus so/_/de'i tshe na sa chen po 'di 
[\[2a.6\]]dang /_ri dang rgya mtsho yang rab tu g.yos shing 'khrugs so/_/de nas sems can de dag gcig la gcig spro bsring zhing mya ngan bsang ba'i phyir 'di skad du/_kye grogs po dag mya ngan ma byed par myur du rtswa mchog gi grong khyer skyes bu stobs po che 'byung ba'i gnas 
[\[2b\]]
[\[2b.1\]]de bzhin gshegs pa ga la ba der 'dong ngo /_/de bzhin gshegs pa'i zhabs la mgo bos phyag 'tshal te/_de bzhin gshegs pa yongs su mya ngan las mi 'da' bar 'jig rten na bskal pa gcig gam/_bskal pa gcig 'gribs kyi bar du bzhugs par gsol du 'deng ngo zhes 
[\[2b.2\]]smras so/_/la la ni gcig gi lag pa la gcig gis 'jus nas 'di skad du 'jig rten stongs te/_sems can gyi bsod nams zad pas mi dge ba'i las 'jig rten du byung bar gyur gyis/_grogs po dag de bzhin gshegs pa ni ring por mi thogs par yongs su mya ngan las 'da' bar 
[\[2b.3\]]gshegs nges kyis/_bdag cag myur du 'deng ngo zhes smra'o/_/la la ni 'di skad du 'jig rten stongs so/_/'jig rten stongs so/_/bdag cag la deng slan chad ni mgon dang skyabs med de/_dbul phongs par gyur to/_/deng kho nar bla na med pa'i bcom ldan 'das dang yongs su bral 
[\[2b.4\]]bas da slan chad som nyi dang the tshom za ba su la zhu zhes smra'o/_/de'i tshe na tshad med pa'i nye gnas chen po tshe dang ldan pa kA t+yA ya na chen po dang /_tshe dang ldan pa bku la dang /_tshe dang ldan pa kun dga' bo la sogs pa dge slong chen po de dag kyang /_sangs rgyas kyi 'od kyis reg pas lus kun 
[\[2b.5\]]'dar zhing mi bzod pa tsam du rab tu g.yos te/_sems kyang myos nas cho nges 'debs shing de lta bu'i sdug bsngal rnam pa sna tshogs kyis non par gyur to/_/de'i tshe na gzhan yang dge slong brgya stong phrag brgyad cu snyed thams cad kyang dgra bcom pa/_sems kyi dbang du gyur pa/_bya 
[\[2b.6\]]ba byas pa/_nyon mongs pa yongs su spangs pa/_dbang po thams cad rab tu dul ba/_klu'i rgyal po chen po ltar mthu che ba/_stong pa'i shes rab dang ldan pa/_phyis bdag gi don rab tu rnyed pa/_tsan dan gyi tshal ltar tsan dan gyis yongs su bskor ba/_seng ge'i rgyal po ltar 
[\[2b.7\]]seng ges yongs su bskor ba/_de lta bu'i tshad med pa'i yon tan dang ldan pa/_thams cad kyang sangs rgyas kyi sras yang dag pa sha stag go/_/de dag kyang snga dro'i nyi ma shar ma thag tu gnas nas byung ste/_so shing 'cha' ba na sangs rgyas kyi 'od kyis reg nas gcig la gcig 'di skad du grogs 
[\[3a\]]
[\[3a.1\]]po dag myur du kha lag khrus shig ces smras so/_/de skad ces smras ma thag tu lus kyi ba spu kun langs nas/_lus la khyab par khrag gis rgyas pa ni me tog pa la sha lta bur gyur te mig mchi mas gang nas sdug bsngal chen po myong bar gyur to/_/de dag thams cad kyang sems can 
[\[3a.2\]]thams cad la phan pa dang bde ba'i don gyi phyir/_theg pa chen po don dam pa'i stong pa nyid la rnal 'byor du bsgrub pa'i phyir/_de bzhin gshegs pas thabs su dgongs te/_gsungs pa dag bstan pa'i phyir/_rnam pa sna tshogs su chos ston pa rgyun mi gcad pa'i phyir/_sems can thams cad yongs 
[\[3a.3\]]su gdul ba'i phyir/_bcom ldan 'das gang na ba der myur du dong nas spyi bos sangs rgyas kyi zhabs la phyag 'tshal te/_lan brgya stong du bskor nas thal mo sbyar te phyogs gcig tu 'khod do/_/de'i tshe gzhan yang kun ta la'i bu mo dge slong ma dpal bzang dang /_dge slong ma bsnyen dga' ma dang /_
[\[3a.4\]]dge slong ma rgya mtsho'i blo gros la sogs te/_dge slong ma khri phrag drug cu snyed thams cad kyang dgra bcom pa zag pa zad pa/_sems kyi dbang du gyur pa/_bya ba byas pa/_nyon mongs pa yongs su spangs pa/_dbang po rab tu dul ba/_klu chen po ltar gzi brjid rab tu che ba/_stong pa nyid kyi shes rab dang 
[\[3a.5\]]ldan pa sha stag ste/_de dag kyang snga dro'i dus kyi tshe nyi ma thog ma shar ba na/_lus kyi ba spu kun skyi bung zhes byed nas lus la khyab par khrag gis rgyas pa ni me tog pa la sha lta bur gyur te/_mig mchi mas yongs su gang nas sdug bsngal chen po myong bar gyur to/_/de dag kyang sems can thams cad la 
[\[3a.6\]]phan pa dang bde ba'i phyir/_theg pa chen po don dam pa'i stong pa nyid la rnal 'byor du bsgrub pa'i phyir/_de bzhin gshegs pas thabs su dgongs te gsungs pa dag bstan pa'i phyir/_rnam pa sna tshogs su chos ston pa rgyun mi gcad pa'i phyir/_sems can thams cad yongs su gdul ba'i phyir bcom 
[\[3a.7\]]ldan 'das gang na ba der myur du dong nas sangs rgyas kyi zhabs la spyi bos phyag 'tshal te/_lan brgya stong du bskor nas thal mo sbyar te phyogs gcig tu 'khod do/_/dge slong ma de dag gi nang na dge slong ma kha cig ni byang chub sems dpa' ste/_mi'i nang na klu lta bu sa bcu rab tu non pa/_mi g.yo ba la gnas pa/_
[\[3b\]]
[\[3b.1\]]sems can gdul ba'i phyir bud med kyi lus ston kyang rtag tu tshad med pa bzhi la nan tan byed pa/_sems kyi dbang du gyur pas sangs rgyas kyi skur yang sprul pa sha stag go/_/de'i tshe gzhan yang klung gang gA gcig gi bye ma snyed kyi byang chub sems dpa' sems dpa' chen po mi'i nang na klu lta bu sa bcu rab tu 
[\[3b.2\]]non pa/_mi g.yo ba la rab tu gnas pa/_thabs kyis lus ston pa sha stag la 'di lta ste/_byang chub sems dpa' rgya mtsho'i dpal dang /_byang chub sems dpa' blo gros mi zad pa la sogs te/_byang chub sems dpa' sems dpa' chen po de dag gis thog mar drangs nas thams cad kyang theg 
[\[3b.3\]]pa chen po la bkur sti byed pa/_theg pa chen po la rab tu gnas pa/_theg pa chen po la shin tu mkhas pa/_theg pa chen po la shin tu mos pa/_theg pa chen po la shin tu bsrung ba/_'jig rten du bcas pa thams cad kyi sems dang sbyor ba/_ma 'ongs pa'i dus su ma grol ba grol bar yi dam 
[\[3b.4\]]'cha' ba/_'das pa'i dus na bskal pa grangs med pa'i bar du tshul khrims yongs su bsrungs pa/_spyod pa yongs su 'dzin pa/_ma grol ba grol bar byed pa/_dkon mchog gsum gyi gdung rgyun mi 'chad par 'tshob pa/_ma 'ongs pa'i dus su chos kyi 'khor lo bskor bar 'gyur ba/_rgyan chen 
[\[3b.5\]]pos shin tu brgyan pa de lta bu'i yon tan tshad med pa dang ldan pa/_sems can thams cad la bu gcig pa dang 'dra bar lta ba sha stag go/_/de dag kyang snga dro'i dus nyi ma shar ma thag tu sangs rgyas kyi 'od kyis reg nas lus kyi ba spu kun langs te/_lus la khyab par khrag gis rgyas pa ni ji ltar me 
[\[3b.6\]]tog pa la sha lta bur gyur te/_mig mchi mas yongs su gang nas sdug bsngal myong bar gyur to/_/de dag kyang sems can thams cad la phan pa dang bde ba'i phyir theg pa chen po don dam pa'i stong pa nyid la rnal 'byor du bsgrub pa'i phyir/_de bzhin gshegs pas thabs su dgongs te gsungs pa bstan 
[\[3b.7\]]pa'i phyir/_rnam pa sna tshogs su chos ston pa rgyun mi gcad pa'i phyir/_sems can thams cad yongs su gdul ba'i phyir bcom ldan 'das gang na ba der myur du dong nas phyin pa dang /_sangs rgyas kyi zhabs la spyi bos phyag 'tshal nas lan brgya stong du bskor te/_thal mo sbyar nas bsti stang dang 
[\[4a\]]
[\[4a.1\]]bcas pas phyogs gcig tu 'khod do/_/de'i tshe gzhan yang klung gang gA gnyis kyi bye ma snyed kyi dge bsnyen pha khrims lnga yongs su srung ba la 'di lta ste/_dge bsnyen gzi brjid dri ma med par grags pa'i rgyal po dang /_dge bsnyen legs pa'i yon tan la sogs pas thog mar drangs 
[\[4a.2\]]te/_thams cad kyang gnyen por gyur pa'i chos la shin tu mos pa ni 'di lta ste/_sdug bsngal dang /_bde ba dang /_rtag pa dang mi rtag pa dang /_yongs su dag pa dang /_ma dag pa dang /_bdag dang bdag med pa dang /_nges pa dang ma nges pa dang /_skyabs su 'gro ba dang skyabs su mi 'gro ba dang /_
[\[4a.3\]]sems can dang sems can ma yin pa dang /_ther zug dang ther zug ma yin pa dang /_bde ba dang bde ba ma yin pa dang /_'dus byas pa dang 'dus ma byas pa dang /_chad pa dang chad pa ma yin pa dang /_mya ngan las 'da' ba dang /_mya ngan las 'da' ba ma yin pa dang /_lhag pa dang lhag pa ma yin pa la 
[\[4a.4\]]sogs te/_gnyen por gyur pa'i chos 'di dag la rtog par shin tu mos pa sha stag go/_/gzhan yang bla na med pa'i theg pa chen po la thos par mos pa/_ji ltar thos pa bzhin du gzhan la yang ston nus pa/_tshul khrims yongs su srung ba/_theg pa chen po la skom pas gdungs pa ltar mos pa/_
[\[4a.5\]]bdag kyang shin tu ngoms la/_skom pas gdungs pa gzhan yang ngoms par byed pa/_bla na med pa'i ye shes la shin tu 'jug pa/_theg pa chen po la mos pa/_theg pa chen po la shin tu srung ba/_'jig rten pa thams cad kyi sems dang shin tu sbyor ba/_ma rgal ba sgrol ba/_ma grol ba 'grol ba/_
[\[4a.6\]]dkon mchog gsum gyi gdung rgyun mi 'chad par 'tshob pa/_ma 'ongs pa'i dus su chos kyi 'khor lo shin tu bskor ba/_rgyan chen pos rnam par brgyan pa/_sems shin tu zab mo'i ro la mos pa/_tshul khrims yongs su dag pa/_thams cad kyang de lta bu'i yon tan dang ldan pa/_sems can 
[\[4a.7\]]thams cad la snying rje chen po'i sems bskyed cing bu gcig pa dang 'dra bar gnyis su med par snyoms pa sha stag go/_/de dag kyang snga dro'i dus nyi ma shar ma thag tu 'od zer gyis reg nas de bzhin gshegs pa'i pur zhugs la bzhen pa'i phyir thams cad kyis so so nas spos kyi shing khri phrag du ma bshams 
[\[4b\]]
[\[4b.1\]]pa la 'di lta ste/_spos kyi shing tsan dan dang /_a ga ru dang /_go shir Sha tsan dan dang /_lha'i shing bsung can la sogs pa'o/_/shing de dag kyang mdzes pa'i ri mo dang ldan zhing rin po che sna bdun gyis rnam par brgyan pa/_'od shin tu 'tsher zhing gsal ba ni dper na ri mo mkhan gyis 
[\[4b.2\]]tshon sna tshogs bkye ba dang 'dra ste/_sangs rgyas kyi byin gyi brlabs kyis kha dog sngon po dang /_ser po dang /_dmar po dang /_dkar po dang ldan te/_'gro ba mang pos mthong na dga' bar 'gyur ba sha stag go/_/shing rnam pa mang po de dag la gzhan yang rnam pa sna tshogs kyi spos kyi lde gu 
[\[4b.3\]]dang /_gur gum dang /_a ga ru dang /_pog la sogs pas yongs su bskus la/_me tog rnam pa sna tshogs kyis gtor cing brgyan pa ni 'di lta ste/_me tog ud pa la dang /_me tog ku mu da dang /_me tog pad mo dang /_me tog pun da rI ka la sogs pa'o/_/shing de dag la gzhan yang tshon 
[\[4b.4\]]rnam pa lnga dang ldan pa'i ba dan shin tu 'jam zhing mdzes pa yongs su spyangs pa ni dper na lha'i na bza' ke'u sha ya'am/_shu ma lta bu'o/_/spos kyi shing de dag kyang rin po che'i shing rtas bskyas te/_rin po che'i shing rta de dag las kyang 'od rnam pa sna tshogs byung ba ni 'di lta ste/_sngon po dang /_
[\[4b.5\]]ser po dang /_dmar po dang /_dkar po'o/_/shing rta'i gnya' shing dang /_bar gdang la sogs pa yang rin po che sna bdun gyis rnam par spras te/_shing rta de re re yang rta bzhi bzhis drangs so/_/rta de dag kyang mgyogs khyad rlung dang 'dra'o/_/shing rta de re re'i mdun na rin po che sna 
[\[4b.6\]]bdun gyi rgyal mtshan lnga bcu snyed dngar te/_gser gyi dra bas bla rer bres so/_/rin po che'i shing rta de re re'i steng steng yang rin po che'i gdugs lnga bcu snyed bres so/_shing rta de re re la yang me tog gi phreng ba spyangs pa ni 'di lta ste/_me tog ud pa la dang /_me tog ku mu da dang /_
[\[4b.7\]]me tog pad mo dang /_pun da rI ka rnams te/_'dab ma ni gser/_ge sar ni rdo rje las byas te/_me tog ge sar de dag gi nang na yang bung ba nag po lding zhing rtse'o/_/gzhan yang sgra skad shin tu snyan pa dang /_de ma yin pa mi rtag pa dang /_sdug bsngal ba dang /_stong pa nyid dang /_bdag med 
[\[5a\]]
[\[5a.1\]]pa'i sgra yang 'byin to/_/de dag las gzhan yang byang chub sems dpa'i sngon spyad pa spyod pa'i sgra dang /_gzhan yang rol mo rnam pa sna tshogs kyi sgra grag pa ni 'di lta ste/_glu dang /_gar dang /_gling bu dang /_dgu po rgyud [{]mangs [,]mang [}]dang /_se'u dang /_shir dang /_rnga'i sgra rnams so/_/rol 
[\[5a.2\]]mo'i sgra de las gzhan yang 'di skad du kyi hud kyi hud 'jig rten stongs so zhes zer ba'i sgra yang 'byung ngo /_/shing rta de re re'i mdun na/_dge bsnyen rin po che sna bzhi'i khri'u thogs pa re re yod de/_khri'u de'i steng na rnam pa sna tshogs kyi me tog spungs pa ni 'di lta ste/_me tog ud pa la dang /_ku mu da 
[\[5a.3\]]dang /_pad mo dang /_pun da rI ka dang /_gur kum dang /_byug spos dang /_bdug spos la sogs pa mchog tu gyur phul du gyur pa rnams bshams so/_/dge bsnyen rnams kyis sangs rgyas dang dge 'dun la bsod snyoms rnam pa sna tshogs bshams pa yang thams cad tsan dan dang /_a ga 
[\[5a.4\]]ru'i shing bsung can bsregs te/_yon tan brgyad dang ldan pa'i chu las g.yos su byas so/_/zhal zas de dag kyang ro rnam pa drug dang ldan no/_/'di lta ste kha ba dang /_skyur ba dang /_mngar ba dang /_tsha ba dang /_lan tshwa bro ba dang /_bsngal ba'i ro dang ldan no/_/gzhan yang yon tan rnam pa 
[\[5a.5\]]gsum dang ldan te/_mnyen zhing 'jam pa dang /_gtsang ba dang /_chos bzhin byas pa'o/_/de lta bu la sogs pa'i mchod pa rnam pa sna tshogs bshams nas/_stobs po che 'byung ba'i gnas sA la'i shing drung du lhags so/_/gzhan yang gser gyi bye mas sa gzhir bdal te/_lha'i na bza' 
[\[5a.6\]]ka tsa lin da dang /_kham pa la dang /_dar gyis de'i steng du bting ba ni kho ra khor yug tu dpag tshad bcu gnyis tshun chad yog par byas so/_/sangs rgyas dang dge 'dun bzhugs pa'i rin po che sna bdun gyi seng ge'i khri bshams te/_khri de dag kyang 'phang du mtho khyad ri rab lhun po dang mnyam mo/_/
[\[5a.7\]]khri de dag gi steng na rin po che'i gur phub nas do shal rnam pa mang po spyangs so/_/sA la'i shing de dag la yang rnam pa sna tshogs kyi ba dan spyangs te/_gdugs bres nas rnam pa sna tshogs kyi spos bsung can gyi lde gus shing de dag la bskus so/_/shing gi bar yang me tog rnam pa sna tshogs kyis chal par 
[\[5b\]]
[\[5b.1\]]bkang ngo /_/dge bsnyen de rnams so so nas yid la 'di snyam du sems so/_/so so'i skye bo dag gal te bza' bas brel na bza' ba byin no/_/btung bas brel ba la btung ba/_mgo 'dod pa rnams la mgo/_/mig 'dod pa rnams la mig_/de ltar so so'i skye bo dag ci 'dod pa bzhin du sbyin pa thams 
[\[5b.2\]]cad byin te/_sbyin pa de yang 'dod chags dang /_zhe sdang dang /_gti mug dang /_rnyog pa'i sems med do/_/de las gzhan pa 'jig rten gyi longs spyod kyi phyir bsam pa'i sems med kyi bla na med pa yongs su dag pa'i byang chub 'ba' zhig gi phyir ro/_/dge bsnyen de dag bla na med pa'i byang chub 
[\[5b.3\]]la bde bar gnas nas yang 'di snyam du sems so/_/de bzhin gshegs pa ni bdag cag gi mchod pa 'di bzhes nas yongs su mya ngan las 'da'o snyam bsams nas/_de dag gi lus kyi ba spu kun langs te/_lus khrag gis rgyas pa ni me tog pa la sha lta bur gyur/_mchi mas ni mig gang /_sdug 
[\[5b.4\]]bsngal chen pos ni yid gdungs par gyur te/_so so nas mchod pa'i yo byad bshams pa spos kyi shing dang /_rgyal mtshan dang /_ba dan dang /_gdugs dang /_zhal zas rnams rin po che'i shing rtas bskyas nas sangs rgyas gang na ba der song ste phyin pa dang /_sangs rgyas kyi zhabs la spyi bos phyag 
[\[5b.5\]]'tshal nas mchod pa'i yo byad bshams pas de bzhin gshegs pa la mchod de/_lan brgya stong du bskor nas skad phyung ste ngus so/_/ngu ba'i sgras gnam sa yang g.yos so/_/brang rdung zhing cho nges 'debs te/_mchi ma char bzhin du zag nas/_gcig la gcig 'di skad du kyi hud kyi hud grogs 
[\[5b.6\]]po dag 'jig rten stongs so/_/'jig rten stongs so zhes smras nas/_de bzhin gshegs pa'i spyan sngar lus brdabs te/_bcom ldan 'das la 'di skad ces gsol to/_/de bzhin gshegs pas thugs brtse ba'i slad du bdag cag gi mchod pa bshams pa nang gi tha ma 'di bzhes shig ces gsol to/_/
[\[5b.7\]]bcom ldan 'das dus mkhyen pas cang mi gsung ste ma bzhed nas/_de bzhin du lan gsum gyi bar du gsol kyang bzhes su ma gnang ngo /_/dge bsnyen de dag bsam pa bzhin du ma gyur nas/_mya ngan gyis yid gdungs te/_cang mi smra bar 'khod pa de ni dper na pha ma shin tu byams pa'i bu gcig pa glo 
[\[6a\]]
[\[6a.1\]]bur du nad kyis btab ste tshe 'phos nas dur du bskyal te/_shin tu mya ngan gyis yid gdungs pa dang 'dra bar dge bsnyen de dag mya ngan gyis yid gdungs pa yang de dang 'dra ste/_mchod pa'i yo byad rnams gnas gcig tu bzhag nas/_phyogs gcig tu cang mi smra bar 'khod do/_/
[\[6a.2\]]de'i tshe/_gzhan yang klung gang gA gsum gyi bye ma snyed kyi dge bsnyen ma khrims lnga yongs su srung ba/_spyod lam dang ldan pa 'di lta ste/_dge bsnyen ma 'tsho ba'i yon tan dang /_dge bsnyen ma dpal gyi phreng ba dang /_dge bsnyen ma byi sha ka la sogs pas thog mar drangs nas dge bsnyen 
[\[6a.3\]]ma brgyad khri bzhi stong snyed thams cad kyang dam pa'i chos yongs su 'dzin pa/_sems can tshad med pa brgya stong gdul ba'i phyir bud med kyi lus su ston cing khyim gyi chos yongs su smod pa/_bdag gi lus la sbrul gdug pa bzhin dang 'dra bar rtogs pa/_lus la rtag tu srin bu grangs med 
[\[6a.4\]]pas za ba dang /_lus 'di la shin tu btsog pa dang /_'dod pas yongs su bcings par rtogs pa/_lus 'di la khyi ro dang 'dra bar 'jigs su rung ba dang /_lus 'di ni mi gtsang ba ste/_bu ga dgu nas rtag tu zag par rtogs pa/_lus 'di ni mkhar dang 'dra ste/_sha dang pags 
[\[6a.5\]]pa dang rtsa dang rgyus pas rnam par dkris pa/_lag pa dang rkang pa ni mkhar gyi nyen lta bur gyur pa/_mig ni skar khung lta bur gyur pa/_mgo bo ni khang pa lta bur gyur te/_sems rgyal po dang 'dra ba de'i nang na gnas par rtogs pa/_lus mkhar dang 'dra ba 'di ni sangs rgyas bcom ldan 'das rnams 
[\[6a.6\]]kyis yongs su spangs te/_bus pa so so'i skye bo dag ni de la chags par byed do/_/'dod chags dang /_zhe sdang dang /_gti mug gi srin po gnas par rtogs pa/_lus 'di ni snying po med pa ste/_'dam bu'i myu gu 'am/_e raN+Da 'am/_chu'i chu bur ram/_chu shing lta bur rtogs pa/_lus 
[\[6a.7\]]'di ni mi rtag pa ste/_skad cig skad cig tu 'pho zhing dper na glog gi 'od dam/_gzar po'i chu 'am/_sgyu ma 'am/_smig rgyu 'am/_chu la ri mo bris pa lta bur rtogs pa/_lus 'di ni 'gyur zhing 'pho ba ste/_dper na chu 'gram g.yang sa'i sdong po lta bur rtogs pa lus 'di ni ring por mi thogs pa ste/_spyang ki 
[\[6b\]]
[\[6b.1\]]dang /_'phar ba dang /_srin bya dang /_'ug pa dang /_bya rgod dang /_khwa dang /_ske ga dang /_khyi ltogs pa'i gzan du 'gyur te/_'di la mkhas pa shes rab can su zhig mos shing chags par byed snyam du rtogs pa/_ba rmig gi nang du rgya mtsho chen po'i chu blugs kyang bzod kyi lus 'di ni mi rtag pa dang /_
[\[6b.2\]]mi gtsang ba dang /_btsog pa ni brjod sla ba ma yin par rtogs pa/_sa chen po 'di rgya shug tsam du dril tam/_chung ngu na yungs kar gyi 'bru 'am/_rdul phra mor gse ba ni sla'i/_lus 'di'i nyes pa'i skyon brjod pa ni/_sla ba ma yin par rtogs pa/_de bas na mchil ma dang 'dra bar yongs su spangs 
[\[6b.3\]]nas de'i rgyu de'i rkyen gyis dge bsnyen ma rnams stong pa nyid dang /_mtshan ma med pa dang /_smon pa med pa'i chos la rtag tu nan tan byed pa/_theg pa chen po'i mdo sde nyan cing 'dzin pa la mos pa/_thos nas kyang gzhan la rgya cher ston nus pa/_sngon gyi smon lam yongs su 'dzin pa/_bud med kyi lus 
[\[6b.4\]]la shin tu smod pa/_shin tu skyon che bar shes pa/_snying po med par rtogs pa/_sems rtag tu rnal 'byor du spyod pa/_de bzhin du yang dag par rtog cing mtha' med par 'khor ba'i rgyun yongs su gcod pa/_theg pa chen po la skom pas gdungs pa ltar mos pa/_bdag shin tu ngoms pas gzhan 
[\[6b.5\]]yang shin tu ngoms par byed pa/_theg pa chen po la rab tu mos pa/_theg pa chen po la shin tu srung ba/_bud med kyi lus su ston kyang yang dag par byang chub sems dpa' sha stag ste/_thams cad kyang 'jig rten gyi bsam pa dang shin tu sbyor ba/_ma rgal ba sgrol ba/_ma grol ba 'grol ba/_
[\[6b.6\]]dkon mchog gsum gyi gdung rgyun mi 'chad par 'tshob pa/_ma 'ongs pa'i dus su chos kyi 'khor lo bskor bar 'gyur ba/_rgyan chen pos yongs su brgyan pa/_tshul khrims yongs su bsrung ba/_de lta bu'i yon tan tshad med pa dang ldan pa/_sems can thams cad la snying rje'i sems bskyed 
[\[6b.7\]]cing bu gcig dang 'dra bar gnyis su med par mnyam pa sha stag go/_/de dag kyang snga dro'i dus nyi ma thog ma shar ba na 'od kyis reg nas gcig la gcig 'di skad du deng ni shing sA la drung gnyis kyi drung du 'deng ngo zhes smras so/_/dge bsnyen ma rnams kyis mchod pa'i yo byad bshams pa snga ma 
[\[7a\]]
[\[7a.1\]]bas phyed kyis bzang bar sbyar te/_sangs rgyas gang na bar lhags nas bcom ldan 'das kyi zhabs la spyi bos phyag 'tshal te/_lan brgya stong bskor nas bcom ldan 'das la 'di skad ces gsol to/_/bcom ldan 'das bdag cag gis sangs rgyas dang /_dge 'dun 
[\[7a.2\]]du bcas pa la mchod pa'i yo byad bshams pa 'di de bzhin gshegs pas thugs brtse ba'i slad du bzhes shig ces gsol to/_/de la bcom ldan 'das cang mi gsung bas bzhes su ma gnang ngo /_/dge bsnyen ma rnams bsams pa bzhin du ma gyur pas mya ngan gyis yid 
[\[7a.3\]]gdungs te phyogs gcig tu 'khod do/_/de'i tshe gzhan yang klung gang gA bzhi'i bye ma snyed kyi lits+tsha bI'i bu grong khyer yangs pa can na gnas pa'i skyes pa dang /_bud med dang /_khye'u dang /_bu mo dang /_chung ma dang /_'khor rnams dang /_gzhan yang 'dzam bu'i gling gi rgyal 
[\[7a.4\]]rigs su gtogs pa rgyal po'i 'khor dang bcas te/_thams cad kyang chos 'dod pa'i phyir tshul khrims yongs su bsrung ba/_spyod lam dang ldan pa/_slob pa gzhan la zhugs shing dam pa'i chos la sun 'byin pa shin tu tshar gcod pa sha stag gcig la gcig 'di skad ces dam 
[\[7a.5\]]'cha'o/_/bdag cag gser dang /_dngul dang /_rin po che'i gter mdzod lta bur yang dag pa'i chos shin tu zab mo bdud rtsi lta bur zad mi shes pa yun du 'jig rten na gnas par byas te/_bdag cag kyang de dag la rtag tu nan tan du spyod par gyur cig_/gal te zhal nas 
[\[7a.6\]]gsungs pa'i dam pa'i chos la dbang za zhing /_skur pa zhig yod na bdag cag gis de'i lce gcad do zhes dam bcas shing /_gzhan yang khyim nas khyim ma yin par rab tu byung ba dag_/tshul khrims las nyams par gyur na bdag cag gis khyim par phab ste las byed du gzhug 
[\[7a.7\]]go zhes pa dang /_gal te dam pa'i chos la nan tan du byed na bdag cag gis pha ma dang 'dra bar rim gro dang bkur sti bya'o zhes pa dang /_gal te dge 'dun las dam pa'i chos la nan tan du spyod pa zhig yod na bdag cag gis rjes su yi rang zhing de la mthu yang sbyin par bya'o zhes dam 
[\[7b\]]
[\[7b.1\]]bcas pa/_rtag tu theg pa chen po'i mdo sde thos par mos shing /_thos nas kyang gzhan la rgyas par ston pa de lta bu'i yon tan dang ldan pa sha stag la 'di lta ste/_lits+tsha bI'i bu rnam dag dri ma med pa'i snying po dang /_lits+tsha bI'i bu bag yod rnam par dag pa dang /_lits+tsha bI'i bu 
[\[7b.2\]]rtag tu dri med rnam dag yon tan la sogs te/_de dag gcig la gcig 'di skad du kye grogs po dag myur bar de bzhin gshegs pa gang na ba der song ste/_mchod pa phun sum tshogs pa rnam pa sna tshogs kyis mchod du 'deng ngo /_/de nas lits+tsha bI de dag re res kyang bal glang 
[\[7b.3\]]brgyad khri bzhi stong dang /_rin po che'i shing rta rta bzhi dang bcas pa brgyad khri bzhi stong dang /_yid bzhin gyi nor bu rin po che brgyad khri bzhi stong dang /_gzhan yang shing tsan dan dang /_a ga ru sbams pa brgyad khri bzhi stong snyed bshams te/_bal glang de re re'i mdun na rin po 
[\[7b.4\]]che'i rgyal mtshan dang /_ba dan dang /_gdugs kyang bshams so/_/gdugs nang gi chung ngu yang kho ra khor yug tu dpag tshad gcig khebs so/_/ba dan nang gi thung ngu yang ring khyad dpag tshad sum cu rtsa gnyis so/_/rin po che'i rgyal mtshan nang gi chung ba yang mtho khyad 
[\[7b.5\]]dpag tshad brgya pa ste/_de lta bu'i mchod pa'i yo byad bshams nas sangs rgyas gang na ba der lhags te phyin pa dang /_sangs rgyas kyi zhabs la spyi bos phyag 'tshal nas lan brgya stong du bskor te/_bcom ldan 'das la 'di skad ces gsol to/_/bcom ldan 'das bdag cag 
[\[7b.6\]]gis sangs rgyas dang /_dge slong gi dge 'dun rnams la mchod pa'i yo byad 'di dag 'bul na de bzhin gshegs pas bdag cag la thugs brtse ba'i slad du mchod pa 'di dag bzhes shig ces gsol to/_/de la de bzhin gshegs pa cang mi gsung nas bzhes su ma gnang ngo /_/lits+tsha 
[\[7b.7\]]bI'i bu rnams bsams pa bzhin du ma gyur nas shin tu mya ngan gyis non te/_bcom ldan 'das kyi byin gyi rlabs kyis sa las shing ta la bdun srid du 'phags nas steng gi nam mkha' la cang mi smra bar 'khod do/_/de'i tshe gzhan yang klung gang gA lnga'i bye ma snyed kyi blon po chen po dang /_
[\[8a\]]
[\[8a.1\]]khyim bdag dang /_tshong dpon theg pa chen po la shin tu mos pas slob pa gzhan la zhugs pa gang zhig yang dag pa'i chos la smod pa zhig yod na/_de dag gi mthus thul ba ni ji ltar rtswa dang shing la ser ba bab pa lta bu sha stag la 'di lta ste/_tshong dpon 
[\[8a.2\]]nyi ma'i 'od dang /_tshong dpon 'jig rten skyong dang /_tshong dpon chos skyong la sogs pas thog mar drangs te/_de dag gis so so nas mchod pa'i yo byad bshams pa ni snga ma bas lnga 'gyur tsam bshams te/_shing sA la drung gnyis kyi bar gang na bar song ste phyin pa dang /_bcom ldan 
[\[8a.3\]]'das kyi zhabs gnyis la spyi bos phyag 'tshal nas lan brgya stong du bskor te/_bcom ldan 'das la 'di skad ces gsol to/_/bcom ldan 'das bdag cag gis sangs rgyas dang /_dge slong gi dge 'dun rnams la mchod pa'i yo byad 'di dag 'bul na bzhes shig ces gsol 
[\[8a.4\]]to/_/de la de bzhin gshegs pa cang mi gsung nas bzhes su ma gnang ngo /_/tshong dpon de dag bsams pa bzhin du ma gyur nas shin tu mya ngan gyis yid gdungs par gyur te/_bcom ldan 'das kyi byin gyi rlabs kyis sa las shing ta la bdun srid du 'phags nas steng gi nam 
[\[8a.5\]]mkha' la cang mi smra bar 'khod do/_/de'i tshe gzhan yang yul yangs pa can gyi rgyal po btsun mo dang slas su bcas pa/_gzhan yang 'dzam bu gling na rgyal po ma skyes dgra ma gtogs par rgyal phran de ma yin pa thams cad dang /_grong khyer dang /_ljongs dang /_grong 'dab thams 
[\[8a.6\]]cad kyi mi thams cad dang bcas pa la 'di lta ste/_rgyal po zla 'od dri med rgyal po la sogs pas thog mar drangs nas so so nas dmag rnam bzhi dang bcas te/_sangs rgyas gang na bar lhags so/_/rgyal po de dag re re yang 'khor khri phrag brgyad cu dang bcas so/_/dmag gi 
[\[8a.7\]]tshogs kyang bal glang dang rta pa ste/_bal glang de dag kyang mche ba drug dang ldan la/_rta rnams kyang mgyogs khyad rlung bzhin te/_mchod pa'i yo byad bshams pa yang snga ma bas drug 'gyur gyis lhag go/_/rin po che'i gdugs nang gi chung ngu yang chu zheng kho ra khor yug tu dpag 
[\[8b\]]
[\[8b.1\]]tshad brgyad khebs so/_/ba dan nang gi thung ngu yang ring khyad dpag tshad bcu drug snyed do/_/rin po che'i rgyal mtshan nang gi chung ngu yang mtho khyad dpag tshad sum cu rtsa drug go/_/rgyal po de dag thams cad kyang yang dag pa'i chos la gnas pas log pa'i chos kun la shin tu smod pa/_
[\[8b.2\]]theg pa chen po la bkur sti byed pa/_theg pa chen po la shin tu mos pa/_sems can thams cad la bu gcig dang 'dra bar byams pa/_zhal zas bshams pa'i dri yang dpag tshad bzhi'i bar du bro ba bshams nas snga dro'i dus kyi tshe mchod pa'i yo byad rnam pa sna tshogs thegs te/_
[\[8b.3\]]shing sA la drung gnyis kyi bar de bzhin gshegs pa gang na bzhugs pa der song nas phyin pa dang /_bcom ldan 'das la 'di skad ces gsol to/_/bcom ldan 'das bdag cag gis sangs rgyas dang /_dge slong gi dge 'dun rnams la mchod pa 'di dag 'bul na de bzhin 
[\[8b.4\]]gshegs pas thugs brtse ba'i slad du bdag gi mchod pa tha ma 'di bzhes shig ces gsol to/_/de bzhin gshegs pa dus mkhyen pas bzhes su ma gnang ngo /_/rgyal po de dag kyang bsams pa bzhin du ma gyur pas shin tu mya ngan gyis yid gdungs par gyur te phyogs gcig 
[\[8b.5\]]tu 'khod do/_/de'i tshe gzhan yang klung gang gA bdun gyi bye ma snyed kyi rgyal po'i btsun mo rnams tshogs te/_de la gcig ma gtogs pa ni ma skyes dgra'i btsun mo 'ba' zhig go/_/sems can gdul ba'i phyir bud med kyi lus su ston te/_rtag tu lus kyis nan tan du 
[\[8b.6\]]spyod cing stong pa nyid dang /_mtshan ma med pa dang /_smon pa med pa'i chos la sems 'dris shing goms par byed pa de la sogs te/_btsun mo khams gsum bzang mo dang /_btsun mo 'dod pa'i yon tan la sogs pas thog mar drangs so/_/thams cad kyang dam pa'i 
[\[8b.7\]]chos la gnas shing tshul khrims yongs su srung ba/_spyod lam dang ldan pa/_sems can thams cad la bu gcig pa dang 'dra bar byams pa sha stag go/_/de dag kyang gcig la gcig 'di skad du bdag cag kyang myur bar sangs rgyas gang na bzhugs par 'deng ngo zhes smras so/_/
[\[9a\]]
[\[9a.1\]]rgyal po'i btsun mo rnams kyis mchod pa'i yo byad bshams pa ni snga ma bas bdun 'gyur gyis lhag ste/_me tog dang /_spos dang /_rin po che'i rgyal mtshan dang /_dar gyi ba dan dang /_gdugs dang /_zhal zas mchog rnams so/_/rin 
[\[9a.2\]]po che'i gdugs nang gi chung ngu yang chu zheng kho ra khor yug tu dpag tshad bcu drug khebs so/_/ba dan nang gi thung ngu'i tshad kyang dpag tshad sum cu rtsa drug snyed do/_/rin po che'i rgyal mtshan nang gi dma' ba'i tshad kyang dpag tshad drug cu rtsa brgyad snyed do/_/zhal zas kyi dri bsung gis 
[\[9a.3\]]kyang dpag tshad brgyad kyi bar du bro ba mchod pa'i yo byad de lta bu dag bshams nas de bzhin gshegs pa ga la ba der song ste phyin pa dang /_bcom ldan 'das kyi zhabs la spyi bos phyag 'tshal nas lan brgya stong du ma bskor te/_bcom ldan 'das la 'di skad ces gsol to/_/
[\[9a.4\]]bcom ldan 'das bdag cag gis sangs rgyas dang /_dge slong gi dge 'dun rnams la mchod pa'i yo byad bshams te 'bul ba 'di de bzhin gshegs pas bdag cag la thugs brtse ba'i slad du mchod pa nang gi tha ma 'di bzhes shig ces gsol to/_/de bzhin gshegs pa dus 
[\[9a.5\]]mkhyen pas cang mi gsung nas bzhes su ma gnang ngo /_/de'i tshe rgyal po'i btsun mo rnams bsams pa bzhin du ma gyur nas shin tu mya ngan gyis yid gdungs te/_skra 'bal zhing brang la thal mos rdebs te cho nges rdung ba ni ji ltar bu'i nang na sdug pa shi ba dang 'dra bar gyur nas phyogs 
[\[9a.6\]]gcig tu cang mi smra bar 'khod do/_/de'i tshe klung gang gA brgyad kyi bye ma snyed kyi lha'i bu mo rnams la 'di lta ste/_lha'i bu mo yangs pa'i mig ces bya bas thog mar drangs nas 'di skad ces smras so/_/kye grogs mo dag mthong ngam/_ltos shig_/'khor gyi dkyil 'khor 
[\[9a.7\]]mang pos mchod pa'i yo byad rnam pa sna tshogs bshams nas de bzhin gshegs pa dang dge slong gi dge 'dun la 'bul ba mthong ngam/_bdag cag kyang mchod pa'i yo byad bshams te/_de bzhin gshegs pa la mchod nas de bzhin gshegs pas bzhes pa'i 'og tu mya ngan las mi 
[\[9b\]]
[\[9b.1\]]'da' bar bzhugs su gsol bar bya'o/_/kye grogs mo dag sangs rgyas bcom ldan 'das 'jig rten du gshegs pa'ang shin tu dka'/_mchod pa nang gi tha ma bshams te 'bul ba yang shin tu dka'o/_/gal te bcom ldan 'das mya ngan las 'das na 'jig rten stongs par 
[\[9b.2\]]'gyur ro zhes smras so/_/lha'i bu mo de rnams kyang theg pa chen po 'dod pa/_theg pa chen po thos par mos pa/_thos nas kyang gzhan la rgya cher ston nus pa/_theg pa chen po la skom pas gdungs pa ltar gyur cing /_bdag shin tu ngoms pa ltar skom pas gdungs pa gzhan dag 
[\[9b.3\]]kyang ngoms par byed pa/_theg pa chen po la skyob pa/_slob pa gzhan la zhugs pa dag theg pa chen po la sun 'byin cing phrag dog byed pa yod na ji ltar rtswa la ser ba bab pa bzhin du shin tu thul ba/_tshul khrims yongs su srung ba/_spyod lam dang ldan pa/_'jig rten thams cad kyi 
[\[9b.4\]]yid dang sbyor ba la shin tu mkhas pa/_ma dul ba rnams 'dul ba/_ma grol ba rnams 'grol bar byed pa/_phyi ma ma 'ongs pa'i dus su chos kyi 'khor lo skor zhing /_dkon mchog gsum gyi gdung rgyun mi 'chad par 'tshob pa/_theg pa chen po la nan tan byed cing /_rgyan 
[\[9b.5\]]chen pos shin tu brgyan pa/_de lta bu'i yon tan tshad med pa dang ldan pa/_sems can thams cad la yang bu gcig dang 'dra bar byams pa sha stag ste/_de dag kyang snga dro'i dus nyi ma thog ma shar ba na so so nas rnam pa sna tshogs kyi lha'i shing bsung can bshams pa ni mi'i shing 
[\[9b.6\]]bsung can las khyad par du gyur pa shing gi bsung des mi'i 'jig rten na mnam zhing dri mi zhim pa thams cad zhi bar byed pa/_shing rta dkar po la gdugs dkar po bres te rta dkar po bzhis drangs pa/_shing rta de re re'i steng yang gur dkar po phub pa la gur gyi mtha' ma yang gser gyi dril 
[\[9b.7\]]bu spyangs pa/_rnam pa sna tshogs kyi spos dang /_me tog dang /_rin po che'i rgyal mtshan dang /_ba dan dang /_gdugs dang /_zhal zas mchog dam pa dang /_rol mo'i rnam pa sna tshogs bshams te/_seng ge'i gdan bting ngo /_/seng ge'i gdan gyi rkang pa bzhi yang bai dUr+ya 
[\[10a\]]
[\[10a.1\]]mthon mthing las byas pa/_de'i rgyab ni rin po che sna bdun gyi snam rten dang bcas pa/_mdun yang gser las byas pa'i sngas re re yod pa/_rin po che sna bdun gyi sgron ma'i sdong po la nor bu rin po che rnam pa sna tshogs kyi sgron ma snang ba/_sa gzhi thams cad 
[\[10a.2\]]lha'i me tog gis chal par bkod pa de lta bu dag lha'i bu mo de dag gis bshams nas yid gdung zhing mchi ma zag ste sdug bsngal chen po skyes kyang sems can thams cad la phan pa dang /_bde ba'i phyir theg pa chen po don dam pa stong pa nyid dang ldan par bya ba dang /_de bzhin gshegs 
[\[10a.3\]]pas dgongs te gsungs pa mngon du bstan pa dang /_chos rnam pa sna tshogs smra ba rgyun mi gcad pa'i phyir bcom ldan 'das gang na bar lhags nas bcom ldan 'das kyi zhabs la spyi bos phyag 'tshal te/_lan brgya stong du bskor nas bcom ldan 'das la 'di skad ces gsol to/_/
[\[10a.4\]]bcom ldan 'das bdag cag la thugs brtse ba'i slad du mchod pa bshams pa nang gi tha ma 'di bzhes shig ces gsol to/_/bcom ldan 'das dus mkhyen pas cang mi gsung nas bzhes su ma gnang ngo /_/lha'i bu mo rnams bsams pa bzhin du ma gyur nas mya ngan gyis yid 
[\[10a.5\]]gdungs te cang mi smra bar phyogs gcig tu 'khod do/_/de'i tshe gzhan yang klung gang gA dgu'i bye ma snyed kyi klu'i rgyal po phyogs bzhi nas lhags pa la 'di lta ste/_klu'i rgyal po 'jog po dang /_klu'i rgyal po dga' bo dang /_klu'i rgyal po nye dga' bo la sogs pas thog mar drangs nas/_
[\[10a.6\]]klu'i rgyal po rnams kyang snga dro'i dus nyi ma thog ma shar ba na lha dang mi las lhag pa'i mchod pa'i yo byad bshams nas/_bcom ldan 'das gang na bar lhags te bcom ldan 'das kyi zhabs la spyi bos phyag 'tshal nas lan brgya stong du bskor te/_bcom ldan 'das la 'di skad ces gsol 
[\[10a.7\]]to/_/bcom ldan 'das bdag cag la thugs brtse ba'i slad du mchod pa nang gi tha ma 'di bzhes shig ces gsol to/_/de bzhin gshegs pa dus mkhyen pas cang mi gsung nas bzhes su ma gnang ngo /_/de nas klu'i rgyal po rnams kyang bsams pa bzhin du ma gyur pas mya 
[\[10b\]]
[\[10b.1\]]ngan gyis yid gdungs te phyogs gcig tu 'khod do/_/de'i tshe gzhan yang klung gang gA bcu'i bye ma snyed kyi gnod sbyin gyi rgyal po ngal bso po la sogs pas thog mar drangs nas gcig la gcig 'di skad du kye skyes bu dag myur bar sangs rgyas gang na ba der 'deng ngo zhes smras nas/_
[\[10b.2\]]mchod pa'i yo byad klu bas lhag par bshams te/_bcom ldan 'das gang na bar lhags nas sangs rgyas kyi zhabs la spyi bos phyag 'tshal te/_lan brgya stong du ma bskor nas bcom ldan 'das la 'di skad ces gsol to/_/bcom ldan 'das bdag cag la thugs brtse ba'i slad du 
[\[10b.3\]]mchod pa bshams pa nang gi tha ma 'di bzhes shig ces gsol to/_/de la bcom ldan 'das cang mi gsung bas bzhes su ma gnang ngo /_/gnod sbyin gyi rgyal po rnams bsams pa bzhin du ma gyur pas mya ngan gyis yid gdungs te phyogs gcig tu 'khod do/_/de'i tshe gzhan 
[\[10b.4\]]yang klung gang gA nyi shu'i bye ma snyed kyi nam mkha' lding gi rgyal po phas rgol ba bcom pa zhes bya bas thog mar drangs so/_/gzhan yang klung gang gA sum cu'i bye ma snyed kyi dri za'i rgyal po mthu bo ches thog mar drangs so/_/gzhan yang klung gang gA bzhi bcu'i bye ma snyed kyi mi 'am 
[\[10b.5\]]ci'i rgyal po shin tu mthong ba zhes bya bas thog mar drangs so/_/gzhan yang klung gang gA lnga bcu'i bye ma snyed kyi lto 'phye chen po'i rgyal po shin tu mthong ba chen po zhes bya bas thog mar drangs so/_/gzhan yang klung gang gA drug cu'i bye ma snyed kyi lha ma yin gyi rgyal po kha ba bi lis thog 
[\[10b.6\]]mar drangs so/_/gzhan yang klung gang gA bdun cu'i bye ma snyed kyi ta na pa'i rgyal po dri med 'bab chu dang /_ba ti da ta la sogs pas thog mar drangs so/_/gzhan yang klung gang gA brgyad cu'i bye ma snyed kyi srin po'i rgyal po 'jigs su rung ba zhes bya bas thog mar drangs so/_/de dag kyang 
[\[10b.7\]]sdig pa mi dge ba'i sems yongs su spangs nas/_mi la mi za ba dang /_dgra dang khon du gyur pa la byams shing snying rje'i sems skye ba dang /_gzugs mi sdug pa yang sangs rgyas kyi byin gyi rlabs kyis thams cad bzang zhing sdug par gyur to/_/gzhan yang klung gang gA dgu 
[\[11a\]]
[\[11a.1\]]bcu'i bye ma snyed kyi nags tshal la dbang ba'i lha dri bsung la dga' ba zhes bya bas thog mar drangs so/_/gzhan yang klung gang gA stong gi bye ma snyed kyi rig 'dzin gyi rgyal po rdzu 'phrul chen po zhes bya bas thog mar drangs so/_/gzhan yang klung gang gA 'bum gyi 
[\[11a.2\]]bye ma snyed kyi mdangs za ba'i rgyal po shin tu mthong zhes bya bas thog mar drangs so/_/gzhan yang klung gang gA khri phrag brgya'i bye ma snyed kyi lha'i bu mo 'dod chags can lam pa dang /_ur ba shi dang /_ti lot+ta ma dang /_phyir sha tsi la sogs pas thog mar drangs so/_/gzhan 
[\[11a.3\]]yang klung gang gA khri phrag stong gi bye ma snyed kyi sa la gnas pa'i [{]yi dgas [,]yi dwags [}]kyi rgyal po gzhog dkar zhes bya bas thog mar drangs so/_/gzhan yang klung gang gA 'bum phrag bcu'i bye ma snyed kyi lha'i sras po rnams dang /_lha'i rgyal po la phyogs bzhi'i mgon pos thog mar drangs so/_/
[\[11a.4\]]gzhan yang klung gang gA 'bum phrag bcu'i bye ma snyed kyi klung gi lhas ni phyogs bzhi nas sa las skyes pa'i me tog dus dang dus ma yin pa rnams sA la'i shing drung du chal par bkang ngo /_/gzhan yang klung gang gA 'bum phrag bcu'i bye ma snyed kyi rlung dang char la dbang ba'i lha rnams 
[\[11a.5\]]ni 'di snyam du bdag cag gis de bzhin gshegs pa mya ngan las 'das nas zhugs la bzhen pa na char rab tu phab ste dus su me zhi bar bya ba dang /_'khor gyi dkyil 'khor las tsha bas gdungs pa rnams kyang shin tu bsil bar bya'o snyam du sems so/_/gzhan yang klung gang gA 
[\[11a.6\]]nyi shu'i bye ma snyed kyi spos kyi bal glang chen po bal glang gi rgyal po la hu dang /_bal glang gi rgyal po gser can dang /_bal glang gi rgyal po mngar ba'i ro dang /_bal glang gi rgyal po mthon mthing mig dang /_bal glang gi rgyal po bsung can la sogs pas thog mar drangs te/_
[\[11a.7\]]de dag thams cad kyang theg pa chen po la bsti stang byed pa/_theg pa chen po la mos pa sha stag ste/_de dag gis kyang sangs rgyas bcom ldan 'das ring por mi thogs par mya ngan las 'da' bar shes pas so so nas pad mo bzang po tshad med dpag tu med pa phyung ste sangs rgyas 
[\[11b\]]
[\[11b.1\]]bcom ldan 'das gang na bar lhags nas gdong gis phyag 'tshal te/_phyogs gcig tu sdod do/_/gzhan yang klung gang gA nyi shu'i bye ma snyed kyi [{]ri dgas [,]ri dwags [}]kyi rgyal po seng ge seng ge sgra zhes bya bas thog mar drangs te sems can thams cad la mi 'jigs pa byin nas so so nas me tog dang 
[\[11b.2\]]'bras bu thogs te/_sangs rgyas gang na bar lhags nas sangs rgyas kyi zhabs la phyag 'tshal te/_phyogs gcig tu sdod do/_/gzhan yang klung gang gA nyi shu'i bye ma snyed kyi bya'i rgyal po ngang pa dang /_ngur pa dang /_rma bya dang /_gain dar pa dang /_ka lan ta ka dang /_
[\[11b.3\]]gu yog dang /_ne tso dang /_ko shi la dang /_ba hi ka dang /_ka la ping ka dang /_'tsho byed la sogs pa bya'i rgyal po rnams kyang so so nas me tog dang /_'bras bu thogs te sangs rgyas gang na bar lhags nas bcom ldan 'das kyi zhabs la phyag 'tshal te phyogs gcig tu sdod 
[\[11b.4\]]do/_/gzhan yang klung gang gA nyi shu'i bye ma snyed kyi chu glang dang /_ba dang lug la sogs pa sangs rgyas gang na bar lhags nas grong khyer rtswa mchog gi 'obs dang /_shang shong thams cad kyang dri bsung dang ldan pa/_kha dog dang ro bro bar ldan pa'i 'o mas kun tu gang bar byas nas phyogs 
[\[11b.5\]]gcig tu sdod do/_/gzhan yang klung gang gA nyi shu'i bye ma snyed kyi gling bzhi la gnas pa'i drang srong bzod pa can zhes bya ba la sogs pas thog mar drangs te so so nas me tog dang /_spos dang /_'bras bu mngar ba la sogs pa thogs te/_sangs rgyas gang na bar lhags 
[\[11b.6\]]nas bcom ldan 'das kyi zhabs la spyi bos phyag 'tshal te lan gsum bskor nas bcom ldan 'das la 'di skad ces gsol to/_/bcom ldan 'das bdag cag la thugs brtse ba'i slad du mchod pa nang gi tha ma 'di bzhes shig ces gsol to/_/de bzhin gshegs pa dus mkhyen 
[\[11b.7\]]pas cang mi gsung nas bzhes su ma gnang nas drang srong rnams bsams pa bzhin du ma gyur nas mya ngan gyis yid gdungs te phyogs gcig tu 'khod do/_/'dzam bu'i gling gi bung ba'i rgyal po sgra snyan zhes bya bas thog mar drangs nas/_bung ba thams cad kyang me tog rnam pa sna tshogs thogs te 
[\[12a\]]
[\[12a.1\]]sangs rgyas gang na bar lhags nas bcom ldan 'das kyi zhabs la phyag 'tshal te/_lan cig bskor nas phyogs gcig tu sdod do/_/de'i tshe 'dzam bu'i gling na gnas pa'i dge slong dang /_dge slong ma thams cad 'dus te de la gnyis ma gtogs 
[\[12a.2\]]pa ni 'od srung chen po dang dga' bo'o/_/gzhan yang 'jig rten gyi khams tshad med grangs med pa klung gang gA'i bye ma snyed dang /_'dzam bu'i gling gi ri la sogs pa ri rab ri'i rgyal pos thog mar drangs te/_ri de dag thams cad kyang shin tu brgyan pa ni nags tshal rgyas pa 
[\[12a.3\]]dang /_shing rnams kyi lo ma dang /_yal ga yang ran par nyi ma'i 'od chod pa dang /_me tog rnam pa sna tshogs rgyas pa dang /_kho ra khor yug tu 'bab chu dang /_chu mig yongs su dag cing bsung dang ldan pa dang /_lha dang /_klu dang /_gnod sbyin dang /_dri za dang /_lha ma 
[\[12a.4\]]yin dang /_nam mkha' lding dang /_mi'am ci dang /_lto 'phye chen po dang /_rig 'dzin dang /_drang srong la sogs pas rol mo rnam pa sna tshogs byed pas yongs su gang bar gyur to/_/lha dang drang srong de dag kyang bcom ldan 'das gang na bar lhags te sangs rgyas kyi zhabs 
[\[12a.5\]]la spyi bos phyag 'tshal nas phyogs gcig tu 'khod do/_/gzhan yang grangs med pa'i klung gang gA'i bye ma snyed kyi rgya mtsho bzhi'i lha dang /_'bab chu kun gyi lha gzi brjid chen po dang ldan pa rdzu 'phrul dang ldan pa rnams kyang snga ma bas lhag par mchod pa'i yo byad bshams te/_lha 
[\[12a.6\]]rnams kyi lus kyi 'od dang /_rol mo'i cha byad dang /_me mar gyis nyi zla'i 'od kyang mi snang bar byas nas me tog tsam pa kas klung ha ri ba ti'i logs su gtor te/_sangs rgyas gang na bar lhags nas sangs rgyas kyi zhabs la phyag 'tshal te phyogs gcig tu 'khod do/_/de'i tshe 
[\[12a.7\]]grong khyer rtswa mchog gi shing sA la'i tshal thams cad kyang skya bor gyur te/_steng gi nam mkha' la rin po che sna bdun gyi gzhal med khang 'bur dang ri mor ldan pa rgyan gyis mdzes pa kho ra khor yug tu rin po che sna tshogs kyis spras pa/_gzhal med khang gi drung na chu mig dang /_rdzing bu dang /_
[\[12b\]]
[\[12b.1\]]mtshe'u las me tog pad mo skyes pa ni byang gi sgra mi snyan nam/_sum cu rtsa gsum gnam gyi skyed mos tshal shin tu dga' ba zhes bya ba dang 'dra ba rang byung bar gyur to/_/de'i tshe na shing sA la'i tshal kun tu rnam pa sna tshogs kyis brgyan cing shin tu yid du 'ong bar gyur to/_/de'i tshe 
[\[12b.2\]]lha dang mi dang lha ma yin la sogs pa thams cad kyis de bzhin gshegs pa yongs su mya ngan las 'da' ba'i ltas yin par rig nas thams cad mya ngan gyis yid gdungs te mi dga' bar gyur to/_/de'i tshe rgyal chen bzhi'i rgyal po dang /_brgya byin lha'i dbang phyug dag gcig la 
[\[12b.3\]]gcig 'di skad du kye skyes bu dag 'jig rten du bcas pa lha dang /_mi dang /_lha ma yin la sogs pas mchod pa bshams te de bzhin gshegs pa la mchod pa byed pa la ltos/_bdag cag kyang de bzhin du mchod pa bya'o/_/gal te bdag cag gis nang gi tha mar mchod 
[\[12b.4\]]na sbyin pa'i pha rol tu phyin pa yongs su rdzogs par 'gyur du nges so zhes smras so/_/de nas rgyal chen ris bzhi'i lha rnams kyis mchod pa snga ma bas shin tu lhag par bshams pa la 'di lta ste/_me tog man dA ra ba dang /_man dA ra ba chen po dang /_me tog ka tsi li ka 
[\[12b.5\]]dang /_ka tsi li ka chen po dang /_me tog many+dzu Sha ka dang /_many+dzu Sha ka chen po dang /_me tog san ta ni ka dang /_san ta ni ka chen po dang /_me tog yid du 'ong ba dang /_yid du 'ong ba chen po dang /_me tog kun tu bzang po dang /_kun tu bzang po chen po dang /_me tog 
[\[12b.6\]]dus can dang /_dus can chen po dang /_me tog bsung gi grong khyer dang /_bsung gi grong khyer chen po dang /_me tog rab tu dga' ba dang /_rab tu dga' ba chen po dang /_me tog 'dod ldan dang /_'dod ldan chen po dang /_me tog bsung myos dang /_bsung myos chen po dang /_
[\[12b.7\]]me tog kun tu bsung dang /_kun tu bsung chen po dang /_me tog lha'i gser 'dab dang /_me tog klu zhes bya ba dang /_shing pa ri tsi tra'i me tog dang /_shing ko bi dA ra'i me tog dang /_gzhan yang rnam pa sna tshogs kyi zhal zas ro bro ba dang ldan pa thogs te/_sangs rgyas gang na bar 
[\[13a\]]
[\[13a.1\]]lhags nas bcom ldan 'das kyi zhabs la spyi bos phyag 'tshal te/_lha rnams kyi 'od kyis nyi zla'i 'od kyang zil gyis non to/_/mchod pa'i yo byad de dag gis de bzhin gshegs pa la mchod pa bya bar bshams nas de bzhin gshegs pa dus mkhyen pas cang 
[\[13a.2\]]mi gsung bar bzhes su ma gnang ngo /_/de'i tshe lha rnams kyang bsams pa bzhin du ma gyur pas mya ngan gyis yid gdungs te phyogs gcig tu 'khod do/_/de'i tshe brgya byin lha'i dbang phyug dang /_sum cu rtsa gsum gnam gyi lha rnams kyis snga ma bas shin tu lhag pa'i mchod 
[\[13a.3\]]pa'i yo byad bshams nas me tog thogs pa yang snga ma dang 'dra ste/_dri bsung gis shin tu ngad pa ni yid du 'ong ba ste/_gzhal med khang rgyal bar 'gyur ba zhes bya ba dang /_gzhal med khang chung ngu'i rnams bshams te/_sangs rgyas gang na bar lhags nas bcom ldan 
[\[13a.4\]]'das kyi zhabs la spyi bos phyag 'tshal te/_bcom ldan 'das la 'di skad ces gsol to/_/bcom ldan 'das bdag cag ni theg pa chen po la shin tu dad cing mos na de bzhin gshegs pas bdag cag la thugs brtse ba'i slad du mchod pa 'di dag bzhes shig ces gsol 
[\[13a.5\]]to/_/bcom ldan 'das dus mkhyen pas cang mi gsung bar bzhes su ma gnang ngo //_//'phags pa yongs su mya ngan las 'das pa chen po'i mdo/_bam po gnyis pa/_de nas brgya byin dang lha'i 'khor rnams bsams pa bzhin du ma gyur nas mya ngan gyis 
[\[13a.6\]]yid gdungs te phyogs gcig tu 'khod do/_/'dod pa'i khams kyi gnam rim pa drug gi bar du mchod pa'i yo byad bshams pa ni rin po che'i rgyal mtshan dang /_ba dan dang /_gdugs gcig pas kyang gcig bzang ba'o/_/rin po che'i gdugs nang gi chung ngu yang gling bzhi 
[\[13a.7\]]khebs so/_/ba dan nang gi thung ngu yang rgya mtsho bzhi 'khor ro/_/rgyal mtshan nang gi dma' ba yang gzhan 'phrul dbang byed gnam la reg ste/_rlung gis bskyod na sgra skad snyan pa 'byin pa dang /_zhal zas phul du byung ba rnam pa sna tshogs bshams nas bcom ldan 'das 
[\[13b\]]
[\[13b.1\]]gang na bar lhags te/_bcom ldan 'das kyi zhabs la spyi bos phyag 'tshal te/_bcom ldan 'das la 'di skad ces gsol to/_/bcom ldan 'das bdag cag la thugs brtse ba'i slad du mchod pa nang gi tha ma 'di bzhes shig ces gsol to/_/de bzhin gshegs 
[\[13b.2\]]pa dus mkhyen pas cang mi gsung bar bzhes su ma gnang ngo /_/de nas lha rnams kyang bsams pa bzhin du ma gyur pas mya ngan gyis yid gdungs te phyogs gcig tu 'khod do/_/de la gcig ma gtogs pa ni srid pa'i rtse mo ste/_tshangs pa'i ris kyi lha rnams kyang 
[\[13b.3\]]'dus par gyur to/_/de'i tshe tshangs pa'i rgyal po dang /_tshangs pa'i ris kyi lha rnams kyi 'od kyis gling bzhi kun snang bar byas nas 'dod pa'i khams na lha dang /_mi dang /_nyi zla'i 'od kyang mi snang bar byas so/_/de dag kyang so so nas rin po che'i rgyal mtshan dang /_ba dan 
[\[13b.4\]]dang /_gdugs thogs pa ni ba dan nang gi thung ngu yang tshangs pa'i gnas nas shing sA la'i tshal la thug pa thogs nas sangs rgyas gang na bar lhags te/_bcom ldan 'das kyi zhabs la spyi bos phyag 'tshal nas bcom ldan 'das la 'di skad ces gsol to/_/bcom ldan 
[\[13b.5\]]'das bdag cag la thugs brtse ba'i slad du bdag cag gi mchod pa nang gi tha ma 'di bzhes shig ces gsol to/_/de bzhin gshegs pa dus mkhyen pas cang mi gsung bar bzhes su ma gnang ngo /_/tshangs pa'i lha rnams bsams pa bzhin du ma gyur nas mya ngan gyis yid 
[\[13b.6\]]gdungs te phyogs gcig tu 'khod do/_/de'i tshe lha ma yin gyi rgyal po thags [{]bzangs [,]bzang [}]ris kyang lha ma yin gyi 'khor dpag tu med pa dang bcas te lhags so/_/de rnams kyi lus kyi 'od kyang tshangs pa'i lha bas kyang lhag par gyur te/_rin po che'i rgyal mtshan dang /_ba dan 
[\[13b.7\]]dang /_gdugs rnams thogs te/_gdugs nang gi chung ngu yang stong chung ngu'i 'jig rten gyi khams khebs pa dang /_phul du byung ba'i zhal zas mchog rnams thogs nas sangs rgyas gang na bar lhags te/_bcom ldan 'das kyi zhabs la spyi bos phyag 'tshal nas bcom 
[\[14a\]]
[\[14a.1\]]ldan 'das la 'di skad ces gsol to/_/bcom ldan 'das bdag cag la thugs brtse ba'i slad du mchod pa nang gi tha ma 'di bzhes shig ces gsol to/_/de bzhin gshegs pa dus mkhyen pas cang mi gsung bar bzhes su ma gnang nas lha ma yin 
[\[14a.2\]]rnams bsams pa bzhin du ma gyur pas mya ngan gyis yid gdungs te phyogs gcig tu 'khod do/_/de'i tshe 'dod pa'i khams kyi bdud kyi rgyal po bdud sdig to can yang 'khor lha'i bu mo grangs med dpag tu med pa dang bcas te/_sems can dmyal ba'i sgo phye nas yongs su 
[\[14a.3\]]bsil zhing dag pa'i chu phab ste/_de dag la 'di skad ces bsgo'o/_/khyed la sogs pa gzhan ci yang mi nus kyis sems rtse gcig tu de bzhin gshegs pa dgra bcom pa yang dag par rdzogs pa'i sangs rgyas dran par gyis la mchod pa byed pa la rjes su yi rang bar gyis 
[\[14a.4\]]shig dang /_khyed yun ring por rab tu bde bar 'gyur ro/_/de nas bdud sdig can sems can dmyal ba'i mtshon cha dang /_sdug bsngal du 'gyur ba'i me rab tu 'bar ba yang bsil ba'i char gyis zhi bar byas nas/_sangs rgyas kyi byin gyi rlabs kyis bdud kyi 'khor 
[\[14a.5\]]rnams kyang 'di snyam du sems bskyed par gyur to/_/thams cad kyis ral gri dang /_mda' gzhu dang /_go cha dang /_mtshon shag ti dang /_lcags kyu dang /_lcags tho dang /_dgra sta dang /_'khor lo dang /_zhags pa la sogs te mtshon cha thams cad spangs nas mchod 
[\[14a.6\]]pa'i yo byad lha dang mi las khyad par du gyur pa bshams so/_/gdugs nang gi chung ngu yang stong 'bring po'i 'jig rten gyi khams khebs pa thogs nas sangs rgyas gang na bar lhags te/_bcom ldan 'das kyi zhabs la spyi bos phyag 'tshal nas bcom ldan 'das la 'di skad ces 
[\[14a.7\]]gsol to/_/bcom ldan 'das bdag cag kyang theg pa chen po la rab tu dad cing mos te theg pa chen po bsrung bar 'tshal lo/_/bcom ldan 'das rigs kyi bu 'am rigs kyi bu mo gang zhig khe dang grags pa'i phyir ram/_gzhan skrag par bya ba'i phyir ram/_gzhan la 
[\[14b\]]
[\[14b.1\]{]brdzun [,]rdzun [}]bya ba'i phyir ram/_nor dang zang zing gi phyir ram/_gzhan gyi yid dang sbyor ba tsam gyi phyir theg pa chen po 'di 'dzin par byed na bden yang rung /[ {]brdzun [,]rdzun [}]yang rung /_bdag cag gis de'i tshe/_gang zag de'i 'jigs pa bsal ba'i phyir gsang sngags 'di 'bul lo/_ts+yog 
[\[14b.2\]]kye/_ta ta la ts+yog kye/_lo ha le/_ma hA lo ha le/_a la tsa la ta la swA hA/_sngags 'dis ni sems stor ba rnams dang /_'jigs skrag pa dang /_chos smra ba dang /_yang dag pa'i chos kyi bar du mi gcod pa dang /_mu stegs can 'dul ba dang /_bdag gi lus 
[\[14b.3\]]bsrung ba dang /_yang dag pa'i chos bsrung ba dang /_theg pa chen po bsrung ba'i slad du gsang sngags 'di 'bul lo/_/gang gis gsang sngags 'di yid la bgyid na bal glang rmig pa'i 'jigs pa dang bral bar 'gyur/_gal te 'brog dgon pa'am/_yul sa stong pa bag 
[\[14b.4\]]tsha ba'i gnas su mchis na yang 'jigs par mi 'gyur/_chu dang /_me dang /_seng ge dang /_stag dang /_spyang ki dang /_dgras 'jigs pa dang /_rgyal po'i chad pas 'jigs pa las kyang thar bar 'gyur ro/_/bcom ldan 'das gang gis gsang sngags 'di yid la bgyid na 'jigs 
[\[14b.5\]]pa de dag la sogs pa thams cad dang bral bar 'gyur ro/_/bcom ldan 'das gsang sngags 'di 'dzin pa la bdag cag gis bskyab cing sba ba ni ji ltar ru sbal yan lag drug sbed pa bzhin no/_/bcom ldan 'das bdag cag ni g.yo dang sgyus 'di skad du smra ba ma lags kyi gang 
[\[14b.6\]]gzungs sngags 'di 'dzin pa la bdag cag gis mthu stobs bstang ngo /_/bcom ldan 'das bdag cag la thugs brtse ba'i slad du mchod pa nang gi tha ma 'di bzhes su gsol/_de nas bcom ldan 'das kyis bdud sdig to can la 'di skad ces bka' stsal to/_/khyed kyis 
[\[14b.7\]]mchod pa zhal zas phul ba rnams ni mi bzhes so/_/'gro ba thams cad dang 'khor rnam bzhi la phan pa dang bde ba'i phyir gsang sngags 'di bzhes so zhes bka' stsal nas cang mi gsung bar gzhan ni bzhes su ma gnang ngo /_/de ltar lan gsum gyi bar du gsol kyang 
[\[15a\]]
[\[15a.1\]]bzhes su ma gnang nas bdud sdig to can bsams pa bzhin du ma gyur pas mya ngan gyis yid gdungs te phyogs gcig tu 'khod do/_/de'i tshe lha dbang sgyur chen po yang 'khor lha grangs med dpag tu med pa dang bcas te/_mchod pa'i yo byad bshams 
[\[15a.2\]]pa yang tshangs pa dang brgya byin dang /_'jig rten gyi mgon po bzhi dang /_lha dang /_mi dang /_lha ma yin sde brgyad dang /_mi ma yin pa la sogs pas mchod pa'i yo byad rnams zil gyis gnon pa ni ji ltar sol ba'i drung na shel gzhag pa dang 'dra ste thams cad mi snang bar 
[\[15a.3\]]gyur to/_/rin po che'i gdugs nang gi chung ngu yang stong gsum gyi stong chen po'i 'jig rten gyi khams yongs su khebs pa'i mchod pa'i yo byad la sogs pa thogs te/_sangs rgyas gang na bar lhags nas bcom ldan 'das kyi zhabs la spyi bos phyag 'tshal nas lan 
[\[15a.4\]]grangs med par bskor nas bcom ldan 'das la 'di skad ces gsol to/_/bcom ldan 'das bdag cag gis mchod pa'i yo byad nang gi tha ma 'di 'bul ba ni ji ltar na bdag cag la sbrang bus mchod pa 'bul ba 'am/_chu snyim pa gang rgya mtsho chen por blugs pa 'am/_me 
[\[15a.5\]]mar chung ngu gcig gi 'od kyis nyi ma brgya stong la bstang ba'am/_dbyar me tog shin tu rgyas pa'i dus su me tog gcig thogs te me tog mang po'i khrod du bzhag pa'am/_yungs kar 'brum bu gcig tsam ri rab ri'i rgyal po la bstangs na rgya mtsho dang /_nyi ma dang /_me tog mang 
[\[15a.6\]]po dang /_ri rab la mi sman pa dang 'dra bar bcom ldan 'das bdag cag gi mchod pa yang de dang 'dra'o/_/gal te stong gsum gyi stong chen po'i 'jig rten gyi khams spos dang /_me tog dang /_rol mo dang /_ba dan dang /_gdugs dang /_rgyal mtshan gyis yongs su 
[\[15a.7\]]bkang ste/_mchod kyang smos pa'i rin du mi 'tshal to/_/de ci'i slad du zhe na/_de bzhin gshegs pa ni 'gro ba mang po'i slad du sems can dmyal ba dang /[ {]yi dgas [,]yi dwags [}]dang /_byol song gi skye gnas su sdug bsngal mang po len to/_/de bas na bcom ldan 'das bdag 
[\[15b\]]
[\[15b.1\]]cag la thugs brtse ba'i slad du mchod pa 'di dag bzhes shig ces gsol to/_/de'i tshe 'di nas shar phyogs su 'jig rten gyi khams klung gang gA'i bye ma grangs med dpag tu med pa 'das pa'i pha rol sangs rgyas kyi zhing yid du 'ong ba'i sgra snyan zhes bya ba na sangs rgyas 
[\[15b.2\]]nam mkha' dang mnyam pa zhes bya ba de bzhin gshegs pa dgra bcom pa yang dag par rdzogs pa/_mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston 
[\[15b.3\]]pa sangs rgyas bcom ldan 'das bzhugs te/_de'i tshe na sangs rgyas des nye gnas chen po la 'di skad ces bka' stsal to/_/rigs kyi bu khyod song la 'di nas nub phyogs su 'jig rten gyi khams mi mjed ces bya ba na sangs rgyas shAkya thub pa zhes bya ba de bzhin 
[\[15b.4\]]gshegs pa dgra bcom pa yang dag par rdzogs pa/_mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa/_sangs rgyas bcom ldan 'das de ring por mi 
[\[15b.5\]]thogs par yongs su mya ngan las 'dar nye'o/_/rigs kyi bu khyod 'jig rten gyi khams 'di'i zhal zas bsung can dri shin tu zhim pa/_yid du 'ong zhing bde bar 'gyur ba 'di thogs te/_sangs rgyas bcom ldan 'das de la phul cig_/bcom ldan 'das de gsol 
[\[15b.6\]]nas yongs su mya ngan las 'da' bar gshegs so/_/rigs kyi bu khyod de la phyag 'tshal zhing the tshom du gyur pa yang zhu ba'i dus la bab bo/_/de nas byang chub sems dpa' sems dpa' chen po lus dpag tu med pa zhes bya ba 'dug pa las langs nas sangs rgyas kyi zhabs 
[\[15b.7\]]la spyi bos phyag 'tshal te/_lan gsum bskor nas byang chub sems dpa' grangs med dpag tu med pa dang thabs cig tu sangs rgyas kyi zhing de nas mi mjed kyi 'jig rten gyi khams gang na ba der dong ngo /_/de'i tshe na stong gsum gyi stong chen po'i 'jig rten gyi khams rnam pa 
[\[16a\]]
[\[16a.1\]]drug tu g.yos nas 'khor gyi nang na tshangs pa dang /_brgya byin dang /_phyogs bzhi'i mgon po dang /_bdud sdig to can dang /_dbang sgyur chen po la sogs pa de dag gis sa g.yos pa mthong nas/_lus skyi bung zhes byed de lce yang skams pa tsam du dngangs 
[\[16a.2\]]skrag par gyur te/_so sor 'gro bar chas nas lus kyi 'od dang gzi brjid kyang mi snang bar gyur to/_/de nas 'jam dpal gzhon nur gyur pa 'dug pa las langs te/_'khor gyi dkyil 'khor rnams la 'di skad ces smras so/_/rigs kyi bu dag khyed 'jigs par 
[\[16a.3\]]ma byed cig_/khyed ma 'jigs shig_/de ci'i phyir zhe na/_'di nas shar phyogs na 'jig rten gyi khams klung gang gA'i bye ma grangs med dpag tu med pa 'das pa'i pha rol na 'jig rten gyi khams yid du 'ong ba'i sgra snyan zhes bya ba na sangs rgyas nam mkha' dang mnyam pa zhes 
[\[16a.4\]]bya ba de bzhin gshegs pa dgra bcom pa yang dag par rdzogs pa'i sangs rgyas mtshan sum cu rtsa gnyis dang ldan pa bzhugs te/_de na byang chub sems dpa' lus dpag tu med pa zhes bya ba 'khor byang chub sems dpa' grangs med pa dang bcas te/_'jig rten gyi khams 
[\[16a.5\]]'dir de bzhin gshegs pa la mchod du 'ong bas byang chub sems dpa' de'i gzi brjid dang byin gyis khyed kyi lus kyi 'od kyang mi snang bar gyur to/_/de bas na khyed cag ma 'jigs par shin tu dga' ba skyed cig_/de'i tshe na 'khor gyi dkyil 'khor de dag thams cad kyis rgyang ma 
[\[16a.6\]]nas sangs rgyas de dang /_'khor mang po rnams mthong ba ni ji ltar me long gsal ba'i nang na bdag gi gzugs brnyan mthong ba bzhin no/_/de nas yang 'jam dpal gyis 'khor mang po rnams la 'di skad ces smras so/_/khyed kyis sangs rgyas de mthong ba ni ji ltar sangs rgyas 
[\[16a.7\]]'di mthong ba dang 'dra bar sangs rgyas kyi byin gyi rlabs kyis gzhan yang sangs rgyas phyogs bcu na bzhugs pa dpag tu med pa snyed kyang mthong bar gyur to/_/de'i tshe 'khor gyi dkyil 'khor mang pos gcig la gcig 'di skad du kyi hud kyi hud 'jig rten stongs so/_/'jig 
[\[16b\]]
[\[16b.1\]]rten stongs so/_/de bzhin gshegs pa ring por mi thogs par yongs su mya ngan las 'da'o zhes smras so/_/de'i tshe 'khor gyi dkyil 'khor mang po thams cad kyis byang chub sems dpa' lus dpag tu med pa 'khor dang bcas pa mthong ba ni 'di lta ste/_byang chub 
[\[16b.2\]]sems dpa' de'i ba spu'i khung bu re re nas me tog pad mo chen po re re byung la pad mo de re re'i steng yang grong khyer bdun khri brgyad stong snyed yod do/_/grong khyer de yang chu zheng gab par grong khyer yangs pa can dang mnyam ste/_ra ba dang 'obs kyang rin po che sna bdun gyis 
[\[16b.3\]]spras la rin po che'i shing ta la rim pa bdun dngar ba/_de na gnas pa'i mi thams cad kyang rab tu bde zhing skyid pa/_grong khyer de'i cog bar yang 'dzam bu chu klung gi gser las byas pa/_cog bar de re re'i bar ni rin po che sna bdun gyi shing rnam pa sna tshogs yod de/_
[\[16b.4\]]me tog dang 'bras bu shin tu rgyas pa/_rlung mi drag pas bskyod pa na sgra skad shin tu snyan pa ni ji ltar lha'i rol mo zer ba lta bu de na gnas pa'i mi dag gis thos na phul du byung ba'i rab tu bde ba myong bar 'gyur ro/_/'obs kyi nang na yang yongs su dag pa'i chu bsung can 
[\[16b.5\]]bai dUr+ya dang 'dra bas yongs su gang ngo /_/chu de dag la rin po che sna bdun gyi gru yod do/_/gru de'i steng na mi dag rtse zhing khrus byed de gcig la gcig dga' zhing rab tu bde ba myong ngo /_/gzhan yang kha dog rnam pa sna tshogs kyi pad mo skye ba ni ud pa la dang /_ku mu da dang /_pad ma dang /_
[\[16b.6\]]pun da rI ka la sogs pa shing rta'i 'khor lo tsam skye'o/_/'obs kyi g.yas g.yon na skyed mos tshal mang du yod de/_skyed mos tshal de re re'i nang du yang chu mig dang bcas pa'i rdzing bu lnga lnga yod do/_/rdzing bu de dag gi nang na yang me tog ud pa la dang /_ku mu da dang /_pad ma dang /_pun da rI 
[\[16b.7\]]ka che khyad shing rta'i 'khor lo tsam skyes te dri bsung shin tu mngar ba/_rab tu yid du 'ong ba/_chu shin tu gsal zhing 'jam pa/_ngang pa dang /_ngur pa la sogs pa rkyal zhing rtse ba/_skyed mos tshal de na gzhan yang rin po che'i gzhal med khang yod de/_gzhal med khang de re re'i 
[\[17a\]]
[\[17a.1\]]yang chu zheng gab par dpag tshad bzhi yod do/_/gzhal med khang de'i ra ba yang rin po che sna bzhi las byas so/_/'di lta ste gser dang /_dngul dang /_bai dUr+ya dang /_shel las byas te bad kyang gser las byas/_sa gzhi ni mu sa la gal ba las 
[\[17a.2\]]blangs te gser gyi bye ma bdal ba/_gzhal med khang de'i drung na rin po che sna bdun gyi 'bab chu dang /_chu mig dang rdzing bu yod de/_rdzing bu de re re la yang gser gyi them skas [{]bcwa [,]bco [}]brgyad [{]bcwa [,]bco [}]brgyad yod do/_/chu zheng yang 'dzam bu chu klung gi gser las byas te/_sum cu rtsa gsum gnam gyi skyed 
[\[17a.3\]]mos tshal rab tu bde ba can dang 'dra'o/_/grong khyer de re re'i nang na yang rgyal po brgyad khri bzhi stong snyed yod do/_/rgyal po de re re la yang btsun mo dang pho brang gi slas grangs med pa yod do/_/de dag dang lhan cig tu rtse zhing dga'o/_/de na gnas pa'i mi thams cad kyang so so'i gnas 
[\[17a.4\]]na rtse zhing dga'o/_/de na gnas pa'i sems can rnams ni rna bar gzhan mi grag gi bla na med pa'i theg pa chen po'i sgra 'ba' zhig grag go/_/me tog de re re'i nang na yang seng ge'i khri re re yod de/_khri de'i rkang pa bzhi yang bai dUr+ya mthon mthing la byas pa/_khams gsum las 
[\[17a.5\]]'das pa'i na bza' shin tu 'jam pa dkar po bting ngo /_/khri de re re'i steng na rgyal po re re 'dug ste theg pa chen po'i chos kyis sems can rnams 'dul te/_de la yang sems can la la ni theg pa chen po'i mdo sde glegs bam du 'dri ba dang /_'chang ba dang /_'dzin pa dang /_klog 
[\[17a.6\]]pa dang /_'don pa dang /_ji ltar smras pa bzhin du nan tan du byed pa dang /_shin tu rgyas pa'i bar du byed do/_/de'i tshe na byang chub sems dpa' lus dpag tu med pa des bdag gi lus la sems can tshad med pa snyed bkod pa de yang 'jig rten gyi bde ba btang nas thams cad 'di 
[\[17a.7\]]skad du kyi hud kyi hud 'jig rten stongs so/_/de bzhin gshegs pa ni ring po ma lon par yongs su mya ngan las 'da'o zhes smra'o/_/de'i tshe byang chub sems dpa' lus dpag tu med pa byang chub sems dpa'i 'khor tshad med pa snyed kyis bskor te/_de lta bu'i rdzu 'phrul mngon par 
[\[17b\]]
[\[17b.1\]]bstan nas mchod pa'i yo byad tshad med pa rnam pa sna tshogs dang /_zhal zas bsung can thogs te/_gang zhig la zhal zas de'i bsung gis reg na kun nas nyon mongs pa'i dri ma thams cad zhi bar 'gyur ro/_/byang chub sems dpa' de'i byin gyi rlabs kyis 'khor gyi dkyil 
[\[17b.2\]]'khor thams cad rdzu 'phrul de dag mthong bar gyur to/_/byang chub sems dpa' lus dpag tu med pa ni lus chen po dpag tu med de/_de nam mkha' dang mnyam pas sangs rgyas bcom ldan 'das ma gtogs par gzhan gang gis kyang byang chub sems dpa' de'i lus kyi 
[\[17b.3\]]mtha' shes par nus pa med do/_/de'i tshe byang chub sems dpa' lus dpag tu med pa 'khor dang bcas pas mchod pa'i yo byad snga ma bas lhag par bshams nas sangs rgyas gang na bar lhags nas bcom ldan 'das kyi zhabs la spyi bos phyag 'tshal te/_thal mo sbyar 
[\[17b.4\]]bsti stang dang bcas nas bcom ldan 'das la 'di skad ces gsol to/_/bcom ldan 'das bdag cag la thugs brtse ba'i slad du mchod pa 'di dag bzhes shig ces gsol to/_/de bzhin gshegs pa dus mkhyen pas cang mi gsung bar bzhes su ma gnang nas 
[\[17b.5\]]byang chub sems dpa' lus dpag tu med pa 'khor dang bcas pa phyogs gcig tu 'khod do/_/de bzhin du lho dang /_nub dang /_byang phyogs kyi sangs rgyas kyi zhing kun nas byang chub sems dpa' lus dpag tu med pa grangs med pa snyed kyang mchod pa'i yo byad snga ma bas 
[\[17b.6\]]lhag par bshams nas sangs rgyas gang na bar lhags pa nas phyogs gcig tu 'khod pa'i bar du rgyas par rig par bya'o/_/de'i tshe shing sA la'i drung gnyis kyi bar bsod nams kyi sa gzhi bkra shis kyi gnas der kho ra khor yug tu dpag tshad sum cu rtsa gnyis kyi bar 'khor 
[\[17b.7\]]gyi dkyil 'khor gyis sa stong cung zad kyang med par yongs su gang ngo /_/de'i tshe phyogs bzhi nas 'dus pa'i byang chub sems dpa' 'khor dang bcas te/_'dug pa'i gnas ni smyung gi rtse mo'am/_khab kyi rtse mo tsam mam/_rdul phra mo tsam mo/_/phyogs bcu'i 'jig 
[\[18a\]]
[\[18a.1\]]rten gyi khams rdul phra rab snyed kyi sangs rgyas kyi zhing nas byang chub sems dpa' thams cad kyang 'dus par gyur/_'dzam bu'i gling na gnas pa'i 'khor thams cad kyang 'dus par gyur te de la gnyis ma gtogs pa ni 'od srung chen po dang dga' bo'o/_/rgyal po 
[\[18a.2\]]ma skyes dgra 'khor dang bcas pa dang /_sbrul gdug pa bltas pa tsam gyis 'chi bar byed pa dang /_sbur ba dang /_za gdug dang /_sdig pa'i bar du sdig pa can gyi las spyod pa rnam pa bcu drug po ma gtogs par gzhan thams cad 'dus par gyur to/_/srin po da na ba dang /_
[\[18a.3\]]lha ma yin la sogs pa thams cad kyis sdig pa'i bsam pa btang nas gcig la gcig byams shing sdug pa'i sems bskyed pa ni pha'am/_ma'am/_phu nu lta bur gyur to/_/stong gsum gyi stong chen po'i 'jig rten gyi khams na gnas pa'i sems can thams 
[\[18a.4\]]cad kyang gcig la gcig byams pa'i sems bskyed de gcig ma gtogs pa ni log sred can no/_/de'i tshe stong gsum gyi stong chen po'i 'jig rten gyi khams kyang sangs rgyas kyi byin gyi rlabs kyis sa gzhi thams cad kyang 'jam par gyur te/_ngam grog dang /_bye ma 
[\[18a.5\]]dang /_gseg ma dang /_rdo ba dang /_shing tsher ma can dang /_rtswa gdug pa yang med par gyur te rin po che rnam pa sna tshogs kyis shin tu brgyan pa ni nub phyogs kyi sangs rgyas tshe dpag tu med pa'i 'jig rten gyi khams bde ba can dang 'dra bar gyur to/_/de'i tshe 'khor 
[\[18a.6\]]gyi dkyil 'khor mang po thams cad kyis phyogs bcu'i 'jig rten gyi khams rdul phra mo snyed shin tu snang ba ni ji ltar me long gsal ba'i nang na bdag gi gzugs brnyan snang ba bzhin no/_/de nas de bzhin gshegs pa'i zhal gyi sgo nas 'od rnam pa lnga byung ste/_'khor gyi dkyil 
[\[18a.7\]]'khor mang po snang bar byas nas de dag gi lus kyi 'od zer mi mngon par zil gyis mnan te bya ba byas nas phyir zhal gyi sgor zhugs so/_/de'i tshe lha dang /_mi dang /_lha ma yin la sogs pa 'khor rnams kyis sangs rgyas kyi 'od zer phyir yang zhal gyi sgor zhugs pa mthong 
[\[18b\]]
[\[18b.1\]]nas thams cad 'jig skrag ste lus kyi ba spu kun kyang langs nas gcig la gcig 'di skad du de bzhin gshegs pas 'od zer bkye nas slar zhugs pa 'di ni rgyu med pa'am/_rkyen med pa ma yin te/_phyogs bcur mdzad pa kun mdzad nas tha ma yongs su mya ngan 
[\[18b.2\]]las 'da' ba'i ltas yin du nges so/_/kyi hud kyi hud de bzhin gshegs pas tshad med pa bzhi'i thugs btang nas lha dang mi rnams kyi mchod pa yang bzhes su ma gnang ngo /_/deng slan chad ni ye shes kyi nyi ma yang nub par gyur/_bla na med pa'i chos kyi gru yang bying bar gyur 
[\[18b.3\]]to/_/kyi hud re sdug 'jig rten sdug bsngal chen pos gdungs par gyur to zhes smras nas brang la khu tshur gyis rdeg cing /_cho nges 'don pas lus kyis mi bzod pa tsam du shin tu 'dar te ba spu'i khung bu nas khrag kyang zag par gyur to/_/de'i tshe 'khor gyi dkyil 'khor de na grong khyer rtswa mchog 
[\[18b.4\]]gi shing mkhan gyi bu dge bsnyen tsun da zhes bya ba ris 'thun pa'i 'khor lnga bcu dang lhan cig tu 'dus so/_/des 'jig rten du bcas pa dag dge ba'i 'bras bu thob par bya ba'i phyir sngon gyi tshul btang nas 'dug pa las langs te/_bla gos phyogs gcig tu byas/_pus 
[\[18b.5\]]mo g.yas pa'i lha nga sa la btsugs te/_bcom ldan 'das gang na ba de logs su thal mo sbyar mchi ma blags te/_sangs rgyas kyi zhabs la spyi bos phyag 'tshal nas bcom ldan 'das la 'di skad ces gsol to/_/bcom ldan 'das dge slong gi dge 'dun dang bcas 
[\[18b.6\]]pas bdag cag gis mchod pa tha ma 'di bzhes su gsol/_de yang sems can dpag tu ma mchis pa dag bsgral ba'i slad du'o/_/bcom ldan 'das bdag cag ni deng slan chad mgon ma mchis/_skyabs ma mchis/_dpung gnyen ma mchis/_rten ma mchis/_
[\[18b.7\]]gnas ma mchis te/_shin tu dbul phongs pas de bzhin gshegs pa la slad ma ma mchis pa'i dus kyi tshogs tsam zhig gsol lo/_/bcom ldan 'das thugs brtse ba'i slad du/_bdag cag gi mchod pa tha ma 'di bzhes nas/_gdod yongs su mya 
[\[19a\]]
[\[19a.1\]]ngan las 'da' bar gshegs su gsol/_bcom ldan 'das dper na rgyal rigs sam/_bram ze 'am/_gdol pa yang rung /_dbul phongs pas yul gzhan du mchis te/_zhing gi las la zhugs nas rmon pa dul ba dang /_zhing yang 
[\[19a.2\]]gshin la sa gzhi yang mnyam pa dang /_gseg ma dang /_zhing gi ngo yur ma mchis na dgung char 'ba' zhig la re'o/_/bcom ldan 'das rmon pa dul ba zhes bgyi ba ni lus dang ngag gi las bdun po'i dpe'o/_/zhing gshin la sa gzhi mnyam pa zhes bgyi ba 
[\[19a.3\]]ni shes rab kyi dpe'o/_/gseg ma dang zhing gi ngo yur ma mchis pa zhes bgyi ba ni nyon mongs pa'i dpe'o/_/bcom ldan 'das bdag cag la yang rmon pa dul ba dang /_zhing gshin pa yang mchis la zhing gi ngo yur ma bsal na de bzhin gshegs pa'i bdud rtsi'i 
[\[19a.4\]]char 'ba' zhig la re'o/_/rigs dbul po bzhi ni bdag lags te/_bdag ni bla na med pa yang dag par rdzogs pa'i chos kyi rin po ches dbul te phongs na thugs brtse ba'i slad du bdag cag gi dbul phongs pa'i sdug bsngal bsal zhing /_sdug bsngal gyis yongs 
[\[19a.5\]]su gdungs pa'i sems can tshad ma mchis pa bsgral du gsol/_bdag cag gi mchod pa 'di shin tu chung mod kyi 'on kyang de bzhin gshegs pa'i 'khor mang po kun gyi bsod snyoms su 'tshal na bcom ldan 'das bdag cag la mgon ma mchis/_skyabs ma mchis/_
[\[19a.6\]]dpung gnyen ma mchis/_sgra gcan 'dzin lta bur thugs brtse bar dgongs su gsol/_de nas bcom ldan 'das thams cad mkhyen pa/_bla na med pa/_skyes bu 'dul ba'i kha lo sgyur bas tsun da la 'di skad ces bka' stsal to/_/legs so legs so/_/ngas 
[\[19a.7\]]khyod kyi dbul phongs pa med pa dang bla na med pa'i chos kyi char khyod kyi lus la dbab cing chos kyi myu gu skye bar bya'o/_/khyod ni da ltar tshe dang /_mdog dang /_stobs dang /_bde ba dang /_thogs pa med pa'i so sor yang dag par shes pa thob par 'dod de/_ngas khyod 
[\[19b\]]
[\[19b.1\]]la tshe dang /_mdog dang /_stobs dang /_bde ba dang /_thogs pa med pa'i so sor yang dag par shes pa rtag tu sbyin no/_/de ci'i phyir zhe na/_tsun da zas kyi sbyin pa byin pas khyad par med pa'i 'bras bu rnam pa gnyis thob par 'gyur ro/_/gnyis gang zhe na/_
[\[19b.2\]]bzhes nas bla na med pa yang dag par rdzogs pa'i byang chub thob pa dang /_bzhes nas yongs su mya ngan las 'da' bar 'gyur ba'o/_/ngas kyang khyod kyi mchod pa nang gi tha ma 'di bzhes pas khyod kyi sbyin pa'i pha rol tu phyin pa yongs su rdzogs par gyur to/_/de nas tsun 
[\[19b.3\]]das bcom ldan 'das la 'di skad ces gsol to/_/bcom ldan 'das kyis gsungs pa ltar na sbyin pa byin pa'i 'bras bu rnam pa gnyis khyad par ma mchis so zhes bgyi ba de ma lags so/_/de ci'i slad du zhe na/_sngar sbyin pa bzhes pa ni nyon mongs pa yang ma bas/_
[\[19b.4\]]thams cad mkhyen pa'i ye shes kyang rdzogs par ma gyur/_sems can gyi sbyin pa'i pha rol tu phyin pa rdzogs par bgyid pa 'ang ma lags so/_/sbyin pa byin pa slad kyis bzhes pa ni nyon mongs pa yang bas par gyur la thams cad mkhyen pa'i ye shes kyang yongs su 
[\[19b.5\]]rdzogs shing sems can gyi sbyin pa'i pha rol tu phyin pa yang yongs su rdzogs par bgyid pa lags so/_/sbyin pa sngar blangs pa ni sems can no/_/sbyin pa phyis bzhes pa ni lha'i lha'o/_/sbyin pa sngar blangs pa ni zas dang 'dres pa'i lus/_nyon mongs pa dang 
[\[19b.6\]]bcas pa'i lus/_tha ba can gyi lus/_mi rtag pa'i lus so/_/sbyin pa phyis bzhes pa ni nyon mongs pa ma mchis pa'i sku/_rdo rje lta bu'i sku/_chos kyi sku/_rtag pa'i sku/_mtha' yas pa'i sku lags na ci'i slad du sbyin pa rnam pa gnyis kyi 'bras bu khyad par ma 
[\[19b.7\]]mchis zhes gsungs/_sngar sbyin pa blangs pa ni sbyin pa'i pha rol tu phyin pa yongs su rdzogs par mi 'gyur ba nas shes rab kyi pha rol tu phyin pa'i bar du yongs su rdzogs par mi 'gyur te/_sha'i mig 'ba' zhig thob kyi sangs rgyas kyi spyan mi thob pa nas shes rab kyi spyan 
[\[20a\]]
[\[20a.1\]]gyi bar du thob pa ma lags so/_/sbyin pa phyis bzhes pa ni sbyin pa'i pha rol tu phyin pa yongs su rdzogs pa nas shes rab kyi pha rol tu phyin pa'i bar du yongs su rdzogs la sangs rgyas kyi spyan dang ldan pa nas/_shes rab kyi spyan gyi bar du ldan pa 
[\[20a.2\]]lags na ci'i slad du sbyin pa rnam pa gnyis kyi 'bras bu khyad par ma mchis zhes gsungs/_bcom ldan 'das sbyin pa sngar blangs pa ni blangs ma thag tu 'tshal nas de ma thag tu zhu bas tshe dang /_mdog dang /_stobs dang /_bde ba dang /_so so yang dag par rig pa 
[\[20a.3\]]thob pa lags so/_/sbyin pa phyis bzhes pa ni gsol ba dang zhu ba yang ma mchis la/_'bras bu rnam pa lnga po yang ma mchis na ci'i slad du sbyin pa rnam pa gnyis kyi 'bras bu khyad par ma mchis zhes gsungs/_bcom ldan 'das kyis bka' stsal pa/_rigs kyi 
[\[20a.4\]]bu de bzhin gshegs pa ni bskal pa tshad med/_mtha' yas grangs med pa'i bar du zas sam nyon mongs pa dang bcas pa'i sku ma yin/_nang gi tha ma'i sku ma yin te/_rtag pa'i sku/_chos kyi sku/_rdo rje'i sku'o/_/rigs kyi bu sangs rgyas kyi rang bzhin ma mthong ba 
[\[20a.5\]]ni nyon mongs pa'i lus/_zas dang bcas pa'i lus/_nang gi tha ma'i lus so/_/byang chub sems dpa' de'i tshe bsod snyoms bzhes nas rdo rje lta bu'i ting nge 'dzin la snyoms par zhugs te bsod snyoms zhu ma thag tu sangs rgyas kyi rang bzhin mthong nas/_bla na med pa 
[\[20a.6\]]yang dag par rdzogs pa'i byang chub tu mngon par rdzogs par sangs rgyas te/_de bas na sbyin pa gnyis kyi 'bras bu khyad par med do zhes ngas gsungs so/_/byang chub sems dpa' thog ma yang bdud bzhi bcom la/_nga mya ngan las 'da' kar yang bdud rnam bzhi 
[\[20a.7\]]bcom pas de bas na sbyin pa rnam pa gnyis kyi 'bras bu khyad par med do zhes ngas gsungs so/_/byang chub sems dpa' de'i tshe na mdo sde bcu gnyis rgyas par ma gsungs mod kyi/_thams cad sngar thugs su chud la nga mya ngan las 'da' kar sems can rnams 
[\[20b\]]
[\[20b.1\]]la rgyas par phye zhing bstan pas de bas na sbyin pa rnam pa gnyis la khyad par med do/_/rigs kyi bu de bzhin gshegs pa'i sku ni bskal pa tshad med grangs med pa'i bar du bsod snyoms mi gsol mod kyi nyan thos rnams la 'di skad ces gsungs te/_sngon de bzhin 
[\[20b.2\]]gshegs pas gnag rdzi mo nan ta dang /_nan ta pa la gnyis kyis 'o ma'i 'jams phul ba bzhes nas gdod bla na med pa yang dag par rdzogs pa'i byang chub tu mngon par rdzogs par sangs rgyas so/_/da ni yang dag par bshos mi gsol te/_'khor gyi dkyil 'khor 
[\[20b.3\]]mang po 'di dag gi phyir khyod kyi mchod pa tha ma 'di bzhes mod kyi/_yang dag par na gsol ba med do/_/de'i tshe na 'khor gyi dkyil 'khor de rnams bcom ldan 'das kyis tsun da'i mchod pa bzhes pa mthong nas thams cad dga' mgu rangs te skad 'thun pas tsun 
[\[20b.4\]]da la legs so/_/shin tu legs so zhes smras te/_khyod kyi ming btags pa thog tu bab bo/_/tsun da zhes bya ba ni don dam pa la mkhas pa ste/_khyod kyis kyang deng 'dir don chen po brtsams pas de bas na don las ming tsun da zhes btags te/_khyod kyis ni tshe 
[\[20b.5\]]'di nyid la grags pa dang phan pa'i don chen po thob cing smon pa yang yongs su rdzogs par gyur te/_ngo mtshar che'o/_/tsun da mi'i nang du skyes kyang bla na med pa'i bde ba shin tu rnyed dka' ba thob bo/_/legs so/_/tsun da me tog u dum bA ra ltar 'jig rten na shin tu 
[\[20b.6\]]dkon pa ste/_sangs rgyas 'jig rten du gshegs pa yang shin tu rnyed dka' la/_sangs rgyas dang phrad nas dad pa skyed pa yang shin tu dka'/_chos thos pa yang shin tu dka'/_sangs rgyas yongs su mya ngan las 'da' kar mchod pa bshams te 'bul ba yang shin tu 
[\[20b.7\]]dka'o/_/tsun da la phyag 'tshal lo/_/tsun da la phyag 'tshal lo/_/khyod ni sbyin pa'i pha rol tu phyin pa yongs su rdzogs te/_ston gyi tshes [{]bcwa [,]bco [}]lnga'i zla ba ltar rgyas shing yongs su dag la/_sprin nam na bun gyis mchod na thams cad kyis blta ba dang 'dra bar khyod 
[\[21a\]]
[\[21a.1\]]kyang de dang 'dra bar bdag cag la sogs pas shin tu blta bar gyur to/_/khyod kyi mchod pa nang gi tha ma bzhes pas khyod kyi sbyin pa'i pha rol tu phyin pa yongs su rdzogs par gyur te/_tsun da khyod la phyag 'tshal lo/_/de bas na khyod ni zla ba yongs 
[\[21a.2\]]su rgyas pa dang 'dra ste/_sems can gang yang mi lta ba med do/_/tsun da khyod la phyag 'tshal lo/_/mi'i lus thob nas kyang sems ni sangs rgyas kyi thugs dang 'dra bas tsun da khyod ni sangs rgyas kyi sras yang dag pa ste/_sgra gcan 'dzin dang tha mi dad do/_/de 
[\[21a.3\]]nas 'khor gyi dkyil 'khor de rnams kyis tshigs su bcad de smras pa/_mi yi nang na khyod skyes pa/_/drug po lha las shin tu 'phags/_/bdag cag 'khor rnams thams cad kyis/_/khyod la phyag 'tshal gsol ba 'debs/_/mi yi skyes bu khyu mchog ni/_/
[\[21a.4\]]yongs su mya ngan 'da' zhes gsungs/_/bdag cag rnams la snying brtse'i phyir/_/sangs rgyas bzhugs par gsol ba thob/_/yun du 'jig rten 'dir bzhugs shing /_/tshad med 'khor la phan pa'i phyir/_/mkhas pa rnams kyis bsngags pa yi/_/
[\[21a.5\]]bla med chos mchog bshad du gsol/_/khyod kyis gsol ba ma btab na/_/bdag cag mi rnams mi 'tsho'o/_/de bas khyod kyis gsol ba thob/_/kha lo sgyur ba'i ston pa la de'i tshe tsun da shin tu dga' mgu rangs pa ni dper na mi zhig pha ma shi ba las phyir sos pa 
[\[21a.6\]]tsam du tsun da yang shin tu dga' bar gyur nas sangs rgyas kyi zhabs la spyi bos phyag 'tshal te tshigs su bcad pa 'di skad ces gsol to/_/legs so bde ba'i don du gyur/_/mi yi lus kyang legs par thob/_/'dod chags zhe sdang gti mug bsal/_/ngan song 
[\[21a.7\]]gsum yang yongs su spangs/_/legs so bde ba'i don gyur te/_/rin chen gser gyi ri mthong nas/_/ston pa kha lo sgyur dang mjal/_/byol song khams su skye mi dogs/_/sangs rgyas u dum bA ra ltar/_/phrad pa'i dus kyang shin tu dka'/_/phrad 
[\[21b\]]
[\[21b.1\]]nas dge ba'i rtsa ba'ang bskyed/_/[{]yi dgas [,]yi dwags [}]sdug bsngal yongs su bcom/_/gzhan yang yongs su bcom pa ni/_/lha ma yin gyi ris rnams te/_/khab rtses yungs kar bzed pa bas/_/sangs rgyas 'byung ba de bas dka'/_/bdag ni sbyin pa yongs rdzogs 
[\[21b.2\]]te/_/lha dang mi yi rgyud las thar/_/'jig rten chos kyis ma gos pa/_/pad mo chus mi chags bzhin te/_/srid pa'i bar du legs par spangs/_/'khor ba'i rgyun las yongs su grol/_/mi yi lus thob shin tu dka'/_/sangs rgyas 'byung dang phrad par 
[\[21b.3\]]dka'/_/ji ltar rgya mtsho chen po'i nang /_/rus sbal long ba 'byung ba de/_/shing gi bu gar mgo chud bzhin/_/sangs rgyas 'byung ba de bas dka'/_/bdag gis mchod pa gsol ba 'di/_/bla med 'bras bu thob par smon/_/kun nas nyon mongs thams cad ni/_/
[\[21b.4\]]snying po med pas thams cad bcom/_/bdag nyid da ltar 'di nyid na/_/lha dang mi yi lus mi re/_/ci ste thob par gyur na yang /_/de la dga' ba mos pa med/_/bcom ldan bdag gi mchod bzhes pas/_/shin tu dga' ba dpag ma mchis/_/e raN+Da yi me tog 
[\[21b.5\]]las/_/tsan dan bzang po'i dri 'byung bzhin/_/bdag ni e raN 'dra ba ste/_/bcom ldan bdag gi mchod bzhes pas/_/tsan dan bzang po'i bsung mngar bzhin/_/de bas bdag ni shin tu dga'/_/bdag ni 'bras bu mngon du thob/_/bla med mchog gi gnas 
[\[21b.6\]]phyin te/_/tshangs pa brgya byin lha rnams kyang /_/lhags nas bdag la mchod pa bgyid/_/'jig rten bcas pa thams cad ni/_/sdug bsngal chen po mya ngan skyes/_/sangs rgyas bcom ldan 'das bzhugs pa/_/yongs su mya ngan 'da' zhes rtogs/_/thams 
[\[21b.7\]]cad 'thun par skad chen pos/_/'jig rten kha lo sgyur ba med/_/sems can thams cad mi spang zhing /_/sras dang 'dra bar gzigs su gsol/_/bcom ldan dge 'dun 'khor rnams la/_/bla na med pa'i chos ston pa/_/ji ltar rgya mtsho chen po'i dbus/_/rin 
[\[22a\]]
[\[22a.1\]]chen ri rab snang ba bzhin/_/bcom ldan mi shes yongs gcod pa/_/ma rig pa yi mun sel te/_/ji ltar nam mkha' bar snang la/_/sprin chod yongs su bsil ba bzhin/_/bcom ldan yongs su sel ba ni/_/kun nas nyon mongs thams cad 
[\[22a.2\]]de/_/ji ltar nyi ma shar nas su/_/sprin med kun du snang ba bzhin/_/da ltar sems can 'di dag ni/_/shin tu ngu bas mig kyang skrangs/_/thams cad 'khor bar 'khor ba yi/_/sdug bsngal 'bab klung g.yengs par gyur/_/de bas sangs rgyas bcom 
[\[22a.3\]]ldan 'das/_/'gro ba'i dad pa bskyed pa dang /_/'khor ba'i sdug bsngal gcad pa'i phyir/_/'jig rten yun du bzhugs par gsol/_/bcom ldan 'das kyis tsun da la bka' stsal pa/_de de bzhin te/_de de bzhin no/_/khyod kyis smras pa bzhin te/_sangs 
[\[22a.4\]]rgyas bcom ldan 'das 'jig rten du gshegs pa yang shin tu dka' ba ni me tog u dum bA ra dang 'dra'o/_/sangs rgyas dang phrad nas dad pa skye ba yang de bas shin tu dka'o/_/sangs rgyas yongs su mya ngan las 'da' kar mchod pa phul ba bzhes te/_sbyin pa'i pha rol 
[\[22a.5\]]tu phyin pa yongs su rdzogs par gyur pa yang de bas shin tu dka' ste/_tsun da khyod mya ngan ma byed par spro ba skyed cig_/de bzhin gshegs pas mchod pa nang gi tha ma 'di bzhes te/_sbyin pa'i pha rol tu phyin pa yongs su rdzogs par gyur pas chog gi bcom ldan 'das 
[\[22a.6\]]la 'jig rten na yun du bzhugs par gsol ba ma 'debs shig_/khyod kyis sangs rgyas rnams kyi spyod yul thams cad mi rtag la 'du byed rnams kyi mtshan nyid kyang de'i tshul du rig par gyis shig_/de nas tsun da la tshigs su bcad de bka' stsal pa/_'jig 
[\[22a.7\]]rten bcas pa thams cad ni/_/skye ba yod na 'chi ba yod/_/tshe lo grangs med thub pa yang /_/tha mar zad par rig par bya/_/dar ba yod na rgud pa yod/_/'du ba yod na 'bral ba yod/_/lang tsho de yang mi rtag ste/_/dar ba'i mdog kyang nad kyis 'phrog_/'tsho 
[\[22b\]]
[\[22b.1\]]ba'i tshe yang 'chi bas 'phrog_/rtag pa'i chos ni gang yang med/_/dbang du gyur pa'i rgyal po dag_/byin dang mthu stobs zla med kyang /_/thams cad 'gyur zhing 'pho bas na/_/'tsho ba'i srog kyang de bzhin no/_/sdug bsngal 'khor lo mtha' med de/_/'khor 
[\[22b.2\]]bar 'khor ba rgyun mi 'chad/_/khams gsum thams cad rtag pa med/_/srid pa thams cad bde ma yin/_/srid pa'i mtshan nyid dngos po ni/_/thams cad stong pa med pa ste/_/'jig pa'i chos can 'gyur zhing 'pho/_/mya ngan skyon dang rtag tu bcas/_/
[\[22b.3\]]skyon mang 'jig pa'i chos can te/_/rga dang na 'chis rtag tu gtses/_/srid pa'i chos ni mtha' yas pas/_/'gyur zhing 'pho ba'i dgra dang bcas/_/nyon mongs kun du glags pa ni/_/ji ltar dar gyi srin bu bzhin/_/de la mkhas pa shes rab can/_/su zhig 
[\[22b.4\]]dga' zhing mos par byed/_/lus 'di sdug bsngal phung po ste/_/thams cad mi gtsang btsog pa'o/_/skyon gyis bcings shing rma dang ldan/_/phan pa'i don ni ye nas med/_/yar na lha yi lus bar du/_/thams cad de dang 'dra bas na/_/'dod pa thams 
[\[22b.5\]]cad mi rtag pas/_/nga ni de la chags mi byed/_/'dod spangs legs par yid byas na/_/yang dag bden pa rig par 'gyur/_/srid pa yongs su gcod pa ni/_/deng 'dir yongs su mya ngan 'da'/_/nga ni srid pa'i pha rol phyin/_/sdug bsngal kun las shin 
[\[22b.6\]]tu 'das/_/de bas da ltar thob pa ni/_/bla med bde ba 'ba' zhig go/_/de yi rgyu dang rkyen gyis na/_/spros pa med pa'i mtha' rig ste/_/bcing ba thams cad yongs bcad nas/_/deng 'dir yongs su mya ngan 'da'/_/nga la rga shi na ba med/_/sku tshe'i tshad kyang 
[\[22b.7\]]zad mi shes/_/deng du mya ngan 'das pa ni/_/ji ltar me chen shi ba bzhin/_/tsun da khyod ni ma rtog shig_/de bzhin gshegs pa'i don rnams la/_/de bzhin gshegs pa'i snying po 'di/_/ri rab bzhin du brtag par bya/_/nga ni mya ngan 'das zhugs te/_/mchog gi 
[\[23a\]]
[\[23a.1\]]bde ba myong bar 'gyur/_/sangs rgyas rnams kyi chos nyid yin/_/de bas ngu bar mi bya'o/_/de nas tsun das bcom ldan 'das la 'di skad ces gsol to/_/de de bzhin te/_de de bzhin no/_/bcom ldan 'das kyis gsungs pa bzhin te/_bdag 
[\[23a.2\]]'tshal ba'i shes rab shin tu chung ba ni dper na sbrang bu dang 'dra ba bdag gis de bzhin gshegs pa yongs su mya ngan las 'da' bar gshegs pa'i don zab mo ga la rig_/bcom ldan 'das bdag ni klung chen po dang 'dra ba'i byang chub sems dpa' sems dpa' chen po 
[\[23a.3\]]kun nas nyon mongs pa dang zag pa thams cad bas pa 'jam dpal gzhon nur gyur pa la sogs pa dang mnyam par gyur to/_/bcom ldan 'das dper na gsar bu rab tu byung ba bsnyen par ma rdzogs mod kyi/_dge 'dun gyi grangs su mchi ba dang 'dra bar bdag kyang sangs 
[\[23a.4\]]rgyas dang byang chub sems dpa' rnams kyi byin gyi rlabs kyis de ltar byang chub sems dpa' chen po de dag gi grangs su gtogs par gyur te/_de bas na bdag ni de bzhin gshegs pa yun du 'jig rten na bzhugs shing /_mya ngan las mi 'da' bar gsol lo/_/
[\[23a.5\]]bcom ldan 'das dper na mi bkres pa de ni slar slon mi gda' ba ste/_bcom ldan 'das bdag kyang de dang 'dra na mya ngan las mi 'da' bar 'jig rten na yun du bzhugs par gsol lo/_/de nas 'jam dpal gzhon nur gyur pas tsun da la 'di skad ces smras so/_/tsun 
[\[23a.6\]]da khyod 'di skad du de bzhin gshegs pa 'jig rten na yun du bzhugs shing yongs su mya ngan las mi 'da' bar gsol ba/_ji ltar mi shin tu bkres pa de skyug bro mi srid do zhes de skad ma zer bar khyod 'du byed rnams kyi mtshan nyid la shin tu rtogs shig_/de ltar 'du byed la 
[\[23a.7\]]brtags na stong pa nyid kyi ting nge 'dzin dang ldan par 'gyur gyis/_yang dag pa'i chos 'dod pa dag de lta bu'i tshul du bslab par bya'o/_/tsun das 'jam dpal la smras pa/_de bzhin gshegs pa zhes bya ba ni lha dang mi'i nang na mchog tu gyur/_phul du gyur na ci de bzhin gshegs 
[\[23b\]]
[\[23b.1\]]pa 'du byed lags sam/_ci ste 'du byed lags na skye zhing 'gog pa'i chos can du 'gyur te/_dper na chu'i chu bur ltar de ma thag tu 'byung la/_de ma thag tu 'jig ste/_'khor bar 'khor ba ni shing rta'i 'khor lo dang mtshungs te/_'du byed thams cad kyang de dang mtshungs 
[\[23b.2\]]so/_/bdag gis sngon thos pa ltar na lha rnams kyi tshe'i tshad kyang shin tu ring ngo zhes 'byung na ci'i slad du bcom ldan 'das lha'i lha sku tshe rab tu thung ste/_lo brgyar yang mi bzhugs par gyur/_dper na dbang du gyur pa'i grong rdal gyi gtso bo yang dbang dang mthu yod pas phas 
[\[23b.3\]]rgol ba thul te/_nam bsod nams zad de dbul phongs par gyur na kun gyis brnyas shing tho btsams te bkol bar 'gyur ro/_/de ci'i slad du zhe na/_byin dang mthu nyams pa'i phyir ro/_/'o na bcom ldan 'das kyang 'du byed rnams dang 'thun par 'gyur ro/_/ji ste 'du 
[\[23b.4\]]byed rnams dang 'thun par gyur na lha'i lha zhes kyang gdags su mi rung ngo /_/de ci'i slad du zhe na/_'du byed rnams ni skye shi'i chos so/_/de bas na 'jam dpal de bzhin gshegs pa la 'du byed dang 'thun par mi blta'o/_/'jam dpal mkhyen bzhin du gsung ngam 
[\[23b.5\]]'on te mi mkhyen pas de bzhin gshegs pa 'du byed rnams dang 'thun no zhes gsungs/_ci ste de bzhin gshegs pa 'du byed rnams dang 'thun na lta/_de bzhin gshegs pa ni 'jig rten gsum na lha'i lha ste/_dbang du gyur pa'i chos kyi rgyal po zhes gdags su 
[\[23b.6\]]mi rung ngo /_/dper na rgyal po zhig la gyad stobs po che gcig gis phas rgol ba stong thub ste gang gis kyang mi thub na de ni mi stong thub pa'i gyad ces bya ste/_gyad de la ni rgyal pos kyang gnang la bya dga' yang gzhan pas lhag par stsal to/_/gyad des mi stong thub ces bya 
[\[23b.7\]]ba yang gyad des stobs 'ba' zhig gis mi stong thub pa ma yin gyi/_rtsal rnam pa sna tshogs kyis mi stong las phul du gyur pas na stong thub pa'i gyad ces btags so/_/de bzhin gshegs pa yang de dang 'dra ste/_nyon mongs pa'i bdud dang /_phung po'i bdud 
[\[24a\]]
[\[24a.1\]]dang /_lha'i bu'i bdud dang /_'chi bdag gi bdud yongs su bcom pas de bzhin gshegs pa ni khams gsum na phul du gyur pa'o zhes gsungs te/_ji ltar gyad gcig gis mi stong thub pa bzhin no/_/de bas na de bzhin gshegs 
[\[24a.2\]]pa yang rnam pa sna tshogs kyi yon tan tshad med pa dang ldan pas na de bzhin gshegs pa yang dag par rdzogs pa'i sangs rgyas zhes btags so/_/'jam dpal rnam par rtog pas de bzhin gshegs pa la 'du byed rnams dang 'thun no zhes rnam par rtog par 
[\[24a.3\]]mi rigs so/_/dper na khyim bdag phyug po zhig gi bu khye'u zhig btsas nas mtshan mkhan gyis bltas te/_tshe thung ngo zhes dpyad na pha mas de skad ces thos ma thag tu rigs 'tshob par mi 'gyur bar shes pas de la sdug par mi byed de/_rtswa tsam gyi tshod du 'dzin to/_/gang 
[\[24a.4\]]tshe thung ba de la ni dge sbyong dang /_bram ze la sogs pa'i khye'u dang /_bu mo che chung gi bar du btsun par mi byed do/_/ci ste de bzhin gshegs pa 'du byed rnams dang 'thun na lta/_'jig rten du bcas pa lha dang mi dang /_sems can thams cad kyis kyang btsun par mi byed 
[\[24a.5\]]do/_/de bzhin gshegs pas gsungs pa'i yang dag pa'i chos mi 'gyur mi 'pho ba yang 'dzin pa med par 'gyur ro/_/de bas na 'jam dpal de bzhin gshegs pa la 'du byed rnams dang 'thun no zhes gsung ba mi rigs so/_/'jam dpal dper na bud med dbul mo 
[\[24a.6\]]gnas med pa/_rten med pa/_skyabs med pa zhig nad kyis kyang gzir la/_zas dang skom gyis kyang phongs te 'khyams shing 'gro ba gcig gi khyim du phyin nas bu btsas na/_khyim bdag des 'dug tu mi ster te skrod do/_/bud med de bu btsas nas ring po ma lon kyang bu 
[\[24a.7\]]pang du thogs te yul gzhan du 'gro ba las lam du rlung dang char pa dang lhags pas nyon mongs pa/_sbrang bu dang /_sha sbrang dang /_sbrul gdug pa dang phrad dam/_lam gyi bar chu klung gang gAs chod kyang chu klung shin tu zab cing drag pa de las bu pang du thogs te 'bog go/_/
[\[24b\]]
[\[24b.1\]]de nas ma smad gnyis ka chu'i nang du nub bo/_/de ltar bud med de bu la byams shing sdug pas bsams pa'i bsod nams kyis shi ma thag tu tshangs pa'i lhar skyes so/_/'jam dpal rigs kyi bu dag dam pa'i chos bsrung ba'i phyir de bzhin gshegs pa la 'du byed 
[\[24b.2\]]rnams dang 'thun no zhe'am/_'du byed rnams dang mi 'thun no zhes brjod par mi bya'i bdag ni gti mug gis ldongs pas shes rab kyi mig med de/_de bzhin gshegs pa'i dam pa'i chos ni bsam gyis mi khyab pas mi rtog ste/_de bas na de bzhin gshegs pa ni nges 
[\[24b.3\]]par 'dus byas zhe'am/_nges par 'dus ma byas zhes brjod par mi bya'o/_/gang yang dag par lta bas ni de bzhin gshegs pa la nges par 'dus ma byas pa'o zhes brjod par mi bya'o/_/de ci'i phyir zhe na/_sems can thams cad dge bar 'gyur ba'i chos bskyed cing 
[\[24b.4\]]'gro ba mang po la thugs brtse ba'i phyir ro/_/ji ltar bud med dbul mo de klung gang gA la rgal ba na bu sdug par bsams te/_lus dang srog kyang yal bar gyur pa dang 'dra bar rigs kyi bu chos bsrung ba'i byang chub sems dpa' yang de bzhin du lus dang /_srog 
[\[24b.5\]]la bab kyi bar du de bzhin gshegs pa la 'dus byas dang 'thun zhe'am/_de bzhin gshegs pa la 'dus ma byas dang 'thun zhes brjod par mi bya'o//_//'phags pa yongs su mya ngan las 'das pa chen po'i mdo/_bam po gsum pa/_de 
[\[24b.6\]]ltar de bzhin gshegs pa 'dus ma byas pa dang 'thun no zhes brjod pas bla na med pa yang dag par rdzogs pa'i byang chub tu 'gyur ba ni ji ltar bud med dbul mo de tshangs pa'i lhar skyes pa bzhin no/_/de ci'i phyir zhe na/_chos bsrung ba'i phyir ro/_/de la chos bsrung 
[\[24b.7\]]ba gang zhe na/_de bzhin gshegs pa ni 'dus ma byas pa'o zhes smra ba'o/_/rigs kyi bu gang zag de ni rnam par grol ba la mi re mod kyi/_rnam par grol ba rang thob ste/_ji ltar bud med dbul mo de tshangs pa'i lhar mi re mod kyi/_tshangs pa'i lhar rang skyes 
[\[25a\]]
[\[25a.1\]]so/_/'jam dpal 'di lta ste dper na mi zhig lam ring por 'dron du song ba las lam du ngal chad de gzhan gyi khyim du nyal nyal ba las de'i khyim mes 'bar te rab tu 'jigs skrag nas de 'di snyam du bdag ni gdon mi za bar 'chi'o snyam bsams nas khrel zhing ngo tsha ba 
[\[25a.2\]]dang ldan pa'i phyir gos kyis lus dkris so/_/der tshe 'phos nas sum cu rtsa gsum gnam gyi lhar skyes so/_/de nas yang lan brgyad cu'i bar du tshangs pa chen po'i rgyal por skyes so/_/de nas lo brgya stong tshang bar mi'i nang du 'khor los sgyur ba'i rgyal por skyes 
[\[25a.3\]]te/_gang zag de nam du yang ngan song gsum du ma skyes kyi gong nas gong du rab tu bde ba'i gnas su skyes so/_/de bas na 'jam dpal rigs kyi bu dag khrel zhing ngo tsha ba dang ldan pa rnams kyis sangs rgyas bcom ldan 'das la 'dus byas rnams dang 'thun par mi 
[\[25a.4\]]blta'o/_/'jam dpal mu stegs can ngan par lta ba ni de bzhin gshegs pa la 'dus byas dang 'thun no zhes smra'i tshul khrims srung ba'i dge slong dag ni de ltar de bzhin gshegs pa la 'dus byas pa yin par mi lta'o/_/ci ste de bzhin gshegs pa la 'dus byas 
[\[25a.5\]]yin no zhes brjod na de ni [{]brdzun [,]rdzun [}]du smra ba yin te/_gang zag de ni shi ma thag tu sems can dmyal bar skye bar rig par bya ba ni ji ltar gang zag bdag gi khyim na gnas pa bzhin no/_/'jam dpal de bzhin gshegs pa ni yang dag par 'dus ma byas pa'i chos can 
[\[25a.6\]]yin pas 'dus byas zhes brjod par mi bya'o/_/'jam dpal deng slan chad 'khor bar 'khor ba na shes pa med par spangs te/_yang dag pa'i ye shes btsal bar bya'o/_/de bzhin gshegs pa ni 'dus ma byas pa ste/_gang zhig de bzhin gshegs pa la de lta bu'i 
[\[25a.7\]]tshul du lta na mtshan sum cu rtsa gnyis dang ldan zhing myur du bla na med pa yang dag par rdzogs pa'i byang chub tu 'tshang rgya'o/_/de nas 'jam dpal gzhon nur gyur pas tsun da la smras pa/_legs so legs so/_/rigs kyi bu khyod ni shin tu tshe ring bar 'gyur ba'i rgyu 
[\[25b\]]
[\[25b.1\]]mngon sum du gyur te/_de bzhin gshegs pa ni rtag pa'i chos can/_mi 'gyur mi 'pho ba'i chos can/_'dus ma byas pa'i chos su rtog pa legs so/_/khyod kyis de bzhin gshegs pa la 'dus byas kyi mtshan nyid du ma brjod pa legs so/_/ji ltar mes 
[\[25b.2\]]tshig pa'i gang zag de khrel zhing ngo tsha ba dang ldan pas gos kyis lus g.yogs pa dang /_bsam pa de dge bas sum cu rtsa gsum gnam gyi lhar skyes te/_tshangs pa'i rgyal po dang /_'khor los sgyur ba'i rgyal por gyur te/_rtag tu gnas bde bar skyes kyi ngan song 
[\[25b.3\]]du ma skyes so/_/de bzhin du khyod kyang de bzhin gshegs pa'i 'dus byas kyi mtshan nyid ma brjod pas phyi ma ma 'ongs pa'i dus su gdon mi za bar mtshan sum cu rtsa gnyis dang /_dpe byad bzang po brgyad cu dang /_ma 'dres pa'i chos [{]bcwa [,]bco [}]brgyad dang /_tshe tshad med pa 
[\[25b.4\]]dang /_'khor bar mi gnas pa dang /_rab tu bde ba dang /_ring por mi thogs par yang dag par rdzogs pa'i byang chub thob par 'gyur ro/_/tsun da de ni de bzhin gshegs pas rgyas par gsung bar 'gyur gyis bdag cag gnyis kas de bzhin gshegs pa'i 'dus 
[\[25b.5\]]byas kyi mtshan nyid mi brjod par bya'o/_/'dus byas dang 'dus ma byas pa 'di re zhig zhog la bsod snyoms ci 'byor pa myur du phul cig_/sbyin pa 'di ni sbyin pa byin pa'i nang na phul du 'gyur ro/_/dge slong dang /_dge slong ma dang /_dge bsnyen dang /_dge bsnyen ma 
[\[25b.6\]]lam ring po nas 'ongs pa ngal chad pa dag la yongs su dag pa'i sems kyis ci 'dod pa myur du phul cig dang /_khyod kyi sbyin pa'i pha rol tu phyin pa yongs su rdzogs pa'i sa bon du 'gyur ro/_/tsun da gang gis nang gi tha mar sangs rgyas dang dge 'dun la mang yang rung /_
[\[25b.7\]]nyung yang rung /_chog kyang rung /_mi chog kyang rung /_de bzhin gshegs pa yongs su mya ngan las 'da' kar mchod pa phul cig/_tsun das 'jam dpal la smras pa/_ci'i phyir bsod snyoms la chags te/_mang ba dang /_nyung ba dang /_chog pa dang /_ma chog pa 
[\[26a\]]
[\[26a.1\]]dang /_dus su phul cig ces gsung /_'jam dpal de bzhin gshegs pa sngon lo drug gi bar du dka' ba spyod kyang bzod na/_deng 'dir skad cig thang cig tsam thogs pa lta ci smos/_'jam dpal ci de bzhin gshegs pa yang dag par rdzogs 
[\[26a.2\]]pa'i sangs rgyas kyis bsod snyoms 'di yang dag par bzhes so snyam sems sam/_bdag ni de bzhin gshegs pa'i sku 'di nges par chos kyi sku yin gyi/_zas kyi sku ma yin par shes so/_/de nas bcom ldan 'das kyis 'jam dpal la 'di skad ces bka' 
[\[26a.3\]]stsal to/_/de de bzhin no/_/de de bzhin te/_tsun das smras pa bzhin no/_/tsun da shin tu legs so/_/khyod ni mchog gi ye shes chen po dang ldan te/_theg pa chen po'i mdo sde shin tu zab mo yang legs par rtogs so/_/'jam dpal gyis tsun da la 
[\[26a.4\]]smras pa/_khyod kyis de bzhin gshegs pa la 'dus ma byas par rtogs pa ni de bzhin gshegs pa'i sku tshe'i tshad ni shin tu ring bas de lta bu'i tshul du shes na de bzhin gshegs pas kyang khyod la spro ba gnang bar gyur to/_/tsun das smras pa/_bdag 'ba' zhig la 
[\[26a.5\]]spro ba gnang ba ma yin gyi sems can thams cad la yang spro ba gnang ba yin no/_/'jam dpal gyis smras pa/_de bzhin gshegs pas khyod dang bdag dang sems can thams cad la yang spro ba gnang ba yin no/_/tsun das smras pa/_'jam dpal de bzhin 
[\[26a.6\]]gshegs pas spro ba gnang ngo zhes ma zer cig_/spro ba zhes bya ba ni phyin ci log tu 'du shes pa'o/_/gang phyin ci log tu 'du shes pa ni 'khor ba'o/_/gang 'khor ba de ni 'dus byas kyi chos can no/_/de bas na 'jam dpal de bzhin gshegs pa la 'dus byas su mi 
[\[26a.7\]]blta'o/_/ci ste de bzhin gshegs pa la 'dus byas yin par smras na skyes bu khyod dang bdag kyang phyin ci log spyod par gyur to/_/'jam dpal de bzhin gshegs pa la ni sdug par dgongs pa med do/_/sdug par sems pa ni dper na ba be'u la sdug par sems 
[\[26b\]]
[\[26b.1\]]te/_ltogs sam skom yang 'gro bzhin du rtswa dang chu tshol te/_chog kyang rung /_ma chog kyang rung /_de ma thag tu be'u tshol zhing 'ong ngo /_/sangs rgyas bcom ldan 'das la ni de lta bu'i dgongs pa mi mnga'i thams cad la sgra gcan 'dzin dang 'dra bar gzigs so/_/
[\[26b.2\]]gang de ltar dgongs pa de ni sangs rgyas rnams kyi ye shes kyi spyod yul lo/_/'jam dpal 'di lta ste/_dper na rgyal po chen po'i rta shin tu dul ba las bcas pa'i shing rta la bong bu'i shing rtas slebs su re ba ni gnas med do/_/skyes bu khyod dang bdag kyang de dang 
[\[26b.3\]]'dra ste/_de bzhin gshegs pa'i dgongs pa zab mo'i mtha' chub par rtogs su re ba yang gnas med do/_/'jam dpal 'di lta ste dper na bya nam mkha' lding gi rgyal po steng gi nam mkha' la dpag tshad grangs med pa zhig las 'phags te/_'og tu rgya mtsho 
[\[26b.4\]]la bltas na chu'i nang na gnas pa nya dang /_rus sbal dang /_kho gor bab sha dang /_chu srin dang /_klu la sogs pa chu la gnas pa'i ris su gtogs pa thams cad gsal bar mthong ba ni ji ltar me long gsal ba'i nang na gzugs brnyan snang ba dang 'dra ste/_
[\[26b.5\]]bus pa shes pa chung ba dag gis ni dpag nus pa ma yin no/_/de ltar des mi mthong ba bzhin du skyes bu khyod dang bdag kyang de dang 'dra ste/_de bzhin gshegs pa'i ye shes la dpag nus pa ma yin no/_/'jam dpal gyis tsun da la smras pa/_de de bzhin 
[\[26b.6\]]no/_/de de bzhin te/_khyod kyis smras pa bzhin te/_ngas don 'di dag ma rtogs pa ni ma yin gyi khyod dang byang chub sems dpa' rnams bstan par zad do/_/de'i tshe bcom ldan 'das kyis zhal gyi sgo nas 'od zer rnam pa sna tshogs bkye nas 'od des 'jam 
[\[26b.7\]]dpal gyi lus la yongs su snang bar byas so/_/'jam dpal la 'od des reg ma thag tu dngos po ji lta ba nyid mod la rtogs nas tsun da la 'di skad ces smras so/_/de bzhin gshegs pas ltas 'di bstan nas ring po mi thogs par yongs su mya ngan las 'das 
[\[27a\]]
[\[27a.1\]]par gshegs nges kyis khyod kyi mchod pa nang gi tha mar bshams pa bcom ldan 'das dang /_dge 'dun chen po rnams la dbul ba'i dus la bab bo/_/tsun da de bzhin gshegs pas 'od zer rnam pa sna tshogs bkye ba 'di ni rgyu med rkyen med pa ma 
[\[27a.2\]]yin par rig par gyis shig_/tsun das de skad ces smras pa thos nas cang mi smra bar 'dug go/_/bcom ldan 'das kyis tsun da la bka' stsal pa/_khyod kyis mchod pa bshams pa sangs rgyas dang dge 'dun rnams la dbul ba'i dus la bab bo/_/de bzhin 
[\[27a.3\]]gshegs pa ni yongs su mya ngan las 'da'o zhes lan gnyis lan gsum gyi bar du de bzhin du bka' stsal to/_/de'i tshe tsun das bcom ldan 'das kyis de skad ces bka' stsal pa thos ma thag tu skad chen po phyung ste ngus nas 'di skad du kyi hud kyi hud 'jig rten 
[\[27a.4\]]stongs so zhes cho nges rdung ngo /_/yang 'khor gyi dkyil 'khor rnams la 'di skad du bdag cag gis lus smad lnga sa la gtugs te/_thams cad kyis skad 'thun par bcom ldan 'das mya ngan las mi 'da' bar gsol ba gdab par bya'o/_/bcom ldan 'das kyis tsun 
[\[27a.5\]]da la bka' stsal pa/_sems yongs su gdungs shing ma ngu bar bdag gi lus la chu shing lta bu'am/_smig rgyu ba'am/_chu'i chu bur ram/_sgyu ma'am/_dri za'i grong khyer ram/_rdza so ma btang ba lta bu 'am/_glog gi 'od dam/_chu la ri mo bris pa 'am/_gsod du 
[\[27a.6\]]khrid pa'i btson lta bu'am/_shing tog smin pa lta bu 'am/_sha rul pa'am/_thags kyi rgyu zad pa'am/_gtun lta bur blta'o/_/'du byed rnams la dug dang 'dres pa'i zas lta bur blta'o/_/'dus byas kyi chos rnams la nyes pa'i skyon rnam pa mang bar blta'o/_/
[\[27a.7\]]de nas tsun das bcom ldan 'das la 'di skad ces gsol to/_/de bzhin gshegs pa 'jig rten na yun du bzhugs par mi dgyes na bdag mi ngu ba'i gtol ga la mchis/_kyi hud kyi hud 'jig rten stongs so/_/bcom ldan 'das bdag cag dang /_sems can 
[\[27b\]]
[\[27b.1\]]thams cad la thugs brtse ba'i slad du 'jig rten na yun du bzhugs shing mya ngan las mi 'da' bar gsol lo/_/bcom ldan 'das kyis tsun da la bka' stsal pa/_bdag cag la thugs brtse ba'i phyir 'jig rten na yun du bzhugs par gsol zhes ma zer cig ngas 
[\[27b.2\]]khyod la sogs pa 'gro ba thams cad la thugs brtse ba'i phyir yongs su mya ngan las 'da' bar gshegs so/_/de ci'i phyir zhe na/_sangs rgyas rnams kyi chos nyid kyang de yin la 'dus byas kyang de dang 'dra'o/_/de nas bcom ldan 'das kyis tshigs su bcad pa 'di 
[\[27b.3\]]skad ces gsungs so/_/'dus byas pa yi chos thams cad/_/rang bzhin nyid kyis mi rtag ste/_/skyes nas mi gnas pa yin pas/_/rab tu zhi ba de bde'o/_/tsun da khyod 'dus byas thams cad 'dres pa dang /_chos thams cad la bdag med pa dang /_
[\[27b.4\]]mi rtag pa dang /_ring du mi gnas te/_lus 'di ni shin tu skyon mang bas chu bur lta bur ltos la de bas na ma ngu shig_/de nas tsun das bcom ldan 'das la gsol pa/_de de bzhin no/_/de de bzhin te/_bcom ldan 'das kyis gsungs pa bzhin te/_
[\[27b.5\]]de bzhin gshegs pa yongs su mya ngan las 'da' ba yang thabs su bstan par 'tshal mod kyi bdag gis mya ngan mi bgyid kyang mi bzod do/_/yang shin tu bsams na dga' zhing spro ba yang skye'o/_/bcom ldan 'das kyis tsun da la bka' stsal pa/_legs 
[\[27b.6\]]so shin tu legs so/_/de bzhin gshegs pas sems can dang 'thun pa'i tshul du mya ngan las 'da' bar bstan pa shes pa legs so/_/tsun da khyod legs par nyon cig_/'di lta ste dper na bya sa la sa zhes bya ba dbyar tsha ba'i dus su thams cad mtsho ma 
[\[27b.7\]]dros pa zhes bya bar 'du'o/_/bcom ldan 'das kyang de dang 'dra ste gnas de nyid du gshegs so/_/tsun da khyod de bzhin gshegs pa'i sku tshe'i tshad ring zhe 'am/_thung zhes ma rtog par chos thams cad sgyu ma dang 'dra ste/_de bzhin gshegs pas thabs kyis ci la'ang 
[\[28a\]]
[\[28a.1\]]chags par mi mdzad do/_/de ci'i phyir zhe na/_sangs rgyas kyi chos nyid kyis de'o/_/tsun da khyod kyi mchod pa nang gi tha mar bshams pa 'di bzhes pa ni khyod 'khor ba'i klung las bsgral ba'i phyir ro/_/de la lha'am/_mi'am/_'jig 
[\[28a.2\]]rten du bcas pa gang yang rung nang gi tha mar mchod pa bshams te/_nga la phul na mi g.yo ba'i 'bras bu thob cing rtag tu bde ba myong bar 'gyur ro/_/de ci'i phyir zhe na/_nga ni sems can thams cad kyi bsod nams kyi zhing yin pa'i phyir ro/_/khyod kyang sems 
[\[28a.3\]]can rnams kyi bsod nams kyi zhing du 'gyur bar 'dod na mchod pa bshams pa ma thogs par myur du phul cig_/de nas tsun das sems can thams cad rnam par grol bar bya ba'i phyir mgo smad de mchi ma blags bzhin du bcom ldan 'das la 'di skad ces gsol 
[\[28a.4\]]to/_/shin tu legs so/_/bcom ldan 'das bdag bsod nams kyi zhing du 'gyur yang dag na lta/_de bzhin gshegs pa mya ngan las 'da' ba dang /_mya ngan las 'da' ba ma lags par rtog par 'gyur ba zhig na bdag cag nyan thos dang rang sangs rgyas 
[\[28a.5\]]kyi ye shes ni sbrang bu dang 'dra bas de bzhin gshegs pa yongs su mya ngan las 'da' ba dang /_mya ngan las mi 'da' ba dpog mi nus so/_/de nas tsun da 'khor dang bcas pas mchi ma blags te ngu bzhin du de bzhin gshegs pa la bskor ba byas bdug spos 
[\[28a.6\]]dang me tog gis gtor te/_mchod pa byas nas 'jam dpal dang bcas su 'dug pa las langs te/_mchod pa shom du dong ngo /_/de ltar song ma thag tu de'i tshe sa yang tshangs pa'i 'jig rten la thug gi bar du rnam pa drug tu g.yos so/_/sa g.yo ba la 
[\[28a.7\]]rnam pa gnyis te/_sa g.yos pa dang /_rab tu g.yos pa'o/_/cung zad g.yos pa ni sa g.yos pa zhes bya'o/_/cher g.yos pa ni rab tu g.yos pa zhes bya'o/_/skad chung ba ni sa g.yos pa zhes bya'o/_/skad che ba ni rab tu g.yos pa zhes bya'o/_/
[\[28b\]]
[\[28b.1\]]sa 'ba' zhig g.yos pa ni sa g.yos pa zhes bya'o/_/ri dang chu dang shing dang rgya mtsho la sogs pa thams cad g.yos pa ni rab tu g.yos pa zhes bya'o/_/phyogs gcig tu g.yos pa ni sa g.yos pa zhes bya'o/_/kun tu 'khor zhing g.yos pa ni rab tu g.yos pa 
[\[28b.2\]]zhes bya'o/_/'gul ba ni sa g.yos pa zhes bya'o/_/'gul ba na sems can thams cad kyi sems kyang g.yos pa ni rab tu g.yos pa zhes bya'o/_/byang chub sems dpa' thog ma gnas pa de na gnam nas babs te 'dzam bu'i gling du gshegs pa na rab tu 
[\[28b.3\]]g.yos pa zhes bya'o/_/thog ma btsas pa dang /_rab tu byung ba dang /_bla na med pa yang dag par rdzogs par sangs rgyas pa dang /_chos kyi 'khor lo bskor ba dang /_yongs su mya ngan las 'da' bar gshegs pa ni rab tu g.yos pa zhes bya'o/_/deng de 
[\[28b.4\]]bzhin gshegs pa yang yongs su mya ngan las 'da' bar gshegs pa lta ste/_de bas na sa 'di yang rab tu g.yos so/_/de nas lha dang /_klu dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang 
[\[28b.5\]]mi ma yin pa la sogs pa de dag thos ma thag tu lus kyi ba spu kun langs nas thams cad du ngus te skad 'thun par tshigs su bcad pas 'di skad ces gsol to/_/phyag 'tshal kha lo sgyur ba la/_/bdag cag rnams ni gsol ba 'debs/_/drang srong chen 
[\[28b.6\]]pos bor bas na/_/mgon skyabs rten ma mchis par gyur/_/bcom ldan mya ngan 'das gshegs pas/_/bdag cag sdug bsngal rgya mtshor nub/_/yid blong mya ngan gdung ba ni/_/ji ltar be'u dag ma stor bzhin/_/dbul phongs mgon dang skyabs 
[\[28b.7\]]ma mchis/_/ji ltar shin tu na ba de/_/sman pa mkhas pa ma mchis pas/_/yid bzhin bza' ba ci yang 'tshal/_/sems can nyon mongs nad kyis gzir/_/lta ba rnams kyis rtag tu gtse/_/chos kyi sman pa mkhas dang bral/_/ngan par lta ba'i gdug 
[\[29a\]]
[\[29a.1\]]pa 'tshal/_/de bas sangs rgyas bcom ldan 'das/_/bdag cag spang ba mi mdzad gsol/_/dper na rgyal po mi bzhugs na/_/yul mi thams cad ltogs par gyur/_/bdag cag rnams kyang de 'dra ste/_/chos kyi ro dang skyabs kyang stor/_/
[\[29a.2\]]sangs rgyas mya ngan 'da' thos pas/_/bdag cag sems ni myos par gyur/_/ji ltar sa chen rab g.yos nas/_/phyogs rnams shin tu bslad pa bzhin/_/drang srong mya ngan 'das gshegs pas/_/sangs rgyas nyi ma sa la lhung /_/chos kyi chu yang skams 
[\[29a.3\]]par gyur/_/bdag cag gdon mi za bar 'chi/_/bcom ldan mya ngan 'das gshegs na/_/'gro ba'i sdug bsngal gdung ba ni/_/dper na tshong pa zhig gi bu/_/gsar du pha ma shi ba bzhin/_/bcom ldan mya ngan 'das gshegs te/_/ci ste mi 
[\[29a.4\]]bzhugs par gyur na/_/bdag dang sems can thams cad ni/_/mgon dang skyabs ma mchis par 'gyur/_/bcom ldan mya ngan 'das gshegs na/_/byol song skye gnas bar du yang /_/thams cad sdug bsngal yid blong zhing /_/gdungs par 
[\[29a.5\]]gyur te smre sngags 'don/_/deng 'dir bdag cag rnams kyis ni/_/mya ngan mi bgyid gtol ma mchis/_/de bzhin gshegs pas bor ba yang /_/ji ltar mchil ma ngar snabs bzhin/_/dper na nyi ma shar ba na/_/'od zer kun tu lham mer snang /_/
[\[29a.6\]]kun tu snang bar byas pa na/_/mun pa thams cad med par gyur/_/de bzhin gshegs pa'i rdzu 'phrul 'od/_/bdag cag rnams kyi nyon mongs bsal/_/'khor gyi nang du bzhugs pa yang /_/ri rab ri yi rgyal po bzhin/_/bcom ldan 'das dper na rgyal po 
[\[29a.7\]]zhig gi sras bu byad gzugs bzang ba blta na sdug pa shin tu mdzes pa dag mchis na shin tu byams pas sngar rtsal sna tshogs bslabs te/_khong du chud pa'i 'og tu gshed ma la sod cig ces gtad do/_/bcom ldan 'das bdag cag kyang chos kyi sras su gyur te/_
[\[29b\]]
[\[29b.1\]]bcom ldan 'das kyis bstan cing bcos na yang dag par lta ba dang ldan par 'gyur gyis bdag cag rnams mi spang du gsol/_ci ste bdag cag yongs su spangs par gyur na rgyal po'i sras dang 'dra bar mi 'gyur ram/_mya ngan las mi 'da' bar 'jig rten 
[\[29b.2\]]na yun du bzhugs par gsol/_bcom ldan 'das dper na skyes bu zhig gtsug lag rnams legs par bslabs nas gtsug lag gis skrag par gyur to/_/bcom ldan 'das kyang de dang mtshungs te/_chos thams cad thugs su chud nas chos 
[\[29b.3\]]kyis bsnyengs par gyur to/_/gal te de bzhin gshegs pa 'jig rten na yun du bzhugs shing /_bdud rtsi lta bu'i chos bstan te/_thams cad ngoms par mdzad na sems can thams cad kyang sems can dmyal bar ltung gis mi dogs so/_/
[\[29b.4\]]bcom ldan 'das dper na skyes bu zhig las byed pa'i 'phro las bzung ste/_btson rar bcug nas de la mi zhig gis 'di skad du khyod 'di na ci byed ces dris na bdag ni shin tu sdug bsngal chen po myong zhing 'dug ste/_'di las thar na rab tu bde bar 'gyur ro zhes 
[\[29b.5\]]mchi'o/_/bcom ldan 'das kyang de dang 'dra ste/_bdag cag gi slad du spyod pa dka' ba mdzad mdzad de/_bdag cag 'khor ba'i nyon mongs pa las ma thar na de bzhin gshegs pa bde bar ga la 'gyur/_bcom ldan 'das dper na sman pa shin tu 
[\[29b.6\]]mkhas pa ni sman dpyad gsang ba dag bu la ston gyi/_slob ma gzhan la mi ston no/_/bcom ldan 'das kyang de dang 'dra ste/_dgongs te gsungs pa'i snying po shin tu zab mo yang 'jam dpal 'ba' zhig la bstan gyi/_bdag cag rnams la bstan par 
[\[29b.7\]]ma gyur to/_/de bzhin gshegs pa yang sman pa lta bu 'ba' zhig la bstan gyi/_slob ma gzhan la mi ston pa ltar de bzhin gshegs pa ni chos thams cad la phrag dog tu ma gyur pa lags so/_/sman pa des kun la 'dra bar ma bstan pa ni byams sdang gi sems dang 
[\[30a\]]
[\[30a.1\]]bcas pas gsang ste ston par gyur na de bzhin gshegs pa'i thugs ni byams sdang mi mnga' na ci'i slad du bdag cag la bstan par ma gyur/_bcom ldan 'das yun du bzhugs shing mya ngan las mi 'da' bar gsol lo/_/bcom ldan 'das 
[\[30a.2\]]dper na rgan po 'am/_gzhon nu yang rung nad kyis sdug bsngal bar gyur la/_lam bzang po spangs nas lam nyam nga ba g.yang sa dang bcas pa/_lam ngan par zhugs na shin tu sdug bsngal myong bar 'gyur ro/_/de la mi zhig gis mthong nas snying 
[\[30a.3\]]brtse bas lam nyam nga ba med pa bzang po bstan to/_/bcom ldan 'das bdag cag kyang de dang 'dra ste/_de la gzhon nu zhes bgyi ba ni chos can gyi lus ma bskyed pa'i dpe'o/_/rgan po zhes bgyi ba ni nyon mongs pa chen po'i dpe'o/_/na ba ni 'khor ba las 
[\[30a.4\]]ma thar ba'i dpe'o/_/lam g.yang sa dang ldan pa ni srid pa nyi shu lnga po'i dpe'o/_/bcom ldan 'das bdag cag la bdud rtsi'i lam yang dag par bstan cing mya ngan las mi 'da' bar 'jig rten na yun du bzhugs par gsol lo/_/de nas bcom ldan 
[\[30a.5\]]'das kyis dge slong gi dge 'dun rnams la bka' stsal pa/_khyod dge slong dag byis pa ma rabs sam/_lha dang mi lta bur mya ngan dang ngu ba ma byed par yang dag par dran pa nye bar gzhag pa la brtson 'grus su gyis shig_/de'i tshe lha dang mi dang lha ma yin la 
[\[30a.6\]]sogs pas bcom ldan 'das kyis ma ngu shig ces bka' stsal pa thos nas dper na mi zhig bu shi nas bu'i shid btang ma thag tu ma ngu shig ces bsgo ba dang mtshungs so/_/de nas bcom ldan 'das kyis 'khor mang po de dag la tshigs su bcad de bka' stsal pa/_
[\[30a.7\]]khyed rnams so sor spro skyed la/_/mya ngan chen po ma byed cig_/sangs rgyas rnams kyi chos nyid yin/_/de bas cang mi gsung bar bzhugs/_/bag yod spyod la mos par bya/_/yang dag dran pas sems kyang srung /_/chos ma yin pa rab spangs 
[\[30b\]]
[\[30b.1\]]te/_/spro ba skyed la dga' bar gyis/_/gzhan yang dge slong dag the tshom dang som nyir gyur pa yod na/_thams cad zhu zhing dris shig_/stong pa dang stong pa ma yin pa dang /_rtag pa dang /_mi rtag pa dang /_sdug bsngal ba dang /_sdug bsngal 
[\[30b.2\]]ma yin pa dang /_gnas dang /_gnas ma yin pa dang /_song ba dang /_ma song ba dang /_'ongs pa dang /_'ongs pa ma yin pa dang /_ther zug dang /_ther zug ma yin pa dang /_chad pa dang /_rtag pa dang /_sems can dang /_sems can ma 
[\[30b.3\]]yin pa dang /_yod pa dang /_med pa dang /_bden pa dang /_mi bden pa dang /_yang dag pa dang /_yang dag pa ma yin pa dang /_'gog pa dang /_'gog pa ma yin pa dang /_gsang ba dang /_mi gsang ba dang /_gnyis dang mi gnyis pa la 
[\[30b.4\]]sogs pa'i chos la the tshom du gyur pa yod na/_zhu ba'i skabs la bab kyis dris shig dang /_ci dang ci dris pa de'i the tshom bcad do/_/khyed la sngar bdud rtsi lta bu'i chos bstan te/_gdod yongs su mya ngan las 'da' bar bya'o/_/dge slong dag sangs 
[\[30b.5\]]rgyas 'jig rten du gshegs pa yang shin tu dkon/_mi'i lus thob pa yang shin tu dka'/_sangs rgyas dang phrad cing dad pa skyed pa yang shin tu dka'/_bzod dka' ba bzod pa yang shin tu dka'/_tshul khrims rdzogs shing ma god ma nyams te/_dgra 
[\[30b.6\]]bcom pa'i 'bras bu thob pa yang shin tu dka' ste/_sa le sbram mam me tog u dum bA ra tshol ba bzhin no/_/dge slong dag mi khom pa brgyad dang bral te/_mi'i lus thob par dka' ba thob nas nga dang phrad par gyur na don med par chud mi gzan to/_/nga sngon 
[\[30b.7\]]dka' ba rnam pa sna tshogs spyad pas da ltar 'di lta bu'i bla na med pa'i thabs mkhas pa dang ldan par gyur to/_/khyed la sogs pa'i phyir bskal pa tshad med pa'i bar du lus kyi yan lag lag pa dang /_rkang pa dang /_mgo dang /_mig dang /_rkang dang /_
[\[31a\]]
[\[31a.1\]{]glad pa [,]klad pa [}]yang yongs su btang ngo /_/de bas na khyed rnams bag med par mi bya'o/_/dge slong dag ji ltar na yang dag pa'i chos kyi rin po che'i mkhar brgyan cing yon tan rin po che rnam pa sna tshogs dang ldan zhing /_tshul khrims dang /_ting nge 
[\[31a.2\]]'dzin dang /_shes rab kyi ra ba dang /_'obs dang nyen lta bur 'gyur bar bya ba soms shig_/khyed sangs rgyas kyi chos rin po che'i mkhar lta bu dang phrad pa'i 'og tu yang dag pa ma yin pa sgyu dang bcas pa len pa'i mi rigs so/_/dper na tshong dpon dag 
[\[31a.3\]]rin po che yang dag pa'i gling du phyin na/_gyo mo dang rdo ba blangs te phyir khyim du 'ongs pa 'dra bar khyed kyang de dang 'dra ste/_rin po che'i gling du phyin nas rdzas sgyu ma dag len to/_/dge slong dag zhum pa'i bsam pas chog pa'i sems ma skyed cig_/khyed rnams rab 
[\[31a.4\]]tu byung mod kyi/_theg pa chen po la mos par mi byed do/_/dge slong dag kha dog bsgyur ba'i gos ngur smrig gyon mod kyi/_sems ni theg pa chen po yongs su dag pa'i chos la zhen par ma gyur to/_/dge slong dag bsod snyoms la zhugs te kun tu rgyu mod 
[\[31a.5\]]kyi/_theg pa chen po'i chos kyi zas ma myong ngo /_/dge slong dag skra dang kha spu bregs mod kyi/_yang dag pa'i chos kyi kun nas nyon mongs pa med par ma byas so/_/dge slong dag deng thams cad tshogs pa 'dir yang dag par gsung gis khyed la ston to/_/de 
[\[31a.6\]]bzhin gshegs pa'i chos rnams kyi mtshan nyid ni yang dag pa ste/_phyin ci ma log pa'o/_/de bas na khyed rnams dpa' zhing rtul phod pa'i sems kyis kun nas nyon mongs pa gzhom pa la brtson par gyis shig_/stobs bcu dang ldan pa'i ye shes kyi nyi 
[\[31a.7\]]ma nub par gyur na khyed rnams kyang ma rig pas khebs par 'gyur ro/_/dge slong dag dper na sa chen po dang ri la skyes pa'i rtsi shing ni sems can rnams kyi dgos par 'gyur ro/_/nga'i chos kyang de dang 'dra ste/_shin tu dge ba'i bdud rtsi lta bu'i chos kyi ro 
[\[31b\]]
[\[31b.1\]]yang skye la/_sems can gyi nyon mongs pa'i nad rnam pa sna tshogs kyi sman du yang 'gyur ro/_/ngas deng 'dir sems can thams cad dang nga'i sras su gyur pa 'khor rnam pa bzhi yang dgongs te gsungs pa'i snying po la bde bar dgod cing nga de la bde bar gnas nas yongs 
[\[31b.2\]]su mya ngan las 'da'o/_/de la dgongs te gsungs pa'i snying po zhes bya ba gang zhe na/_dper na yi ge i lta bu thig le gsum thad kar bzhag gam/_dngar na ir mi 'gyur gyi/_dbang sgyur chen po'i mig lta bur pho gsum du bzhag na ir 'gyur te/_thig le 
[\[31b.3\]]gsum so sor phral ba las kyang ma yin no/_/nga yang de dang 'dra ste/_rnam par grol ba'i chos kyang mya ngan las 'da' ba ma yin/_de bzhin gshegs pa'i sku yang mya ngan las 'da' ba ma yin/_shes rab kyi pha rol tu phyin pa yang mya ngan las 'da' ba ma yin 
[\[31b.4\]]chos gsum po so sor phral ba las kyang mya ngan las 'da' ba yang ma yin te/_nga ni chos gsum po 'di la gnas nas sems can gyi phyir mya ngan las 'da' ba zhes bya ste/_ji ltar 'jig rten na yi ge i zhes grags pa bzhin no/_/de'i tshe na dge slong rnams sangs 
[\[31b.5\]]rgyas bcom ldan 'das nges par yongs su mya ngan las 'da'o zhes gsungs pa thos nas shin tu mi dga' ste/_lus kyi ba spu thams cad langs nas mig mchi mas gang bzhin du sangs rgyas kyi zhabs la spyi bos phyag 'tshal nas lan grangs med par bskor te bcom 
[\[31b.6\]]ldan 'das la 'di skad ces gsol to/_/bcom ldan 'das mi rtag pa dang /_sdug bsngal ba dang /_stong pa nyid dang /_bdag med pa legs par gsungs so/_/bcom ldan 'das dper na 'gro ba thams cad kyi rjes kyi nang na/_bal glang gi rjes mchog go/_/
[\[31b.7\]]mi rtag pa'i 'du shes kyang de dang 'dra ste/_'du shes thams cad kyi nang na mchog go/_/gang zhig de la brtson 'grus su nan tan bgyid na 'dod pa'i khams kyi 'dod pa thams cad dang /_gzugs dang /_gzugs med pa'i 'dod pa dang /_ma rig pa dang /_
[\[32a\]]
[\[32a.1\]]nga rgyal dang /_mi rtag pa'i 'du shes thams cad kyang ma mchis par bgyid do/_/bcom ldan 'das gal te de bzhin gshegs pa mi rtag pa'i 'du shes dang bral na/_da yongs su mya ngan las 'da' bar gshegs par mi rigs so/_/
[\[32a.2\]]ci ste ma bral na ci'i slad du mi rtag pa la nan tan bgyis nas khams gsum gyi 'dod pa dang /_ma rig pa dang /_nga rgyal dang /_mi rtag pa'i 'du shes dang bral bar 'gyur ro zhes gsungs/_bcom ldan 'das dper na zhing pa dag ni ston gyi dus su 
[\[32a.3\]]zhing rmos nas zhing gi ngo yur ma yongs su sel to/_/mi rtag pa'i 'du shes kyang de dang 'dra ste/_'dod pa'i khams kyi 'dod pa dang /_gzugs dang gzugs ma mchis pa'i 'dod pa dang /_ma rig pa dang /_nga rgyal dang /_mi rtag pa'i 'du shes kyi 
[\[32a.4\]]bar du sel to/_/bcom ldan 'das dper na zhing rmo ba'i nang na ston log btab pa bzang ngo /_/rjes thams cad kyi nang na bal glang gi rjes mchog go/_/'du shes thams cad kyi nang na yang mi rtag pa mchog go/_/bcom ldan 'das dper na rgyal po chen po 
[\[32a.5\]]ni 'gum pa'i dus bgyid pa na/_sngar mtha' bzhir sho btang nas btson thams cad thar pa'i 'og tu tshe'i bya ba bgyid do/_/de bzhin gshegs pa yang de dang 'dra bar sems can thams cad shes rab med pa'i ma rig pas yongs su khebs pa las bsgral te 
[\[32a.6\]]thar bar mdzad nas/_gdod mya ngan las 'da' bar gshegs pa'i rigs kyi/_bdag cag ma bsgral bar ci'i slad du de bzhin gshegs pas bdag cag yongs su btang ste/_yongs su mya ngan las 'da' bar gshegs/_bcom ldan 'das 
[\[32a.7\]]dper na mi zhig [{]yi dgas [,]yi dwags [}]kyis brlams te/_sngags mkhan dang phrad na sngags kyi mthus de las thar bar 'gyur ro/_/de bzhin gshegs pa yang de dang 'dra ste/_nyan thos rnams kyis ma rig pa'i [{]yi dgas [,]yi dwags [}]bsal cing /_shes rab kyi pha rol tu 
[\[32b\]]
[\[32b.1\]]phyin pa dang /_rnam par grol ba la sogs pa'i chos la bde bar dgod pa ni ji ltar 'jig rten na yi ge i zhes grags pa bzhin no/_/bcom ldan 'das dper na spos kyi glang po che ni mis bcings na 'dul mkhas pa'i mkhan po mchis kyang mi thul te/_bcings 
[\[32b.2\]]pa'i thag pa bcad nas yid bzhin du mchi'o/_/de ltar bdag cag ni nyon mongs pa lnga bcu rtsa bdun gyis bcings pa las yongs su ma grol na ci'i slad du de bzhin gshegs pas yongs su btang ste mya ngan las 'da' bar gshegs/_bcom ldan 'das dper 
[\[32b.3\]]na tsha ba'i nad kyis btab pa ni sman pa mkhas pa dang phrad na de ma thag tu 'tsho'o/_/bdag kyang de dang 'dra ste log par 'chi ba'i tsha ba'i nad mang pos sdug bsngal bar gyur te/_de bzhin gshegs pa dang mjal kyang nad ma byang ste/_bla na med pa'i bde ba 
[\[32b.4\]]rtag pa yang ma thob na/_ci'i slad du de bzhin gshegs pas yongs su spangs te/_mya ngan las 'da' bar gshegs/_bcom ldan 'das dper na mi ra ro ba ni mi dran pas na nye ring mi shes te/_ma dang /_bu mo dang /_sring mo la mi 'os mi rigs pa byed cing 
[\[32b.5\]]bag ma mchis par smras te/_mi gtsang ba'i steng na nyal lo/_/de la sman pa mkhas pas sman btang ste chang 'thungs pa slar skyugs na/_de ma thag tu slar dran te 'dzem pa dang ngo tsha ba'i sems skyes nas/_chang ni sdig pa mi dge ba thams cad kyi rtsa ba yin te/_
[\[32b.6\]]gang gis yongs su spangs na sdig pa thams cad kyang spong bar 'gyur ro zhes 'gyod pa skye'o/_/bcom ldan 'das bdag cag kyang de dang 'dra ste/_thog ma ma mchis pa'i dus nas 'khor bar 'khor te/_'dod pas myos nas 'dod pa lnga la chags pas ma ma lags pa 
[\[32b.7\]]la mar 'du shes/_sring mo ma lags pa la sring mor 'du shes/_bu mo ma lags pa la bu mor 'du shes/_sems can ma lags pa la sems can du 'du shes bskyed pas 'khor bar 'khor te/_sdug bsngal myong ba ni ji ltar mi ra ro ba ngan skyugs kyi steng na nyal 
[\[33a\]]
[\[33a.1\]]ba bzhin no/_/de bzhin gshegs pas kyang bdag la chos kyi sman btang nas nyon mongs pa'i chang slar skyugs mod kyi/_legs par ma sangs par ci'i slad du de bzhin gshegs pas yongs su spangs te mya ngan las 'da' bar gshegs/_
[\[33a.2\]]bcom ldan 'das dper na gang zag gcig shing chu shing la sra zhing snying po yod do zhes ston na/_de ni gnas ma lags so/_/bcom ldan 'das so so'i skye bo dag kyang de dang 'dra ste/_bdag dang /_gang zag dang /_sems can dang /_'tsho ba dang /_shed 
[\[33a.3\]]can dang /_shed bdag dang /_shes pa dang /_mthong ba dang /_bya ba dang /_byed pa po la yang dag pa bden pa'o zhes ston na/_de yang gnas ma lags so/_/bdag cag kyang de ltar bdag ma mchis pa la nan tan bgyid do/_/bcom ldan 'das 
[\[33a.4\]]dper na sbrang ma ni cir yang mi dgos te/_lus kyang de dang 'dra bar bdag ma mchis/_bdag po ma mchis so/_/bcom ldan 'das me tog 'dab ma bdun pa la dri bsung ma mchis pa dang 'dra bar lus 'di la yang bdag ma mchis/_bdag po ma 
[\[33a.5\]]mchis te/_bdag cag kyang de lta bu'i sems kyis bdag ma mchis pa'i 'du shes la nan tan bgyid do/_/bcom ldan 'das kyis gsungs pa ltar chos thams cad la bdag dang bdag gi ba ma mchis te/_dge slong dag de lta bu'i tshul du nan tan 
[\[33a.6\]]gyis shig_/de lta bur nan tan byas na nga rgyal yongs su spong bar 'gyur ro zhes gsungs pa ltar bdag cag gis nga rgyal spangs nas mya ngan las 'da' bar gshegs su gsol lo/_/bcom ldan 'das dper na nam mkha' la 'phur ba'i bya'i rjes ni mngon du 
[\[33a.7\]]snang ba'i gnas ma mchis so/_/gang bdag ma mchis pa la nan tan bgyid pa ni lta ba rnams mchis zhes bgyi ba'i gnas ma mchis so/_/de nas bcom ldan 'das kyis dge slong rnams la bka' stsal pa/_legs so shin tu legs so/_/khyed rnams 
[\[33b\]]
[\[33b.1\]]kyis bdag med pa'i 'du shes legs par bsgoms so/_/de nas dge slong rnams kyis bcom ldan 'das la 'di skad ces gsol to/_/bcom ldan 'das bdag cag ni bdag ma mchis pa'i 'du shes la nan tan bgyid par ma bas kyi/_de ma lags pa 
[\[33b.2\]]gzhan yang sdug bsngal bar 'du shes pa dang /_stong pa dang /_mi rtag pa dang /_bdag ma mchis par 'du shes pa la yang nan tan bgyid do/_/bcom ldan 'das dper na mi ra ro ba ni sems myos par gyur pas ri dang /_chu dang /_brag dang /_shing dang /_khang khyim 
[\[33b.3\]]dang /_nyi zla dang /_skar ma'i bar du 'khor ba snyam bgyid de/_bcom ldan 'das gang sdug bsngal ba dang /_mi rtag pa dang /_bdag ma mchis pa'i 'du shes la sogs pa la nan tan mi bgyid na/_gang zag de ni 'phags pa zhes mi bgyi ste/_bag 
[\[33b.4\]]ma mchis pas 'khor bar yongs su 'khor ro/_/bcom ldan 'das de bas na bdag cag ni 'du shes de dag la shin tu nan tan bgyid do/_/de'i tshe bcom ldan 'das kyis dge slong rnams la bka' stsal pa/_legs par nyon la shin tu yid la zung shig_/
[\[33b.5\]]khyed kyis mi ra ro ba la dpe blangs pa ni tshig dang 'bru tsam shes par zad kyi/_don ni ma rtogs so/_/de la don zhes bya ba gang zhe na/_dper na mi ra ro bas nyi zla la sogs pa mi 'khor bar 'khor bar 'du shes pa dang 'dra bar so so'i skye bo yang de dang 'dra ste/_
[\[33b.6\]]kun nas nyon mongs pa'i ma rig pas yongs su khebs pas na phyin ci log gi sems bskyed de/_bdag la bdag med par 'du shes/_rtag pa la mi rtag par 'du shes/_yongs su dag pa la yongs su ma dag par 'du shes/_bde ba la sdug bsngal bar 
[\[33b.7\]]'du shes te/_kun nas nyon mongs pas yongs su khebs pas de dang 'dra bar 'du shes mod kyi/_don khong du ma chud pas mi ra ro ba de 'khor ba'i gnas ma yin pa la 'khor bar 'du shes bskyed pa bzhin no/_/bdag ces bya ba ni sangs rgyas zhes bya ba'i 
[\[34a\]]
[\[34a.1\]]don no/_/rtag pa ni chos kyi sku zhes bya ba'i don no/_/bde ba ni mya ngan las 'das pa zhes bya ba'i don no/_/yongs su dag pa ni chos zhes bya ba'i don yin na/_ci'i phyir dge slong khyed bdag tu 'du shes pa ni nga rgyal can yin 
[\[34a.2\]]te/_'khor ba na 'khor ro zhes smra/_khyed smra ba ltar na bdag cag kyang mi rtag pa dang /_sdug bsngal ba dang /_bdag med pa'i 'du shes la nan tan byed do zhes bya ba ni yang dag par don med do/_/nan tan byed pa gsum po de la yang dag pa'i don 
[\[34a.3\]]med pas de ma yin pa nan tan byed pa'i chos gsum po las lhag pa ngas bshad par bya'o/_/sdug bsngal la bde bar 'dzin pa dang /_bde ba la sdug bsngal du 'dzin pa na phyin ci log gi chos so/_/mi rtag pa la rtag par 'dzin pa dang /_rtag pa la 
[\[34a.4\]]mi rtag par 'dzin pa ni phyin ci log gi chos so/_/bdag med pa la bdag tu 'dzin pa dang /_bdag la bdag med par 'dzin pa ni phyin ci log gi chos so/_/yongs su ma dag pa la dag par 'dzin pa dang /_yongs su dag pa la yongs su ma 
[\[34a.5\]]dag par 'dzin pa ni phyin ci log gi chos so/_/phyin ci log gi chos rnam pa bzhi po 'di ni yang dag par ji lta bur nan tan bya ba gang zag gis mi shes so/_/dge slong dag sdug bsngal gyi chos la bde bar 'du shes skyed cig_/mi rtag pa la rtag 
[\[34a.6\]]par 'du shes skyed cig_/bdag med pa la bdag tu 'du shes skyed cig_/yongs su ma dag pa la dag par 'du shes skyed cig_/'jig rten na yang rtag pa dang /_bde ba dang /_bdag dang /_yongs su dag pa yod do/_/'jig rten las 'das 
[\[34a.7\]]pa la yang rtag pa dang /_bde ba dang /_bdag dang /_yongs su dag pa yod do/_/'jig rten gyi chos ni brjod du yod la don med pa'o/_/'jig rten las 'das pa ni brjod du yang yod la/_don yang yod do/_/de ci'i phyir zhe na/_'jig rten gyi chos ni 
[\[34b\]]
[\[34b.1\]]phyin ci log bzhi dang bcas pas don mi rtogs so/_/de ji lta zhe na/_'du shes phyin ci log dang /_sems phyin ci log dang /_lta ba phyin ci log dang /_phyin ci log gsum gyis 'jig rten pa ni bde ba la sdug bsngal du lta/_rtag pa la mi rtag par 
[\[34b.2\]]lta/_bdag la bdag med par lta/_yongs su dag pa la yongs su ma dag par lta ste/_phyin ci log ces bya'o/_/phyin ci log pas na 'jig rten pas ni tshig tu smra ba shes kyi don mi shes so/_/de la don zhes bya ba gang zhe na/_bdag med pa ni 'khor 
[\[34b.3\]]ba zhes bya'o/_/bdag ces bya ba ni de bzhin gshegs pa'o/_/mi rtag pa ni nyan thos dang rang sangs rgyas so/_/rtag pa ni de bzhin gshegs pa'i chos kyi sku'o/_/sdug bsngal ba ni mu stegs can thams cad do/_/bde ba ni yongs su 
[\[34b.4\]]mya ngan las 'das pa'o/_/yongs su ma dag pa ni 'dus byas pa'i chos so/_/yongs su dag pa ni sangs rgyas dang byang chub sems dpa' rnams kyi yang dag pa'i chos yin te/_de bas na phyin ci ma log pa zhes bya'o/_de ltar na phyin ci ma log 
[\[34b.5\]]pas tshig tu brjod pa yang shes la/_don yang shes so/_/gang zhig phyin ci log bzhi po yongs su spong bar 'dod na/_de lta bu'i tshul du rtag pa dang /_bde ba dang /_bdag dang /_yongs su dag par rig par bya'o/_/de nas dge slong 
[\[34b.6\]]rnams kyis bcom ldan 'das la 'di skad ces gsol to/_/bcom ldan 'das kyis gsungs pa ltar/_phyin ci log bzhi rtog pas rtag pa dang /_bde ba dang /_bdag dang /_yongs su dag pa khong du chud ces gsungs na/_de bzhin gshegs pa ni 
[\[34b.7\]]phyin ci log bzhi mi mnga' ste/_rtag pa dang /_bde ba dang /_bdag dang /_yongs su dag pa thugs su chud do/_/de ltar rtag pa dang /_bde ba dang /_bdag dang /_yongs su dag pa thugs su chud na/_ci'i slad du bskal pa gcig gam/_bskal pa phyed kyi 
[\[35a\]]
[\[35a.1\]]bar du bzhugs shing /_bdag cag gi phyin ci log bzhi yongs su spong bar 'gyur ba mi ston par bdag cag spangs te/_yongs su mya ngan las 'da' bar gshegs/_de bzhin gshegs pas bdag cag la thugs brtse ba'i 
[\[35a.2\]]slad du bdag cag gi ston par gyur na/_bdag cag kyang rtse gcig pa'i sems kyis spyi bos len cing nan tan bgyid do/_/gal te de bzhin gshegs pa mya ngan las 'da' na/_bdag cag kyang de ltar gdug pa can gyi lus dang lhan cig tu gnas 
[\[35a.3\]]te tshangs par spyad pa spyod/_bdag cag kyang bcom ldan 'das kyi zhabs 'bring du mya ngan las 'da'o/_/de'i tshe bcom ldan 'das kyis dge slong rnams la yang 'di skad ces bka' stsal to/_/khyed de skad ma zer cig_/ngas ni bla na med pa'i yang dag 
[\[35a.4\]]pa'i chos thams cad kyang 'od srung chen po la gtad do/_/'od srung chen po ni khyed kyi gnas dang rten du 'gyur te/_ji ltar de bzhin gshegs pa sems can thams cad kyi gnas dang rten du gyur pa bzhin/_'od srung chen po 'di yang khyed la sogs pa 
[\[35a.5\]]thams cad kyi gnas dang rten du 'gyur ro/_/dper na rgyal po chen po dbang dang ldan pa yang bsang du 'gro ba na yul gyi srid thams cad kyang blon po chen po la gtad do/_/de bzhin gshegs pa yang de dang 'dra bar dam pa'i chos thams cad kyang 'od srung chen po 
[\[35a.6\]]la gtad do/_/khyed rnams mi rtag pa dang /_sdug bsngal ba'i 'du shes la nan tan byed pa yang yang dag pa ma yin no/_/dper na dbyar gyi dus su rdzing chen po'i nang na gzings kyi steng na rtse ba las/_rin po che bai dUr+ya chur lhung na de'i tshe mi mkhas pa thams cad 
[\[35a.7\]]chu'i nang du zhugs nas/_gyo mo dang /_rdo ba dang /_rtswa dang /_shing dang /_gseg ma dag so so nas phyung ste/_rin po che bai dUr+ya rnyed snyam nas dga' bzhin du phyir byung na/_gdod yang dag pa ma yin par shes so/_/de'i tshe rin po che chu'i nang na yod 
[\[35b\]]
[\[35b.1\]]pas rin po che'i mthus chu yongs su dang bas na thams cad kyis nor bu rin po che chu'i gting na yod par shes te ji ltar steng gi nam mkha' la zla ba lta ba bzhin no/_/de'i tshe na 'khor de dag gi nang na mkhas pa thabs dang ldan pas ni/_dal gyis chu'i 
[\[35b.2\]]nang du zhugs nas rin po che len to/_/dge slong khyed kyang mi rtag pa dang /_sdug bsngal ba dang /_bdag med pa dang /_yongs su ma dag pa'i 'du shes la nan tan byed pa ni ji ltar mi mang po dag so so nas gyo mo dang /_rdo ba dang /_rtswa dang /_
[\[35b.3\]]shing dang /_gseg ma dag phyung nas nor bu rin po che rnyed do snyam sems pa dang 'dra'o/_/khyed rnams kyang thabs la shin tu mkhas par gang nas gang du gnas kyang bdag tu 'du shes pa dang /_rtag pa dang /_bde ba dang /_yongs su dag par 
[\[35b.4\]]'du shes pa la mkhas par gyis shig_/khyed kyis sngar chos rnam pa bzhi po'i mtshan ma tsam la nan tan byas pa ni thams cad kyang phyin ci log tu gyur to/_/'du shes rnams la yang dag pa ji lta ba bzhin du nan tan du sgom pa na/_ji ltar mkhas 
[\[35b.5\]]pa thabs dang ldan pa des nor bu rin po che phyung ba dang 'dra bar bdag tu 'du shes pa dang /_rtag pa dang /_bde ba dang /_yongs su dag par 'du shes pa la nan tan bya'o/_/de nas yang dge slong rnams kyis bcom ldan 'das la 'di skad ces gsol 
[\[35b.6\]]to/_/bcom ldan 'das kyis sngar gsungs pa ltar na/_chos thams cad la bdag med kyis khyed de lta bu'i tshul du nan tan gyis shig_/de ltar nan tan byas na bdag tu 'du shes pa spong bar 'gyur ro/_/bdag tu 'du shes pa spangs na nga rgyal dang bral 
[\[35b.7\]]bar 'gyur ro/_/nga rgyal dang bral na mya ngan las 'da'o zhes gsung ba'i don ji lta bu lags/_de nas bcom ldan 'das kyis bka' stsal pa/_legs so shin tu legs so/_/bdag cag gi the tsom bcad pa'i phyir don 'di legs par dris so/_/
[\[36a\]]
[\[36a.1\]]'di lta ste dper na rgyal po mi mkhas pa shes pa chung ba la sman pa yang mi mkhas pa glen pa zhig yod na/_rgyal pos ma rtogs pas sman pa de la bya dga' cher stsal to/_/sman pa glen pa des ni nad thams cad la sman du 'o ma gtong 
[\[36a.2\]]ste/_nad thog ma ci las gyur pa yang mi shes la/_sman du 'o ma gtong ba la yang mi mkhas pas/_rlung nad dang /_bad kan dang /_mkhris pa'i nad thams cad la yang sman du 'o ma gtong ste/_rgyal pos ni sman pa nyid kyang ma rtogs la 'o ma 
[\[36a.3\]]bzang ngam ngan pa'i bye brag kyang mi phyed do/_/de la sman pa mkhas pa rig pa brgyad dang ldan pa/_nad thams cad gso ba la shin tu mkhas pa/_dpyad thams cad khong du chud pa zhig yul gzhan nas 'ongs na/_de'i tshe sman pa mi mkhas pa de mkhas pa de 
[\[36a.4\]]la 'dri ba'am slob par mi byed kyi/_phyir nga rgyal gyi sems bskyed do/_/de'i tshe sman pa mkhas pa de mi mkhas pa de la brten nas slob dpon du bzung ste/_sman dpyad gsang ba dag bslab pa'i phyir sman pa glen pa de la bdag ni khyod la slob dpon du gsol 
[\[36a.5\]]gyis dpyad rnams bstan cing bshad du gsol/_zhes gsol ba btab na/_sman pa glen pa de mkhas pa de la 'di skad ces dam 'cha'o/_/khyod ci ste lo bzhi bcu rtsa brgyad kyi bar du kho bo'i g.yog bya na/_dpyad thams cad kyang bstan to zhes bsgo'o/_/
[\[36a.6\]]de nas sman pa mkhas pa des mi mkhas pa'i lung bzhin du bdag gis de bzhin du bgyi'o/_/bdag gis rngo ci thogs kyis khyod kyi g.yog bgyi'o/_/zhes smras so/_/de nas sman pa glen pa de sman pa gsar pa khrid nas rgyal po'i pho brang du chas so/_/
[\[36a.7\]]rgyal po dang phrad nas/_de'i tshe sman pa gsar ba des rgyal po de la dpyad rnam pa sna tshogs dang /_gzhan yang sgyu rtsal mang po'i gtam dang /_yul gyi srid gzung ba dang /_nad pa gso ba'i thabs 'di'o/_/rgyal po chen po thugs su chud par gyis shig 
[\[36b\]]
[\[36b.1\]]ces gtam byas so/_/de'i tshe rgyal po des de skad smras pa thos pa dang /_sman pa rnying pa de mi mkhas par shes nas/_yul de nas bskrad do/_/de nas kyang sman pa gsar pa de la lhag par rim gro dang bkur sti bskyed do/_/de'i tshe sman pa 
[\[36b.2\]]gsar pa de 'di snyam du rgyal po 'di la bstan pa'i dus la bab bo snyam du bsams nas/_rgyal po la 'di skad ces gsol to/_/rgyal po chen po bdag la dgongs par mad na/_bdag gis gsol pa gcig gnang bar mdzod cig_/rgyal pos smras pa/_kho 
[\[36b.3\]]bo'i lag pa g.yas pa nas lus kyi yan lag thams cad kyi bar du yid bzhin du slongs shig dang /_thams cad sbyin par bya'o/_/sman pa des gsol pa/_'di ltar rgyal po'i lus kyi yan lag thams cad kyang bdag 'tshal bar gnang mod kyi/_bdag 
[\[36b.4\]]thugs mi thub la mang po yang mi gsol na/_deng slan chad yul mi thams cad kyis sman pa rnying pa'i dpyad sman du 'o ma gtong ba shos bcad par bkar gdags su gsol/_de ci'i slad du zhe na/_sman de ni gdug pa dang bcas pas mang du 'chi ba'i phyir ro/_/
[\[36b.5\]]gal te sman de gtong ba yod na yan lag mgo bcad do zhes bkar btags nas/_sman 'o ma gtong ba chod pas dus ma yin par 'chi ba med de/_thams cad bde zhing skyid par 'gyur gyis bdag gis gsol ba 'di gnang bar mdzod cig_/de nas rgyal 
[\[36b.6\]]pos smras pa/_khyed gsol ba 'di shin tu phan par 'gyur ba yin te/_deng phyin chad yul mi las na ba zhig yod na/_sman 'o ma gtong du mi gnang ngo /_/gal te 'o ma gtong ba zhig yod na/_yan lag gi dam pa mgo bcad do zhes bkar btags so/_/
[\[36b.7\]]de'i tshe na sman pa mkhas pa de tsha ba dang /_kha ba dang /_skyur ba dang /_mngar ba dang /_bsngal ba la sogs te/_ro rnam pa sna tshogs kyi sman sbyar te nad gsos na gang yang ma sos pa med do/_/de nas phyis ring po ma lon par rgyal po de nad kyis btab nas 
[\[37a\]]
[\[37a.1\]]sman pa de bkug ste 'di ltar nga ni nad kyis shin tu sdug bsngal bar gyur na ji ltar gso zhes smras pa dang /_sman pa des rgyal po'i nad bltas na sman du 'o ma dgos pa 'dra nas/_rgyal po la gsol pa/_rgyal po'i nad thabs dang sbyar na sman du 'o ma 
[\[37a.2\]]gtang 'tshal te/_bdag gis sngar sman du 'o ma gtang du mi rung zhes gsol ba [{]brdzun [,]rdzun [}]du gyur te/_sman du 'o ma las bzang ba ma mchis la/_rgyal po'i nad kyang tsha ba las gyur pas/_sman du 'o ma btang na bzang ngo /_/rgyal pos smras pa/_sman pa khyod 
[\[37a.3\]]'on te myos sam/_tsha ba'i nad kyis btab na nad 'di la 'o ma phan no/_/zhes smra/_khyod kyis sngar 'o ma la dug yod do zhes smras na/_da ji ltar btung /_khyod kyis nga la bgam mam/_sman pa snga mas bsngags pa la dug yod do zhes byas pas sman pa gcig 
[\[37a.4\]]bskrad pa'i 'og tu da yang na ba la sman du 'o ma bzang ngo zhes khyod smra ba dang sbyar na/_nga'i sman pa rnying pa ni khyod pas mkhas nges so/_/de nas sman pas yang rgyal po la 'di skad ces gsol to/_/rgyal po de skad ma gsungs shig_/dper na srin bu shing zan 
[\[37a.5\]]gyi rjes las yi ger rung ba'ang yod do/_/srin bus ni yi ge yin nam ma yin pa mi shes kyi/_de la mkhas pa shes rab can gyis mthong na/_srin bu yi ge shes so zhes ngo mtshar du mi 'dzin to/_/rgyal po chen po sman pa snga ma yang de dang 'dra ste/_nad rnams 
[\[37a.6\]]mi rtogs pas thams cad la sman 'o ma gtong ba ni ji ltar srin bu'i rjes las yi ger 'gyur ba bzhin te/_sman pa snga mas ni 'o ma bzang ngan dang /_rung mi rung yang mi shes so/_/rgyal pos smras pa/_sman pa snga mas ji lta bur mi shes/_sman pas smras 
[\[37a.7\]]pa/_sman 'o ma zhes bya ba ni gdug pa yang lags la/_bdud rtsi yang lags so/_/de la ji ltar na 'o ma de gdug pa yang yin la/_bdud rtsi yang yin zhe na/_gal te ba nyid spang ma dang /_rtswa sbyin pa dang /_phub ma ma zos la/_be'u yang shin 
[\[37b\]]
[\[37b.1\]]tu dul zhing 'tsho ba'i sa yang ri mthon po'i steng ma yin nags khrod ma yin pa na 'tsho zhing /_chu yang 'bab chu dngas ma la blud de/_drag tu mi bda'/_khyu mchog dang khyu gcig tu mi 'tsho bar bag yangs su za zhing 'thung la/_'gro ba dang sdod pa yang bag 
[\[37b.2\]]yangs su 'gyur ba'i ba'i 'o ma ni nad rnams la phan pas bdud rtsi zhes bya'o/_/'o ma de ma yin pa ni thams cad kyang gdug pa dang bcas pa zhes bya'o/_/de'i tshe na rgyal po chen pos de skad ces smras pa thos nas sman pa legs so/_/shin tu legs par 
[\[37b.3\]]smras so/_/da slan chad 'o ma bzang ngan dang rung mi rung yang shes so/_/de nas sman du 'o ma btang nas nad kyang byang bar gyur te/_yul mi thams cad la da phyin chad sman du 'o ma thong shig ces bkar btags so/_/yul mi rnams kyis de skad ces thos 
[\[37b.4\]]nas thams cad gshe ste/_rgyal po chen po 'di ni [{]yi dgas [,]yi dwags [}]kyis brlams sam/_smyos sam ci nyes na/_bdag cag bslus te/_sman du 'o ma thong shig ces gsung /_yul mi thams cad khros bzhin du rgyal po'i spyan sngar lhags so/_/de la rgyal 
[\[37b.5\]]pos bka' stsal pa/_khyed nga la ma gshe shig_/sman du 'o ma btang du rung ngam mi rung ba ni sman pa 'di'i dpyad yin gyi/_ngas ni ma nyes so/_/de'i tshe rgyal po chen po dang /_yul mi thams cad kyang shin tu dga' zhing mgu bar gyur nas/_sman pa de la lhag 
[\[37b.6\]]par rim gro dang bkur sti bskyed de/_nad pa thams cad la sman 'o ma btang bas nad kyang byang bar gyur to/_/dge slong khyed kyang de lta bu'i tshul du de bzhin gshegs pa dgra bcom pa yang dag par rdzogs pa'i sangs rgyas/_mkhyen pa dang zhabs su ldan pa/_
[\[37b.7\]]bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa sangs rgyas bcom ldan 'das la de ltar rig par bya ste/_sman pa chen po lta bur 'jig rten du gshegs nas/_mu stegs 
[\[38a\]]
[\[38a.1\]]can ngan par lta ba'i sman pa thams cad btul nas rgyal po thams cad la nga ni sman pa'o zhes brjod de/_mu stegs can dag gdul ba'i phyir 'di skad du bdag med do/_/gang zag med/_sems can med/_'tsho ba med/_shed 
[\[38a.2\]]can med/_shed bdag med/_shes pa dang /_mthong ba dang /_bya ba dang /_byed pa po med do zhes gsungs so/_/dge slong dag mu stegs can gyis bdag ces brjod pa ni srin bu'i rjes las yi ger 'gyur ba yang de dang 'dra ste/_de bas na de bzhin 
[\[38a.3\]]gshegs pas ni sangs rgyas kyi chos la bdag med do zhes gsungs te/_de ni sems can gdul ba'i phyir/_dus mkhyen pa'i phyir de ltar bdag med ces gsungs pa yang /_rgyu yod rkyen yod pas na/_bdag yod ces gsungs pa ni ji ltar sman pa 
[\[38a.4\]]mkhas pas 'o ma la sman du rung ba dang /_mi rung ba shes pa dang 'dra ste/_byis pa ma rabs kyis bdag tu 'dzin pa lta bu ni ma yin no/_/byis pa ma rabs kyis bdag tu 'dzin pa ni mthe bo tsam zhe 'am/_yungs kar tsam zhe 'am/_rdul phra mo tsam du 
[\[38a.5\]]'dzin to/_/de bzhin gshegs pas bdag ces brjod pa ni de lta bu ma yin pas chos thams cad la bdag med do zhes gsungs kyang yang dag par na bdag med pa ma yin te/_bdag ces bya ba ni chos gang bden pa/_yang dag pa rtag par gnas pa bdag 
[\[38a.6\]]por gyur pa/_mi 'gyur mi 'pho ba de ni bdag ces bya ste/_ji ltar sman pa chen po de sman 'o ma la mkhas pa bzhin no/_/de bzhin gshegs pa yang de dang 'dra ste/_so so'i skye bo'i phyir chos thams cad la yang dag par bdag yod do zhes gsungs kyis 
[\[38a.7\]]khyed la sogs pas 'khor rnam bzhi yang de lta bu'i tshul du chos thams cad la nan tan gyis shig//_//bam po bzhi pa/_bcom ldan 'das kyis gzhan yang dge slong rnams la 'di skad ces bka' stsal to/_/dge slong dag khyed 'dul 
[\[38b\]]
[\[38b.1\]]ba la ji tsam the tshom du gyur pa de dag ji dga' bar dris shig dang ngas bstan cing bshad de khyed kyi sems rangs par bya'o/_/ngas ni chos thams cad ngo bo nyid kyis stong pa nyid du mngon par rtogs te/_dge slong dag de bzhin gshegs pas ni chos thams 
[\[38b.2\]]cad rang bzhin gyis stong pa nyid du rtogs par zad do snyam du mi bsam mo/_/dge slong dag 'dul ba la ji tsam du the tshom du gyur pa de dag da zhu ba'i dus la bab bo/_/de nas dge slong rnams kyis bcom ldan 'das la 'di skad ces gsol to/_/bcom ldan 
[\[38b.3\]]'das bdag cag ni shes rab dang mi ldan pas de bzhin gshegs pa dgra bcom pa yang dag par rdzogs pa'i sangs rgyas la zhu zhing gsol ba'i mthu ma mchis so/_/de ci'i slad du zhe na/_de bzhin gshegs pa'i spyod yul bsam gyis mi khyab pas 
[\[38b.4\]]ting nge 'dzin yang bsam gyis mi khyab la/_ston pas bstan pa yang bsam gyis mi khyab pas bdag cag ni shes rab zhan te de bzhin gshegs pa la zhu zhing gsol ba'i mthu ma mchis so/_/bcom ldan 'das dper bgyi na/_rgan po lo brgya nyi shu lon 
[\[38b.5\]]pa/_rgas 'khogs pa/_rtag tu na ba rtsol ba'i mthu ma mchis pa/_nyam chung ba tshe'i dbang du ma gyur pa gcig la mi phyug po don gnyer ba'i phyir yul gzhan du mchi ba zhig gser srang brgya stong du ma gtams nas 'di skad du bdag gi nor bu rin po che 'di khyod la 
[\[38b.6\]]gtams kyis lo bcu 'am/_gal te lo nyi shu na phyir 'khor gyis slar byin cig ces smras so/_/rgan po des rin po che de blangs nas ring po ma lon par nad kyis shi ste/_rabs kyang chad pas rin po che de ci gtams pa rnams kyang thams cad 'khyams par 
[\[38b.7\]]gyur to/_/nor bdag phyir log nas slar blangs pa'i gnas ma mchis par gyur to/_/de ltar glen pa de gtams pa'i rigs sam/_mi rigs pa'i gnas mi 'tshal bas yul gzhan nas slar 'khor yang rin po che kun 'khyams te slar blangs pa'i gnas ma mchis 
[\[39a\]]
[\[39a.1\]]so/_/bcom ldan 'das bdag cag nyan thos rnams kyang de dang 'dra ste/_de bzhin gshegs pas yang dang yang nan tan du 'dul ba bstan pa ni thos nas/_gzungs su 'dzin cing chos yun du gnas par bgyid mi nus pa ni ji ltar rgan po des 
[\[39a.2\]]pha rol pos gtams pa blangs pa dang mtshungs te/_bdag cag la shes rab ma mchis pas 'dul ba rnams la gang zhu zhing 'dri ba'i cha yang ma mchis so/_/bcom ldan 'das kyis dge slong dag la bka' stsal pa/_khyed deng nga la zhus na sems can thams cad 
[\[39a.3\]]la phan pa dang bde ba'i don du 'gyur gyis de bas na khyed ci dang ci 'dod pa dris shig_/de nas dge slong rnams kyis bcom ldan 'das la 'di skad ces gsol to/_/bcom ldan 'das dper na skyes bu tshad la bab pa/_lo nyi shu rtsa lnga lon pa/_shin tu lang 
[\[39a.4\]]'tsho ba/_byad gzugs dang ldan pa/_nor rin po che gser dang /_dngul dang /_bai dUr+ya rab tu mang ba/_pha dang /_ma dang /_chung ma dang /_bu dang 'khor du bcas pa zhig la/_gal te mi zhig gis nor rin po che dag gtams te/_de la 'di skad du bdag ni don 
[\[39a.5\]]gnyer zhing yul gzhan du mchis/_nor rin po che 'di dag khyod la gtams kyis/_nam 'khor ba na slar stsol cig ces smras so/_/de nas skyes bu des bdag gi nor dang 'dra bar shin tu bsrungs so/_/skyes bu de phyis nad kyis btab nas drung gi 'khor 
[\[39a.6\]]kun bsdus te/_'di skad du rin po che 'di dag ni che ge mo zhig gis gtams kyis/_nam len du 'ongs pa dang slar byin cig ces bsgo'o/_/mkhas pa shes rab can ni de ltar gtams pa dang mi gtams pa'i gnas 'tshal bas slar 'khor ma thag tu rin po che kun 
[\[39a.7\]]thob bo/_/bcom ldan 'das de bzhin du chos kyi dkon mchog 'di yang gal te/_dga' bo'am dge slong dag la gtams na yun ring por mi gnas so/_/de ci'i slad du zhe na/_'od srung chen po dang nyan thos thams cad ni mi rtag pa ste/_ji ltar rgan po des 
[\[39b\]]
[\[39b.1\]]gzhan gyis gtams pa'i nor len pa dang mtshungs so/_/de bas na bla na ma mchis pa'i chos kyi dkon mchog 'di byang chub sems dpa' rnams la gtams na byang chub sems dpa' rnams ni 'dri ba dang lan glan pa la mkhas pas chos rin po che 'di yun du 
[\[39b.2\]]gnas shing bskal pa tshad med pa'i bar du shin tu rgyas par 'gyur la/_sems can la phan pa'i don du 'gyur te/_ji ltar skyes bu lang 'tsho la nor rin po che gtams pa dang mtshungs so/_/de lta bas na byang chub sems dpa' chen pos ni zhu zhing gsol ba'i 
[\[39b.3\]]mthu mchis kyi bdag cag sbrang bu dang 'dra ba'i shes rab kyis ni de bzhin gshegs pa'i chos shin tu zab mo la zhu ba'i mthu ma mchis so/_/zhes gsol nas cang mi smra bar 'khod do/_/de nas bcom ldan 'das kyis shin tu legs so shin tu legs so zhes 
[\[39b.4\]]bstod nas dge slong dag khyed kyis zag pa med pa'i sems dang /_dgra bcom pa'i sems legs par thob bo/_/nga yang de snyam du dgongs te/_rkyen rnam pa de gnyis kyis theg pa chen po 'di byang chub sems dpa' la gtams na dam pa'i chos yun du gnas par 
[\[39b.5\]]'gyur ro/_/de nas bcom ldan 'das kyis 'khor gyi dkyil 'khor na 'dus pa'i rigs kyi bu dang rigs kyi bu mo rnams la bka' stsal pa/_nga'i sku tshe ni dpag tu med de/_so so yang dag par shes pa yang zad mi shes mod kyi/_khyed 'dul ba dang chos 
[\[39b.6\]]mngon pa las ci dang ci 'dod pa yid bzhin du dris shig ces lan gnyis lan gsum gyi bar du bka' stsal to/_/de'i tshe 'khor gyi dkyil 'khor de na byang chub sems dpa' sems dpa' chen po grong khyer ta la zhes bya ba na gnas pa na/_bram ze'i rigs 'od 
[\[39b.7\]]srung chen po zhes bya ba rab tu gzhon pa zhig sangs rgyas kyis byin gyi brlabs kyis 'dug pa las langs nas/_bla gos phyogs gcig tu byas te/_lan brgya stong du mar bskor nas pus mo g.yas pa'i lha nga sa la btsugs te thal mo sbyar nas bcom ldan 'das 
[\[40a\]]
[\[40a.1\]]la 'di skad ces gsol to/_/gal te bdag gis zhus nas zhus pa'i lung bstan par bcom ldan 'das kyis skabs dbye bar gnang na bdag gis de bzhin gshegs pa la phyogs gcig cig zhu'o/_/bcom ldan 'das kyis 'od srung la 
[\[40a.2\]]bka' stsal pa/_khyod kyis de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang /_ngas dris pa de dang de'i lung bstan pas khyod kyi sems rangs shing the tshom med par bya'o/_/de nas byang chub sems 
[\[40a.3\]]dpa' sems dpa' chen po 'od srung gis bcom ldan 'das la 'di skad ces gsol to/_/bcom ldan 'das kyis thugs brtse ba'i slad du bdag zhu bar gnang na bdag gi shes rab ni sbrang bu lta bur gyur la/_de bzhin gshegs pa'i yon tan ni shin tu 
[\[40a.4\]]mtho bas gcan gzan dang seng ge lta bu rnam par mi shigs pa'i 'khor gyis yongs su bskor te/_de bzhin gshegs pa'i sku yang rdo rje lta bu la mdog bai dUr+ya 'dra ste mi shigs pa lags la/_ye shes dang shes rab rgya mtsho lta bus yongs su bskor cing /_
[\[40a.5\]]'khor gyi dkyil 'khor na gnas pa'i byang chub sems dpa' sems dpa' chen po la sogs pa yang tshad med mtha' yas pa'i yon tan mchog dang ldan te/_spos kyi glang po che lta bu'i 'khor gyi dkyil 'khor 'di'i nang na 'dri bar ga la spobs mod kyi/_'on gyis 
[\[40a.6\]]kyang sangs rgyas kyis byin gyi rlabs dang /_'khor mang po'i dge ba'i rtsa ba'i shugs kyis cung zad cig zhu bar 'tshal to zhes bcom ldan 'das la tshigs su bcad de gsol pa/_tshe ring bar ni cis 'gyur zhing /_/mi 'jig rdo rje'i lus cis 'thob/_/
[\[40a.7\]]ci yi rgyu dang rkyen gang gis/_/shin tu brtan pa'i stobs kyang 'thob/_/ji ltar mdo sde 'di nyid kyis/_/mthar thug pha rol phyin par 'gyur/_/bcom ldan 'das kyis dgongs pa gang /_/sems can dag la bshad du gsol/_/ji ltar che ba nyid 
[\[40b\]]
[\[40b.1\]]'thob cing /_/kun gyi rten dang gnas su 'gyur/_/dgra bcom pa nyid ma yin par/_/dgra bcom pa dang mnyam pa lags/_/ji ltar lha yi bdud rnams kyis/_/bar chad bgyid pa 'tshal bar bgyi/_/bcom ldan gsung dang bdud kyi tshig_/
[\[40b.2\]]ji ltar rtogs shing 'tshal bar bgyi/_/ji ltar kha lo sgyur ba dag_/dgyes bzhin don dam bden pa gsungs/_/yang dag dge dang ldan bzhin du/_/phyin ci log bzhi ston pa lags/_/ji ltar dge ba'i las bgyid pa/_/drang srong chen pos bshad du gsol/_/ji ltar byang chub 
[\[40b.3\]]sems dpa' rnams/_/lta dka' nyid kyang mthong bar 'gyur/_/ji ltar rdzogs pa'i don chud cing /_/don gyi phyed tsam rtogs pa lags/_/ji ltar 'phags dang 'thun spyod cing /_/sa la sa zhes bya lta bu/_/ka ling te dang nyi zla dang /_/phod dang skar 
[\[40b.4\]]chen lta bu lags/_/ji ltar sems ni ma bskyed par/_/byang chub sems dpa' zhes su gdags/_/ji ltar 'khor gyi dkyil 'khor du/_/mi 'jigs pa yi sems thob cing /_/'dzam bu chu klung gser lta bur/_/skyon dang rnam par bral ba lags/_/
[\[40b.5\]]ji ltar 'jig rten rnyog ma 'dir/_/pad mo bzhin du mi chags 'gyur/_/ji ltar kun nas nyon mongs kyang /_/kun nas nyon mongs chags mi 'gyur/_/sman pa mkhas pas nad gsos pa/_/nad mi 'go ba lta bu lags/_/'khor ba'i rgya mtsho chen por 
[\[40b.6\]]ni/_/ji ltar ded dpon lta bur 'gyur/_/ji ltar 'khor ba yongs spangs pa/_/sbrul lpags rje ba lta bu lags/_/ji ltar dkon mchog gsum po la/_/yid bzhin lha yi shing lta bu/_/theg pa gsum gyi rigs med na/_/ci yi slad du gsungs par gyur/_/
[\[40b.7\]]dper na bde ba ma skyes par/_/ji ltar bde ba myong zhes bgyi/_/ji ltar byang chub sems dpa' rnams/_/mi shigs pa yi 'khor yang 'thob/_/ji ltar mdongs shing 'thoms pa yi/_/'dren pa yi ni mig tu 'gyur/_/ji ltar mgo mang ston pa yang /_/
[\[41a\]]
[\[41a.1\]]drang srong chen pos bshad du gsol/_/ji ltar chos rnams smra ba dag_/zla ba tshes pa bzhin du skye/_/ji lta bur na mthar phyin pa'i/_/mya ngan 'da' ba ston pa las/_/ji ltar dpa' zhing brtson pa la/_/mi dang lha dang bdud lam ston/_/
[\[41a.2\]]ji ltar chos kyi mtshan nyid shes/_/chos kyi bde ba myong ba lags/_/ji ltar byang chub sems dpa' rnams/_/thams cad nad dang bral ba lags/_/ji ltar so so'i skye bo'i phyir/_/dgongs te gsungs pa ston pa lags/_/mthar phyin pa yi don 
[\[41a.3\]]ni gang /_/ji ltar mthar ma phyin pa lags/_/the tshom gcod pa'i phyir gsungs na/_/gcig tu nges par cis mi gsung /_/ji ltar gya nom bla med pa'i/_/byang chub la ni bsnyen par 'gyur/_/byang chub sems dpa' rnams kyi phyir/_/de bzhin gshegs 
[\[41a.4\]]la bdag zhu'o/_/spyod pa shin tu zab mo yi/_/dam pa dag ni bshad du gsol/_/rnam pa thams cad chos kyi nang /_/bde ba'i rang bzhin kun mchis na/_/drang srong chen po mchog gis su/_/rnam par phye ste bstan du gsol/_/skye bo'i rten dang gnas 
[\[41a.5\]]'gyur ba/_/rkang gnyis mchog ste sman lta bu/_/phung po rnams las zhu brtsams kyang /_/'tshal ba'i shes rab ma mchis so/_/de ltar shin tu zab mo yi/_/sangs rgyas rnams kyi spyod yul ni/_/byang chub sems dpa' brtson pa yang /_/shes par 
[\[41a.6\]]nus pa ma lags so/_/de'i tshe bcom ldan 'das kyis byang chub sems dpa' 'od srung la shin tu legs so shin tu legs so zhes bya ba byin nas/_rigs kyi bu khyod kyis rnam pa thams cad mkhyen pa'i ye shes ma thob mod kyi/_khyod kyis shin tu zab mo'i snying po zhu 
[\[41a.7\]]zhing gsol ba 'di thams cad mkhyen pa'i ye shes kyis 'dri ba dang tha mi dad do/_/rigs kyi bu sngon byang chub kyi shing drung du snying por byang chub ste mngon par sangs rgyas pa na/_de'i tshe na yang sangs rgyas kyi zhing tshad med grangs med pa gang gA'i klung gi bye ma snyed 
[\[41b\]]
[\[41b.1\]]nas byang chub sems dpa' rnams lhags te/_nga la shin tu zab mo'i don dris pa'i tshig gi rnam grangs dang /_don dang yon tan yang 'di dang 'dra ste tha mi dad do/_/gang gis 'di skad du 'dri ba ni sems can tshad med pa snyed la phan pa dang /_bde ba'i don du spyod pa 
[\[41b.2\]]yin no/_/de nas byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das bdag la shes rab ma mchis pas 'di lta bu shin tu zab mo'i don dri ba'i mthu ma mchis so/_/bcom ldan 'das 'di lta ste dper na sbrang bu dag 
[\[41b.3\]]ni rgya mtsho'i pha rol du 'phur nus pa'i mthu 'am nam mkha'i dbyings kun tu phyin pa'i mthu ma mchis so/_/bdag kyang de dang 'dra bar de bzhin gshegs pa'i ye shes kyi rgya mtsho'i chos nyid nam mkha' lta bu shin tu zab mo'i don dri ba'i mthu ma mchis so/_/bcom ldan 
[\[41b.4\]]'das dper na rgyal po'i gtsug phud la 'dogs pa'i nor bu rin po che bang mdzod srung ba'i blon po la bzhag na blon po des spyi bos len te srung ba'i dam bzhag cher bgyid do/_/bdag kyang de bzhin du de bzhin gshegs pas gsungs pa'i don shin tu rgyas pa'i don zab mo 'di spyi 
[\[41b.5\]]bos len te srung ba'i nan tan cher bgyid do/_/de ci'i slad du zhe na/_bdag gis shes rab shin tu zab mo bsgrub pa'i slad du'o/_/de nas bcom ldan 'das kyis byang chub sems dpa' 'od srung la bka' stsal pa/_rigs kyi bu shin tu legs par nyon cig dang /_de bzhin 
[\[41b.6\]]gshegs pa'i sku tshe ring ba'i las khyod la bshad do/_/byang chub sems dpas las de'i rgyu dang rkyen thos pas tshe ring bar 'gyur gyis de bas na shin tu legs par nyon cig_/ci tsam du las gang gis byang chub kyi rgyur 'gyur ba de la ni shin tu legs par gzung zhing mnyan par 
[\[41b.7\]]bya'o/_/thos nas kyang gzhan la rgya cher bstan par bya'o/_/rigs kyi bu ngas kyang sngon las de dag sgrub pa'i nan tan shin tu byas pas myur du bla na med pa yang dag par rdzogs pa'i byang chub tu mngon par sangs rgyas te/_de yang khyod la rgyas par bshad par bya'o/_
[\[42a\]]
[\[42a.1\]]rigs kyi bu 'di lta ste dper na rgyal bu rgyal tshab cig mnyes pa byas te btsas na rgyal po de byams shing dran pa'i phyir gang nas gang du btsas pa'i gnas de dag tu bltar 'gro'o/_/byang chub sems dpa' yang tshe ring bar 'dod na de bzhin du sems can thams 
[\[42a.2\]]cad la bu dang 'dra bar srung zhing byams pa dang /_snying rje dang /_dga' ba dang /_btang snyoms chen po bskyed de srog mi gcod pa'i khrims gzung bar bya'o/_/dge ba'i chos la gzud cing sems can thams cad khrims lnga dang dge ba bcu'i las kyi lam la dgod 
[\[42a.3\]]do/_/gzhan yang sems can dmyal ba dang /[ {]yi dgas [,]yi dwags [}]dang /_byol song dang /_lha ma yin gyi gnas dang /_rgyud thams cad du sdug bsngal ba'i sems can thams cad bsgral ba ni ma grol ba rnams grol bar bya ba dang /_pha rol tu ma phyin pa rnams pha rol tu 
[\[42a.4\]]phyin par bya ba dang /_mya ngan las ma 'das pa rnams mya ngan las 'da' bar bya ba dang /_'jigs skrag pa rnams bde bar spro bsring ngo /_/de lta bu'i las kyi rgyu dang rkyen gyis byang chub sems dpa' tshe ring bar 'gyur zhing shes rab kyi dbang thob pa dang /_gang 
[\[42a.5\]]nas gang du tshe 'phos kyang mtho ris kyi lhar skye bar 'gyur ro/_/de nas byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen pos sems can thams cad la bu gcig pa dang 
[\[42a.6\]]'dra bar 'du shes bskyed do zhes bgyi ba'i don shin tu zab pas bdag gis mi rig go/_/bcom ldan 'das byang chub sems dpa' sems dpa' chen po sems can thams cad la sems mnyam par bu gcig pa dang 'dra bar 'du shes bskyed do zhes de bzhin 
[\[42a.7\]]gshegs pas gsungs pa mi rigs so/_/de ci'i slad du zhe na/_de bzhin gshegs pas bstan pa la zhugs pa dag kha cig ni tshul khrims nyams pa yang mchis/_kha cig ni kha na ma tho ba'i chos bgyid/_kha cig ni dam pa'i chos nyams par bgyid 
[\[42b\]]
[\[42b.1\]]pa dag kyang mchis na ji lta bur de dag la bu gcig pa dang 'dra bar 'du shes bskyed par bgyi/_bcom ldan 'das kyis 'od srung la bka' stsal pa/_de de bzhin no/_/de de bzhin te/_nga ni sems can thams cad la sras sgra gcan 'dzin dang 'dra bar bur 'du 
[\[42b.2\]]shes so/_/bcom ldan 'das la 'od srung gis 'di skad ces gsol to/_/sngon zla ba nya ba [{]bcwa [,]bco [}]lnga'i nyin par dge 'dun yongs su dag pa dag gso sbyong bgyid pa ni khye'u gzhon nu lus dang /_ngag dang /_yid ma byang ba zhig dben pa'i gnas nas dge 
[\[42b.3\]]'dun gso sbyong bgyid pa mnyan pas lag na rdo rje sangs rgyas kyi byin gyi rlabs kyis rdo rje'i gtun gyis rdul bzhin du bgyis na/_bcom ldan 'das lag na rdo rje de shin tu khro bas khye'u de srog dang phral na ci'i slad du de bzhin gshegs pas sems can thams 
[\[42b.4\]]cad la sras sgra gcan 'dzin dang 'dra'o/_/zhes gsungs/_bcom ldan 'das kyis 'od srung la bka' stsal pa/_khyod de skad ma zer cig_/khye'u gzhon nu de yang sprul pa tsam du zad kyi yang dag par na mi ma yin te/_de ni tshul khrims nyams pa dag dge 
[\[42b.5\]]'dun yongs su dag pa'i nang nas dbyung ba'i phyir ro/_/lag na rdo rje yang sprul ba tsam du zad do/_/'od srung dam pa'i chos ma rung bar byas pa dang /_log sred can dang /_srog gcod pa dang /_ngan par lta ba dang /_tshul khrims nyams pa dag la yang nga ni 
[\[42b.6\]]thugs rje chen po bskyed de sras sgra gcan 'dzin dang 'dra bar lta'o/_/rigs kyi bu dper na rgyal po ni blon po dag nyes pa byung ste khrims las 'gal na mi gtong ste/_khrims ci la bab pa dang sbyor ro/_/de bzhin gshegs pa ni de lta ma yin te/_bstan pa las nyams 
[\[42b.7\]]pa yod na bskrad pa'i las bya ba dang /_spyo ba'i las bya ba dang /_gzhag pa'i las bya ba dang /_nyes pa gleng ba'i las bya ba dang /_mi snang bar bya ba'i las bya ba dang /_zhi bar bya ba'i las bya ba dang /_ngan par lta ba spong ba'i las byed do/_/rigs kyi bu de bzhin 
[\[43a\]]
[\[43a.1\]]gshegs pas ni chos la skur pa dag la yongs su gdul ba'i las byed de/_ngan par spyod pa dag rnam par smin pa'i 'bras bu ston par byed do/_/rigs kyi bu 'di ltar rig par bya ste/_de bzhin gshegs pas ni sems can ngan pa dag la mi 
[\[43a.2\]]'jigs pa sbyin pa yin no/_/gal te 'od zer gcig gam/_gnyis sam/_lnga bkye bas gang la reg pa'i sems can de dag ni sdig pa yongs su spong bar 'gyur ro/_/de bas na de bzhin gshegs pa ni de lta bu'i mthu tshad med pa dang ldan no/_/rigs kyi bu 
[\[43a.3\]]gang ma mthong ba'i chos rnams khyod kyis mthong bar 'dod na khyod la de'i phyogs tsam zhig bstan par bya'o/_/nga yongs su mya ngan las 'das pa'i 'og tu phyogs gang na dge slong tshul khrims dang ldan zhing spyod lam ma nyams pa dam pa'i chos yongs su srung ba dag gis 
[\[43a.4\]]chos ma rung bar byed pa rnams mthong nas skrod cing chad pas kyang gcod pa'i skyes bu de ni bsod nams tshad med dpag tu med pa thob par rig par bya'o/_/rigs kyi bu 'di lta ste dper na rgyal po chos ngan pa 'ba' zhig spyod pa zhig nad kyis btab pa las yul de dang 
[\[43a.5\]]nye ba'i rgyal po zhig de ltar na bar gyur pa thos nas rgyal po nad pa de med par bya ba'i phyir dmag drangs so/_/rgyal po nad pa de mthu dang dpung [{]chungs [,]chung [}]pas 'jigs skrag ste/_mi dge ba btang nas dge ba la brtson par gyur na phas rgol ba'i rgyal po des bsod nams tshad 
[\[43a.6\]]med pa thob par 'gyur ro/_/de bzhin du chos 'dzin pa'i dge slong dag kyang de dang 'dra bar chos ma rung bar byed pa'i gang zag dag skrod pa dang /_chad pas gcod pa'i las byas te dge ba'i chos la btsud na bsod nams tshad med pa 'thob par 'gyur ro/_/rigs 
[\[43a.7\]]kyi bu 'di lta ste dper na khyim bdag gcig gi khyim du dug gi sdong po skyes na khyim bdag des dug yin par shes ma thag tu rtsa ba nas med par byed do/_/gzhan yang skyes bu lang tsho ba'i mgo la skra dkar zhig byung na de ngo tsha ste de ma thag tu rtsa ba nas bton te phyis mi 
[\[43b\]]
[\[43b.1\]]skye ba'i chos su med par byed do/_/chos 'dzin pa'i dge slong yang de dang 'dra ste/_dge slong tshul khrims nyams pa dam pa'i chos ma rung bar byed pa mthong na gnas nas bskrad cing chad pas gcad par bya'o/_/dge slong dge bas bslab tshig nyams pa dag mthong 
[\[43b.2\]]ste gnas nas ma bskrad dam/_chad pas ma bcad na de ni sangs rgyas kyis bstan pa'i chos kyi dgra yin par rig par bya'o/_/gang gis gnas nas skrod dam/_chad pas gcod na de ni nga'i nye gnas nyan thos yang dag pa yin no/_/yang bcom ldan 
[\[43b.3\]]'das la byang chub sems dpa' 'od srung gis 'di skad ces gsol to/_/ji ltar bcom ldan 'das kyis gsungs pa ltar na sems can thams cad la sras sgra gcan 'dzin dang 'dra bar gzigs so zhes bgyi ba mi rung ngo /_/bcom ldan 'das gal te gang zag 
[\[43b.4\]]gcig gis mtshon thogs te sangs rgyas la 'debs pa dang /_gang zag gcig gis tsan dan gyi lde gus sangs rgyas kyi sku la byugs pa gnyis la/_bcom ldan 'das kyis thugs mnyam par gzigs na ci'i slad du bslab tshig nyams pa dag chad pas 
[\[43b.5\]]bcad do zhes gsungs/_ci ste bslab tshig nyams pa dag chad pas bcad na gsung ba dang 'gal lo/_/bcom ldan 'das kyis byang chub sems dpa' 'od srung la bka' stsal pa/_rigs kyi bu 'di lta ste dper na rgyal po 'am blon po chen po zhig la bu 
[\[43b.6\]]gzugs byad dang ldan pa shes rab rno ba gnyis sam/_gsum mam/_bzhi yod de/_slob dpon ston pa mkhas pa la gnas bcas nas/_'di skad du bdag gi bu 'di dag tshul dang /_gtsug lag dang /_rtsal dang /_yi ge dang /_bgrang ba dang /_rtsis 
[\[43b.7\]]lobs pa zhig tu bslab par gsol lo/_/bdag gis bu bzhi po 'di khyod la bcol gyis ci ste bu gsum lcag 'og tu shi yang bla'i/_bu gcig bslab pa lobs par bya ba'i phyir nan tur skyed cig_/bu gsum po shi yang bdag ni 'khon du mi 'dzin to/_/'od 
[\[44a\]]
[\[44a.1\]]srung de la ji snyam du sems/_bu de'i pha dang slob pa'i slob dpon de gsod pa'i nyes pa thob bam/_gsol pa bcom ldan 'das ma lags so/_/de ci'i slad du zhe na/_sdug par bsams te/_bslab pa lobs par bgyi ba lags kyis 
[\[44a.2\]]mi sdug par bsams te bslab pa ma lags pas bsod nams tshad med pa thob par 'gyur ro/_/rigs kyi bu de bzhin gshegs pa yang de dang 'dra ste/_bslab tshig nyams pa dag la yang bu gcig pa dang 'dra bar gzigs so/_de bzhin gshegs pas bla na 
[\[44a.3\]]med pa'i dam pa'i chos ni rgyal po dang /_blon po chen po dang /_dge slong dang dge slong ma dang /_dge bsnyen dang /_dge bsnyen ma la gtams shing gtang bas rgyal po dang /_'khor rnam bzhis gang bslab pa la zhugs pa dag lhag pa'i tshul khrims dang /_ting nge 'dzin 
[\[44a.4\]]dang /_shes rab thob par skul cig_/gang bslab pa gsum po 'di la mi slob cing le lo byed pa dang /_tshul khrims nyams pa dang /_chos ma rung bar byed na rgyal po dang /_blon po chen po dang 'khor rnam bzhis chad pas chod cig_/rigs kyi bu rgyal po de dang /_
[\[44a.5\]]'khor rnam bzhi po de kha na ma tho ba'i sdig 'thob par 'gyur ram/_ma lags so/_/bcom ldan 'das kyis bka' stsal pa/_rigs kyi bu de ltar rgyal po de dang /_'khor rnam bzhi po de yang sdig par mi 'gyur na de bzhin gshegs pa lta smos kyang ci dgos/_rigs kyi bu de 
[\[44a.6\]]bzhin gshegs pa ni de ltar mnyam pa'i thugs kyis sems can thams cad la bu gcig pa dang 'dra bar dgongs so/_/gang de ltar sems pa de ni byang chub sems dpa' mnyam pa'i sems kyis sems can thams cad la bu gcig pa dang 'dra bar 'du shes pa 
[\[44a.7\]]zhes bya'o/_/rigs kyi bu byang chub sems dpa' gang de ltar las de la nan tan byed pa ni tshe ring bar 'gyur zhing sngon gyi gnas kyang shes par 'gyur ro/_/byang chub sems dpa' 'od srung gis yang bcom ldan 'das la 'di skad ces gsol to/_/sangs rgyas 
[\[44b\]]
[\[44b.1\]]kyis gsungs pa ltar byang chub sems dpa' gang mnyam pa'i sems la nan tan byas te/_sems can thams cad la bu gcig pa dang 'dra bar 'du shes pas tshe ring bar 'gyur ro zhes de bzhin gshegs pas de skad gsung ba mi rigs so/_/de ci'i slad du zhe 
[\[44b.2\]]na/_'di lta ste shes rab dang ldan pa'i sri zhur bgyi ba'i chos rnam pa sna tshogs kyang ston mkhas pa zhig khyim du mchis nas pha ma la rdo dbyug gis 'tshog go/_/pha ma ni bsod nams kyi zhing lags te/_phan pa dang bde ba 'ba' zhig bgyid cing shin tu phrad dka' 
[\[44b.3\]]bas de ni mchod par 'os na/_de la gnod pas rnam par gtses na chos 'tshal ba de smra ba dang bgyid par mi 'thun te 'gal lo/_/de bzhin gshegs pa yang de dang 'dra ste/_de ltar byang chub sems dpa' sems mnyam pa la nan tan bgyid cing sems 
[\[44b.4\]]can thams cad la bu gcig dang 'dra bar 'du shes pas tshe ring zhing sngon gyi gnas shes par 'gyur la mi 'pho ste/_rtag tu 'jig rten na gnas pa zhig lags na ci'i slad du bcom ldan 'das mi dang 'dra bar sku tshe rab tu thung bar gyur/_de bzhin gshegs pas sems 
[\[44b.5\]]can thams cad la dgra lta bur dgongs pa mnga' 'am/_bcom ldan 'das sngon sdig pa ci zhig mdzad cing ji snyed kyi srog gi dbang po dang phral na 'di ltar sku tshe lo brgya 'ang ma thub par rab tu thung bar gyur/_bcom ldan 'das kyis 'od srung la bka' stsal pa/_rigs 
[\[44b.6\]]kyi bu khyod ci'i phyir de bzhin gshegs pa'i spyan sngar ma rtsis pa'i tshig 'di lta bu smras/_de bzhin gshegs pa'i sku tshe ni tshe'i nang na mchog tu gyur/_phul du gyur te/_rtag pa'i chos kyi nang na yang mchog tu gyur phul du gyur to/_/byang chub sems dpa' 'od 
[\[44b.7\]]srung gis yang bcom ldan 'das la gsol pa/_de bzhin gshegs pa'i sku tshe ring zhes bgyi ba ji lta bu lags/_bcom ldan 'das kyis 'od srung la bka' stsal pa/_rigs kyi bu chu klung chen po brgyad yod de/_gang gA zhes bya ba dang /_yam pa la 
[\[45a\]]
[\[45a.1\]]dang /_sa la dang /_a li la bar ta dang /_ma hA dang /_sin du dang /_pag shu dang /_si ta zhes bya ba chu klung chen po brgyad dang /_de ma yin pa'i chu bran thams cad kyang rgya mtsho chen por 'bab bo/_/'od srung de bzhin du lha dang bcas pa dang /_sa dang /_nam 
[\[45a.2\]]mkha' la gnas pa thams cad kyi tshe srog gi chu klung thams cad de bzhin gshegs pa'i sku tshe'i rgya mtshor 'bab bo/_/de bas na de bzhin gshegs pa'i sku tshe ni tshad med do/_/'od srung gzhan yang 'di lta ste/_mtsho ma dros zhes bya ba las chu klung chen po bzhi 'bab bo/_/
[\[45a.3\]]de bzhin gshegs pa yang de dang 'dra bar tshe thams cad kyi 'byung gnas yin no/_/'od srung 'di lta ste/_rtag pa'i chos thams cad kyi nang na/_nam mkha' ni mchog go/_/de bzhin gshegs pa yang /_de bzhin du rtag pa'i nang na mchog tu gyur/_
[\[45a.4\]]phul du gyur to/_/'od srung 'di lta ste/_sman gyi nang na mar gyi snying po ni mchog go/_/de bzhin du de bzhin gshegs pa yang /_sems can thams cad kyi nang na sku tshe'i mchog tu gyur to/_/byang chub sems dpa' 'od srung gis yang bcom ldan 'das la 
[\[45a.5\]]gsol pa/_de bzhin gshegs pa'i sku tshe de ltar gyur na/_bskal pa gcig gam/_bskal pa gcig 'gribs kyi bar du bzhugs te/_dam pa'i chos kyi char rtag tu dbab pa'i rigs so/_/bcom ldan 'das kyis bka' stsal pa/_'od srung khyod 
[\[45a.6\]]kyis de bzhin gshegs pa la 'gog pa'am/_zad pa'i 'du shes ma skyed cig_/'od srung ci ste dge slong ngam/_dge slong ma'am/_dge bsnyen nam/_dge bsnyen ma'am/_mu stegs can gyi bar du mngon par shes pa lnga dang ldan pa/_dbang du gyur 
[\[45a.7\]]pa dag kyang bskal pa gcig gam/_bskal pa gcig 'gribs kyi bar du/_nam mkha' stong pa la 'gro ba dang /_sdod pa dang /_'dug pa dang /_nyal ba'i dbang thob nas rtsib logs g.yon nas ni me 'bar/_rtsib logs g.yas nas ni chu 'bab/_
[\[45b\]]
[\[45b.1\]]lus kyi stod nas ni dud pa 'thul te/_me'i phung po chen po lta bur yang sgyur la/_gal te tshe'i bar du gnas par 'dod na yang yid bzhin du gnas te tshe ring thung gi dbang thob nas de ltar mngon par shes pa lnga thob pa tsam gyis kyang yid bzhin gyi mthu dang ldan na de 
[\[45b.2\]]bzhin gshegs pa chos thams cad la dbang sgyur ba'i mthu brnyes pa lta ci smos te/_sku tshe bskal pa phyed dam/_bskal pa gcig gam/_bskal pa brgya'am/_bskal pa brgya stong ngam/_bskal pa tshad med pa'i bar du gnas pa lta ci smos te/_don de lta bas na de 
[\[45b.3\]]bzhin gshegs pa ni rtag pa'i sku gnas pa'i chos can mi 'gyur ba'i chos can du rig par bya'o/_/de bzhin gshegs pa'i sku ni sprul pa'i sku ste/_zas rnams kyi sku ma yin gyi/_sems can bsgral ba'i phyir dug gi sdong po dang 'dra bar bstan te/_de bas na yongs 
[\[45b.4\]]su mya ngan las 'da' ba bstan par rig par bya'o/_/'od srung de bas na de bzhin gshegs pa ni rtag pa'i chos can mi 'gyur ba'i chos can du rig par bya ste/_khyed la sogs pas don dam pa la brtson 'grus shin tu nan tan bya'o/_/shin tu nan tan byas nas 
[\[45b.5\]]kyang gzhan dag la rgya cher bshad do/_/de nas byang chub sems dpa' 'od srung gis yang bcom ldan 'das la 'di skad ces gsol to/_/'jig rten las 'da' ba'i chos dang /_'jig rten gyi chos la bye brag dang khyad par ci mchis/_sangs rgyas kyis gsungs pa ltar 
[\[45b.6\]]sangs rgyas kyang rtag pa'i chos can mi 'gyur ba'i chos can lags na/_'jig rten pa tshangs pa'i lha yang rtag la dbang sgyur gyi lha yang rtag ste/_mi 'gyur ba'i chos can bdag ces bya ba yang rtag la/_rang bzhin yang rtag_/rdul phra mo yang rtag ces mchi na ci ste 
[\[45b.7\]]de bzhin gshegs pa yang rtag pa'i chos can lags na/_de bzhin gshegs pas ci'i slad du rtag pa mngon par mi ston/_ci ste rtag pa mngon par mi ston na bye brag dang khyad par yang ci zhig mchis/_tshangs pa'i lha nas rdul phra mo dang /_rang bzhin rtag ces 
[\[46a\]]
[\[46a.1\]]mchi ba yang mngon par ni ma mchis so/_/bcom ldan 'das kyis 'od srung la bka' stsal pa/_'di lta ste/_dper na khyim bdag gcig la ba rnam pa mang po bdog pa'i spu mdog mi 'thun yang /_khyu gcig tu rdzi'u la gtad de/_rtswa dang chu ga la 
[\[46a.2\]]yod par snyegs shing 'tsho'o/_/de yang zho dang 'o ma tsam gyi phyir ma yin gyi/_mar gyi snying po 'dod pa'i phyir ro/_/khyim bdag de phyis shi nas ba rnams kyang rkun pos ded do/_/rkun po de dag la bud med med pas/_ba bzhos nas so sor 'thungs so/_/
[\[46a.3\]]phyis rkun po de dag gcig la gcig 'di skad du sngon khyim bdag chen po de ba 'di snyed gso ba yang zho dang 'o ma tsam gyi phyir ma yin gyi/_mar gyi snying po 'ba' zhig 'dod par zad na da bdag cag gis kyang thabs ci zhig byas na/_mar gyi snying po thob par 
[\[46a.4\]]'gyur zhes bgros so/_/mar gyi snying po zhes bya ba ni 'jig rten na ro bro ba thams cad kyi nang na mchog yin te/_ci ste 'o ma yod du zin gyis kyang /_blugs pa'i snod med ces smras so/_/yang 'di skad du bdag cag la rkyal pa yod pas rkyal par blugs zhes 
[\[46a.5\]]bgros te blugs pa'i gnas yod du zin gyis kyang zho dang srub pa'i thabs mi shes pas de dag gis dar ba tsam yang thob par mi nus na mar tha mal pa la lta ci smos te/_de'i tshe rkun po ma rungs pa de dag mar gyi snying po 'dod pa'i phyir yang dang yang chu bsnan pas 'o ma dang 
[\[46a.6\]]zho dang mar gyi snying po'i bar du bcas te nyams par gyur to/_/skye bo glen pa yang de dang 'dra ste/_dge ba'i bag cung zad yod pa yang de bzhin gshegs pa'i dam pa'i chos las byung ngo /_/de ci'i phyir zhe na/_sangs rgyas bcom ldan 'das yongs su mya ngan 
[\[46a.7\]]las 'das nas de bzhin gshegs pa'i dge ba'i chos tshul khrims dang /_ting nge 'dzin dang /_shes rab kyi cha las brkus pa ni ji ltar rkun po rnams kyis ba brkus pa bzhin no/_/skye bo glen pa dag kyang tshul khrims dang /_ting nge 'dzin dang /_shes rab kyi cha 
[\[46b\]]
[\[46b.1\]]tsam thob mod kyi/_sbyor ba'i thabs med pas rnam par grol zhing ston mi nus so/_/don de lta bas na rtag pa'i tshul khrims sam/_rtag pa'i ting nge 'dzin nam/_rtag pa'i shes rab bam/_rnam par grol ba'i bar du thob par mi nus pa ni rkun po de dag thabs mi 
[\[46b.2\]]shes te/_mar gyi snying po mi thob pa dang mtshungs so/_/rkun po de dag mar gyi snying po 'dod pa'i phyir chu bsnan pa ltar skye bo ma rabs kyang de dang 'dra ste/_rnam par thar pa 'dod pa'i phyir bdag dang /_sems can dang /_srog dang /_skyes bu dang /_tshangs pa 
[\[46b.3\]]dang /_dbang sgyur gyi lha dang /_rdul phra mo dang /_'jig rten gyi rang bzhin dang /_tshul khrims dang /_ting nge 'dzin dang /_shes rab dang /_rnam par grol ba dang /_'du shes med pa dang /_'du shes med min gyi bar du mya ngan las 'das pa'o/_/zhes 
[\[46b.4\]]smras te/_de ni yang dag par rnam par grol ba'am/_mya ngan las 'da' ba mi thob pa ni ji ltar rkun po de dag mar gyi snying po mi thob pa bzhin no/_/skye bo ma rabs dag tshangs par spyod pa cung zad tsam dang /_pha ma la sri zhu byas pa tsam gyi rgyu dang rkyen gyis 
[\[46b.5\]]mtho ris kyi lhar skye ste/_bde ba'i longs spyod cung zad myong ba ni ji ltar rkun po de dag 'o ma la chus bsnan pa bzhin no/_/skye bo ma rabs dag ni tshangs par spyod pa cung zad tsam dang /_pha ma la sri zhu byas pa tsam gyi rgyus mtho ris kyi lhar skyes par mi shes so/_/
[\[46b.6\]]gzhan yang tshul khrims dang /_ting nge 'dzin dang /_shes rab dang /_dkon mchog gsum la skyabs su 'gro bar mi shes so/_/de ltar mi shes pas rtag pa dang /_bde ba dang /_bdag dang /_yongs su dag pa smra mod kyi de yang mi shes so/_/de bas na de 
[\[46b.7\]]bzhin gshegs pa 'jig rten du gshegs nas rtag pa dang /_bde ba dang /_bdag dang /_yongs su dag pa bstan cing bshad do/_/ji ltar 'khor los sgyur ba'i rgyal po 'jig rten du byung na/_de'i bsod nams kyi shugs kyis rkun po ma rungs pa dag so sor 
[\[47a\]]
[\[47a.1\]]'byer zhing 'bros so/_/ba rnams ma shi bas 'khor los sgyur ba'i rgyal pos rdzi'u thabs dang ldan pa la gtad de/_rdzi'u thabs dang ldan pas mar gyi snying po yang yod par gyur to/_/mar gyi snying po yod pas sems can thams cad kyang nad 
[\[47a.2\]]kyi sdug bsngal dang bral lo/_/chos kyi 'khor los sgyur ba'i rgyal po 'jig rten du gshegs nas skye bo ma rabs dag tshul khrims dang /_ting nge 'dzin dang /_shes rab ston mi nus te so sor 'byer zhing 'bros so/_/de'i tshe bcom ldan 'das kyis 'jig 
[\[47a.3\]]rten gyi chos dang /_'jig rten las 'das pa'i chos sems can gyi don du byang chub sems dpa' rnams la bstan cing bshad nas byang chub sems dpa' sems dpa' chen po yang mar gyi snying po lta bu thob par gyur te/_gzhan yang sems can mtha' yas dpag 
[\[47a.4\]]tu med pa dag bla na med pa'i chos bdud rtsi lta bu thob par bya ba ni 'di lta ste/_de bzhin gshegs pa'i rtag pa dang /_bde ba dang /_bdag dang /_yongs su dag pa'i chos rnams so/_/don de lta bas na rigs kyi bu de bzhin gshegs pa ni rtag pa dang /_mi 'gyur 
[\[47a.5\]]ba'i chos can yin te/_'jig rten pa skye bo ma rabs dag gis tshangs pa'i lha la sogs pa la rtag pa'i chos yin no zhes smra ba dang mi 'dra ste/_rtag pa'i chos su grags pa 'di ni mdor na de bzhin gshegs pa la bya'i chos gzhan dag la ni ma yin no/_/'od srung 
[\[47a.6\]]de lta bas na de bzhin gshegs pa'i skur rig par bya'o/_/'od srung gang rigs kyi bu 'am/_rigs kyi bu mo dag ni rtag tu rtse gcig pa'i sems kyis sangs rgyas rtag pa dang gnas pa'o zhes bya ba'i tshig 'di gnyis la nan tan bya'o/_/'od srung gang rigs kyi bu 
[\[47a.7\]]'am rigs kyi bu mo dag ni tshig 'di gnyis la nan tan byed na/_gang zag de ni nga'i rjes su spyod cing ngas phyin pa'i gnas su phyin par rig par bya'o/_/rigs kyi bu gang gis tshig 'di gnyis la nan tan byed pa de mtshan ma spangs na de bzhin gshegs pas yongs su mya 
[\[47b\]]
[\[47b.1\]]ngan las 'da' bar dgongs par rig par bya'o/_/rigs kyi bu mya ngan las 'da' ba'i don ni sangs rgyas kyi chos nyid do/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das chos nyid ces 
[\[47b.2\]]bgyi ba'i don ji lta bu lags/_bcom ldan 'das bdag ni chos nyid kyi don ji lta bu lags pa mi 'tshal na de bzhin gshegs pas thugs brtse ba'i slad du rgyas par bstan du gsol/_chos nyid ces bgyi ba ni lus dang rnam par bral/_lus dang bral ba ni ci 
[\[47b.3\]]yang ma mchis pa ste/_ci yang ma mchis na lus zhes bgyi ba yang ji ltar rnam par gzhag_/lus rnam par gzhag tu mchis na ni lus la chos nyid kyang ma mchis par 'gyur ro/_/lus la chos nyid kyang ma mchis par gyur na ji lta bur rnam par gzhag_/bdag 
[\[47b.4\]]gis don de dag ji ltar rig par bgyi zhes gsol nas bcom ldan 'das kyis byang chub sems dpa' 'od srung la 'di skad ces bka' stsal to/_/rigs kyi bu khyod kyis 'di ltar chos nyid dgag par mi bya'o/_/chos nyid ces bya ba la ni 'gog pa med do/_/rigs 
[\[47b.5\]]kyi bu dper na 'du shes med pa'i lha dag gzugs kyi phung po dang ldan mod kyi/_gzugs kyi 'du shes med pas lha de la ni ji ltar gnas/_bde ba la ji ltar longs spyod/_ji ltar 'du shes la spyod/_ji ltar thos shing mthong zhes 'dri ba'i mi rigs so/_/rigs 
[\[47b.6\]]kyi bu de bzhin gshegs pa'i spyod yul ni nyan thos dang rang sangs rgyas kyis shes pa ma yin no/_/rigs kyi bu de bzhin gshegs pa'i sku la ni 'gog pa'i chos so zhes smra bar mi bya'o/_/rigs kyi bu 'gog pa'i chos ni sangs rgyas kyi spyod yul yin gyi/_nyan 
[\[47b.7\]]thos dang rang sangs rgyas kyis shes pa ma yin no/_/rigs kyi bu khyod kyis ni/_de bzhin gshegs pa ni gang du gnas/_gang du spyod/_gang du gzigs/_ci la longs spyod pa rtog cing dpag par mi bya'o/_/rigs kyi bu don de dag ni khyod 
[\[48a\]]
[\[48a.1\]]la sogs pas shes shing rtogs pa ma yin te/_sangs rgyas kyi chos kyi sku dang /_rnam pa sna tshogs kyi thabs ni bsam gyis mi khyab bo/_/rigs kyi bu gzhan yang sangs rgyas dang /_chos dang /_dge 'dun la rtag tu dran zhing nan tan 
[\[48a.2\]]bya'o/_/chos rnam pa gsum po 'di ni tha dad pa ma yin pa'i mtshan nyid mi rtag pa ma yin pa'i mtshan nyid/_mi 'pho ba'i mtshan nyid do/_/gang zhig chos rnam pa gsum po 'di la tha dad par 'du shes na skye bo de ni skyabs su 'gro ba gsum la mi gnas pa/_tshul 
[\[48a.3\]]khrims dang mi ldan pa zhes bya ste/_nyan thos dang /_rang sangs rgyas kyi byang chub kyang thob par mi nus so/_/gang gis bsam gyis mi khyab pa de la rtag pa'i 'du shes kyis nan tan byed na de ni skyabs su 'gro ba'i gnas yin no/_/rigs kyi bu dper na 
[\[48a.4\]]shing yod pa'i rkyen gyis grib ma yod do/_/de bzhin gshegs pa yang de dang 'dra ste/_rtag pa'i chos yod pas skyabs su 'gro ba'i gnas yod kyi mi rtag pa ni ma yin no/_/gang zhig de bzhin gshegs pa la mi rtag pa'o zhes smra na de bzhin gshegs pa yang 
[\[48a.5\]]lha dang 'jig rten du bcas pa'i skyabs su 'gro ba'i gnas ma yin no/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das dper na nam rmus na skyed shing mchis kyang grib ma ni ma mchis so/_/bka' 
[\[48a.6\]]stsal pa/_'od srung shing yod la grib ma med ces mi bya'o/_/de ni sha'i mig gis mi mthong ba'i phyir ro/_/rigs kyi bu de bzhin gshegs pa yang de dang 'dra ste/_rang bzhin nyid kyis rtag tu gnas la/_mi 'gyur mi 'pho mod kyi/_shes rab kyi 
[\[48a.7\]]mig med pas ni mthong bar mi nus te/_ji ltar nam rmus pa'i tshe shing gi grib ma mi mthong ba bzhin no/_/skye bo ma rabs kyang sangs rgyas mya ngan las 'das nas gang gis de bzhin gshegs pa ni mi rtag pa'i chos can no zhes smra ba yang de dang 'dra ste/_gang gis 
[\[48b\]]
[\[48b.1\]]de bzhin gshegs pa ni chos dang /_dge 'dun dang tha dad do zhes smra na de ni skyabs su 'gro ba'i gnas gsum por mi 'gyur ro/_/dper na khyod kyi pha ma ni so so tha dad pa'i phyir mi rtag ces byar rung ngo /_/de nas bcom ldan 'das la byang chub sems dpa' 'od srung 
[\[48b.2\]]gis 'di skad ces gsol to/_/bcom ldan 'das bdag ni gdod sangs rgyas dang /_chos dang /_dge 'dun rtag pa dang /_rabs bdun gyi pha ma'i bar du dran par 'gyur ba ni ngo mtshar che'o/_/bcom ldan 'das bdag gis de bzhin gshegs pa dang /_chos 
[\[48b.3\]]dang /_dge 'dun bsam gyis mi khyab pa la goms par bgyid de/_bdag de la goms nas gzhan dag la yang don de rgya cher bstan par bgyi'o/_/gang zhig 'di la yid mi ches pa de ni yun ring po nas mi rtag pa sgom pa ste/_bdag gis de la ni ba mo 'am/_ser 
[\[48b.4\]]ba lta bur bgyi'o/_/de nas bcom ldan 'das kyis byang chub sems dpa' 'od srung la legs so/_/legs so zhes bka' stsal nas khyod ni dam pa'i chos shin tu srung zhing yongs su 'dzin pa ste/_de ltar chos srung zhing sems can la mi slu ba'i dge ba'i rtsa ba las de 
[\[48b.5\]]nyid kyi rkyen gyis tshe ring ba dang /_sngon gyi gnas shes par 'gyur ro/_/'phags pa yongs su mya ngan las 'das pa chen po'i mdo las sku tshe'i le'u zhes bya ste gcig go//_//de nas bcom ldan 'das kyis 'od srung la 'di skad ces bka' stsal 
[\[48b.6\]]to/_/rigs kyi bu de bzhin gshegs pa'i sku zhes bya ba ni rtag tu gnas pa'i sku/_mi 'jig pa'i sku/_rdo rje'i sku/_zas rnams kyi sku ma yin gyi chos kyi sku'o/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom 
[\[48b.7\]]ldan 'das kyis gsungs pa ltar sku de dag ni bdag gis ma mthong gi_/mi rtag pa dang /_'jig pa dang /_rdul dang /_zas rnams kyi skur mthong ngo /_/de ci'i slad du zhe na/_de bzhin gshegs pa yongs su mya ngan las 'das par gshegs pa'i slad du'o/_/bcom ldan 
[\[49a\]]
[\[49a.1\]]'das kyis 'od srung la bka' stsal pa/_khyod kyis de bzhin gshegs pa'i sku la snying po med pa'am/_'jig pa can skye bo ma rabs kyi lus dang 'dra bar mi blta'o/_/rigs kyi bu khyod kyis 'di ltar rig par bya ste/_de bzhin gshegs pa'i sku ni 
[\[49a.2\]]bskal pa tshad med pa'i bar du brtan pa/_snying po can mi 'jig pa/_lha dang mi'i lus lta bu ma yin pa/_'jig pa'i sku ma yin pa/_zas rnams kyi sku ma yin pa'o/_/de bzhin gshegs pa'i sku ni sku ma yin pa'i sku/_mi skye mi 'gog pa/_ma bsdus 
[\[49a.3\]]pa/_ma byas pa/_tshad med pa/_mtha' yas pa/_rjes med pa/_shes pa med pa/_gzugs med pa/_mthar rnam par dag pa/_mi g.yo ba tshor ba med pa/_'du byed med pa/_mi gnas pa/_ma byas pa/_bro ba med pa/_ma 'dres pa/_'dus byas pa ma yin/_
[\[49a.4\]]las ma yin/_'bras bu ma yin/_spyod pa ma yin/_'gog pa ma yin/_sems ma yin/_bgrang ba ma yin/_bsam gyis mi khyab pa/_dpag tu med pa/_rnam par mi shes pa/_sems dang bral ba/_sems dang bral ba yang ma yin pa/_sems mnyam pa med 
[\[49a.5\]]pa/_med pa yang ma yin pa/_song ba dang 'ong ba med pa/_song ba dang 'ong ba med pa ma yin pa/_mi 'jig pa/_ma nyams pa/_mi chad pa/_ma chad pa/_ma byung ba/_mi 'gog pa/_bdag po med pa/_bdag po med pa yang ma yin pa/_yod pa yang ma yin/_med 
[\[49a.6\]]pa yang ma yin/_tshor ba yang ma yin/_rtog pa ma yin/_yi ge ma yin/_yi ge med pa ma yin/_ting nge 'dzin ma yin/_ting nge 'dzin med pa ma yin/_bltar med pa/_mngon par snang ba/_gnas med pa/_gnas med pa ma yin pa/_rten med pa/_rten med pa 
[\[49a.7\]]yang ma yin pa/_mun pa ma yin pa/_snang ba ma yin pa/_zhi ba ma yin/_ma zhi ba ma yin/_ci yang med pa mi len pa/_mi gtong ba/_rnam par dag pa/_dri ma med pa/_rtsod pa med pa/_rtsod pa chad pa/_gnas med par gnas pa/_mi len pa/_mi ltung ba chos ma yin pa/_chos 
[\[49b\]]
[\[49b.1\]]ma yin pa yang ma yin pa/_bsod nams kyi zhing ma yin pa/_bsod nams kyi zhing ma yin pa yang ma yin pa/_mi zad pa zad pa med pa/_zad pa thams cad dang bral ba/_stong pa nyid stong pa dang bral ba/_rtag tu gnas pa ma yin pa/_skad cig pa'i rgyun gyis 'gog pa 
[\[49b.2\]]ma yin pa/_rnyog pa'i dri ma med pa/_yi ge med pa/_yi ge dang bral ba/_sgra ma yin/_bshad pa ma yin/_goms par bsgoms pa ma yin/_brjod pa ma yin/_dpog pa ma yin/_gcig ma yin/_tha dad pa ma yin/_gzugs ma yin/_mtshan ma ma yin/_mtshan 
[\[49b.3\]]rnam pas brgyan pa/_dpa' ba ma yin/_skrag pa ma yin/_zhi ba med pa/_ma zhi ba/_ma gdungs pa/_mi gdung ba bltar med pa/_mtshan ma med pa/_de bzhin gshegs pa ni sems can thams cad kyi don byas kyang sems can gyi don byas pa med pa/_sems can 
[\[49b.4\]]rnam par bkrol yang rnam par bkrol ba med pa/_sems can mngon par 'tshang rgya bar mdzad kyang mngon par 'tshang rgya ba med pa/_gnyis su med par yang dag pa ji lta ba bzhin du chos ston pa/_dpag tu med pa/_mi mnyam pa dang mnyam pa/_nam mkha' dang mnyam pa/_
[\[49b.5\]]gzugs med pa ma skyes pa nyid dang 'thun pa/_mi chad pa/_mi rtag pa/_rtag tu theg pa gcig la spyod kyang sems can gyis gsum du mthong ba/_mi 'gyur ba mi ldog pa/_kun nas nyon mongs pa thams cad bcad pa/_mi rtsod pa/_mi gcig pa/_mtshan nyid ma yin 
[\[49b.6\]]pa/_mtshan nyid la gnas pa/_'dus pa ma yin/_gyes pa ma yin/_ring ba ma yin/_thung ba ma yin/_zlum po ma yin/_gru bzhi ma yin/_phung po dang /_skye mched dang /_khams ma yin/_phung po dang skye mched dang khams ma yin pa yang ma yin/_'phel ba ma yin/_'bri 
[\[49b.7\]]ba ma yin/_bzang po ma yin/_ngan pa ma yin no/_/de bzhin gshegs pa'i sku ni de ltar yon tan tshad med pa dang ldan te/_shes pa med cing mi shes pa yang med/_mthong ba med cing mi mthong ba yang med/_'dus byas pa ma yin/_'dus ma byas pa ma yin/_'jig rten ma yin/_
[\[50a\]]
[\[50a.1\]]'jig rten ma yin pa'ang ma yin/_byas pa ma yin/_ma byas pa 'ang ma yin/_gnas ma yin/_mi gnas pa ma yin/_chen po bzhi ma yin/_chen po bzhi ma yin pa yang ma yin/_rgyu ma yin/_rgyu med pa ma yin/_sems can ma yin/_sems can med pa ma yin/_dge 
[\[50a.2\]]sbyong ma yin/_bram ze ma yin/_seng ge lta bu/_seng ge chen po/_sku ma yin/_sku ma yin pa yang ma yin pa/_brjod du med pa/_chos gcig tsam gyi mtshan nyid dang yang bral ba/_brtsi ba'am bgrang bar mi rung ba/_mya ngan las 'da' ba na mya ngan las mi 'da' ba ste/_de 
[\[50a.3\]]bzhin gshegs pa'i chos kyi sku ni de lta bu'i yon tan tshad med pa dam pa dang ldan no/_/'od srung de ni de bzhin gshegs pa nyag gcig gis mkhyen gyi nyan thos dang rang sangs rgyas kyis shes pa ma yin no/_/'od srung de ltar de bzhin gshegs pa'i sku ni yon tan tshad med 
[\[50a.4\]]pa dang ldan te/_zas rnams kyis bskyed cing gso ba'i sku ni ma yin no/_/'od srung de bzhin gshegs pa'i sku yang dag pa'i yon tan ni 'di lta bu yin na de la na ba'am/_sdug bsngal ba'am/_snying po med pa'am/_mi brtan pa rdza so ma btang ba lta bu ga la 
[\[50a.5\]]zhig yod/_'od srung de bzhin gshegs pas na ba dang sdug bsngal ba bstan pa ni sems can gdul ba'i phyir ro/_/rigs kyi bu khyod kyis 'di ltar rig par bya ste/_de bzhin gshegs pa'i sku ni rdo rje'i sku yin te/_deng phyin chad khyod kyis don 'di rtse gcig pa'i 
[\[50a.6\]]sems kyis yid la bya'i zas rnams kyi skur ni mi bsam mo/_/gzhan la yang de bzhin gshegs pa'i sku ni chos kyi sku yin par ston cig_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das de ltar 
[\[50a.7\]]de bzhin gshegs pa de lta bu'i yon tan dang ldan na bsnyungs pa dang /_mi rtag pa dang /_'jig pa lta ga la zhig mchis te/_bdag ni deng slan chad de bzhin gshegs pa'i sku ni rtag pa/_chos kyi sku rab tu bde ba'i skur yid la bgyid de gzhan dag la yang de bzhin 
[\[50b\]]
[\[50b.1\]]du bstan par 'tshal lo/_/bcom ldan 'das de bzhin gshegs pa'i chos kyi sku ni rdo rje lta bur mi 'jig pa lags na ci'i rgyu las gyur pa ni bdag gis mi 'tshal to/_/bcom ldan 'das kyis 'od srung la bka' stsal pa/_dam pa'i chos srung zhing 'dzin pa de'i rgyu 
[\[50b.2\]]de'i rkyen gyis rdo rje'i sku dang ldan par gyur to/_/'od srung ngas sngon chos yongs su bsrung ba'i rgyu dang rkyen gyis rdo rje'i sku dang ldan te rtag tu gnas pa dang mi 'jig par gyur to/_/rigs kyi bu dam pa'i chos srung zhing srung ba ni khrims lnga yang mi 'dzin te/_spyod lam 
[\[50b.3\]]yang mi srung bar mtshon cha ral gri dang /_mda' gzhu dang /_mdung la sogs pa thogs te dge slong tshul khrims yongs su dag pa dag srung ba'o/_/de nas bcom ldan 'das la byang chub sems dpa' 'od srung gis 'di skad ces gsol to/_/yang bcom ldan 'das 
[\[50b.4\]]dge slong gang bsrung ba btang ste/_/dben pa'i gnas dur khrod dam/_shing drung na gnas pa ni dge slong yang dag pa lags kyi gang srung ba'i rjes su spyod pa ni khyim bdag mgo reg go zhes 'byung ngo /_/bcom ldan 'das kyis 'od srung la bka' stsal pa/_khyim bdag mgo 
[\[50b.5\]]reg ces ma zer cig_/dge slong gang du gnas kyang lus kyi yo byad tsam chog par len cing mdo sde klog pa dang /_'don pa dang /_bsam gtan yid la byed pa dang /_chos 'dri ba yod na de la sbyin pa dang /_tshul khrims dang /_bsod nams kyi tshogs dang /_'dod pa nyung 
[\[50b.6\]]ba dang /_chog shes pa la sogs pa chos rnam pa sna tshogs ston kyang de ni seng ge'i sgra sgrogs pa zhes mi bya/_seng ges yongs su bskor ba zhes kyang mi bya/_chos ngan pa spyod pa gdul nus pa ma yin/_dge slong de ni bdag gi don kyang byed mi nus la/_gzhan gyi don 
[\[50b.7\]]byed pa yang ma yin te/_de ni bag med pa le lo can yin te/_tshul khrims srung zhing tshangs par spyod kyang de ni ci yang mi nus par rig par bya'o/_/dge slong gang 'tsho ba'i yo byad kyang mang du yod la/_tshul khrims kyang yongs su srung zhing seng ge'i sgra sgrogs te/_dam 
[\[51a\]]
[\[51a.1\]]pa'i chos mdo'i sde dang /_dbyangs kyis bsnyad pa dang /_lung du bstan pa dang /_tshigs su bcad pa dang /_ched du brjod pa dang /_skyes pa'i rabs dang /_de lta bu byung ba dang /_gleng gzhi dang /_rmad du byung ba dang /_rtogs pa brjod pa 
[\[51a.2\]]dang /_shin tu rgyas pa dang /_gtan la bab par bstan pa la sogs pa mdo sde dgu po dag 'don cing /_gzhan dag la rgya cher ston la/_sems can la phan pa dang /_bde ba'i phyir 'di skad du mya ngan las 'da' ba'i mdo las dge slong rnams bran khol dang /_ba lang 
[\[51a.3\]]dang /_lug la sogs pa chos ma yin pa'i dngos po 'chang du mi gnang ngo zhes 'byung ste/_dge slong ma brtags pa'i dngos po de dag 'chang na chad pas chod cig ces smras la/_de bzhin gshegs pas sngon mdo sde gzhan dag las kyang dge slong ma brtags pa'i dngos 
[\[51a.4\]]po de dag bcangs pas rgyal po che ge mo zhig gis chad pas bcad de khyim par phab bo zhes dge slong gang 'di skad du seng ge'i sgra sgrogs pa ni tshul khrims ngan pa can dag de skad ces thos nas zhe sdang skyes te chos smra ba de gsod do/_/chos smra ba de ci ste tshe 'phos nas 
[\[51a.5\]]yang tshul khrims 'dzin cing bdag dang gzhan gyi don byed pa zhes bya ste/_de lta bas na ngas ni rgyal po dang /_blon po chen po dang /_dge bsnyen rnams kyis chos smra ba dag bsrung bar gnang ngo /_/gang dam pa'i chos bsrung bar 'dod pa ni de ltar bslab par bya'o/_/'od srung de ltar 
[\[51a.6\]]tshul khrims nyams shing chos mi srung ba ni khyim bdag mgo reg ces bya'i/_tshul khrims srung ba la ni ma yin no//_//bam po lnga pa/_rigs kyi bu sngon gyi bskal pa tshad med mtha' yas grangs med pa 'das pa'i pha rol na grong khyer rtswa mchog 'di nyid du sangs 
[\[51a.7\]]rgyas bcom ldan 'das rab tu dga' ba bskyed pa zhes bya ba de bzhin gshegs pa dgra bcom pa yang dag par rdzogs pa/_mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi 
[\[51b\]]
[\[51b.1\]]ston pa sangs rgyas bcom ldan 'das mngon par byung ngo /_/de'i tshe de'i dus na 'jig rten gyi khams 'di yang shin tu yangs shing yongs su dag la mi rab tu mang zhing bde skyid pa dang /_zas dang skom gyis mi brel ba ni ji ltar rab tu bde ba can gyi 'jig rten gyi khams kyi byang 
[\[51b.2\]]chub sems dpa' bzhin no/_/sangs rgyas bcom ldan 'das de 'jig rten na tshad med pa'i bar du bzhugs nas sems can gyi don mdzad de shing sA la drung gnyis kyi bar du yongs su mya ngan las 'das so/_/sangs rgyas de mya ngan las 'das nas dam pa'i chos lo khri phrag 
[\[51b.3\]]tshad med pa bzhi bcu lhag gi bar du gnas par gyur to/_/de'i tshe na dge slong tshul khrims shin tu srung ba yon tan blo gros zhes bya ba zhig la 'khor shin tu mang zhing 'khor rnams la seng ge'i sgra sgrogs te/_mdo sde dgu yang rgyas par ston pa la shin tu mkhas pas dge slong rnams 
[\[51b.4\]]bran pho dang /_bran mo dang /_ba lang dang /_lug la sogs pa chos ma yin pa'i dngos po rnams gsor mi gnang ngo zhes bsgo'o/_/de'i tshe na dge slong tshul khrims nyams pa shin tu mang bas de dag gis de skad ces bsgo ba thos nas thams cad zhe sdang gi sems skyes te/_
[\[51b.5\]]mtshon cha thogs nas chos smra ba de la bsnyen to/_/de'i tshe de'i dus na yul de'i rgyal po yon tan can zhes bya ba des de lta bur gyur pa thos nas chos bsrung ba'i phyir de ma thag tu chos smra ba ga la ba'i drung du song ste/_dge slong tshul khrims nyams pa ma rungs pa dag dang g.yul 
[\[51b.6\]]bshams te 'thabs nas chos smra ba'i dge slong de bgegs de las thar bar byas so/_/de'i tshe rgyal po de'i lus la ral gri dang /_mda' dang /_mtshon shag ti la sogs pa mtshon cha'i rmas yungs kar tsam yang gson pa med do/_/de'i tshe dge slong yon tan blo gros kyis 
[\[51b.7\]]rgyal po de la shin tu legs so shin tu legs so/_/rgyal po khyod ni yang dag par dam pa'i chos shin tu srung ba ste/_ma 'ongs pa'i dus su tshad med pa'i chos kyi snod du 'gyur ro zhes smras so/_/rgyal po des de'i tshe na chos thos pas sems rab tu dga' bar gyur nas de ma 
[\[52a\]]
[\[52a.1\]]thag tu tshe 'phos te/_mi g.yo ba de bzhin gshegs pa'i sangs rgyas kyi zhing du skyes nas sangs rgyas de'i nye gnas mchog tu gyur to/_/rgyal po de'i 'khor g.yul du zhugs te brgal ba dang /_dga' ste rjes su yi rang ba rnam pa thams cad byang chub kyi 
[\[52a.2\]]sems las phyir mi ldog par gyur te/_tshe 'phos nas thams cad mi g.yo ba'i sangs rgyas kyi zhing du skyes so/_/dge slong yon tan blo gros kyang phyis tshe 'phos nas de bzhin du mi g.yo ba de bzhin gshegs pa'i zhing du skyes te/_sangs rgyas bcom ldan 'das de ni 
[\[52a.3\]]nyan thos kyi dge 'dun gyi nang na rab 'og tu gyur to/_/de bas na dam pa'i chos nub cing zad du nye ba na de ltar bsrung zhing bskyab par bya'o/_/'od srung de'i tshe de'i dus na rgyal po de ni nga yin no/_/chos smra ba'i dge slong de ni sangs rgyas 'od srung zhes bya ba yin no/_/'od srung 
[\[52a.4\]]dam pa'i chos bsrungs pas de lta bu la sogs pa tshad med pa'i 'bras bu yang thob la/_de'i rgyu de'i rkyen gyis 'di ltar nga ni rnam pa sna tshogs kyi mtshan dang dpe byad bzang po rnam pa sna tshogs kyis yongs su brgyan pa'i chos kyi sku dang /_mi shigs pa'i sku lhun gyis grub par 
[\[52a.5\]]gyur to/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das de bzhin gshegs pa'i sku rtag pa ni rdo la ri mo bris pa dang 'dra'o/_/bcom ldan 'das kyis byang chub sems dpa' 'od srung la 'di skad ces 
[\[52a.6\]]bka' stsal to/_/rigs kyi bu de lta bas na dge slong dang /_dge slong ma dang /_dge bsnyen dang /_dge bsnyen ma dag shin tu brtson 'grus bskyed de/_dam pa'i chos bsrung bar bya'o/_/dam pa'i chos bsrungs pa'i 'bras bu ni rgya che ste tshad med do/_/rigs kyi 
[\[52a.7\]]bu de bas na chos srung ba'i dge bsnyen dag lag na mtshon cha thogs te/_chos srung ba'i dge slong la bsrung zhing bskyab bya'o/_/gang tshul khrims lnga srung ba tsam gyis theg pa chen po'i gang zag ces mi bya'i/_tshul khrims lnga ma bsrungs kyang dam pa'i chos srung na theg pa chen 
[\[52b\]]
[\[52b.1\]]po zhes bya'o/_/dam pa'i chos srung na lag na mtshon cha thogs te/_chos smra ba la bsrung bar bya'o/_/bcom ldan 'das la 'od srung gis yang 'di skad ces gsol to/_/bcom ldan 'das dge slong gang de ltar dge bsnyen mtshon cha thogs pa dang lhan cig 'grogs 
[\[52b.2\]]brten na de la ston pa zhes bgyi'am/_ston pa zhes mi bgyi/_de tshul khrims bsrung ba lags sam/_tshul khrims nyams pa lags/_bcom ldan 'das kyis 'od srung la bka' stsal pa/_de dag la tshul khrims nyams pa'o/_/snyam du ma sems shig_/
[\[52b.3\]]rigs kyi bu nga yongs su mya ngan las 'das nas rnyog pa can gyi 'jig rten na yul 'khrugs te/_gcig la gcig 'phrog pas mu ges nyen par 'gyur ro/_/de'i tshe na mang du 'tsho bas phongs pa'i phyir rab tu byung bar rtsol te de dag ni mgo reg ces bya'o/_/gang zag 
[\[52b.4\]]mgo reg de dag gang dge slong tshul khrims 'dzin cing spyod lam dang ldan pa yongs su dag pa dam pa'i chos srung ba yod na skrod do/_/gsod do/_/gnod pa byed do/_/yang bcom ldan 'das la byang chub sems dpa' 'od srung gis 'di skad ces gsol to/_/dge slong 
[\[52b.5\]]tshul khrims srung zhing dam pa'i chos yongs su 'dzin pa dag ji ltar grong khyer dang ljongs su sems can gdul ba'i phyir rgyu zhing mchi bar bgyi/_bcom ldan 'das kyis bka' stsal pa/_rigs kyi bu de bas na gang tshul khrims 'dzin pa dag khyim pa mtshon cha thogs pa 
[\[52b.6\]]la brten cing 'grogs shig ces ngas gnang ba yin no/_/gal te rgyal po'am/_blon po 'am/_khyim bdag gam/_dge bsnyen la sogs pa chos bsrung ba'i phyir mtshon cha thogs kyang de ni tshul khrims srung ba zhes bya ste/_mtshon cha thogs mod kyi/_srog mi gcod 
[\[52b.7\]]pas de ni tshul khrims srung ba'i mchog ces bya'o/_/'od srung gis yang gsol pa/_bcom ldan 'das chos srung ba ni yang dag par lta ba dang ldan te/_theg pa chen po'i mdo sde rgyas par ston pa ni rgyal po'i rin po che'i gdugs dang /_mar snod dang /_khre 'bras 
[\[53a\]]
[\[53a.1\]]dang /_shing tog rnam pa sna tshogs la nam du yang dbang mi bgyid de/_rnyed pa dang bkur sti tsam gyi slad du rgyal po dang /_blon po dang /_khyim bdag la mi brten/_yon bdag la g.yo dang sgyus 'tsho ba'i sems kyang ma mchis so/_/spyod 
[\[53a.2\]]lam dang ldan pas tshul khrims nyams pa'i gang zag ma rungs pa dag btul kyang /_de ni tshul khrims 'dzin cing chos srung ba'i ston pa zhes bgyi'o/_/sems can mang po'i dge ba'i bshes gnyen yang dag pa yin pas rgya mtsho ltar sems rgya che zhing yangs so/_/
[\[53a.3\]]'od srung dge slong gang rnyed pa dang bkur sti'i phyir gzhan la chos ston na gang zag de'i 'khor du gtogs pa thams cad kyang rnyed pa dang /_bkur sti'i phyir chos ston te/_gang zag des bdag gi dge 'dun gyi 'khor yang ma rung bar byed do/_/'od srung dge 'dun la rnam pa 
[\[53a.4\]]gsum ste/_tshul khrims nyams pa go 'dun gyi dge 'dun dang /_glen zhing gti mug pa'i dge 'dun dang /_yongs su dag pa'i dge 'dun no/_/tshul khrims nyams shing go 'dun gyi dge 'dun ni 'jig kyang sla'i/_tshul khrims 'dzin cing yongs su dag pa'i dge 
[\[53a.5\]]'dun ni rnyed pa dang bkur sti'i rkyen gyis 'jig nus pa ma yin no/_/de la ji ltar na tshul khrims nyams shing go 'dun gyi dge 'dun zhe na/_dge slong gang tshul khrims srung yang rnyed pa dang /_bkur sti'i phyir tshul khrims nyams pa la brten te/_lhan cig tu 'dug 
[\[53a.6\]]gam/_'gro 'am/_sdod dam/_'grogs sam/_gcig la gcig bshes par byed cing las 'thun par byed na de ni tshul khrims nyams pa zhes kyang bya/_go 'dun gyi dge 'dun zhes bya'o/_/de la ji ltar na glen zhing gti mug pa'i dge 'dun gang zhe na/_dge 
[\[53a.7\]]slong gang bas mthar gnas shing dbang po mi rno la/_rtul ba glen pa 'dod pa nyung zhing bsod snyoms byed la/_gso sbyin gyi nyi ma dang /_tshul nas byung ba'i dus su nye gnas su gyur pa rnams ni yongs su dag par 'chags shing 'thol du 'dzud kyi nye gnas ma yin 
[\[53b\]]
[\[53b.1\]]pa tshul khrims nyams pa dag mthong na yongs su dag par 'chags shing 'thol du mi 'jug par lhan cig tu gso sbyong dang tshul nas 'byung ba'i las byed pa ni glen zhing gti mug pa'i dge 'dun zhes bya'o/_/de la ji ltar na yongs su dag pa'i dge 'dun gang zhe 
[\[53b.2\]]na/_dge slong gi dge 'dun gang bdud khri phrag brgya stong gis kyang mi phyed mi shigs na de ni byang chub sems dpa'i dge 'dun rang bzhin gyis rnam par dag pa ste/_dge 'dun gong du smos pa rnam pa gnyis po yang btul te/_yongs su dag pa'i dge 
[\[53b.3\]]'dun gyi nang du btsud na de ni chos srung ba'i bla na med pa'i slob dpon chen po zhes bya'o/_/'dul ba la mkhas pa ni sems can la phan pa dang /_gdul ba'i phyir tshul khrims kyi mtshan nyid lci ba dang /_yang ba la shin tu mkhas te/_gang tshul khrims ma yin pa 
[\[53b.4\]]ni shes par mi rtsol lo/_/gang tshul khrims kyi phyogs la ni rtogs shing shes par byed do/_/de la ji ltar na sems can gdul ba'i phyir byang chub sems dpa' dag rtag tu dus med par grong khyer du 'jug cing /_yugs sa mo dang /_smad 'tshong ma'i gnas su'ang 
[\[53b.5\]]'jug cing /_lhan cig tu yang gnas la/_lo mang por thogs pa ni nyan thos dag gis de ltar mi bya ste/_de ni sems can la phan pa dang bde ba'i phyir gdul ba zhes bya'o/_/ji ltar na lci ba shes par bya zhe na/_de bzhin gshegs pas dngos po gcig 
[\[53b.6\]]las tshul khrims bcas te/_khyed deng phyin chad 'di las nyams par ma byed cig ces bya ba rtsa ba bzhi lta bu ste/_rab tu byung ba dag byed du mi gnang ngo zhes bcas pa las ched du byas na/_de ni dge sbyong ma yin/_shAkya'i sras ma yin te de dag ni lci ba zhes bya'o/_/
[\[53b.7\]]de la ji ltar na yang ba zhe na/_yang ba'i dngos po la lan gsum gyi bar du bskul te btang na ni yang ba zhes bya'o/_/tshul khrims las mi 'byung ba ni gang yongs su ma dag pa'i dngos po spyod pa'i cha ma yin par gsungs pa dang lhan cig tu mi spyod pa'o/_/'dul ba 
[\[54a\]]
[\[54a.1\]]las 'byung ba ni tshul khrims shin tu slob cing /_tshul khrims nyams pa la mi rten pa dang /_gang tshul khrims kyi rjes su gzhol zhing spyod pa mthong na rab tu dga' ba'i sems skye ba dang /_de ltar sangs rgyas kyi chos su bya ba kun shes shing shin tu ston mkhas pa 
[\[54a.2\]]ni tshul khrims kyi slob dpon zhes bya ste/_yi ge 'bru gcig tsam la shin tu mkhas pa'am/_mdo sde shin tu 'dzin pa yang de dang 'dra'o/_/de ltar na rigs kyi bu sangs rgyas kyi chos tshad med de bsam gyis mi khyab la/_de bzhin gshegs pa yang bsam gyis mi khyab bo/_/de 
[\[54a.3\]]nas bcom ldan 'das la byang chub sems dpa' 'od srung gis gsol pa/_de de bzhin no/_/de de bzhin te/_bcom ldan 'das kyis bka' stsal pa bzhin te/_sangs rgyas kyi chos bsam gyis mi khyab la/_de bzhin gshegs pa yang bsam gyis mi khyab pas de bas na de 
[\[54a.4\]]bzhin gshegs pa ni rtag pa dang /_mi 'jig pa mi 'gyur ba ste/_bdag kyang de la shin tu nan tan bgyid/_gzhan dag la yang don de dag rgyas par bstan par 'tshal lo/_/de nas bcom ldan 'das kyis byang chub sems dpa' 'od srung la legs so shin tu legs so zhes 
[\[54a.5\]]bya ba byin nas 'di skad ces bka' stsal to/_/de bzhin gshegs pa'i sku ni rdo rje'i sku/_mi 'jig pa'i sku ste/_byang chub sems dpa' dag de ltar shin tu bslab cing mthong ba dang shes par bya'o/_/gang gis de ltar mngon par shes shing mthong ba ni de bzhin gshegs pa'i rdo 
[\[54a.6\]]rje'i sku dang mi shigs pa'i sku mthong ba zhes bya ba ste/_ji ltar me long gi nang na gzugs brnyan mthong ba bzhin no/_/'phags pa yongs su mya ngan las 'das pa chen po'i mdo las rdo rje'i sku zhes bya ba'i le'u ste gnyis so//_//de nas bcom ldan 'das kyis 'od srung la 
[\[54a.7\]]yang 'di skad ces bka' stsal to/_/rigs kyi bu khyod kyis mdo sde 'di'i ming dang tshig dang /_yon tan rnams legs par zung shig_/rigs kyi bu'am rigs kyi bu mo gang zhig mdo sde 'di'i ming thos pa tsam gyis kyang lam rgyud bzhir skye ba'i gnas med do/_/de ci'i 
[\[54b\]]
[\[54b.1\]]phyir zhe na/_mdo sde 'di ni sangs rgyas bcom ldan 'das tshad med dpag tu med pas bsgrubs pa'i yon tan du gyur pa ngas brjod pa yin no/_/byang chub sems dpa' 'od srung gis gsol pa/_bcom ldan 'das mdo sde 'di'i mtshan ci zhes bgyi/_byang chub sems dpa' 
[\[54b.2\]]sems dpa' chen pos ji ltar yongs su gzung bar bgyi/_bcom ldan 'das kyis 'od srung la bka' stsal pa/_mdo sde 'di'i ming ni yongs su mya ngan las 'das pa chen po thog mar yang dge_/bar du yang dge_/tha mar yang dge_/don bzang ba/_tshig bzang po/_
[\[54b.3\]]ma 'dres pa/_rnam par dkar ba/_tshangs par spyod pa 'ba' zhig rdo rje lta bu'i rin po che'i mdzod ma nyams pa zhes bya ste/_khyod shin tu legs par nyon cig dang /_ngas khyod la bstan par bya'o/_/rigs kyi bu de la chen po zhes bya ba ni rtag ces bya ba'i don te/_
[\[54b.4\]]dper na chu klung chen po brgyad ni thams cad rgya mtshor 'bab pa bzhin du mdo sde 'di yang kun nas nyon mongs pa thams cad dang /_bdud kyi ris rnams btul nas mthar yongs su mya ngan las 'das pa chen po lus dang srog gtong bar 'gyur bas yongs su mya ngan las 
[\[54b.5\]]'das pa chen po zhes bya'o/_/rigs kyi bu dper na sman pa mkhas pa'i sman dpyad bzang po la sman gyi dpyad thams cad 'dus pa bzhin du rigs kyi bu de bzhin gshegs pas gsungs pa'i chos shin tu zab mo rnam pa thams cad yongs su mya ngan las 'das pa chen por 'dus 
[\[54b.6\]]pas yongs su mya ngan las 'das pa chen po zhes bya'o/_/rigs kyi bu 'di lta ste dper na zhing pa dag ni dbyar zhing la sa bon btab nas rtag tu re ba'i sems yod de/_'bras bu lag tu thob nas re ba thams cad zhi'o/_/rigs kyi bu sems can thams cad kyang de dang 
[\[54b.7\]]'dra ste/_mdo sde gzhan la sgom pa ni rtag tu chos kyi ro 'di la re'o/_/ci ste yongs su mya ngan las 'das pa chen po 'di thos nas mdo sde gzhan gyi chos kyi ro la re ba thams cad zhi ba ni yongs su mya ngan las 'das pa chen po 'dis sems can thams cad srid pa las sgrol ba'i 
[\[55a\]]
[\[55a.1\]]phyir ro/_/rigs kyi bu 'di lta ste dper na rjes thams cad kyi nang na bal glang gi rjes mchog go/_/de bzhin du mdo sde 'di yang mdo sde gzhan thams cad kyi ting nge 'dzin pas mchog go_/rigs kyi bu 'di lta ste/_zhing rmos pa'i nang na ston log btab pa ni 
[\[55a.2\]]zhing gi nang na mchog go/_/de bzhin du mdo sde 'di yang mdo sde kun gyi mchog go/_/rigs kyi bu 'di lta ste/_sman gyi nang na mar gyi snying po mchog go/_/de bzhin du yongs su mya ngan las 'das pa chen po 'di yang sems can thams cad kyi nyon mongs pas gdung ba'i sems 
[\[55a.3\]]zhi bar byed pas mchog go/_/rigs kyi bu dper na mar dang ra ru ni ro rnam pa brgyad dang ldan no/_/de bzhin du mya ngan las 'das pa chen po 'di yang ro brgyad dang ldan no/_/brgyad gang zhe na/_rtag pa dang /_ther zug dang /_bde ba dang /_bsil ba dang /_mi rga ba dang /_mi 
[\[55a.4\]]'chi ba dang /_dri ma med pa dang /_rab tu skyid pa ste/_ro brgyad ces bya'o/_/ro brgyad dang ldan pas yongs su mya ngan las 'das pa chen po zhes bya'o/_/byang chub sems dpa' sems dpa' chen po gang 'di la rab tu gnas shing /_bar bar gnas de nyid kyis mya ngan las 
[\[55a.5\]]'da' ba ston pa de ni yongs su mya ngan las 'das pa chen po zhes bya'o/_/'od srung rigs kyi bu'am rigs kyi bu mo gang zhig yongs su mya ngan las 'das pa chen pos mya ngan las 'da' bar 'dod na 'di bzhin du bslab par bya'o/_/de bzhin gshegs pa ni rtag pa gnas pa'i 
[\[55a.6\]]chos can te/_chos dang dge 'dun yang de bzhin du rig par bya'o/_/de nas bcom ldan 'das la byang chub sems dpa' 'od srung gis 'di skad ces gsol to/_/ngo mtshar che'o/_/bcom ldan 'das de bzhin gshegs pa'i yon tan yang bsam gyis mi khyab/_chos dang 
[\[55a.7\]]dge 'dun yang bsam gyis mi khyab ste/_yongs su mya ngan las 'das pa chen po yang bsam gyis mi khyab bo/_/gang su zhig mdo sde 'di slob pa ni yang dag pa'i chos kyi sgo thob cing /_sman pa mkhas pa zhes bgyi la/_gang mi slob pa de dag ni ldongs pa shes rab kyi 
[\[55b\]]
[\[55b.1\]]mig ma mchis pa ma rig pas yongs su khebs pa lags par 'tshal lo/_/'phags pa yongs su mya ngan las 'das pa chen po'i mdo las mtshan gyi yon tan brjod pa zhes bya ba'i le'u ste gsum mo//_//de nas bcom ldan 'das kyis 'od srung la 'di skad ces bka' 
[\[55b.2\]]stsal to/_/rigs kyi bu byang chub sems dpa' sems dpa' chen pos yongs su mya ngan las 'das pa chen po 'byed cing ston pa dag mtshan nyid rnam pa 'di bzhi la mkhas par bya'o/_/bzhi gang zhe na/_bdag tshul bzhin du bya ba dang /_gzhan tshul bzhin du 'chos pa dang /_
[\[55b.3\]]ji skad dris pa de bzhin du lan 'debs pa dang /_rten cing 'brel te 'byung ba la mkhas pa'o/_/de la bdag tshul bzhin du byed pa gang zhe na/_sangs rgyas bcom ldan 'das kyis rten cing 'brel te byung ba gzigs te gsungs pa dper na dge slong zhig me'i phung po chen po mthong na 
[\[55b.4\]]de 'di skad du bdag ni me'i phung po chen por zhugs te tshig kyang bla'i/_/de bzhin gshegs pas gsungs pa'i mdo sde bcu gnyis dang dgongs te gsungs pa'i snying po la 'di ni bdud sdig to can gyis bshad pa yin no zhes skur pa mi 'debs so/_/ji tsam du sangs rgyas dang /_
[\[55b.5\]]chos dang /_dge 'dun la mi rtag go zhes smra ba de ni bdag kyang bslus la/_pha rol po gzhan yang bslus pa yin te/_gal te ral gri rnon pos lce bcad kyang bla'i/_sangs rgyas dang chos dang /_dge 'dun la/_mi rtag go zhes mi smra'o/_/gzhan de skad smra ba la yang yid mi 
[\[55b.6\]]ches te/_de skad du smra ba de la snying rje'i sems bskyed do/_/sangs rgyas dang chos dang /_dge 'dun la bsam gyis mi khyab par bzung ste/_bdag gi lus la me'i phung po ltar rtog pa ni bdag tshul bzhin du byed pa zhes bya'o/_/de la ji ltar na gzhan tshul bzhin du 
[\[55b.7\]]'chos pa gang zhe na/_bcom ldan 'das chos ston pa'i tshe/_bud med gcig cig bu nu zho bsnun pa thogs te/_bcom ldan 'das gang na bar 'ongs nas sangs rgyas kyi zhabs la phyag 'tshal te sangs rgyas la zhu bar bsams pa yid la byas bzhin du phyogs gcig tu 'dug go/_/
[\[56a\]]
[\[56a.1\]]de'i tshe bcom ldan 'das kyis mkhyen bzhin du bud med la 'di skad ces bka' stsal to/_/khyod bu sdug par bsams nas mar mang du bsnyod de/_zhu'am ma zhu rtogs pa'i phyir 'ongs sam/_de nas bud med des bcom ldan 'das la gsol pa/_ngo mtshar che'o/_/
[\[56a.2\]]bcom ldan 'das bdag gi yid la bsams pa bzhin du mkhyen to/_/bdag gis mar stsal ba [{]mangs sam [,]mang ngam [}]nyungs pa/_bcom ldan 'das kyis bstan du gsol/_bcom ldan 'das bdag gis deng bu 'di mar zhig stsal te ma zhu bas tshe'i bar chad du 'gyur gyis dogs na de bzhin 
[\[56a.3\]]gshegs pas bdag la bstan du gsol/_de la bcom ldan 'das kyis bka' stsal pa/_khyod kyi bus zos pa'i mar ni de ma thag tu zhu ste tshe dang lus kyi mchog tu gyur to/_/bud med des de skad ces bka' stsal pa thos nas rab tu dga' rangs te yang 'di skad ces gsol 
[\[56a.4\]]to/_/bcom ldan 'das kyis yang dag par gsungs pas bdag rab tu dga' bar gyur to/_/bcom ldan 'das kyis 'di ltar sems can gdul ba'i slad du zhu ba dang /_ma zhu ba rnam par phye ste gsungs pa dang /_gzhan yang chos thams cad bdag med pa dang /_mi rtag par 
[\[56a.5\]]gsungs pa shin tu legs so/_/gal te bcom ldan 'das kyis rtag pa sngar bshad na/_'dul ba'i 'khor 'di dag 'di skad du chos 'di ni mu stegs can dang 'thun no zhes mchi ste spong bar gyur to/_/bcom ldan 'das kyis bud med de la bka' stsal pa/_khyod kyi bu de skyes 
[\[56a.6\]]te rgyug nus tsam na kha zas 'ju dka' ba yang zhu ste sngar byin pa'i mar tsam gyis ni chog pa ma yin no/_/nga'i nyan thos kyi nye gnas kyang khyod kyi bu chung ngu de dang 'dra ste/_rtag pa'i chos 'di 'ju mi nus so/_/de bas na ngas sngar sdug bsngal ba dang /_mi rtag pa la sogs pa 
[\[56a.7\]]bshad pa yin no/_/nga'i nyan thos kyi nye gnas yon tan dang ldan pa theg pa chen po'i mdo la nan tan du spyod bzod pa dag la ni ngas mdo sde 'di nyid kyi ro rnam pa drug bstan to/_/ro rnam pa drug gang zhe na/_sdug bsngal ni skyur ba'i ro lta bu'o/_/mi rtag pa ni lan 
[\[56b\]]
[\[56b.1\]]tshwa'i ro lta bu'o/_/bdag med pa ni kha ba'i ro lta bu'o/_/bde ba ni mngar ba'i ro lta bu'o/_/bdag ni tsha ba'i ro lta bu'o/_/rtag pa ni bsngal ba'i ro lta bu'o/_/'jig rten na ro rnam pa gsum ste/_mi rtag pa dang /_bdag med pa dang /_bde ba med pa ste/_nyon mongs pa ni shing lta bu/_
[\[56b.2\]]shes rab ni me lta bu ste/_de'i rgyu dang de'i rkyen gyis mya ngan las 'das pa'i zas su gyur pa ni rtag pa dang /_bde ba dang bdag dang /_yongs su dag pa ste/_nye gnas su gyur pa'i rnams ro de la dgod do/_/yang bud med de la bka' stsal pa/_khyod don gnyer cing gzhan du 'gro na 
[\[56b.3\]]khyod kyi bu ma rungs pa khyim nas phyung la/_rin po che'i gter rnams bu mdzangs pa la gtod cig_/bud med kyis gsol pa/_bcom ldan 'das 'phags pa'i bka' bzhin te/_rin po che'i gter rnams bu mdzangs pa la ston gyi/_bu ngan pa la ni ma lags so/_/bcom 
[\[56b.4\]]ldan 'das kyis bka' stsal pa/_nga yang de dang 'dra ste/_yongs su mya ngan las 'da' ba na/_de bzhin gshegs pas dgongs te gsungs pa bla na med pa'i chos kyi gter nyan thos kyi nye gnas rnams la mi ston pa'ang khyod kyis rin po che'i gter bu ngan pa la mi ston pa bzhin 
[\[56b.5\]]no/_/byang chub sems dpa' rnams la gdams shing gtad pa ni/_ji ltar khyod kyis rin po che'i gter rnams bu mdzangs pa la gtad pa bzhin no/_/de ci'i phyir zhe na/_nyan thos kyi nye gnas dag ni skye ba dang 'pho ba'i 'du shes dang bcas pas sangs rgyas bcom ldan 'das 
[\[56b.6\]]ni yang dag par mya ngan las 'das so snyam ste/_nga ni yang dag par mya ngan las 'das pa ma yin no/_/dper na khyod lam ring por song ba las phyir ma 'khor gyi bar du khyod kyi bu ma rungs pas khyod ma shi bar shi zhes zer ba dang 'dra'o/_/byang chub sems dpa' dag ni de 
[\[56b.7\]]bzhin gshegs pa rtag pa/_mi 'pho ba/_mi 'gyur ba'o zhes zer te/_ji ltar khyod kyi bu mdzangs pa khyod ma shi'o zhes zer ba dang 'dra'o/_don de lta bas na ngas bla na med pa dgongs te gsungs pa'i chos kyi gter byang chub sems dpa' rnams la gtad do/_/rigs 
[\[57a\]]
[\[57a.1\]]kyi bu sems can gang zhig sangs rgyas rtag pa/_gnas pa/_mi 'pho mi 'gyur bar 'dzin na/_gnas de nyid na sangs rgyas bzhugs par rig par bya ste/_de dag ni tshul bzhin du gzhan 'chos pa zhes bya'o/_/de la ji ltar na dris pa bzhin du lan 
[\[57a.2\]]'debs pa zhe na/_gal te gang zag gcig gis/_sangs rgyas bcom ldan 'das la 'di skad du/_bdag gis nor dang /_zang zing ci yang ma btang bar sbyin bdag chen po'i ming du grags par 'gyur zhes smra na/_bcom ldan 'das kyis de la 'di skad ces bka' stsal to/_/
[\[57a.3\]]dge sbyong dang bram ze la sogs pa 'dod pa nyung zhing chog shes pa/_ma brtags pa'i yo byad mi 'chang mi sogs pa la bran pho dang /_bran mo dang /_las byed pa'i mi byin pa dang /_tshangs par spyod pa la bud med byin pa dang /_sha chang bcad pa la sha chang byin 
[\[57a.4\]]pa dang /_phyi dro phan chad mi za ba la kha zas byin pa dang /_'jo ba'i me tog dang spos mi thogs pa la me tog dang spos byin pa dag_/sbyin pa'i ming ni kun tu grags par yang 'gyur la/_nor dang zang zing ni cung zad tsam yang mi nyams te 'di dag ni dris pa bzhin du 
[\[57a.5\]]lan btab pa zhes bya'o/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das sha mi 'tshal ba la sha stsal ba mi rigs mod/_de ci'i slad du zhe na/_bdag ni sha mi 'tshal ba dag la yon tan chen po 
[\[57a.6\]]brgyad dang ldan par mthong ngo /_/bcom ldan 'das kyis 'od srung la bka' stsal pa/_shin tu legs so/_/khyod kyis nga'i dgongs pa shes pa shin tu legs so/_/chos srung ba'i byang chub sems dpa' dag ni 'di ltar rig par bya'o/_/rigs kyi bu deng 
[\[57a.7\]]phan chad nyan thos kyi nye gnas dag sha zar mi gnang ngo /_/gal te yon bdag dad pas byin na yang /_de la bu'i sha lta bur 'du shes bskyed do/_/byang chub sems dpa' 'od srung gis gsol pa bcom ldan 'das ci'i slad du/_de bzhin gshegs pas sha 
[\[57b\]]
[\[57b.1\]]'tshal du mi gnang /_bka' stsal pa/_rigs kyi bu sha za ba ni snying rje chen po'i rigs gcod pa yin no/_/'od srung gis gsol pa sngon bcom ldan 'das kyis sha brtags pa rnam pa gsum 'tshal du gnang ba ma lags sam/_bka' stsal pa/_'od srung sha 
[\[57b.2\]]brtags pa rnam pa gsum zar gnang ba ni bags kyis bcad pa'i thabs su gsungs so/_/byang chub sems dpa' 'od srung gis gsol pa/_ci'i slad du ma brtags pa rnam pa bcu dang /_brtags pa rnam pa dgu'i bar du 'tshal du mi gnang /_bcom ldan 
[\[57b.3\]]'das kyis 'od srung la bka' stsal pa/_de yang bags kyis bcad pa'i don du gsungs te/_mdor na sha bcad pa'i don du bstan pa yin no/_/byang chub sems dpa' 'od srung gis gsol pa/_bcom ldan 'das ci'i slad du de bzhin gshegs pas nya'i sha la 
[\[57b.4\]]bsod pa'i zas so zhes gsungs/_bka' stsal pa/_rigs kyi bu ngas ni nya sha la sogs pa la bsod pa'i zas so zhes ma gsungs kyi/_bu ram gyi shing dang /_'bras dang /_kha ra dang khre dang /_nas la sogs pa dang /_ha se dang /_'o ma dang /_zho dang /_mar dang /_
[\[57b.5\]]'bru mar la sogs pa la bsod pa'i zas so zhes gsungs te/_gos rnam pa mang po yang 'chang du gnang bar ngas gsungs mod kyi/_'chang du gnang ba de yang kha dog bsgyur ba la bya na/_nya'i sha la chags pa lta smos kyang ci dgos/_'od srung gis gsol pa de bzhin 
[\[57b.6\]]gshegs pas sha 'tshal du mi gnang na ro rnam pa lnga po/_'o ma dang /_zho dang /_dar ba dang /_mar dkar dang /_zhun mar dang /_til mar la sogs pa dang /_gos ke'u sha ya dang /_do shal dang /_ko lham dang /_gser dngul gyi snod la sogs pa yang 'chang du 
[\[57b.7\]]mi gnang ba'i rigs so/_/bka' stsal pa/_rigs kyi bu gcer bu pa'i lta ba dang 'thun pa ma yin gyi/_de bzhin gshegs pas tshul khrims bcas pa'i rnams ni so sor dgongs te gsungs pa yin pas dgongs pa tha dad pa'i phyir sha brtags pa rnam pa gsum zar 
[\[58a\]]
[\[58a.1\]]gnang ba yin no/_/'du shes tha dad pa'i phyir sha rnam pa bcu bcad pa yin no/_/'du shes tha dad pas rang shi ba la sogs pa sha thams cad zar mi gnang ba yin no/_/'od srung ngas ni deng phan chad nye gnas su gyur pa rnams kyis sha thams cad 
[\[58a.2\]]zar mi rung ngo /_/zhes gsungs so/_/'od srung sha za ba dag ni 'gro 'am/_sdod dam 'dug gam/_nyal yang sems can gang la dris phog pa thams cad 'jigs skrag go/_/'di lta ste dper na mi zhig seng ge'i dri bro bas des thams cad 'jigs shing skrag go/_/rigs kyi 
[\[58a.3\]]bu dper na mi zhig sgog pa zos na mnam pas thams cad kyis mi 'dod de 'byol na/_de la nye bar bsnyen pa lta ci smos/_sha za ba rnams kyang de dang 'dra ste/_sems can rnams la sha'i dris phog na skrag ste/_shi bas 'jigs pa'i 'du shes 'byung ngo /_/chu la gnas pa 
[\[58a.4\]]dang /_thang la gnas pa dang /_nam mkha' la 'gro ba'i srog chags thams cad 'byol zhing 'bros te/_'di ni bdag cag gi dgra yin no zhes zer ro/_/de bas na byang chub sems dpa' dag sha za bar mi rtsol lo/_/sems can sgrol ba'i phyir sha za ba ston te/_
[\[58a.5\]]za ba ltar byed na'ang yang dag par na mi za'o/_/rigs kyi bu 'di ltar byang chub sems dpa' ni yongs su dag pa'i zas kyang mi za na sha za ba lta smos kyang ci dgos/_rigs kyi bu nga yongs su mya ngan las 'das nas lo tshad med pa brgya na 'phags pa'i lam bzhis byung 
[\[58a.6\]]ba'i 'phags pa kun kyang mya ngan las 'das nas dam pa'i chos ni nub/_gzugs brnyan la chos su byed pa na/_dge slong dag 'dul ba 'dzin pa dang 'dra bar 'chos shing mdo sde klog pa dang 'don pa ni nyung gi_/lus gso ba'i phyir kha zas la ni chags lus la ni 
[\[58a.7\]]gos ngan pa rtsub po gyon la/_mdog kyang nag por gyur/_gzi brjid kyang med la/_ba lang dang lug kyang 'tsho/_shing dang rtswa yang khur du khyer te/_skra dang sen mo ni ring du bskyed pa dag kyang 'byung ste/_ngur smrig gi gos gyon mod kyi/_rngon pa dang 'dra ste/_mig phab 
[\[58b\]]
[\[58b.1\]]la gom pa dal yang byi la byi ba la 'jab pa dang mtshungs te/_bdag ni dgra bcom pa yin no zhes rtag tu brjod kyang /_nad dang sdug bsngal dang /_gnyid dang mi gtsang bas gzir te/_phyi rol gyi tshul 'chos kyang nang gi sems ni phrag dog dang 'dod pas zil gyis non pas chos 
[\[58b.2\]]log pa can gyi bram ze la sogs pa dang mtshungs so/_/dge sbyong ma yin par dge sbyong gi gzugs su ston cing /_ngan par lta ba bskyed nas yang dag pa'i chos la yang skur pa 'debs so/_/gang zag de dag gis de bzhin gshegs pas bcas pa'i tshul khrims dang /_
[\[58b.3\]]'dul ba dang /_spyod lam dang /_rnam par grol ba'i 'bras bu bstan pa dang /_ma brtags pa'i chos spang ba bstan pa yang ma rung bar byas/_dgongs te gsungs pa shin tu zab mo yang ma rung bar byas nas/_so so'i rang bzos mdo sde dang 'dul ba bshad de/_'di skad du de 
[\[58b.4\]]bzhin gshegs pas bdag cag sha za bar gnang ngo zhes zer te/_yi ger bris nas/_sangs rgyas kyis gsungs so zhes phan tshun du rtsod cing so so nas bdag ni dge sbyong shAkya'i sras so zhes sgrogs so/_/rigs kyi bu de'i tshe na gzhan yang dge sbyong dag 'bru mang du [{]stsogs [,]sogs [}]
[\[58b.5\]]shing /_nya'i sha la lag dar te spyod do/_/mar gyi snod dang /_rin po che'i gdugs dang /_ko lham dag 'chang zhing /_rgyal po dang /_blon po dang /_khyim bdag la brten nas mtshan lta ba dang /_skar ma lta ba dang /_mo dang sman dpyad dag slob cing /_bran pho dang /_bran mo dang /_gser 
[\[58b.6\]]dang /_dngul dang /_mu sa la gar b+ha dang /_spug dang /_shel dang /_mu tig dang /_byi ru dang /_sbur long dang /_shel gyi snam bu dang /_do shal la sogs pa dang /_shing tog rnam pa sna tshogs la spyod de/_gzhan yang rtsal dang /_ri mo dang /_'ji ba la spyod pa dang /_yi ge slob pa'i 
[\[58b.7\]]slob dpon dang /_zhing rmo ba dang /_zhing rnga ba dang /_byad stems dang /_sngags dang sman sbyor ba dang /_glu gar dang /_rol mo dang /_spos dang /_me tog gis 'jo ba dang /_ug shud dang mig [{]mangs [,]mang [}]dang /_bzo rnam pa sna tshogs slob cing byed pa dag 'byung ngo /_/dge slong gang 
[\[59a\]]
[\[59a.1\]]zhig mi dge ba'i dngos po de dag spangs na/_gang zag de ni nga'i nye gnas yang dag pa yin par rig par bya'o/_/de nas 'od srung gis yang bcom ldan 'das la 'di skad ces gsol to/_/bcom ldan 'das dge slong dang /_dge slong ma dang /_dge 
[\[59a.2\]]bsnyen dang /_dge bsnyen ma yon bdag la ltos te 'tsho ba dag_/bsod snyoms byed pa'i tshe/_sha dang 'dres pa'i zas shig stsal na/_ji ltar 'tshal bar bgyi/_cis brtags par 'gyur/_bcom ldan 'das kyis 'od srung la bka' stsal pa/_sha dang zas so sor phye la/_chus 
[\[59a.3\]]bkrus te bza' bar bya'o/_/gal te lhung bzed sha dang 'bags kyang bro ba'i ro med na/_spyod kyang nyes med do/_/gal te bsod snyoms kyi nang na sha mang du 'ongs na yang blang bar mi bya'o/_/gal te zas kyi nang na sha snang na ma za shig_/zos na nyes pa dang bcas pa ste/_ngas sha 
[\[59a.4\]]zar mi gnang ba dang bcas pa 'di rgyas par bstan na/_zad pa'i mtha' med de/_mya ngan las 'da' ba'i dus la bab pas phyogs tsam zhig bshad do/_/'di dag ni dris pa'i lan btab pa zhes bya'o/_/'od srung de la ji ltar na rten cing 'brel te byung ba'i don la mkhas pa zhe na/_'di 
[\[59a.5\]]lta ste/_'khor rnam bzhi nga'i drung du lhags te/_bcom ldan 'das kyis don 'di dag de bzhin gshegs pa thog ma mngon par byang chub nas rgyal po sde rab tu 'pham byed la chos kyi gzhung shin tu zab mo 'di ci'i slad du ma gsungs/_bar bar ni shin tu zab par yang gsungs/_
[\[59a.6\]]bar bar ni mi zab par yang gsungs/_bar bar ni nyams pa zhes kyang bgyi/_bar bar ni ma nyams pa zhes kyang bgyi na/_de la ji ltar na ltung ba zhes bgyi/_'dul ba ni gang so sor thar pa zhes bgyi ba ni gang lags/_bcom ldan 'das kyis bka' stsal pa/_so sor 
[\[59a.7\]]thar pa zhes bya ba ni chog shes pa/_spyod lam dang ldan pa ci yang mi [{]stsogs [,]sogs [}]pa/_'tsho ba yongs su dag pa'o/_/ltung ba ni rgyud bzhir ltung ba'o/_/gzhan yang ltung ba ni sems can dmyal ba dang /_mtshams med pa'i bar du ltung ba ste/_mgyogs bul ni char pa drag 
[\[59b\]]
[\[59b.1\]]po'i gtol med do/_/de thos pa tsam gyis kyang 'jigs skrag ste/_tshul khrims srung ba dang spyod lam sdom pa dang /_chog shes pa la nan tan byed pa dang /_ma brtags pa'i zang zing thams cad mi len par 'gyur ro/_/gzhan yang ltung ba zhes bya ba ni sems can 
[\[59b.2\]]dmyal ba dang /_byol song dang /[ {]yi dgas [,]yi dwags [}]kyi khams bskyed pa ste/_don de lta bas na ltung ba zhes bya'o/_/gzhan yang so sor thar pa zhes bya ba ni lus dang /_ngag dang /_yid kyi mi dge ba'i las ngan pa yongs su spang ba'o/_/'dul ba zhes bya ba ni tshul khrims dang mdo sde'i 
[\[59b.3\]]don shin tu zab mo la 'jug cing ma brtags pa'i zang zing thams cad dang /_ma brtags pa'i rgyu dang rkyen len du mi gnang ba'o/_/gzhan yang phas pham pa bzhi dang /_dge 'dun gyi lhag ma bcu gsum dang /_ma nges pa'i chos gnyis dang /_spang ba ltung ba'i chos sum cu dang /_
[\[59b.4\]]ltung ba dgu bcu rtsa gcig dang /_so sor bshags pa'i chos bzhi dang /_bslab pa mang po dang /_bdun shin tu zhi ba la sogs pa nyams su mi gnang ngo /_/gang zag la la ni tshul khrims thams cad nyams pa yang yod do/_/thams cad ces bya ba ni phas pham pa bzhi nas/_
[\[59b.5\]]bdun shin tu zhi ba'i bar la bya'o/_/gang zag la la ni yang dag pa'i chos shin tu zab mo la skur te log sred can du gyur nas/_mtshan nyid thams cad dang /_rgyu rkyen med pa rdzogs par 'dzin te/_gang zag de dag bdag ni dbang po rno zhing shes rab dang ldan pa'o zhes khas 'ches 
[\[59b.6\]]te kha na ma tho ba lci ba dang /_yang ba thams cad 'chab cing sba ba ni ji ltar ru sbal yan lag drug sbed pa bzhin no/_/de ltar kha na ma tho ba'i rnams yun ring po nas mi 'gyod de/_de ltar mi 'gyod pas nyin mtshan du skye zhing 'phel bar 'gyur ro/_/dge slong de dag nyes 
[\[59b.7\]]pa byung ba'i rnams nam du yang mi 'gyod de/_de bas na nyes pas kun tu glags nas de'i phyir de bzhin gshegs pas dngos po de dag mkhyen te bags kyis bcas kyi cig car ni ma yin no/_/de'i tshe na rigs kyi bu dang rigs kyi bu mo dag gis bcom ldan 'das la 
[\[60a\]]
[\[60a.1\]]'di skad ces gsol to/_/de bzhin gshegs pas de ltar mkhyen bzhin ci'i slad du sngar ma bcas/_bcom ldan 'das kyis sems can dag mtshams med pa'i sems can dmyal bar btang ba ma lags sam/_dper na mi mang po yul gzhan du 
[\[60a.2\]]'gro ba las 'brog bslad nas lam dang bral te/_lam ma yin par zhugs kyang mi de dag 'brog bslad par mi 'tshal te lam mo snyam nas/_gzhan la lam yin nam ma yin par dri ba'i gnas kyang med do/_/de bzhin du sems can dag sangs rgyas kyi chos kyis bslad 
[\[60a.3\]]de/_de yang dag pa gang lags pa mi mthong na/_de bzhin gshegs pas sngar yang dag pa'i lam bstan te dge slong dag 'di ni tshul khrims nyams pa'o/_/'di ni tshul khrims srung ba'o zhes bka' stsal te/_tshul khrims bca' ba'i rigs na/_ci'i slad du de bzhin gshegs 
[\[60a.4\]]pa yang dag par rdzogs pa/_yang dag pa'i lam mkhyen cing gzigs pa/_lha'i nang na lha lta bu/_dge ba bcu'i yon tan dang don ston pa la shin tu mkhas pa/_ci'i slad du tshul khrims 'di sngar ma bcas/_bcom ldan 'das kyis bka' stsal pa/_rigs kyi bu de bzhin 
[\[60a.5\]]gshegs pas sems can la dge ba bcu'i yon tan ston pa yang bden te/_de bzhin gshegs pa ni sems can thams cad la sras sgra gcan 'dzin dang 'dra bar gzigs na ci'i phyir khyod kyis 'di skad du/_bcom ldan 'das kyis sems can dag dmyal bar btang ba ma yin 
[\[60a.6\]]nam zhes smra/_ngas gang zag 'ga' zhig mtshams med pa'i sems can dmyal bar ltung ba'i rgyu dang ldan par gzigs na yang /_gang zag de'i phyir bskal pa gcig gam bskal pa gcig 'gribs kyi bar du yang 'jig rten na bzhugs so/_/nga ni sems can thams cad la thugs 
[\[60a.7\]]rje chen po dang ldan pa yin na/_de'i phyir sras lta bur 'du shes pa dag sems can dmyal bar gtong /_rigs kyi bu 'di lta ste dper na/_rgyal po'i khams 'di na tshem bu gyon pa dag_/gos la bu ga rdol yod na/_gdod lhan pas klon no/_/de bzhin gshegs pa yang 
[\[60b\]]
[\[60b.1\]]de dang 'dra ste sems can gang mtshams med pa'i sems can dmyal bar ltung bar 'gyur ba'i rgyu dang rkyen gcig gzigs na/_dge ba'i tshul khrims kyis de srung bar byed do/_/rigs kyi bu 'di lta ste/_dper na 'khor los sgyur ba'i rgyal po yang sngar sems can la dge ba bcu'i 
[\[60b.2\]]chos kyis 'dul lo/_/phyis mi dge ba spyod pa yod na de la ci rigs su bags kyis chad pas gcod do/_/nyes pa'i chad pas bcad nas gdod 'phrul gyi rgyal po'i chos spyod do/_/rigs kyi bu nga yang de dang 'dra ste/_bstan pa yod kyang sngar ma bcas pa ni/_dge slong dag chos ma yin 
[\[60b.3\]]par spyod du byed na/_gdod ci rigs su bags kyis bcas pas na/_gang chos la mos pa'i skye bo dag ni ston pa'i rjes su mos par 'gyur ro/_/de bas na 'khor de dag gis de bzhin gshegs pa'i chos kyi sku mthong bar gyur to/_/'di lta ste/_'khor los sgyur ba'i rgyal po'i 
[\[60b.4\]]'khor lo rin po che'i ni bsam gyis mi khyab bo/_/de bzhin gshegs pa yang de bzhin du bsam gyis mi khyab ste/_chos dang dge 'dun yang bsam gyis mi khyab la/_chos ston pa dang /_chos nyan pa yang bsam gyis mi khyab ste/_'di ni rten cing 'brel te 'byung ba la 
[\[60b.5\]]mkhas pa zhes bya'o/_/byang chub sems dpa' de ltar mtshan nyid rnam pa 'di bzhi'i don rnam par 'byed pa la mkhas pa ni theg pa chen po yongs su mya ngan las 'das pa'i nang na rten cing 'brel te 'byung ba'i don la mkhas pa zhes bya'o/_/de la gzhan yang bdag tshul bzhin 
[\[60b.6\]]du byed pa zhes bya ba ni yongs su mya ngan las 'das pa chen po 'thob pa'o/_/gzhan tshul bzhin du 'chos pa ni ngas dge slong dag la de bzhin gshegs pa ni rtag pa mi 'pho ba'o zhes bstan pa'o/_/dris pa'i lan btab pa ni 'od srung khyod kyis dris pa'i phyir byang chub sems dpa' 
[\[60b.7\]]sems dpa' chen po dang /_dge slong dang /_dge slong ma dang /_dge bsnyen dang /_dge bsnyen ma la shin tu zab mo'i don rgyas par bstan pa'o/_/rten cing 'brel te 'byung ba'i don ni nyan thos dang /_rang sangs rgyas dag shin tu zab mo'i don 'di lta bu mi shes shing yi ge'i 
[\[61a\]]
[\[61a.1\]]'bru i lta bu thig le gsum gyis smra ba dang /_rnam par grol ba mya ngan las 'da' ba'i shes rab chen po dgongs te gsungs pa'i snying po ma thos pa'i rnams ngas deng 'dir nyan thos pa dag la rnam par phye ste bstan pas shes rab kyi mig bskyed do/_/gal te 
[\[61a.2\]]gang zag la la zhig 'di skad du dngos po rnam pa bzhi po 'di gcig go zhes smra na [{]brdzun [,]rdzun [}]du ma gyur tam zhes zer na/_de la 'di skad du nam mkha' ni ci yang med pa ste/_mi g.yo mi 'khrug pa yin na dngos po bzhi po la tha dad pa ci yod na/_de la [{]brdzun [,]rdzun [}]zhes byar rung ngam gsol pa ma 
[\[61a.3\]]lags so/_/bcom ldan 'das tshig mang po de dag ni don gcig go/_/'di lta ste stong pa nyid kyi don to/_/bdag dang gzhan tshul bzhin du byed pa dang /_dris pa'i lan 'debs pa dang /_rten cing 'brel te 'byung ba'i don yang de 'dra ste/_mya ngan las 'das pa chen po dang mnyam 
[\[61a.4\]]par tha mi dad do/_/bcom ldan 'das kyis 'od srung la bka' stsal pa/_rigs kyi bu 'am rigs kyi bu mo gang zhig 'di skad du de bzhin gshegs pa ni mi rtag go/_/ji lta bur mi rtag ce na/_bcom ldan 'das kyis gsungs pa ltar nyon mongs pa/_thams cad 'gags pas mya 
[\[61a.5\]]ngan las 'da' ba zhes bya ste/_dper na me shi na ci yang med pa bzhin du/_nyon mongs pa thams cad 'gags pa yang de dang 'dra ste/_de la mya ngan las 'das pa zhes bya na/_de la ci'i phyir de bzhin gshegs pa rtag tu gnas pa'i chos can mi 'gyur mi 'pho ba zhes 
[\[61a.6\]]smra 'am/_yang bcom ldan 'das kyis gsungs pa ltar srid pa dang bral bas mya ngan las 'das pa zhes bya ste/_mya ngan las 'das pa de la ni srid pa gang yang med na/_de la ji ltar na de bzhin gshegs pa ni rtag tu gnas pa'i chos can mi 'gyur mi 'pho ba zhes bya/_
[\[61a.7\]]dper na gos zad de zhig na dngos po ci yang med pa bzhin du mya ngan las 'das pa yang de dang 'dra ste/_nyon mongs pa thams cad 'gags pas dngos po zhes bya ba ci yang med na/_de la ci'i phyir de bzhin gshegs pa ni rtag tu gnas pa'i chos can mi 'gyur mi 'pho ba zhes smra 
[\[61b\]]
[\[61b.1\]]'am/_bcom ldan 'das kyis gsungs pa ltar na 'dod pa dang bral te rab tu zhi ba ni mya ngan las 'da' ba zhes bya ste/_dper na mi zhig mgo bo bcad na mgo bo med pa zhes bya ba dang 'dra bar 'dod pa dang bral ba rab tu zhi ba yang de dang 'dra ste/_stong pa ci yang med pas mya ngan las 
[\[61b.2\]]'das pa zhes bya na/_de la yang ci'i phyir de bzhin gshegs pa ni rtag tu gnas pa'i chos can mi 'gyur mi 'pho ba zhes smra 'am/_gzhan yang bcom ldan 'das kyis tshigs su bcad nas 'di skad ces bka' stsal to/_/dper na rab tu tsha ba'i lcags/_/tho bas brdungs na tsha ba 'byung /_/
[\[61b.3\]]gyes nas de ma thag tu med/_/de yi gnas kyang shes mi nus/_/yang dag rnam par grol ba yang /_/mtshan nyid de dang 'dra ba ste/_/'dod pa thams cad yongs spangs nas/_/srid pa'i 'dam las rab rgal te/_/mi g.yo ba yi gnas thob nas/_/phyin pa'i gnas ni shes mi nus/_/
[\[61b.4\]]zhes de skad bka' stsal pa de la yang ci'i phyir de bzhin gshegs pa ni rtag tu gnas pa'i chos can mi 'gyur mi 'pho ba'i chos can zhes smra na/_'od srung de skad du smra ba'i gang zag de ni log par smra ba yin no/_/'od srung khyod kyang de bzhin gshegs pa nyid la 'gog pa dang zad pa'i 
[\[61b.5\]]'du shes ma skyed cig_/'od srung nyon mongs pa 'gags pa ni dngos po zhes mi gdags so/_/de ci'i phyir zhe na/_mthar phyin pa'i phyir rtag pa zhes bya'o/_/tshig 'di ni rab tu zhi ba ste bla na med pa'o/_/mtshan ma thams cad lhag ma ma lus par zad pa'o/_/tshig 'di ni rnam par 
[\[61b.6\]]dkar ba/_rtag pa gnas pa phyir mi ldog pa ste/_de'i phyir na mya ngan las 'das pa la rtag pa gnas pa zhes bya'o/_/de bzhin gshegs pa yang de dang 'dra ste/_rtag pa gnas pa mi 'gyur ba'o/_/mi rtag ces bya ba ni nyon mongs pa'o/_/so sor gyes nas med par 'gyur te 
[\[61b.7\]]gnas kyang mi rnyed do zhes bya ba ni/_de bzhin gshegs pas nyon mongs pa thams cad 'gags nas rgyud lnga la mi gnas pa'o/_/de bas na de bzhin gshegs pa ni rtag pa gnas pa'i chos can mi 'gyur mi 'pho ba'o/_/gzhan yang 'od srung sangs rgyas rnams kyi ston pa ni chos 
[\[62a\]]
[\[62a.1\]]so/_/de bas na de bzhin gshegs pa yang bkur sti dang mchod pa mdzad do/_/chos rtag pa'i phyir sangs rgyas rnams kyang rtag go/_/de nas yang bcom ldan 'das la byang chub sems dpa' 'od srung gis 'di skad ces gsol to/_/gal te nyon mongs pa'i me 
[\[62a.2\]]'gags pas de bzhin gshegs pa yang 'gags na/_de bzhin gshegs pa ni rtag tu gnas pa ma lags te dper na lcags bsregs pa kha dog dmar po zhi ste mi rnyed pa bzhin du de bzhin gshegs pa'i nyon mongs pa yang de dang 'dra ste/_zhi ba'i gnas kyang mi rnyed do/_/gzhan yang dper 
[\[62a.3\]]na lcags de la tsha ba dang dmar ba zhi nas ma mchis par 'gyur ba bzhin du de bzhin gshegs pa yang de dang 'dra ste/_zhi nas rtag pa med pas nyon mongs pa'i me 'gags nas yongs su mya ngan las 'das par zhugs pas de bzhin gshegs pa ni mi rtag pa'o/_/bka' stsal pa rigs kyi bu 
[\[62a.4\]]lcags zhes bya ba ni bus pa ma rabs la bya ste/_bus pa ma rabs ni nyon mongs pa 'gags kyang /_'gags ma thag tu phyis skye bas mi rtag pa zhes bya'o/_/de bzhin gshegs pa ni de lta ma yin te/_'gags nas phyir mi skye ba'i phyir rtag pa zhes bya'o/_/'od srung gis gsol 
[\[62a.5\]]pa/_dper na lcags ni kha dog dmar po zhi ba'i 'og tu phyis mer stsal na slar yang kha dog dmar por 'gyur ro/_/de bzhin gshegs pa yang de dang 'dra na lta nyon mongs pa slar yang skyes te/_nyon mongs pa slar yang skye bas mi rtag pa lags so/_/bcom ldan 'das kyis 'od 
[\[62a.6\]]srung la bka' stsal pa/_khyod 'di skad du de bzhin gshegs pa la mi rtag go zhes ma zer cig_/de ci'i phyir zhe na/_de bzhin gshegs pa ni rtag pa'o/_/rigs kyi bu dper na shing tshig kyang thal ba yod do/_/nyon mongs pa 'gags na mya ngan las 'da' ba yod de/_gos zhig 
[\[62a.7\]]pa 'am mgo bcad pa'am snod chag pa la sogs pa'i dpe dang 'dra ste/_dngos po de dag kyang so so na gos zhig pa dang /_mgo bcad pa dang snod chag pa zhes bya ba'i ming yod pa dang 'dra'o/_/'od srung lcags tsha ba grangs kyang phyis tsha bar 'gyur gyi/_de bzhin gshegs pa ni de lta ma 
[\[62b\]]
[\[62b.1\]]yin te/_nyon mongs pa bcad nas mthar yongs su bsil bas nyon mongs pa'i me phyis mi skye'o/_/'od srung sems can tshad med pa rnams ni lcags de dang 'dra ste/_ngas zag pa med pa'i shes rab kyi mes sems can de dag gi kun nas nyon mongs pa bsreg par rig par bya'o/_/
[\[62b.2\]]yang 'od srung gis gsol pa/_shin tu legs so shin tu legs so/_/bdag gis ni deng de bzhin gshegs pa rtag pa lags par legs par thos so//_//bam po drug pa/_bcom ldan 'das kyis 'od srung la bka' stsal pa/_'di lta ste dper na 'khor los sgyur ba'i rgyal 
[\[62b.3\]]po 'chag pa'i phyir pho brang gi phyi rol du song ste/_slas mang po'i 'khor na med kyang 'khor los sgyur ba'i rgyal po de shi'o zhes byar mi rung ngo /_/rigs kyi bu de bzhin gshegs pa yang de dang 'dra ste 'dzam bu'i gling gi khams 'di na mi snang ste/_mya ngan las 'da' bar zhugs kyang mi rtag go 
[\[62b.4\]]zhes mi bya'o/_/de bzhin gshegs pa ni nyon mongs pa tshad med pa las byung ste/_mya ngan las 'das par zhugs nas rab tu bde ba'i gnas byang chub kyi yan lag gi me tog la rgyu zhing rab tu bde bas 'tsho'o/_/yang 'od srung gis gsol pa/_bcom ldan 'das kyis gsungs pa ltar na nga ni 
[\[62b.5\]]yun ring po nas nyon mongs pa'i rgya mtsho las rgal to zhes gsungs na/_gal te bcom ldan 'das nyon mongs pa'i rgya mtsho las rgal lags na/_ci'i slad du grags 'dzin las sras sgra gcan 'dzin lta bu bltam par gyur/_de bas na de bzhin gshegs pa ni nyon mongs pa dang kun nas nyon 
[\[62b.6\]]mongs pa'i rgya mtsho las ma grol ba 'dra na/_bcom ldan 'das de'i rgyu dang de'i rkyen bdag la bshad du gsol/_bcom ldan 'das kyis 'od srung la bka' stsal pa/_khyod de bzhin gshegs pa la yun ring po nas nyon mongs pa'i rgya mtsho las rgal na/_ci'i phyir grags 'dzin las sras 
[\[62b.7\]]sgra gcan 'dzin bltam par gyur/_de bas na de bzhin gshegs pa ni nyon mongs pa dang /_kun nas nyon mongs pa'i rgya mtsho chen po las ma rgal ba dang 'dra'o zhes de skad ma smra shig_/rigs kyi bu yongs su mya ngan las 'das pa chen po ni don chen po rnam par bzhag pa yin gyis/_
[\[63a\]]
[\[63a.1\]]khyed rnams shin tu brtags par nyon te/_gzhan la yang rgya cher ston la the tshom dang 'jigs pa ma skyed cig_/byang chub sems dpa' sems dpa' chen po gang zhig mya ngan las 'das pa chen po la gnas na ri rab ri'i rgyal po ltar mtho zhing che ba yungs kar gyi 'brum bu 
[\[63a.2\]]gcig gi nang du bcug kyang ri rab lhun po la gnas pa'i sems can de dag gcig la gcig dog pa 'am/_phan tshun du bskyod par mi shes so/_/gang 'dul ba'i rigs pa de dag ni byang chub sems dpas ri rab lhun po de yungs kar gyi nang du bcug kyang phyir gnas su bzhag par 
[\[63a.3\]]yang mthong ngo /_/rigs kyi bu gzhan yang byang chub sems dpa' sems dpa' chen po mya ngan las 'das pa chen po la gnas na/_stong gsum gyi stong chen po'i 'jig rten gyi khams 'di yungs kar gcig gi nang du bcug kyang de na gnas pa'i sems can dag gcig la gcig dog 
[\[63a.4\]]pa'am/_gnas phan tshun du bskyod par mi shes so/_/gang 'dul ba'i rigs pa 'ba' zhig gis ni byang chub sems dpas stong gsum gyi stong chen po'i 'jig rten gyi khams 'di yungs kar gyi nang du bcug pa dang /_phyir bzhag par yang shes so/_/rigs kyi bu gzhan yang 
[\[63a.5\]]byang chub sems dpa' sems dpa' chen po mya ngan las 'das pa chen po la gnas pa ni stong gsum gyi stong chen po'i 'jig rten gyi khams 'di ba spu'i bu ga gcig tu bcug pa nas phyir gnas su bzhag pa'i bar du rgyas par ro/_/rigs kyi bu gzhan yang byang chub sems dpa' 
[\[63a.6\]]sems dpa' chen po mya ngan las 'das pa chen po la gnas pa ni stong gsum gyi stong chen po'i 'jig rten gyi khams 'di blangs te/_khab kyi rtse mo la bzhag gam/_sangs rgyas kyi zhing gzhan du 'phangs kyang de na gnas pa'i sems can thams cad gang nas 'ongs pa dang /_gang du 
[\[63a.7\]]song ba mi shes so/_/gang 'dul ba'i rigs pa 'ba' zhig gis ni mthong ba nas phyir gnas su bzhag pa'i bar du shes so/_/rigs kyi bu gzhan yang byang chub sems dpa' sems dpa' chen po mya ngan las 'das pa chen po la gnas pa ni phyogs bcu'i stong gsum gyi stong 
[\[63b\]]
[\[63b.1\]]chen po'i 'jig rten gyi khams kun lag pa g.yas pas blangs nas rdza mkhan gyi 'khor lo ltar bskor te/_'jig rten gyi khams rdul phra rab snyed kyi pha rol du 'phangs kyang sems can de dag la gcig tsam yang song ba'am 'ongs par mi tshor te/_gang 'dul ba'i rigs pa 'ba' zhig gis 
[\[63b.2\]]ni mthong ba nas phyir gnas su 'ongs pa'i bar du shes so/_/rigs kyi bu gzhan yang byang chub sems dpa' sems dpa' chen po mya ngan las 'das pa chen po la gnas pa ni phyogs bcu'i sangs rgyas kyi zhing tshad med pa thams cad bdag gi khong par bcug kyang de na gnas pa'i sems 
[\[63b.3\]]can dag gcig la gcig gzer cing dog pa'am/_song ba 'am 'ongs pa 'am/_gnas par mi shes te/_gang 'dul ba'i rigs pa 'ba' zhig gis ni mthong ba nas phyir gnas su 'ongs pa'i bar du shes so/_/rigs kyi bu gzhan yang byang chub sems dpa' sems dpa' chen po mya 
[\[63b.4\]]ngan las 'das pa chen po la gnas pa ni phyogs bcu'i 'jig rten gyi khams kun rdul phra rab gcig gi nang du bcug kyang de na gnas pa'i sems can gcig la gcig gzer cing dog pa'am/_song ba dang 'ongs pa mi shes te/_gang 'dul ba'i rigs pa 'ba' zhig gis ni mthong 
[\[63b.5\]]ba nas gnas su phyin pa'i bar du shes so/_/rigs kyi bu de ltar na byang chub sems dpa' sems dpa' chen po mya ngan las 'das pa chen po la gnas pas de lta bu'i mngon par shes pa'i cho 'phrul tshad med pa snyed ston te/_de bas na mya ngan las 'das pa chen po zhes bya'o/_/
[\[63b.6\]]de ltar byang chub sems dpa' sems dpa' chen po mngon par shes pa'i cho 'phrul tshad med par bstan pa de la ni sems can thams cad kyis dpag pa'am/_rig par mi nus na/_khyod kyis de bzhin gshegs pa 'dod chags kyi phyogs la nye bas/_sras sgra gcan 'dzin bltam 
[\[63b.7\]]par shes par ga la rung /_rigs kyi bu yun ring po nas mya ngan las 'das pa chen po 'di la gnas nas mngon par shes pa'i cho 'phrul rnam pa sna tshogs ston te stong gsum gyi stong chen po'i 'jig rten gyi khams na nyi zla phrag brgya dang /_'dzam bu'i gling phrag brgya la rnam pa sna 
[\[64a\]]
[\[64a.1\]]tshogs su ston pa ni dpa' bar 'gro ba'i ting nge 'dzin gyi mdo las rgyas par bstan pa bzhin no/_/ngas stong gsum gyi stong chen po'i 'jig rten gyi khams 'dzam bu'i gling 'dir yongs su mya ngan 'da' bar bstan kyang mthar yongs su mya ngan las 'das pa ma yin 
[\[64a.2\]]no/_/'dzam bu'i gling 'dir yum gyi lhums su bltam pa bstan pa yang /_yab dang yum nga la sras su 'du shes gzhag par bya ba'i phyir yin gyi/_nga'i sku ni mthar 'dod chags 'dus pa las skyes pa ma yin no/_/nga ni bskal pa yun ring po tshad med pa'i bar du 'dod pa yongs su 
[\[64a.3\]]spangs pas/_nga'i sku 'di ni chos kyi sku ste/_'jig rten pa'i rjes su mngal du zhugs pa bstan pa yin no/_/rigs kyi bu 'dzam bu'i gling 'dir lum bi'i tshal du yum lha mdzes kyi lhums nas bltam ste/_bltam ma thag tu shar phyogs su gom pa bdun bor nas/_'di skad du nga ni lha 
[\[64a.4\]]dang /_mi dang lha ma yin du bcas pa'i nang na mchog tu gyur/_phul du gyur/_gtso bor gyur to zhes smra ste/_yab dang yum dang /_'jig rten du bcas pa lha dang /_mis mthong ba thams cad dga' nas ngo mtshar rmad kyi sems skyes so/_/mi thams cad kyis ni nga la bus pa chung ngur 
[\[64a.5\]]'dzin te/_nga'i sku 'di ni bskal pa tshad med pa nas nyon mongs pa'i chos de lta bu dang bral lo/_/de bzhin gshegs pa'i sku ni chos kyi sku ste sha dang khrag dang rgyus pa dang /_rtsa dang rus pa dang /_rkang las bsgrubs pa'i lus ma yin mod kyi/_'jig rten pa'i rjes su bus pa chung ngu'i 
[\[64a.6\]]lus bstan to/_/lho phyogs su gom pa bdun bor nas sems can tshad med pa la bla na med pa'i bsod nams kyi zhing mngon par bstan to/_/nub phyogs su gom pa bdun bor ba ni skye ba zad pa dang /_rga ba dang /_'chi ba med pa'i sku tha ma bstan pa'i phyir ro/_/byang phyogs su gom pa 
[\[64a.7\]]bdun bor ba ni srid pa'i 'khor ba thams cad las grol bar bstan to/_/shar phyogs su gom pa bdun bor ba ni sems can gyi ston pa yin par mngon par bstan pa yin no/_/phyogs mtshams bzhir gom pa bdun bdun bor ba ni nyon mongs pa rnam pa sna tshogs dang bdud rnam bzhi 
[\[64b\]]
[\[64b.1\]]yongs su bcom ste/_de bzhin gshegs pa yang dag par rdzogs par mngon par sangs rgyas pa bstan pa'o/_/bla ma phyogs su gom pa bdun bor ba ni gang mi gtsang ba'i dngos po thams cad kyis mi gos te/_nam mkha' lta bur gyur pa bstan pa'o/_/'og ma'i phyogs su gom pa 
[\[64b.2\]]bdun bor ba ni chos kyi char gyis sems can dmyal ba'i me gsad de/_sems can de dag rab tu bde ba myong ba dang /_tshul khrims ngan pa can la ba mo dang ser ba lta bu bstan pa'o/_/'dzam bu'i gling du skyes nas zhag bdun lon pa dang /_skra bregs pa bstan te/_mi thams cad kyis ni 
[\[64b.3\]]nga la bus par 'dzin to/_/thog ma skra 'dreg pa na/_'jig rten du bcas pa lha dang /_mi dang bdud dang tshangs pa dang /_bram ze la sogs pa gang gis kyang /_nga'i spyi gtsug gi mtshan yang mthong bar mi nus na/_gri thogs te nga'i skra 'dreg pa lta ci smos/_gri thogs te nga'i 
[\[64b.4\]]spyi gtsug 'dreg pa ni gnas med do/_/nga yun ring po nas bskal pa tshad med pa'i bar du skra dang kha spu bregs te/_da yang 'jig rten pa'i rjes su skra bregs pa bstan pa yin no/_/nga thog ma bltam nas yab dang yum gyis nga lha la bstan pa'i phyir lha'i rten gyi nang du khrid nas lha dbang sgyur 
[\[64b.5\]]chen po la bstan pa na/_lha dbang sgyur chen pos nga mthong ba'i tshe thal mo sbyar te bsti stang dang bcas pas phyogs gcig tu 'greng ngo /_/nga ni yun ring po nas bskal pa tshad med pa'i bar du lha'i rten gyi nang du 'gro ba spangs mod kyi 'jig rten pa'i rjes su 'thun par bya ba'i phyir de yang 
[\[64b.6\]]bstan to/_/nga ni 'dzam bu'i gling du rna ba phug pa yang bstan te/_sems can thams cad kyis yang dag par nga'i rna ba dbug nus pa med de/_'jig rten pa'i rjes su 'thun par bya ba'i phyir de yang mngon par bstan to/_/rin po che las rna cha seng ge can byas te/_nga'i rna ba la btags 
[\[64b.7\]]mod kyi/_nga ni bskal pa tshad med pa'i bar du brgyan pa'i rgyan yongs su spangs te/_'jig rten pa'i rjes su 'thun par bya ba'i phyir de yang bstan to/_/yi ge'i grwar yig rtsis kyang bslabs te/_nga ni bskal pa tshad med pa'i bar du phun sum tshogs pa dang ldan pas khams 
[\[65a\]]
[\[65a.1\]]gsum du brtags na sems can gang yang nga'i slob dpon du 'gyur ba med mod kyi/_'jig rten pa'i rjes su 'thun par bya ba'i phyir bslab pa'i grwar zhugs pa yang bstan to/_/de bas na de bzhin gshegs pa yang dag par rdzogs pa'i sangs rgyas zhes bya'o/_/
[\[65a.2\]]glang po che'i rkya bslab pa dang /_rta gdul ba dang /_stobs rgol ba dang /_nyam rtsal rnam pa sna tshogs sbyang ba'i bar du bstan to/_/'dzam bu'i gling du rgyal tshab kyang bstan te/_sems can dag nga la rgyal tshab tu bzung nas/_'dod pa lnga la rab tu longs spyod par yang mthong ngo /_/
[\[65a.3\]]nga ni bskal pa tshad med pa'i bar du 'dod pa lnga'i bde ba yongs su spangs mod kyi/_'jig rten pa'i rjes su de yang bstan to/_/mtshan mkhan gyis nga'i mtshan bltas pa na/_gal te rab tu ma byung na 'khor los sgyur ba'i rgyal por gyur te/_'dzam bu'i gling la dbang sgyur ro zhes sems 
[\[65a.4\]]can thams cad yid ches so/_/nga ni bskal pa tshad med pa'i bar du 'khor los sgyur ba'i rgyal po'i thabs btang ste/_chos kyi 'khor los sgyur ba'i rgyal por zhugs so/_/'dzam bu'i gling na bud med mang po dang 'dod pa lnga spangs te/_rga ba dang na ba dang /_'chi ba dang /_dge 
[\[65a.5\]]sbyong mthong nas rab tu byung ba bstan pas sems can thams cad kyis rgyal tshab bzang sbyin gdod rab tu 'byung ngo zhes zer ro/_/nga ni bskal pa tshad med pa'i bar du rab tu byung ste lam bsgoms kyang /_'jig rten pa'i rjes su 'thun par bya ba'i phyir de yang mngon par bstan to/_/ngas 
[\[65a.6\]]'dzam bu'i gling du khyim nas khyim ma yin par rab tu byung nas bsnyen par rdzogs te lam la shin tu nan tan byas pas/_rgyun du zhugs pa'i 'bras bu dang /_lan cig phyir ldog pa'i 'bras bu dang /_phyir mi ldog pa'i 'bras bu dang /_dgra bcom pa'i 'bras bu'i bar du thob pa 
[\[65a.7\]]bstan te/_so so'i skye bo dag ni dgra bcom pa'i 'bras bu thob par mi dka' ste sla ba zhig go snyam du sems so/_/nga ni bskal pa grangs med pa'i snga rol du dgra bcom pa'i 'bras bu thob kyang sems can gdul ba'i phyir de yang bstan to/_/snying po byang chub kyi shing drung du 
[\[65b\]]
[\[65b.1\]]rtswa bting ba la 'dug nas bdud kyi ris rnams btul te/_so so'i skye bo dag ni ngas gdod snying po byang chub kyi shing drung du bdud kyi ris rnams btul snyam sems te/_nga ni bskal pa grangs med pa'i snga rol du bdud thams cad btul zin mod kyi/_sems can ma dul ba dag gdul 
[\[65b.2\]]ba'i phyir bdud btul ba de yang mngon par bstan to/_/ngas ni bshang gci che chung dang /_dbugs phyi nang du rgyu ba yang bstan pas so so'i skye bo dag ni nga la bshang gci che chung dang dbugs phyi nang du rgyu ba yod snyam sems te/_nga'i sku 'di bsod nams kyi 'bras bu yin pas 
[\[65b.3\]]de lta bu'i bshang gci che chung dang dbugs phyi nang du rgyu ba'i bag med kyang 'jig rten pa'i rjes su 'thun par bya ba'i phyir de yang mngon par bstan to/_/ngas ni pha rol pos sbyin pa byin pa blangs pa yang bstan te/_nga'i sku 'di la ni bkres pa 'am skom pa'i bag med do/_/
[\[65b.4\]]'on kyang 'jig rten pa'i rjes su 'thun par bya ba'i phyir de yang mngon par bstan to/_/gzhan yang so so'i skye bo dang 'thun par nyal ba dang gnyid log pa yang bstan te/_nga ni bskal pa grangs med pa'i bar du shin tu zab mo'i shes rab dang ldan te/_srid pa gsum dang yongs 
[\[65b.5\]]su bral yang /_'gro ba dang sdod pa dang /_spyod lam dang /[ {]glad pa [,]klad pa [}]na ba dang /_lto na ba dang /_rgyab na ba dang /_'brum bu dang /_bkrus pa dang /_rkang pa 'khru ba dang /_lag pa 'khru ba dang /_gdong 'khru ba dang /_kha 'khru ba dang /_so shing 'cha' ba'i bar du bstan te/_so 
[\[65b.6\]]so'i skye bo dag ni nga la de dag kun yod do zhes sems te/_nga'i sku la ni de dag gang yang med do/_/nga'i zhabs pad mo ltar yongs su dag cing zhal gyi dri me tog ud pa la bro yang so so'i skye bo dag ni nga la gang zag snyam du sems te/_yang dag par nang ni gang zag ma yin no/_/
[\[65b.7\]]nga yang tshem bu gyon cing 'khru ba dang /_'tshed pa dang /_'chag par bstan te/_nga ni sngon yun ring po nas gos mi dgos par gyur to/_/so so'i skye bo dag ni sgra gcan 'dzin la nga'i bu snyam/_rgyal po zas gtsang ma ni nga'i yab snyam/_lha mdzes ni nga'i yum snyam/_'jig rten 
[\[66a\]]
[\[66a.1\]]gyi bde ba la yang longs spyad nas dngos po de dag thams cad btang ste/_rab tu byung nas lam la nan tan du byed do snyam sems so/_/gzhan yang kha cig ni rgyal po chen po'i rgyal tshab thu bo gau ta ma'i rigs chen po la gtogs pa'i 'jig rten gyi bde ba thams cad spangs nas 
[\[66a.2\]]'jig rten las 'da' ba'i chos tshol lo snyam ste/_nga ni yun ring po nas 'jig rten gyi 'dod pa'i dngos po thams cad yongs su spangs te/_de dag thams cad ni bstan pa tsam du zad do/_/rigs kyi bu nga ni 'dzam bu'i gling 'dir yang dang yang mya ngan las 'das pa bstan kyang /_mthar yongs su mya ngan las 
[\[66a.3\]]'das pa ma yin te/_so so'i skye bo dag ni de bzhin gshegs pa yang dag par 'gog pa zad do snyam ste/_de bzhin gshegs pa ni mthar zad pa ma yin pas rtag tu gnas pa'i chos can mi 'gyur mi 'pho ba'i chos can du rig par bya'o/_/rigs kyi bu mya ngan las 'das pa chen po zhes bya ba ni/_
[\[66a.4\]]sangs rgyas bcom ldan 'das rnams kyi chos kyi dbyings so/_/gzhan yang ngas 'dzam bu'i gling 'dir 'jig rten du mngon par 'byung ba bstan te/_so so'i skye bo dag ni da gdod mngon par sangs rgyas so snyam sems te/_nga ni bskal pa grangs med pa'i bar du bya ba thams cad byas kyang 'jig 
[\[66a.5\]]rten pa'i rjes su 'dzam bu'i gling 'dir gdod mngon par sangs rgyas pa bstan to/_/nga yang 'dzam bu'i gling 'dir tshul khrims ma bsdams te rtsa ba bzhi yang nyams pa bstan pas so so'i skye bo dag ni yang dag par ngas tshul khrims nyams so snyam du sems kyang /_nga ni bskal pa tshad med 
[\[66a.6\]]pa'i bar du tshul khrims bsrungs pa la nyams pa med do/_/nga yang 'dzam bu'i gling 'dir log sred can du bstan te/_so so'i skye bo dag ni thams cad kyis nga la log sred can yin par sems kyang /_nga ni yang dag par log sred can ma yin no/_/gal te log sred can yin na ji ltar 
[\[66a.7\]]bla na med pa yang dag par rdzogs pa'i byang chub tu mngon par sangs rgyas par gyur/_nga yang 'dzam bu'i gling 'dir dge 'dun 'dum pa'i dbyen byas pa bstan te/_so so'i skye bo dag ni nga la dge 'dun 'dum pa'i dbyen byas so snyam du sems kyang /_ngas rnam par bltas na 'jig 
[\[66b\]]
[\[66b.1\]]rten du bcas pa lha dang mi'i nang na dge 'dun 'dum pa'i dbyen byed nus pa ma mthong ngo /_/nga yang 'dzam bu'i gling 'dir dam pa'i chos yongs su srung ba bstan te/_so so'i skye bo dag ni nga la chos srung ba yin no snyam nas/_thams cad ngo mtshar du gyur te/_sangs rgyas rnams kyi chos nyid de yin 
[\[66b.2\]]pas de la ni ngo mtshar du mi bya'o/_/nga yang 'dzam bu'i gling 'dir bdud sdig to can gyi lus su bstan te/_so so'i skye bo dag ni yang dag par nga la bdud sdig to can yin no zhes sems kyang /_nga ni bskal pa tshad med pa'i bar du bdud kyi las dang yongs su bral te/_pad mo ltar yongs su 
[\[66b.3\]]dag pa la 'go ba med do/_/nga yang 'dzam bu'i gling 'dir bud med kyi lus kyis sangs rgyas pa bstan te/_so so'i skye bo dag ni 'di ltar ngo mtshar che ste/_bud med kyis bla na med pa yang dag par rdzogs pa'i byang chub tu mngon par sangs rgyas so snyam du sems te/_de bzhin gshegs pa 
[\[66b.4\]]ni nam du bud med kyi lus mi len kyang sems can tshad med pa snyed gdul ba'i phyir bud med kyi gzugs su bstan to/_/sems can thams cad la thugs brtse ba'i phyir gzugs byad rnam pa sna tshogs bstan pa yin no/_/nga yang 'dzam bu'i gling 'dir lam rgyud bzhir skye ba bstan te/_nga ni 
[\[66b.5\]]yun ring po nas lam gyi rgyud du 'gyur ba'i rgyun bcad do/_/las kyi rgyus lam rgyud bzhir lhung nas sems can de dag gdul ba'i phyir de dag tu skye ba yang mngon par bstan to/_/nga yang 'dzam bu'i gling 'dir tshangs pa'i lha'i rgyal po byas te/_gang tshangs pa'i lha la rjed pa dag yang dag pa'i 
[\[66b.6\]]chos la dgod pa'i phyir gyi/_yang dag par tshangs pa ni ma yin yang so so'i skye bo dag ni nga la yang dag par tshangs pa'i lha'i rgyal po snyam sems te/_lha'i gzugs su lha gzhan dag tu bstan pa yang de bzhin no/_/nga yang 'dzam bu'i gling 'dir bud med sbrul 'tshong ma'i gnas su 'gro ba 
[\[66b.7\]]bstan te/_nga la ni yang dag par 'dod chags pa'i 'du shes med la/_pad mo ltar yongs su dag cing cis kyang mi 'go yang sems can gang 'dod chags kyis zil gyis non pa dag_/lam srang bzhi mdor dam pa'i chos bstan pa'i phyir gyi/_nga la yang dag par 'dod chags kyi sems med 
[\[67a\]]
[\[67a.1\]]kyang /_so so'i skye bo dag ni nga la bud med kyi dbang byed do snyam sems so/_/nga yang 'dzam bu'i gling 'dir gos sngon po gyon pa'i rigs su 'gro ba bstan te/_de yang bran mor gyur pa yang dag pa'i chos la dgod pa'i phyir gyi/_nga la ni yang dag par gos sngon po 
[\[67a.2\]]gyon pa'i gnas su lhung ba'i las med par rig par bya'o/_/nga yang 'dzam bu'i gling 'dir slob dpon lta bur bstan te/_bus pa gzhon nu shed ma bye ba yang dag pa'i chos la dgod pa'i phyir ro/_/nga yang 'dzam bu'i gling 'dir chang 'thung ba dang /_rgyal po'i gnas dang /_pham rgyal gyi phyir 
[\[67a.3\]]thab mo byas pa yang bstan te/_de yang sems can de dag gdul zhing bsgral ba'i phyir gyi/_nga la ni de lta bu'i las ngan pa med kyang /_so so'i skye bo dag ni nga la de lta bu'i las kyang byed do snyam sems so/_/nga yang yun ring por dur khrod na bya rgod kyi lus su bstan te/_de yang bya thams 
[\[67a.4\]]cad bsgral ba'i phyir gyi/_so so'i skye bo dag ni nga la yang dag par bya rgod kyi lus su sems te/_nga ni yun ring po nas las de lta bu dang bral yang bya rnams bsgral ba'i phyir de yang mngon par bstan to/_/nga yang 'dzam bu'i gling 'dir sems can tshad med pa/_gdul zhing dam pa'i 
[\[67a.5\]]chos la dgod pa'i phyir khyim bdag gi lus kyang bstan to gzhan yang rgyal po dang /_blon po dang /_rgyal bu dang /_blon po chen por gyur te/_de dag kun tu yang gtso bo dang phul du gyur cing /_dam pa'i chos la nan tan bya ba'i phyir rgyal po'i thabs su yang zhugs so/_/nga yang 'dzam bu'i gling 
[\[67a.6\]]'dir nad kyi bskal pa byung nas/_sems can mang po nad kyis rnam par gzir ba dag sman gyis gsos te/_de'i 'og tu dam pa'i chos bstan nas bla na med pa'i byang chub la bkod de/_so so'i skye bo dag ni nad kyi bskal pa byung snyam sems so/_/gzhan yang 'dzam bu'i gling 'dir mu ge'i 
[\[67a.7\]]bskal pa byung ba na/_de dag ci 'dod pa bzhin bza' ba dang btung ba byin nas gdod dam pa'i chos bstan te/_bla na med pa'i byang chub la bkod do/_/gzhan yang 'dzam bu'i gling 'dir mtshon gyi bskal pa byung ba na/_de la dam pa'i chos bstan te/_dgrar 'khon du 'dzin pa spangs nas/_bla na med 
[\[67b\]]
[\[67b.1\]]pa'i byang chub la bkod do/_/gzhan yang rtag par 'dzin pa dag la mi rtag pa'i 'du shes bstan pa dang /_bde bar 'du shes pa la sdug bsngal ba'i 'du shes bstan pa dang /_bdag tu 'du shes pa dag la bdag med par bstan pa dang /_yongs su dag par 'du shes pa dag la yongs su ma dag pa'i 
[\[67b.2\]]'du shes bstan pa'i phyir ro/_/sems can gang zhig khams gsum la chags na de la dam pa'i chos bstan te gnas de spong bar byed do/_/sems can gdul zhing bsgral ba'i phyir bla na med pa'i dam pa'i chos sman lta bu ston to/_/kun tu nyon mongs pa'i shing thams cad gcad pa'i phyir bla na 
[\[67b.3\]]med pa'i chos kyi sman gyi shing bskyed do/_/mu stegs can gyi rnams gdul zhing bsgral ba'i phyir yang dag pa'i chos ston to/_/sems can thams cad kyi ston par mngon par bstan kyang thog ma nas sems can gyi ston pa'o snyam du mi dgongs so/_/bus pa ma rabs bsgral ba'i phyir de dag 
[\[67b.4\]]tu 'gro ba yang mngon par ston te/_chos bstan pa'i phyir gyi/_las ngan pas de'i lus len pa ni ma yin no/_/de bzhin gshegs pa yang dag par rdzogs pa'i sangs rgyas ni de ltar yongs su mya ngan las 'das pa chen po la bde bar gnas pa ste/_de bas na rtag tu gnas pa mi 'gyur 
[\[67b.5\]]ba'i chos can zhes bya'o/_/ji ltar 'dzam bu'i gling ltar shar gyi lus 'phags gling dang /_nub kyi ban glang spyod dang /_byang gi sgra mi snyan yang de bzhin du rgyas par ro/_/gling bzhi na ji lta ba bzhin du stong gsum gyi stong chen po'i 'jig rten gyi khams kyang de bzhin te/_srid pa nyi shu lnga po ni ji 
[\[67b.6\]]ltar dpa' bar 'gro ba'i mdo las rgyas par bstan pa bzhin no/_/don de lta bas na yongs su mya ngan las 'das pa chen po zhes bya'o/_/byang chub sems dpa' sems dpa' chen po gang zhig yongs su mya ngan las 'das pa chen po la bde bar gnas na mngon par shes pa'i rdzu 'phrul 'di lta bu 
[\[67b.7\]]ston pa la 'jigs pa med do/_/'od srung rkyen de lta bas na khyod kyis sgra gcan 'dzin la sangs rgyas kyi sras yin no zhes ma zer cig_/de ci'i phyir zhe na/_ngas sngon bskal pa tshad med pa'i bar du srid pa'i 'dod pa dang bral bas de bas na de bzhin gshegs pa ni rtag tu gnas pa'i chos can mi 'gyur mi 
[\[68a\]]
[\[68a.1\]]'pho ba zhes bya'o/_/'od srung gis yang gsol pa/_ci'i slad du de bzhin gshegs pa la rtag tu gnas pa'i chos can zhes bgyi/_bcom ldan 'das kyis gsungs pa ltar na me mar gum nas gnas dang phyogs kyang ma mchis pa de bzhin du de bzhin gshegs pa yang de 
[\[68a.2\]]dang 'dra ste/_mya ngan las 'das nas gnas dang phyogs ma mchis pa yang de bzhin no zhes ma gsungs sam/_bcom ldan 'das kyis 'od srung la bka' stsal pa/_rigs kyi bu khyod 'di skad du ji ltar me mar shi na gnas dang phyogs med pa bzhin du de bzhin gshegs pa yang de dang 'dra 
[\[68a.3\]]ste/_mya ngan las 'das nas gnas dang phyogs kyang med do/_/zhes ma zer cig_/rigs kyi bu 'di lta ste dper na/_skyes pa 'am bud med gcig me mar 'dzugs na/_mar gyi snod che chung las mar gyis bkang ste 'dzugs so/_/ji srid mar yod kyi bar du ni snang ba yang yod do/_/ci ste mar zad 
[\[68a.4\]]na snang ba yang med par 'gyur ro/_/snang ba med par gyur pa ni nyon mongs pa zad pa lta bu'o/_/snang ba zad de med par song yang me mar gyi snod med par 'gyur ba ma yin te/_de bzhin gshegs pa yang de dang 'dra ste/_nyon mongs pa zad de med kyang chos kyi sku ni rtag tu yod do/_/rigs kyi bu 
[\[68a.5\]]de khyod kyi yid la ji snyam snang ba dang /_me mar gyi snod cig car med par 'gyur ram/_'od srung gis gsol pa/_ma lags so/_/bcom ldan 'das cig car ma mchis pa ma lags kyang mi rtag par 'dra'o/_/ci ste chos kyi sku mar gyi snod dang 'dra na/_mar me'i snod kyang mi 
[\[68a.6\]]rtag pas chos kyi sku yang de dang 'dra bar mi rtag par 'gyur ro/_/rigs kyi bu khyod de skad ces ma smra shig_/'jig rten na snod ces bya bar grags pa dang /_sangs rgyas bcom ldan 'das kyi bla na med pa'i chos kyi snod ces bya ba snod ni mi rtag pa yin yang de bzhin gshegs pa ni ma yin 
[\[68a.7\]]no/_/chos thams cad la mya ngan las 'da' ba ni rtag pa ste/_de bzhin gshegs pa'i ngo bo nyid yin pas rtag pa zhes bya'o/_/gzhan yang rigs kyi bu me mar zad ces bya ba ni dgra bcom pa'i mya ngan las 'da' ba la bya'o/_/'dod pa'i nyon mongs pa thams cad med par byas pas na me mar 
[\[68b\]]
[\[68b.1\]]zad pa lta bu'o/_/lan cig phyir mi ldog pa ni 'dod pa dang bcas pa ste/_'dod pa dang bcas pas me mar zad pa lta bu zhes byar mi rung ngo /_/de bas na ngas sngon mtshan ma dgag pa'i phyir me mar zad pa lta bu'o/_/zhes bshad kyi/_yongs su mya ngan las 'das pa chen po ni me mar zad pa lta bu ma yin 
[\[68b.2\]]no/_/lan cig phyir mi ldog ces bya ba ni yang dang yang ldog pa ma yin/_srid pa nyi shu lnga por phyir mi ldog cing /_lus mnam po dang /_lus srin can dang /_lus gdug pa can mi len pas na phyir mi ldog pa zhes bya'o/_/lus yang len pa ni phyir ldog pa zhes bya yang lus mi len pa ni phyir mi 
[\[68b.3\]]ldog pa zhes bya'o/_/song ba dang ldog pa yod pas phyir ldog pa zhes bya/_song ba dang ldog pa med pas phyir mi ldog pa zhes bya'o/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das sangs rgyas bcom ldan 'das kyis gsungs 
[\[68b.4\]]pa ltar dgongs te gsungs pa'i snying po mchis so zhes bgyi ba'i don de lta ma lags so/_/de ci'i phyir zhe na/_sangs rgyas bcom ldan 'das la dgongs te gsungs pa'i brjod pa ni mnga'i/_dgongs te gsungs pa'i snying po zhes bgyi ba ni ma mchis so/_/dper na sgyu ma mkhan zhig gis shing 
[\[68b.5\]]gi 'khrul 'khor gyi mi zhig bgyis na/_shing gi mi de ni kun gyis kyang mthong bar rung gi brkyang ba dang /_bskum pa dang /_dgye ba dang /_rgu ba ni nang nas bsgyur bar mi 'tshal to/_/sangs rgyas kyi chos ni de lta bu ma lags te/_sems can thams cad kyis mthong zhing shes par bgyi ba lags na/_
[\[68b.6\]]ci'i slad du sangs rgyas bcom ldan 'das kyis dgongs te gsungs pa'i snying po mchis zhes gsungs/_bcom ldan 'das kyis 'od srung la bka' stsal pa/_shin tu legs so shin tu legs so/_/rigs kyi bu khyod kyis smras pa bzhin te/_de bzhin gshegs pa la yang dag par na 
[\[68b.7\]]dgongs te gsungs pa'i snying po med do/_/de ci'i phyir zhe na 'di lta ste/_ston gyi zla ba nya ba ni steng gi nam mkha' la shin tu gsal bar snang bas bsgribs pa med pa'i phyir skye bo thams cad kyis mthong ngo /_/de bzhin gshegs pa'i bka' yang de dang 'dra bar shin tu gsal zhing rnam par dag 
[\[69a\]]
[\[69a.1\]]kyang /_byis pa ma rabs kyis mi shes pa'i phyir na dgongs te gsungs pa'i snying po zhes bya'o/_/mkhas pa shes rab can dag gis khong du chud pas gsang ba zhes mi bya'o/_/rigs kyi bu 'di lta ste dper na mi zhig gser dngul mang du bsags te/_srang grangs med par phyin kyang 
[\[69a.2\]]ser sna byed de/_dbul phongs pa la sbyin pa mi byed pa ni [{]stsogs [,]sogs [}]pas gsang ba'i mdzod ces bya'i/_de bzhin gshegs pa ni de lta bu ma yin te/_bskal pa tshad med pa'i bar du dam pa'i chos rin po che tshad med pa bsags pa ser sna med par sems can thams cad la rtag tu sbyin pa byed na 
[\[69a.3\]]ci'i phyir de bzhin gshegs pa la dgongs te gsungs pa'i snying po yod ces bya/_rigs kyi bu 'di lta ste dper na/_mi zhig dbang po ma tshang ba/_mig ya gcig gam/_lag pa ya gcig gam/_rkang pa ya gcig ma tshang na ngo tsha ba'i phyir gzhan gyis mi mthong bar byed pas gsang ba zhes bya'o/_/de 
[\[69a.4\]]bzhin gshegs pa ni de lta bu ma yin te dam pa'i chos thams cad phun sum tshogs te nyams pa med pas skye bo kun mthong bar byed na/_ci'i phyir de bzhin gshegs pa la dgongs te gsungs pa'i snying po yod ces bya/_rigs kyi bu 'di lta ste/_dper na mi dbul po zhig la bu lon mang po 
[\[69a.5\]]chags na/_bu lon ded pas 'jigs te mi mthong bar bya ba'i phyir na gsang ba zhes bya'o/_/de bzhin gshegs pa ni de lta bu ma yin te/_sems can thams cad la 'jig rten gyi chos kyang ma chags la/_sems can la 'jig rten las 'das pa'i chos chags kyang mi gsang ngo /_/de ci'i phyir 
[\[69a.6\]]zhe na/_sems can thams cad la bu gcig pa dang 'dra bar dgongs te bla na med pa'i chos 'byed cing ston to/_/rigs kyi bu 'di lta ste dper na khyim bdag phyug po zhig la bu gcig las med de shin tu sdug cing byams na/_rin po che ci bdog pa thams cad ston to/_/de bzhin gshegs pa yang 
[\[69a.7\]]de dang 'dra ste/_sems can thams cad la bu gcig pa dang 'dra bar gzigs so/_/rigs kyi bu 'di lta ste/_'jig rten na mi dag ni pho mo'i mtshan mi sdug pa'i phyir gos kyis 'gebs pas na gsang ba zhes bya'o/_/de bzhin gshegs pa ni de lta bu ma yin te/_dbang po las ring du gyur te/_
[\[69b\]]
[\[69b.1\]]dbang po'i pha rol tu gyur pas gsang zhing gab pa med do/_/rigs kyi bu 'di lta ste/_bram ze dag ni tshig tu smra ba'i gtsug lag thams cad rgyal rigs dang gdol rigs kyis thos par mi 'dod do/_/de ci'i phyir zhe na/_smra ba'i gtsug lag la nyes pa'i skyon yod pa'i phyir ro/_/
[\[69b.2\]]de bzhin gshegs pa'i dam pa'i chos ni de lta ma yin te/_thog ma dang tha ma dang /_bar du yang dge bas gsang ba zhes byar mi rung ngo /_/rigs kyi bu dper na khyim bdag gcig la bu gcig las med de shin tu sdug cing byams pa'i phyir slob dpon gyi gan du khrid nas bslab pa slob tu 
[\[69b.3\]]bcug na/_myur du mi lobs su dogs pas sdug pa'i phyir khyim du khrid nas nyin mtshan du brtson 'grus bskyed de/_yi ge phyed slob cing ston gyi/_gtsug lag chen po mi ston to/_/de ci'i phyir zhe na/_na so gzhon la shed ma rdzogs pas ldob pa'i mthu med pa'i phyir ro/_/rigs kyi bu khyim 
[\[69b.4\]]bdag des yi ge phyed bslabs na/_bu des de'i tshe gtsug lag chen po shes shing rtogs par 'gyur ram/_gsol pa/_ma lags so/_/bcom ldan 'das kyis bka' stsal pa/_khyim bdag des bu de la gsang ba yin nam/_gsol pa ma lags so/_/bcom ldan 'das de ci'i slad du zhe na/_bu 
[\[69b.5\]]na so gzhon te mi ldob pa'i slad du ma bstan gyi/_ser sna byas te gsang ba'i slad du ma bstan pa ni ma lags so/_de ci'i slad du zhe na/_ser sna'i sems dang bcas pa ni gsang ba zhes bgyi na/_de bzhin gshegs pa ni de lta bu ma lags te/_dgongs te gsungs pa'i snying po mchis zhes 
[\[69b.6\]]bgyir mi rung ngo /_/bcom ldan 'das kyis bka' stsal pa/_shin tu legs so shin tu legs so/_/rigs kyi bu khyod kyis smras pa bzhin te/_zhe sdang gi sems dang /_phrag dog dang ser sna'i sems dang bcas pa ni gsang ba zhes bya'i/_de bzhin gshegs pa la ni zhe sdang ba dang /_
[\[69b.7\]]phrag dog dang /_ser sna'i thugs mi mnga' bas na gsang ba yod do zhes byar mi rung ngo /_/rigs kyi bu khyim bdag ces bya ba ni de bzhin gshegs pa lta bu'o/_/bu gcig pa zhes bya ba ni sems can thams cad la bya ste/_de bzhin gshegs pa ni sems can thams cad la bu 
[\[70a\]]
[\[70a.1\]]gcig pa dang 'dra bar gzigs so/_/bu slob pa ni nyan thos kyi nye gnas lta bu'o/_/yi ge phyed ces bya ba ni yi ge sde dgu po lta bu'o/_/gtsug lag chen po zhes bya ba ni shin tu rgyas pa theg pa chen po'i mdo sde lta bu'o/_/nyan thos kyi rnams la shes rab kyi mthu med pas de 
[\[70a.2\]]bzhin gshegs pas yi ge phyed lta bu mdo sde dgu po bshad kyi gtsug lag chen po lta bu shin tu rgyas pa theg pa chen po'i mdo sde ma bshad do/_/rigs kyi bu khyim bdag gi bu shed rdzogs te ldob pa'i mthu yod bzhin du gtsug lag chen po ma bslabs na gsang ba zhes bya'o/_/nyan thos 
[\[70a.3\]]kyang gal te theg pa chen po'i gtsug lag ldob pa'i mthu yod par gyur la/_de bzhin gshegs pas ser sna mdzad de ma bstan na de bzhin gshegs pa la dgongs te gsungs pa'i snying po yod ces byar rung ngo /_/de bzhin gshegs pa ni de lta bu ma yin te/_de bas na de bzhin gshegs pa 
[\[70a.4\]]la dgongs te gsungs pa'i snying po med do/_/ji ltar khyim bdag des sngar bu de la yi ge phyed po bstan nas de'i 'og tu gtsug lag chen po ston pa bzhin du/_de bzhin gshegs pa yang de dang 'dra ste/_nye gnas rnams la sngar yi ge phyed lta bu mdo sde dgu po bstan nas de'i 'og tu gtsug 
[\[70a.5\]]lag chen po ston pa ni 'di lta ste/_de bzhin gshegs pa ni rtag tu gnas pa'i chos can mi 'gyur mi 'pho ba zhes bya'o/_/rigs kyi bu gzhan yang 'di lta ste/_dper na dbyar gyi dus su char sprin chen po langs te/_char pa chen po bab na zhing pa zhing las byed pa sa bon mang du btab pa rnams 
[\[70a.6\]]kyis ni lo thog mang du thob par 'gyur ro/_/gang sa bon nyung ngu btab pa rnams kyis ni lo thog nyung ngu thob ste/_de ni klu'i rgyal pos nyes pa ma yin la/_klu'i rgyal pos gsang ba yang ma yin no/_/de bzhin gshegs pa yang de dang 'dra ste/_chos chen po'i char yongs su mya ngan las 'das 
[\[70a.7\]]pa chen po phab pas sems can gang dge ba'i 'bras bu bskyed pa dag ni shes rab kyi myu gu dang 'bras bu thob par 'gyur/_dge ba'i sa bon med pa ni ci yang ma thob ste/_ci yang ma thob pa ni de bzhin gshegs pas nyes pa ma yin la/_de bzhin gshegs pa la yang dag par na gsang ba 
[\[70b\]]
[\[70b.1\]]yang med do/_/'od srung gis yang gsol pa/_bdag gis ni sangs rgyas bcom ldan 'das la dgongs te gsungs pa'i gsang ba'i snying po ma mchis par rtogs na/_bcom ldan 'das kyis gsungs pa ltar gtsug lag chen po ni de bzhin gshegs pas rtag tu gnas pa'i 
[\[70b.2\]]chos can mi 'gyur mi 'pho ba lta bu'o zhes bgyi ba de mi rung ngo /_/de ci'i slad du zhe na/_sngon bcom ldan 'das kyis tshigs su bcad pa 'di skad ces gsungs so/_/de bzhin gshegs dang rang rgyal dang /_/nyan thos pa yi nye gnas kyang /_/mi rtag pa yi lus 'dor na/_/bus pa ma 
[\[70b.3\]]rabs smos ci dgos/_/zhes gsungs la/_da 'dir rtag tu gnas pa mi 'gyur mi 'pho ba zhes gsungs pa'i don ji lta bu lags/_bcom ldan 'das kyis bka' stsal pa/_/ngas ni nyan thos pa'i nye gnas thams cad la yi ge phyed po bstan pa'i phyir tshigs su bcad pa de skad ces gsungs 
[\[70b.4\]]pa yin no/_/rigs kyi bu gzhan yang rgyal po rab tu sde 'pham byed kyi ma shi ba na/_rgyal po mya ngan gyis non te rab tu ngu zhing /_yid la gcags bzhin du nga gang na bar 'ongs nas ngas rgyal po la mkhyen bzhin du rgyal po chen po ci'i phyir rab tu sdug bsngal zhing yi mug par gyur ces dris na/_
[\[70b.5\]]rgyal pos gsol pa/_btsun mo chen mo deng tshe'i bya ba byas te/_gal te su zhig gis bdag gi ma'i tshe slar bzlog na/_bdag gis rgyal thabs dang /_bal glang dang rta dang /_rin po che sna bdun dang /_lus dang srog kyang 'bul lo zhes smras so/_/ngas rgyal po de la 'di skad du rgyal po 
[\[70b.6\]]chen po mya ngan gyis yid gdungs par ma byed cig_/sems can thams cad tshe zad de shi zhes bya ba yod do/_/sangs rgyas dang rang sangs rgyas dang nyan thos rnams kyang lus 'dor na/_bus pa ma rabs lta ci smos te/_rigs kyi bu ngas rgyal po de'i mya ngan bsang ba'i phyir yi ge 
[\[70b.7\]]phyed po'i tshigs su bcad pa de dag gsungs pa yin no/_/ngas da nyan thos kyi nye gnas rnams la gtsug lag chen po bstan te/_de bzhin gshegs pa ni rtag tu gnas pa mi 'gyur mi 'pho ba'o/_/zhes gsungs pa la/_de la gang zag la la zhig gis de bzhin gshegs pa mi 
[\[71a\]]
[\[71a.1\]]rtag ces zer na de'i lce ci ste chad par ma gyur/_'od srung gis yang gsol pa/_bcom ldan 'das kyis yang tshigs su bcad pa la 'di skad ces ma gsungs sam/_ci yang sogs pa med cing /_/zas kyi tshod kyang shes pa/_/mkha' la bya 'phur bzhin te/_/rjes ni 
[\[71a.2\]]sus kyang mi chod/_/ces bgyi ba'i don ji lta bu lags/_bcom ldan 'das kyis dkyil 'khor 'di'i nang na ci yang mi sogs zhes bgyi ba ni gang lags/_zas kyi tshod 'dzin pa ni gang lags/_nam mkha' la bya 'phur ba ltar rjes mi rnyed pa de lta bu ni su/_song ba de yang phyogs gang 
[\[71a.3\]]du phyin par gyur/_bcom ldan 'das kyis 'od srung la bka' stsal pa/_sogs pa zhes bya ba ni nor bu rin po che'o/_/rigs kyi bu sogs pa la rnam pa gnyis te/_'dus byas dang 'dus ma byas pa'o/_/'dus byas kyi sogs pa ni nyan thos kyi spyod pa la bya'o/_/'dus ma byas pa'i 
[\[71a.4\]]sogs pa ni de bzhin gshegs pa'i spyod pa'o/_/rigs kyi bu dge 'dun la yang rnam pa gnyis te/_'dus byas dang 'dus ma byas pa'o/_/'dus byas kyi dge 'dun zhes bya ba ni nyan thos so/_/nyan thos kyi dge 'dun zhes bya ba ni sogs pa med pa'o/_/ci mi sogs zhe na bran pho dang 
[\[71a.5\]]bran mo dang /_chos ma yin pa'i dngos po bang mdzod dang khre 'bras dang /_til dang zar ma dang /_sran ma che chung la sogs pa mi sogs pa'o/_/de la gang zhig gis 'di skad du de bzhin gshegs pas bran pho dang /_bran mo dang las byed pa'i mi la sogs pa 'chang du gnang ngo zhes zer na/_
[\[71a.6\]]de'i lce lkugs par 'gyur ba'i rigs so/_/nga'i nyan thos kyi nye gnas dag ni mi sogs pa zhes kyang bya/_zas kyi tshod shes pa zhes kyang bya ste/_gang zas la chags pa ni chog mi shes pa zhes bya/_gang zas la ma chags pa ni chog shes pa zhes bya'o/_/rjes mi chod ces bya ba 
[\[71a.7\]]ni bla na med pa'i byang chub la bsnyen pa ste/_gang zag de ni ngas gsungs pa ltar song mod kyi/_phyin pa'i gnas med do/_/'od srung gis yang gsol pa/_'dus byas kyi dge 'dun la yang mi sogs pa zhes bgyi na/_'dus ma byas pa'i dge 'dun lta ci smos te/_de ni de bzhin 
[\[71b\]]
[\[71b.1\]]gshegs pa la bgyi na/_de bzhin gshegs pa la sogs pa ga la zhig mchis/_sogs pa zhes bgyi ba ni gsang ba'am sbed pa la bgyi na/_de bzhin gshegs pa ni gsung la ser sna mi mnga' bas gsang ba zhes bgyir mi rung ngo /_/rjes mi chod ces bya ba ni 'di lta 
[\[71b.2\]]ste/_mya ngan las 'das pa'o/_/mya ngan las 'das pa nyi zla dang skar ma dang /_gza' skar dang /_grang ba dang /_tsha ba dang rlung dang char pa dang /_skye ba dang rga ba dang /_na ba dang 'chi ba dang /_srid pa nyi shu lnga po yang ma mchis la/_mya ngan dang sdug bsngal dang /_nyon mongs pa dang bral ba'o/_/
[\[71b.3\]]de ltar mya ngan las 'das pa ni de bzhin gshegs pa'i gnas rtag pa mi 'gyur mi 'pho ba ste/_rgyu dang rkyen de lta bas na de bzhin gshegs pa ni shing sA la'i drung du yongs su mya ngan las 'da' ba chen pos yongs su mya ngan las 'das so/_/bcom ldan 'das kyis bka' 
[\[71b.4\]]stsal pa/_'od srung chen po zhes bya ba ni rang bzhin nyid yangs shing rgya che ba'o/_/dper na gang zag gcig tshe lo grangs med par thub pas na skyes bu chen po zhes bya'o/_/gal te dam pa'i chos la bde bar gnas na mi'i nang du phul du gyur pa zhes bya'o/_/ngas skyes bu chen po 
[\[71b.5\]]brgyad ces gsungs pa gang zag gcig 'ba' zhig gis thob pa'am/_kun gyis thob par rung /_gal te mi gcig gis brgyad char ldan na/_de ni mchog dang phul du gyur pa zhes bya'o/_/mya ngan las 'da' ba zhes bya ba ni nyes pa'i skyon med pa ste/_rigs kyi bu dper na 
[\[71b.6\]]mi zhig dug mdas phog na/_na ba'i sdug bsngal chen po myong ngo /_/de gal te sman pa mkhas pa dang phrad na/_sman pas sman bzang pos bskus pas na ba'i sdug bsngal dang bral te rab tu bde bar 'gyur la/_sman pa de yang grong dang /_grong khyer dang grong 'dab tu rgyu zhing gang na 
[\[71b.7\]]rma byung ba'i sdug bsngal ba thams cad gso zhing sdug bsngal dang bral bar byed do/_/rigs kyi bu de bzhin gshegs pa yang de dang 'dra ste/_mngon par sangs rgyas nas sman pa'i rgyal por gyur te/_'dzam bu'i gling na bskal pa tshad med pa'i bar du sdug bsngal gyis rnam par 
[\[72a\]]
[\[72a.1\]]gzir ba'i sems can 'dod chags dang /_zhe sdang dang gti mug gi nyon mongs pa'i zug rngus gzir te sdug bsngal chen po myong ba dag la theg pa chen po'i mdo sde bdud rtsi lta bu'i chos kyi sman gyis de dag gsos nas phyogs dang gnas gzhan dag na nyon 
[\[72a.2\]]mongs pa'i zug rngus gzir ba yang mngon par sangs rgyas pa bstan te/_de yang 'tsho bar mdzad de/_de lta bas na yongs su mya ngan las 'das pa chen po zhes bya'o/_/yongs su mya ngan las 'das pa chen po zhes bya ba ni rnam par grol ba'i gnas te/_sems can gang na gdul ba'i 
[\[72a.3\]]gnas der de bzhin gshegs pa'i sku mngon par ston pas/_shin tu zab mo'i don yang dag pa 'di'i phyir yang yongs su mya ngan las 'das pa chen po zhes bya'o/_/de nas yang bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das 
[\[72a.4\]]'jig rten gyi sman pas sems can gyi nad thams cad gso nus sam/_rigs kyi bu 'jig rten na na ba la rnam pa gnyis te/_gsor rung ba dang gsor mi rung ba'o/_/gang gsor rung ba ni sman pas gsos na 'tsho'o/_/gsor mi rung ba ni sman pas gsos kyang mi 'tsho'o/_/
[\[72a.5\]]'od srung gis yang gsol pa/_bcom ldan 'das kyis gsungs pa ltar na/_de bzhin gshegs pa yang 'dzam bu'i gling na sems can gsos so zhes bka' stsal te/_/gal te gsos na sems can gyi nang na ci'i slad du mya ngan las ma 'das pa yang mang /_gal te 
[\[72a.6\]]thams cad kyis ma thob na/_ci'i slad du de bzhin gshegs pas thams cad gsos nas phyogs gzhan du yang gshegs zhes bka' stsal/_bcom ldan 'das kyis bka' stsal pa/_rigs kyi bu 'dzam bu'i gling na sems can la rnam pa gnyis so/_/dad pa dang bcas 
[\[72a.7\]]pa dang dad pa med pa'o/_/gang dad pa dang bcas pa ni gsor rung ngo /_/de ci'i phyir zhe na/_nges par mya ngan las 'das te skyon med pa'i phyir ngas 'dzam bu'i gling gi sems can kun gsos so zhes gsungs so/_/gang dad pa med pa ni log sred can zhes bya ste/_log sred can zhes bya 
[\[72b\]]
[\[72b.1\]]ba ni gsor mi rung ba'o/_/log sred can la ma gtogs pa thams cad gsos pas na/_mya ngan las 'da' ba la skyon med do/_/gsol pa/_bcom ldan 'das mya ngan las 'da' ba zhes bgyi ba gang lags/_rigs kyi bu mya ngan las 'da' ba zhes bya ba ni rnam 
[\[72b.2\]]par grol ba'o/_/'od srung gis yang gsol pa/_rnam par grol ba zhes bgyi ba gzugs lags sam/_'on te gzugs ma lags/_bcom ldan 'das kyis bka' stsal pa/_rigs kyi bu la la ni gzugs kyang yin/_la la ni gzugs ma yin no/_/
[\[72b.3\]]gzugs ma yin pa ni nyan thos dang rang sangs rgyas kyis rnam par grol ba'o/_/gzugs zhes bya ba ni sangs rgyas bcom ldan 'das kyi rnam par grol ba'o/_/rigs kyi bu de lta bas na rnam par grol ba ni gzugs kyang yin la gzugs kyang ma yin no/_/de 
[\[72b.4\]]bzhin gshegs pas nyan thos kyi nye gnas la ni gzugs ma yin no/_/zhes gsungs so/_/gsol pa/_bcom ldan 'das nyan thos dang rang sangs rgyas la gal te gzugs ma mchis na ci la gnas/_rigs kyi bu dper na 'du shes med 'du 
[\[72b.5\]]shes med min gyi lha dang 'dra ste gzugs kyang yin la gzugs kyang ma yin pas ngas gzugs ma yin zhes gsungs so/_/gal te kha cig gis 'di skad du 'du shes med 'du shes med min gyi lha dag gal te gzugs ma yin na ci la gnas te 'gro 
[\[72b.6\]]ba dang /_song ba dang 'ong bar 'gyur zhes rgol na/_de la don de dag ni sangs rgyas bcom ldan 'das kyi spyod yul yin pas/_nyan thos dang rang sangs rgyas kyis shes pa ma yin te/_rnam par grol ba yang de dang 'dra ste gzugs kyang yin la gzugs 
[\[72b.7\]]kyang ma yin pas gzugs ma yin no zhes gsungs so/_/'du shes kyang yin la 'du shes kyang ma yin pas 'du shes ma yin zhes gsungs te/_don de dag ni sangs rgyas rnams kyi spyod yul yin gyi/_nyan thos dang rang sangs rgyas rnams kyis shes pa ma yin no//_//
[\[73a\]]
[\[73a.1\]]bam po bdun pa/_de nas yang bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das bdag cag la thugs brtse ba'i slad du yongs su mya ngan las 'das pa chen po rnam par grol ba'i don yang 
[\[73a.2\]]rgyas par bshad du gsol/_/bcom ldan 'das kyis 'od srung la bka' stsal pa/_shin tu legs so shin tu legs so/_/rigs kyi bu yang dag par rnam par grol ba zhes bya ba ni gang rnam par bcing ba'i bcings pa thams cad dang yongs su bral ba'o/_/
[\[73a.3\]]de ltar yang dag par grol ba ni bcings pa thams cad dang yongs su bral bas skye ba yang med la 'dus pa yang med do/_/'di lta ste/_dper na pha ma 'dus shing phrad pa las bu byung ngo /_/yang dag par rnam par grol ba ni de lta bu ma yin pas na rnam par grol ba 
[\[73a.4\]]de ni ma skyes pa zhes bya'o/_/'od srung dper na mar gyi snying po ni rang bzhin gyis rnam par dag go/_/de bzhin gshegs pa yang de dang 'dra ste/_/pha ma 'dus shing phrad pa'i rkyen gyis byung ba ma yin te/_rang bzhin gyis yongs su dag kyang so so'i skye bo dag gdul ba'i 
[\[73a.5\]]phyir pha ma mngon par bstan to/_/yang dag par rnam par grol ba zhes bya ba ni de bzhin gshegs pa ste/_de bzhin gshegs pa'i rnam par grol ba la ni gnyis su med dbyer med do/_/dper na dbyar gyi dus su sa bon btab na drod gsher gyis rlan pas de ma thag tu 
[\[73a.6\]]skye zhing 'byung ngo /_/yang dag par rnam par grol ba ni de lta bu ma yin no/_/gzhan yang rnam par grol ba zhes bya ba ni stong zhing med pa'o/_/stong zhing med pa ni rnam par grol ba'o/_/rnam par grol ba ni de bzhin gshegs pa'o/_/de bzhin gshegs pa ni stong pa 
[\[73a.7\]]med pa byas pa ma yin byed pa ma yin no/_/byas pa zhes bya ba ni mkhar dang /_grong dang /_khang khyim dang /_nyen dang cog bar ro/_/yang dag par rnam par grol ba ni de lta ma yin te/_de lta bas na rnam par grol ba ni de bzhin gshegs pa'o/_/gzhan yang rnam par 
[\[73b\]]
[\[73b.1\]]grol ba zhes bya ba ni 'dus ma byas pa'i chos so/_/'dus byas ni dper na rdza ma dang 'dra ste/_'jig pa'i chos can no/_/rnam par grol ba ni de lta ma yin te/_yang dag par rnam par grol ba ni ma skyes pa mi 'gog pa'o/_/de bas na rnam par grol ba ni de bzhin 
[\[73b.2\]]gshegs pa ste/_de bzhin gshegs pa yang de dang 'dra bar mi skye mi 'gog_/mi rga mi 'chi mi 'jig mi 'chag ste/_'dus byas kyi chos ma yin no/_/don de lta bas na de bzhin gshegs pa yongs su mya ngan las 'das te mi rga mi 'chi ba zhes bya'o/_/de yang 
[\[73b.3\]]gang zhe na/_rgas zhes bya ba ni 'pho zhing 'gyur ba/_skra dkar ba gdong la gnyer ma byung ba'o/_/shi zhes bya ba ni lus zhig ste tshe 'phos pa'o/_/dngos po 'di dag ni rnam par grol ba la med de/_de med pas na rnam par grol ba zhes bya'o/_/de bzhin gshegs pa 
[\[73b.4\]]la skra dkar ba gdong la gnyer mar 'gyur ba 'dus byas pa'i chos med do/_/de bas na de bzhin gshegs pa la rga ba med do/_/rga ba med pas na 'chi ba'ang med do/_/gzhan yang rnam par grol ba ni na ba med pa'o/_/na ba zhes bya ba ni nad bzhi brgya rtsa bzhi dang /_
[\[73b.5\]]de ma yin pa'i rkyen gzhan gyis lus la gnod par 'gyur ba'o/_/de dag gang yang med pas na rnam par grol ba zhes bya'o/_/gang nad med pa ni yang dag par rnam par grol ba'o zhes bya'o/_/yang dag par rnam par grol ba ni de bzhin gshegs pa'o/_/de bzhin 
[\[73b.6\]]gshegs pa la na ba med pas na chos kyi sku la yang na ba med do/_/de ltar na ba med pas de bzhin gshegs pa zhes bya'o/_/shi zhes bya ba ni lus zhig ste tshe 'phos pa'o/_/de la shi ba med pas zil dngar lta bu'o/_/zil dngar ni yang dag par rnam par dag par 
[\[73b.7\]]grol ba'o/_/yang dag par rnam par grol ba ni de bzhin gshegs pa'o/_/de ltar de bzhin gshegs pa ni de lta bu'i yon tan phun sum tshogs pa dang ldan na ci'i phyir de bzhin gshegs pa la mi rtag ces bya/_gal te de bzhin gshegs pa la mi rtag ces smra na/_
[\[74a\]]
[\[74a.1\]]de ni gnas ma yin no/_/de ni rdo rje lta bu'i sku yin na ci'i phyir mi rtag_/de bas na de bzhin gshegs pa la ni tshe zad pa zhes mi bya'o/_/de bzhin gshegs pa ni yongs su dag pa dri ma med pa'o/_/de bzhin gshegs pa'i sku ni mngal gyis ma gos pa 
[\[74a.2\]]ste/_me tog pun da rI ka ltar rang bzhin gyis rnam par dag pa'o/_/de bzhin gshegs pa'i rnam par grol ba yang de dang 'dra'o/_/rnam par grol ba de nyid de bzhin gshegs pa'o/_/de bas na de bzhin gshegs pa ni yongs su dag cing dri ma med pa'o/_/gzhan 
[\[74a.3\]]yang rnam par grol ba zhes bya ba ni zag pa'i rma thams cad lhag ma ma lus par zad pa'o/_/de bzhin gshegs pa yang de dang 'dra ste/_zag pa'i rma thams cad med do/_/gzhan yang rnam par grol ba zhes bya ba ni rtsod pa med pa ste/_dper na mi ltogs pa zhig kha 
[\[74a.4\]]zas mthong na shin tu chags par 'gyur ro/_/rnam par grol ba ni de lta ma yin no/_/gzhan yang rnam par grol ba zhes bya ba ni bde ba zhi ba'o/_/bus pa ma rabs dag ni dbang sgyur chen po la bde zhing zhi ba zhes zer ba tshig de ni [{]brdzun [,]rdzun [}]te bden pa ma yin no/_/yang dag 
[\[74a.5\]]par bde zhing zhi ba ni mthar rnam par grol ba'o/_/mthar rnam par grol ba ni de bzhin gshegs pa'o/_/gzhan yang rnam par grol ba ni rab tu bde ba'o/_/dper na dgra mang po'i gnas ni bde ba ma yin no/_/dgra med pa'i gnas ni rab tu bde ba zhes bya'o/_/rnam 
[\[74a.6\]]par grol ba yang 'jigs pa med pas na rab tu bde ba zhes bya'o/_/de bas na rab tu bde ba ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/de bzhin gshegs pa zhes bya ba ni chos so/_/gzhan yang rnam par 
[\[74a.7\]]grol ba zhes bya ba ni mnyam pa'i zla med pa'o/_/mnyam pa'i zla med pa zhes bya ba ni dper na rgyal po dag ni yul sa mnyam pa'i zla yod pas mnyam mo/_/rnam par grol ba la ni de lta bu med do/_/mnyam pa'i zla med pa ni dper na 'khor los sgyur ba'i rgyal po la ni mnyam 
[\[74b\]]
[\[74b.1\]]pa'i zla med do/_/rnam par grol ba la yang de dang 'dra ste/_mnyam pa'i zla med do/_/mnyam pa'i zla med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'i chos kyi 'khor los sgyur ba'i rgyal po'o/_/de bas na de 
[\[74b.2\]]bzhin gshegs pa la mnyam pa'i zla med de/_mnyam pa'i zla yod ces bya ba'i gnas med do/_/gzhan yang rnam par grol ba zhes bya ba ni mya ngan med pa'o/_/mya ngan yod ces bya ba ni dper na rgyal po dag phas rgol ba'i dgras 'jigs pas mya ngan byed do/_/rnam par grol ba 
[\[74b.3\]]la ni de lta bu'i dngos po med do/_/dper na dgra kun bcom na/_de la ni mya ngan nam dogs pa med do/_/rnam par grol ba yang de dang 'dra ste/_mya ngan nam 'jigs pa med pa'o/_/mya ngan nam 'jigs pa med pa ni de bzhin gshegs pa'o/_/gzhan yang rnam par 
[\[74b.4\]]grol ba zhes bya ba ni mya ngan dang rga ba med pa'o/_/dper na bud med cig bu gcig pa yul gzhan du song ba las shi'o/_/zhes gtam ngan thos na mya ngan gyis sdug bsngal bar 'gyur ro/_/phyis ma shi'o zhes thos na de ma thag tu dga' ba skye'o/_/rnam par grol 
[\[74b.5\]]ba la ni dngos po de dag med de/_mya ngan dang dga' ba med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni rdul dang dri ma med pa'o/_/dper na dpyid kyi dus na nyi ma nub na 
[\[74b.6\]]rlung dang rdul ldang ngo /_/rnam par grol ba la ni dngos po de dag gang yang med do/_/rdul med pa ni yang dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/'di lta ste dper na 'khor los sgyur ba'i rgyal po'i gtsug phud la 
[\[74b.7\]]'dogs pa'i nor bu rin po che ni dri ma med do/_/rnam par grol ba yang de dang 'dra ste/_dri ma dag med do/_/dri ma med pa ni rnam par grol ba'o/_/yang dag par rnam par grol ba ni de bzhin gshegs pa'o/_/dper na gser btso ma ni bye ma dang ma 'dres pas rin po che 
[\[75a\]]
[\[75a.1\]]yang dag pa zhes bya ste/_gang zag gis rnyed na de la nor gyi dbyig tu 'du shes so/_/rnam par grol ba nyid kyang rin po che yang dag pa dang 'dra ste/_rin po che yang dag pa ni yang dag par rnam par grol ba'i dpe'o/_/yang dag par rnam par grol ba ni de bzhin 
[\[75a.2\]]gshegs pa'o/_/dper na rdza ma bcag pa ni sgra mi snyan no/_/rin po che rdo rje'i bum pa ni de lta bu ma yin te/_yang dag par rnam par grol ba la yang sgra mi snyan pa med do/_/rin po che rdo rje'i bum pa ni yang dag par rnam par grol ba'o/_/yang dag par rnam par 
[\[75a.3\]]grol ba ni de bzhin gshegs pa'o/_/de bas na de bzhin gshegs pa'i sku ni mi 'jig pa'o/_/sgra mi snyan pa zhes bya ba ni 'di lta ste/_e raN+Da'i 'bras bu dbyar nyi ma tsha ba la skams na nyi mas gdungs pas sgra 'byung ngo /_/rnam par grol ba la ni dngos po de dag 
[\[75a.4\]]med de/_rin po che rdo rje'i bum pa ltar mi snyan pa chag pa'i sgra med do/_/gal te mi mang po brgya stong grangs med pa thams cad kyis cig car mda' 'phangs kyang 'jig par mi 'gyur la mi snyan pa chag pa'i sgra med do/_/mi snyan pa chag pa'i sgra med pa ni yang dag par rnam 
[\[75a.5\]]par grol ba'o/_/yang dag par rnam par grol ba ni de bzhin gshegs pa'o/_/'di lta ste/_mi dbul po zhig la gzhan gyi bu lon chags na bzung ste/_lcags dang khong sgril dang /_ltong 'dogs te sdug bsngal bar byed do/_/rnam par grol ba la ni de lta bu'i 
[\[75a.6\]]dngos po med de bu lon chags pa yang med do/_/'di lta ste/_tshong dpon phyug po ni nor rin po che grangs med pa zhig bdog la mthu dang dbang du ldan la/_bu lon chags pa yang med do/_/rnam par grol ba yang de dang 'dra ste/_chos kyi nor rin po che mang po dang 
[\[75a.7\]]ldan la/_mthu dang dbang yod pas bu lon chags pa yang med do/_/bu lon chags pa med pa ni yang dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni yongs su gdung ba med 
[\[75b\]]
[\[75b.1\]]pa'o/_/'di lta ste dpyid nyi ma tsha ba la 'gro ba dang /_dbyar mngar po za ba dang /_dgun grang bas reg pa'o/_/yang dag par rnam par grol ba la ni de 'dra ba'i yid du mi 'ong ba'i dngos po gang yang med do/_/yongs su gdung ba med pa ni yang dag par rnam par grol 
[\[75b.2\]]ba'o/_/yang dag par rnam par grol ba ni de bzhin gshegs pa'o/_/yongs su gdung ba ni 'di lta ste/_mi zhig nya sha 'grangs par zos pa'i 'og tu 'o ma 'thungs na mi de ni shi ba las ring ba ma yin no/_/yang dag par rnam par grol ba la ni de lta bu'i dngos po med 
[\[75b.3\]]do/_/mi des gal te sman bdud rtsi lta bu zhig rnyed na ni nad de yang 'tsho bar 'gyur ro/_/yang dag par rnam par grol ba yang de dang 'dra'o/_/sman bdud rtsi zhes bya ba ni yang dag par rnam par grol ba'o/_/yang dag par rnam par grol ba de ni de bzhin gshegs pa yin na de la 
[\[75b.4\]]gdung ba dang mi gdung ba zhes ji skad bya/_'di lta ste byis pa ma rabs nga rgyal gyi dbang du gyur pa dag ni 'di snyam du sems so/_/sems can thams cad kyi nang na bdag la gsod nus pa med do zhe nas stag dang /_sbrul dang /_srin gdug pa dag 'dzin te/_ma rabs 
[\[75b.5\]]de ni tshe zad pa'i mtha' las mi ring ste/_glo bur du 'chi bar rig par bya'o/_/yang dag par rnam par grol ba la ni de lta bu'i dngos po med do/_/yongs su mi gdung ba ni 'di lta ste/_'khor los sgyur ba'i rgyal po'i nor bu rin po che lta bu sbur ba la sogs pa srin gdug pa rnam pa 
[\[75b.6\]]dgu bcu rtsa drug snyed 'dul nus te/_gang nor bu rin po che de'i dri bro ba tsam gyis gdug pa thams cad med par 'gyur ro/_/yang dag par rnam par grol ba yang de dang 'dra ste/_srid pa nyi shu rtsa lnga po las ring du gyur to/_/gdug pa med pa zhes bya ba ni yang dag par rnam 
[\[75b.7\]]par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan yang gdug pa med pa ni nam mkha' lta bu'o/_/rnam par grol ba yang de dang 'dra ste/_nam mkha' zhes bya ba ni yang dag par rnam par grol ba'o/_/yang dag par rnam par 
[\[76a\]]
[\[76a.1\]]grol ba ni de bzhin gshegs pa'o/_/rnam par gdung ba zhes bya ba ni rtswa skam po'i drung du me bus na tshig par 'gyur ro/_/yang dag par rnam par grol ba la ni de lta bu'i dngos po med do/_/gzhan yang yongs su gdung ba med pa ni 'di lta ste/_nyi zla ni 
[\[76a.2\]]sems can dag la yongs su gdung bar mi 'gyur ro/_/rnam par grol ba yang de dang 'dra ste/_sems can thams cad la yongs su gdung bar mi 'gyur ro/_/gdung ba med pa ni yang dag par rnam par grol ba'o/_/yang dag par rnam par grol ba ni de bzhin gshegs 
[\[76a.3\]]pa'o/_/gzhan yang rnam par grol ba zhes bya ba ni mi g.yo ba'i chos can te/_dper na byams pa dang sdang ba med pa lta bu'o/_/yang dag par rnam par grol ba la ni de lta bu'i dngos po med do/_/mi g.yo ba zhes bya ba ni 'khor los sgyur ba'i rgyal po lta bu ste/_de la ni rgyal 
[\[76a.4\]]po de dang 'dra ba grogs su 'gyur ba med do/_/de la de 'dra ba'i grogs su 'gyur ba yod ces bya ba'i gnas med do/_/rnam par grol ba yang de dang 'dra ste/_gzhan grogs su 'gyur ba med de/_grogs su 'gyur ba yod ces bya ba'i gnas med do/_/rgyal po de la 
[\[76a.5\]]grogs su 'gyur ba med ces bya ba ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/de bzhin gshegs pa zhes bya ba ni chos yin no/_/gzhan yang mi g.yo ba zhes bya ba ni 'di lta ste/_dper na gos dkar po ni 
[\[76a.6\]]kha dog bsgyur sla'o/_/rnam par grol ba ni de lta ma yin no/_/dper na me tog pa sha ka zhes bya ba la mnam pa'am/_kha dog sngon por 'dug ces bya ba'i gnas med do/_/rnam par grol ba yang de dang 'dra ste/_de la mnam pa'am/_mdog gzhan du 'dug ces 
[\[76a.7\]]bya ba'i gnas med do/_/de bas na rnam par grol ba nyid de bzhin gshegs pa'o/_/gzhan yang rnam par grol ba zhes bya ba ni rmad du byung ba'o/_/'di lta ste chu'i nang na pad mo skyes pa ni ngo mtshar du mi bya'o/_/me'i nang nas pad mo skyes na rmad du ngo mtshar du bya ste/_
[\[76b\]]
[\[76b.1\]]de mthong na thams cad dga' bar 'gyur ro/_/yang dag par rnam par grol ba yang de dang 'dra ste/_gang mthong ba thams cad sems rab tu dga' bar 'gyur ro/_/rmad du byung ba zhes bya ba ni yang dag par rnam par grol ba ste/_yang dag par rnam par grol 
[\[76b.2\]]ba ni de bzhin gshegs pa'o/_/de bzhin gshegs pa zhes bya ba ni chos kyi sku'o/_/gzhan yang rmad du byung ba zhes bya ba ni dper na bu btsas ma thag pa la so med kyi bags kyis cher skyes nas gdod so yang skye bar 'gyur ro/_/rnam par grol ba ni de lta 
[\[76b.3\]]bu ma yin te/_skye ba dang mi skye ba zhes bya ba med do/_/gzhan yang rnam par grol ba zhes bya ba ni stong pa/_zhi ba ma nges pa med pa'o/_/ma nges pa ni log sred can la bya ste/_mthar rtsa ba nyams pa las mi 'gyur zhing 'tshang rgya ba'i gnas med do/_/de ci'i 
[\[76b.4\]]phyir zhe na/_gal te gang zag des sangs rgyas kyi dam pa'i chos la dad pa'i yongs su dag pa bskyed na/_de ni log sred med par byas pa yin te/_gal te dge bsnyen par 'gyur na yang /_log sred med par byas pa yin no/_/rtsa ba nyams pa yang kha na ma tho 
[\[76b.5\]]ba'i sdig de med par byas na/_mngon par 'tshang rgya bar 'gyur ro/_/de bas na mthar mi 'gyur zhing mngon par 'tshang mi rgya'o zhes bya ba'i gnas med do/_/yang dag par rnam par grol ba la ni de lta bu'i 'gog pa'am med par byas pa'i dngos po med do/_/gzhan 
[\[76b.6\]]yang stong pa zhi ba zhes bya ba ni chos kyi dbyings yin te/_chos kyi dbyings ji lta ba nyid yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang log sred can zhes bya ba 'gags te zad par byas na de la log sred can 
[\[76b.7\]]zhes mi bya'o/_/de la log sred can zhes bya ba gang zhe na/_log sred can zhes bya ba ni dge ba'i rtsa ba thams cad bcad de/_dge ba'i chos thams cad la mi gnas shing /_dge ba'i sems skad cig tsam yang mi 'byung ba'o/_/yang dag par rnam par grol ba la ni dngos po 
[\[77a\]]
[\[77a.1\]]de dag gang yang med do/_/dngos po gang yang med pas na yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni dpag tu med pa'o/_/'di lta ste dper na khre 'bras 
[\[77a.2\]]kyi phung po la tshad dpag cing shes par rung ngo /_/yang dag par rnam par grol ba ni de lta bu ma yin no/_/'di lta ste/_rgya mtsho chen po ni tshad dpag cing gzhal du med do/_/rnam par grol ba yang de dang 'dra ste tshad dpag cing gzhal du med do/_/dpag tu med pa ni yang 
[\[77a.3\]]dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni tshad med pa'o/_/ji ltar sems can thams cad la las kyi rnam par smin pa mang ba bzhin du rnam par grol ba yang de dang 'dra ste smin pa 
[\[77a.4\]]tshad med do/_/smin pa tshad med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni yangs shing rgya che ba'o/_/'di lta ste rgya mtsho chen po ni mnyam pa'i zla med do/_/rnam par grol ba 
[\[77a.5\]]yang de dang 'dra ste mnyam pa'i zla med do/_/mnyam pa'i zla med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni bla na med pa'i mchog go/_/'di lta ste/_dper na nam 
[\[77a.6\]]mkha' ni mchog tu mtho ste zla med do/_/rnam par grol ba yang de dang 'dra ste zla med par mchog tu mtho ba'o/_/mtho ste zla med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba 
[\[77a.7\]]zhes bya ba ni gnas pa med do/_/'di lta ste/[ {]ri dgas [,]ri dwags [}]kyi rgyal po seng ge 'dug pa'i gnas su ni [{]ri dgas [,]ri dwags [}]gzhan thams cad mi gnas so/_/rnam par grol ba yang de dang 'dra ste gnas med do/_/gnas pa med pa ni yang dag par rnam par grol ba'o/_/yang dag par 
[\[77b\]]
[\[77b.1\]]rnam par grol ba ni de bzhin gshegs pa'o/_/gzhan yang rnam par grol ba zhes bya ba ni bla na med pa'o/_/dper na byang phyogs ni phyogs thams cad kyi bla ma'o/_/rnam par grol ba yang de dang 'dra ste bla na med pa'o/_/bla na med pa ni yang dag par rnam par grol 
[\[77b.2\]]ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni bla na med pa'i yang bla na med pa'o/_/dper na byang phyogs ni shar phyogs kyi bla na med pa'i yang bla na med pa'o/_/rnam par grol ba yang de dang 'dra ste/_bla na med pa'i 
[\[77b.3\]]yang bla na med pa'o/_/bla na med pa'i yang bla na med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni rtag pa'i chos can no/_/dper na lha dang mi ni lus zhig ste tshe 'pho ba'i chos 
[\[77b.4\]]la mi rtag ste/_rtag pa ma yin no/_/rnam par grol ba ni de dang 'dra ste/_mi rtag pa ma yin no/_/mi rtag pa ma yin pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni sra ba'i 
[\[77b.5\]]snying po can no/_/'di lta ste/_seng ldeng dang /_tsan dan dang /_a ga ru ni rang bzhin gyis sra ba'o/_/rnam par grol ba yang de dang 'dra ste/_rang bzhin gyis sra ba brtan pa'o/_/rang bzhin gyis sra ba brtan pa ni yang dag par rnam par grol ba'o/_/yang dag par rnam par 
[\[77b.6\]]grol ba ni de bzhin gshegs pa'o/_/gzhan yang rnam par grol ba ni gso ba ma yin pa zhes bya'o/_/dper na 'dam bu dang smyug ma ni khong stong pas gsob bo/_/rnam par grol ba ni de lta ma yin te/_de bas na rnam par grol ba nyid de bzhin gshegs pa yin par rig 
[\[77b.7\]]par bya'o/_/gzhan yang rnam par grol ba zhes bya ba ni cis kyang mi gos pa'o/_/dper na rtsig pa phyi bdar ma byas na/_srin bu dang sbrang bu dag de la gnas shing rgyu'o/_/gal te 'ji bas bskus la ri mos bris na srin bu dag tshon rtsi'i dri tshor nas mi gnas so/_/de ltar mi 
[\[78a\]]
[\[78a.1\]]gnas pa ni rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni mtha' med pa'o/_/dper na grong khyer ni mtha' yod de/_rnam par grol ba ni de lta bu ma yin no/_/dper na nam mkha' ni 
[\[78a.2\]]mtha' med do/_/rnam par grol ba yang de dang 'dra ste mtha' med do/_/de bas na rnam par grol ba ni de bzhin gshegs pa'o/_/gzhan yang rnam par grol ba zhes bya ba ni bltar med pa'o/_/'di lta ste/_nam mkha' stong pa la bya'i rjes shin tu blta bar dka'o/_/shin tu 
[\[78a.3\]]blta bar dka' ba ni yang dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni shin tu zab pa zhes bya'o/_/de ci'i phyir zhe na/_nyan thos dang rang sangs rgyas thams cad kyis 'jug mi nus 
[\[78a.4\]]pa'i phyir ro/_/'jug mi nus pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang shin tu zab pa zhes bya ba ni sangs rgyas dang byang chub sems dpa' rnams kyis bsti stang byed pa'o/_/dper na bu sri zhu che 
[\[78a.5\]]ba dag ni pha ma la shin tu bsti stang dang bkur sti byed de/_bsod nams shin tu zab bo/_/bsod nams shin tu zab pa de ni yang dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya 
[\[78a.6\]]ba ni bltar mi mthong ba'o/_/dper na mi dag bdag gi spyi bo mi mthong ba bzhin du rnam par grol ba yang de dang 'dra ste/_nyan thos dang rang sangs rgyas thams cad kyis bltar mi mthong ngo /_/bltar mi mthong ba ni yang dag par rnam par grol ba'o/_/yang dag par rnam par 
[\[78a.7\]]grol ba ni de bzhin gshegs pa'o/_/gzhan yang rnam par grol ba zhes bya ba ni gnas dang rten med pa'o/_/dper na nam mkha' ni gnas dang rten med de/_rnam par grol ba yang de dang 'dra'o/_/gnas dang rten zhes bya ba ni srid pa nyi shu rtsa lnga po'i dpe'o/_/gnas dang rten med pa 
[\[78b\]]
[\[78b.1\]]ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni blang du med pa'o/_/dper na shing thog a mra'i 'bras bu ni blang zhing gzung du yod do/_/rnam par grol ba ni de lta ma yin te/_
[\[78b.2\]]blang zhing gzung du med do/_/blang zhing gzung du med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni gzung du med pa'o/_/dper na sgyu ma ni gzung du med de/_rnam par 
[\[78b.3\]]grol ba yang de dang 'dra ste gzung du med do/_/gzung du med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni lus kyi dngos po med pa'o/_/dper na mi la lus yod pas shu ba dang 
[\[78b.4\]]mdze dang skem pa dang smyo ba la sogs pa yod do/_/yang dag par rnam par grol ba la ni de dang 'dra ba'i nad rnams med do/_/gang nad de dag med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang 
[\[78b.5\]]rnam par grol ba ni ro gcig pa'o/_/ji ltar 'o ma ro gcig pa bzhin du rnam par grol ba yang de dang 'dra ste/_ro gcig go/_/ro gcig pa ni rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni yongs su 
[\[78b.6\]]dag pa'o/_/dper na chu ma rnyogs pa ni shin tu dag cing dang ba'o/_/rnam par grol ba yang de dang 'dra ste yongs su dag cing dang ba'o/_/yongs su dag cing dang ba ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan 
[\[78b.7\]]yang rnam par grol ba ni ro gcig pa'o/_/dper na nam mkha' las 'bab pa'i char pa ni rnam par dag cing ro gcig go/_/rnam par grol ba yang de dang 'dra ste rnam par dag cing ro gcig go/_/rnam par dag cing ro gcig pa ni yang dag par rnam par grol ba'o/_/yang 
[\[79a\]]
[\[79a.1\]]dag par rnam par grol ba ni de bzhin gshegs pa'o/_/gzhan yang rnam par grol ba ni yongs su gsal ba'o/_/dper na zla ba rgyas pa la sprin nam na bun gyis ma chod pa dang 'dra bar rnam par grol ba yang de dang 'dra ste sprin dang na bun med do/_/sprin dang 
[\[79a.2\]]na bun med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni rab tu zhi ba'o/_/dper na mi zhig rims nad tsha bas btab pa las sos na zhi ba'o/_/rnam par grol ba yang de dang 'dra 
[\[79a.3\]]ste rab tu zhi ba'o/_/rab tu zhi ba ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni mnyam pa'o/_/dper na 'brog dgon pa na sbrul gdug pa dang /_spyang ki la sogs pa ni 
[\[79a.4\]]'dra bar gsod sems yod do/_/rnam par grol ba ni de lta ma yin te gsod sems med do/_/gsod sems med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang mnyam pa zhes bya ba ni dper na pha 
[\[79a.5\]]ma ni bu la sems mnyam mo/_/rnam par grol ba yang de dang 'dra ste sems mnyam mo/_/sems mnyam pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni gzhan pa'i gnas med pa'o/_/
[\[79a.6\]]dper na mi zhig gnas shin tu bzang po yongs su dag pa zhig la gnas na de las gzhan pa'i gnas med do/_/rnam par grol ba yang de dang 'dra ste gzhan pa'i gnas med do/_/gzhan pa'i gnas med pa ni yang dag par rnam par grol ba'o/_/yang dag par rnam par 
[\[79a.7\]]grol ba ni de bzhin gshegs pa'o/_/gzhan yang rnam par grol ba ni chog shes pa'o/_/dper na mi zhig ltogs te kha zas zhim po dang phrad na chog mi shes par za'o/_/rnam par grol ba ni de lta ma yin te/_dper na 'o thug 'thungs na gzhan ci yang mi 'dod do/_/gzhan 
[\[79b\]]
[\[79b.1\]]mi 'dod pa ni yang dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni yongs su gcod pa'o/_/dper na mi zhig bcings pa'i thag pa bcad na bcing ba las grol bar 'gyur ro/_/rnam 
[\[79b.2\]]par grol ba yang de dang 'dra ste/_the tsom gyi bcings pa thams cad gcod do/_/de ltar the tsom gcod pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni pha rol tu phyin pa'o/_/dper 
[\[79b.3\]]na chu klung la ni tshu rol dang pha rol gyi 'gram yod do/_/rnam par grol ba ni de lta ma yin te/_tshu rol ces bya ba med kyang pha rol ces bya ba yod do/_/pha rol ces bya ba ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/
[\[79b.4\]]gzhan yang rnam par grol ba ni cang mi smra'o/_/dper na rgya mtsho ni chu cher skyes na sgra skad mang po 'byung ngo /_/rnam par grol ba ni de dang mi 'dra ste/_de ltar na rnam par grol ba ni de bzhin gshegs pa'o/_/gzhan yang rnam par grol ba ni zhim pa dang mngar ba'o/_/
[\[79b.5\]]dper na sman sbyar ba'i nang du a ru ra bcug na ro kha bar 'gyur ro/_/rnam par grol ba ni de lta ma yin te/_zil dngar gyi ro can no/_/zil dngar gyi ro can ni yang dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan 
[\[79b.6\]]yang rnam par grol ba ni nyon mongs pa kun sel ba'o/_/dper na sman pa mkhas pas sman sna tshogs sbyar te/_nad pa rnams gso ba la mkhas pa dang 'dra bar rnam par grol ba yang de bzhin du nyon mongs pa thams cad sel to/_/nyon mongs pa kun sel ba ni yang 
[\[79b.7\]]dag par rnam par grol ba'i dpe'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni dog pa med pa'o/_/dper na khang khyim chung ngu ni dog pa ste/_mang po mi shong ngo /_/rnam par grol ba ni de lta ma yin te mang du shong ba'o/_/
[\[80a\]]
[\[80a.1\]]mang du shong ba ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba ni 'dod pa zhi ba 'dod chags dang ma 'dres pa'o/_/dper na bud med ni 'dod chags mang ba'o/_/rnam par 
[\[80a.2\]]grol ba ni de lta ma yin te/_de ltar rnam par grol ba ni de bzhin gshegs pa'o/_/de ltar na de bzhin gshegs pa ni 'dod chags dang zhe sdang dang gti mug dang nga rgyal la sogs pa'i kun nas nyon mongs pa thams cad med pa'o/_/gzhan yang rnam par grol ba ni 'dod pa med 
[\[80a.3\]]pa'o/_/'dod pa la rnam pa gnyis te [{]yi dgas [,]yi dwags [}]kyi 'dod pa dang chos kyi 'dod pa'o/_/yang dag par rnam par grol ba la [{]yi dgas [,]yi dwags [}]kyi 'dod pa med mod kyi sems can la thugs brtse ba'i phyir chos kyi 'dod pa yod do/_/de ltar na chos kyi 'dod pa ni yang dag par rnam par 
[\[80a.4\]]grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni bdag dang bdag gi ba dang bral ba ste/_de ltar rnam par grol ba ni de bzhin gshegs pa'o/_/de bzhin gshegs pa ni chos so/_/gzhan yang rnam par grol ba ni 
[\[80a.5\]]'gog pa zad pa srid pa'i chags pa thams cad las ring du gyur pa'o/_/de ltar rnam par grol ba ni de bzhin gshegs pa'o/_/de bzhin gshegs pa ni chos so/_/gzhan yang rnam par grol ba ni mgon dang skyabs te 'jigs pa thams cad las skyob pa'o/_/de ltar rnam 
[\[80a.6\]]par grol ba ni de bzhin gshegs pa'o/_/de bzhin gshegs pa ni chos so/_/rnam par grol ba ni gnas lta bu'o/_/gang zhig 'di la gnas na gnas gzhan ni mi tshol lo/_/dper na mi zhig rgyal po la rten na gnas gzhan mi tshol lo/_/rgyal po la gnas pa ni 'gyur 
[\[80a.7\]]ba yod kyi rnam par grol ba la gnas na 'gyur ba med do/_/'gyur ba med pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/de bzhin gshegs pa ni chos so/_/gzhan yang rnam par grol ba ni gnas dang rten lta bu'o/_/
[\[80b\]]
[\[80b.1\]]dper na mi zhig 'brog dgon par song na 'jigs pa'am bag tsha ba yod do/_/rnam par grol ba ni de lta ma yin te/_'jigs pa'am bag tsha ba med do/_/'jigs pa'am bag tsha ba med pa ni yang dag par rnam par grol ba'o/_/yang dag par rnam par grol ba ni de bzhin 
[\[80b.2\]]gshegs pa'o/_/gzhan yang rnam par grol ba zhes bya ba ni 'jigs pa med pa'o/_/dper na seng ge'i rgyal po ni [{]ri dgas [,]ri dwags [}]thams cad kyis mi 'jigs so/_/rnam par grol ba yang de dang 'dra ste/_bdud kyi ris thams cad kyis mi 'jigs so/_/'jigs pa med pa 
[\[80b.3\]]ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba ni mi dog pa'o/_/dper na lam dog por ni mi gnyis mnyam du 'gror med do/_/rnam par grol ba ni de dang mi 'dra ste/_rnam par grol ba 
[\[80b.4\]]ni de bzhin gshegs pa'o/_/gzhan yang dog pa ni dper na mi zhig stag gis 'jigs te khron par mchongs pa lta bu'o/_/rnam par grol ba ni de lta ma yin te/_de ltar rnam par grol ba de ni de bzhin gshegs pa'o/_/gzhan yang mi dog pa ni gru zhig pa chung ngu 
[\[80b.5\]]spangs nas gru bzang por zhugs te/_rgya mtsho la bde bar rgal nas bde ba'i gnas su phyin pa'o/_/rnam par grol ba yang de dang 'dra ste/_sems rab tu bde ba'o/_/sems rab tu bde ba ni yang dag par rnam par grol ba'o/_/yang dag par rnam par grol ba ni de bzhin 
[\[80b.6\]]gshegs pa'o/_/gzhan yang rnam par grol ba zhes bya ba ni rgyu dang rkyen las 'byin pa'o/_/'di lta ste/_'o ma'i rkyen gyis zho'o/_/zho'i rkyen gyis mar ro/_/mar gyi rkyen gyis mar gyi snying po'o/_/yang dag par rnam par grol ba la ni rgyu gang yang med do/_/rgyu med 
[\[80b.7\]]pa ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba ni nga rgyal 'dul ba'o/_/dper na rgyal po chen po ni rgyal phran rnams la nga rgyal byed do/_/rnam par grol ba ni de lta bu ma yin te/_de ltar 
[\[81a\]]
[\[81a.1\]]rnam par grol ba ni de bzhin gshegs pa'o/_/de bzhin gshegs pa ni chos so/_/gzhan yang rnam par grol ba ni bag med pa 'dul ba'o/_/bag med pa ni 'dod pa mang ba'o/_/rnam par grol ba la ni de dag med do/_/de dag med pa ni yang 
[\[81a.2\]]dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni ma rig pa sel ba'o/_/dper na tshigs ma dang bral ba ni sman dam pa ste mar gyi snying po'o/_/rnam par grol ba yang de dang 'dra ste/_ma 
[\[81a.3\]]rig pa'i tshigs ma bsal te yang dag pa'i rig pa dang ldan no/_/yang dag pa'i rig pa dang ldan pa ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba ni rab tu zhi ba gcig pu ste mi gnyis 
[\[81a.4\]]pa 'brog dgon pa'i bal glang rgod ltar gcig pu grogs med pa'o/_/rnam par grol ba yang de dang 'dra ste/_gcig pu gnyis su med pa'o/_/gcig pu gnyis su med pa ni yang dag par rnam par grol ba ste yang dag par rnam par grol ba ni de bzhin gshegs pa'o/_/
[\[81a.5\]]gzhan yang rnam par grol ba ni sra ba snying po can no/_/smyig ma dang 'dam bu dang gso ma ni thams cad khong stong mod kyi/_'bras bu ni sra ba'o/_/sangs rgyas bcom ldan 'das ma gtogs par 'jig rten du bcas pa lha dang mi thams cad ni mi sra mi brtan pa'o/_/yang dag 
[\[81a.6\]]par rnam par grol ba ni srid pa'i rgyun thams cad las ring du gyur pa'o/_/de ltar rnam par grol ba ni de bzhin gshegs pa'o/_/gzhan yang rnam par grol ba ni mngon par rig pa dag bskyed pa'o/_/yang dag par rnam par grol ba yang de dang 'dra ste/_de ltar rnam par grol ba de 
[\[81a.7\]]ni de bzhin gshegs pa'o/_/gzhan yang rnam par grol ba ni srid pa thams cad spangs pa'o/_/dper na mi zhig 'grangs par zos na skyugs pa lta bu ste/_rnam par grol ba yang de dang 'dra bar srid pa thams cad spangs pa'o/_/srid pa thams cad spangs pa ni yang dag par rnam 
[\[81b\]]
[\[81b.1\]]par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba ni gdon mi za ba'o/_/dper na me tog pa shi ka'i dri ni 'dab ma bdun po la med do/_/rnam par grol ba yang de dang 'dra ste/_de ltar rnam par grol ba ni de bzhin gshegs 
[\[81b.2\]]pa'o/_/gzhan yang rnam par grol ba ni chu'i khams dang 'dra'o/_/'di lta ste chu'i khams ni chen po bzhi'i nang na mchog ste/_rtsi shing dang 'bras bu thams cad rlan cing snum par byed do/_/rnam par grol ba yang de dang 'dra ste/_skye ba thams cad rlan par byed do/_/de ltar 
[\[81b.3\]]rnam par grol ba ni de bzhin gshegs pa'o/_/gzhan yang rnam par grol ba ni 'jug pa zhes bya'o/_/dper na sgo yod na 'jug pa yod pa dang /_gser gyi 'byung khungs na gser yod pa dang 'dra bar rnam par grol ba yang de dang 'dra ste/_bdag med pa sgom pa'i rnams 
[\[81b.4\]]'jug par byed do/_/de ltar rnam par grol ba ni de bzhin gshegs pa'o/_/gzhan yang rnam par grol ba ni dge ba'o/_/dper na slob ma zhig slob dpon gyi rjes su 'brang zhing bsgo ba mnyan na dge ba zhes bya'o/_/rnam par grol ba yang de dang 'dra ste/_de ltar rnam par grol 
[\[81b.5\]]ba ni de bzhin gshegs pa'o/_/gzhan yang rnam par grol ba ni 'jig rten las 'das pa'i chos te chos thams cad kyi phul du 'gyur ba'o/_/dper na ro bro ba thams cad kyi nang na mar dang 'o ma ni mchog go/_/rnam par grol ba yang de dang 'dra ste/_de ltar rnam par grol 
[\[81b.6\]]ba ni de bzhin gshegs pa'o/_/gzhan yang rnam par grol ba ni mi g.yo ba zhes bya'o/_/dper na sgo'i them pa ni rlung gis bskyod mi nus so/_/yang dag par rnam par grol ba yang de dang 'dra ste/_/de ltar rnam par grol ba ni de bzhin gshegs pa'o/_/gzhan yang rnam 
[\[81b.7\]]par grol ba ni dba' rlabs med pa'o/_/dper na rgya mtsho'i chu ni dba' rlabs rgod pa'o/_/rnam par grol ba ni de lta ma yin te/_de ltar rnam par grol ba ni de bzhin gshegs pa'o/_/gzhan yang rnam par grol ba ni rgyal po'i pho brang lta bu'o/_/rnam par grol ba yang de dang 'dra 
[\[82a\]]
[\[82a.1\]]ste/_de ltar rnam par grol ba de ni de bzhin gshegs pa'o/_/gzhan yang rnam par grol ba ni cir yang dgos te/_dper na 'dzam bu chu klung gi gser ni cir yang dgos te/_de la nyes pa'i skyon gdags su med do/_/rnam par grol ba yang de dang 'dra ste nyes 
[\[82a.2\]]pa'i skyon med do/_/nyes pa'i skyon med pa ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba zhes bya ba ni bus pa shed ma bye ba'i bya ba spangs pa'o/_/dper na skyes bu chen po ni bus pa'i byed pa mi byed do/_/
[\[82a.3\]]rnam par grol ba yang de dang 'dra ste/_phung po lnga yongs su spangs pa'o/_/phung po lnga yongs su spangs pa ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/gzhan yang rnam par grol ba ni mthar phyin pa'o/_/dper na btson dong du 
[\[82a.4\]]bcug pa de las thar na sngar rab tu khrus byas te gdod khyim du 'gro'o/_/rnam par grol ba yang de dang 'dra ste/_mthar yongs su dag pa'o/_/mthar yongs su dag pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam 
[\[82a.5\]]par grol ba ni ma byas par bde ba'o/_/ma byas par bde ba ni 'dod chags dang /_zhe sdang dang gti mug la sogs pa thams cad skyugs pa'i phyir ro/_/dper na mi zhig ma tshor bar sbrul gdug pas zin na gdug pa med par bya ba'i phyir skyug sman gtang ngo /_/skyugs na dug med par 'gyur te 
[\[82a.6\]]lus bde'o/_/rnam par grol ba yang de dang 'dra ste/_kun nas nyon mongs pa'i gdug pa thams cad skyugs pas lus bde bar 'gyur te/_ma byas par bde ba zhes bya'o/_/ma byas par bde ba ni yang dag par rnam par grol ba ste/_yang dag par rnam par grol ba ni de bzhin gshegs 
[\[82a.7\]]pa'o/_/gzhan yang rnam par grol ba ni nyon mongs pa rnam pa bzhi'i sbrul gdug pa bcad pa zhes bya'o/_/nyon mongs pa bcad pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni srid pa thams cad spangs 
[\[82b\]]
[\[82b.1\]]te/_sdug bsngal thams cad 'gags pa/_bde ba thams cad thob pa 'dod chags dang /_zhe sdang dang gti mug thams cad yongs su bcad de/_kun nas nyon mongs pa'i rtsa ba thams cad 'byin pa'o/_/nyon mongs pa'i rtsa ba 'byin pa ni yang dag par rnam par grol ba ste/_yang dag par 
[\[82b.2\]]rnam par grol ba ni de bzhin gshegs pa'o/_/gzhan yang rnam par grol ba ni 'dus byas pa'i chos thams cad yongs su bcad nas zag pa med pa'i chos thams cad bskyed pa rgyud thams cad bcad pa 'di lta ste/_bdag dang bdag med pa dang /_bdag ma yin pa dang /_bdag med 
[\[82b.3\]]pa ma yin pa dang /_chags shing 'dzin pa 'ba' zhig gcod kyi/_bdag tu lta ba gcad pa ma yin no/_/bdag tu lta ba ni sangs rgyas kyi rang bzhin no/_/sangs rgyas kyi rang bzhin ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/
[\[82b.4\]]gzhan yang rnam par grol ba ni mi stong pa'i stong pa'o/_/stong pa'i stong pa zhes bya ba ni ci yang med pa'o/_/ci yang med pa ni mu stegs can gcer bu pa la sogs pa'i rnam par grol ba lta bu'o/_/gcer bu pa la ni yang dag par rnam par grol ba med pas stong pa'i stong pa zhes 
[\[82b.5\]]bya'o/_/yang dag par rnam par grol ba ni de lta bu ma yin pas mi stong pa'i stong pa'o/_/mi stong pa'i stong pa ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni mi stong pa'o/_/dper na chu dang 
[\[82b.6\]]mar dang /_zho dang chang dang sbrang rtsi'i snod rdze'u lta bu/_chu dang mar dang zho dang chang dang /_sbrang rtsi med kyang /_de la chu la sogs pa'i rdze'u zhes 'dogs te/_rdze'u de la ni stong zhe'am/_mi stong zhes gdags su med do/_/de la stong zhes byar ni gzugs dang /_dri dang bro ba reg bya zhes gdags 
[\[82b.7\]]su mi rung ngo /_/mi stong pa zhes byar ni chu la sogs pa gang yang med do/_/rnam par grol ba yang de dang 'dra ste/_gzugs zhe'am/_gzugs ma yin zhe'am/_stong zhe'am/_mi stong zhes gdags su med do/_/gal te stong zhes byar ni rtag pa dang /_bde ba dang /_bdag dang /_dag pa 
[\[83a\]]
[\[83a.1\]]zhes byar mi rung ngo /_/mi stong zhes byar ni rtag pa dang /_bde ba dang /_bdag dang /_dag pa sus myong ste/_don de lta bas na stong zhe'am/_mi stong zhes gdags su med do/_/'di lta ste srid pa nyi shu lnga po dang /_kun nas nyon mongs pa dang /_sdug bsngal ba 
[\[83a.2\]]thams cad dang /_mtshan ma thams cad dang /_'dus byas kyi 'du byed thams cad med pa'i phyir rdze'u na zho med pa dang 'dra ste/_stong pa zhes bya'o/_/mi stong zhes bya ba ni yang dag pa'i gzugs rtag pa/_bde ba dang /_bdag dang /_dag pa zhes bya ba mi g.yo mi 'pho ba dper na 
[\[83a.3\]]rdze'u gzugs dang /_dri dang bro ba dang /_reg bya yod pas mi stong zhes bya ste/_de bas na rnam par grol ba ni rdze'u de dang 'dra 'o/_/rdze'u de ni rkyen dang phrad na chag par 'gyur gyi/_rnam par grol ba ni/_de lta bu ma yin te/_gzhig tu med do/_/gzhig tu med pa ni yang 
[\[83a.4\]]dag par rnam par grol ba'o/_/yang dag par rnam par grol ba ni de bzhin gshegs pa'o/_/gzhan yang rnam par grol ba ni 'dod pa dang bral lo/_/dper na gang zag ni 'dod pa'i sems dang ldan pas brgya byin lha'i dbang phyug dang /_tshangs pa'i rgyal po dang /_dbang 
[\[83a.5\]]sgyur rgyal po la yang re'o/_/rnam par grol ba ni de lta bu ma yin te/_gal te bla na med pa yang dag par rdzogs pa'i byang chub tu mngon par sangs rgyas nas 'dod pa med de the tshom med do/_/'dod pa med pa the tshom med pa ni yang dag par rnam par grol ba'o/_/yang 
[\[83a.6\]]dag par rnam par grol ba ni de bzhin gshegs pa'o/_/gal te rnam par grol ba la 'dod pa dang the tshom yod ces zer na de ni gnas med do/_/gzhan yang rnam par grol ba ni srid pa'i 'dod pa dang /_mtshan ma thams cad dang /_rnam par 'ching ba thams cad dang kun nas 
[\[83a.7\]]nyon mongs pa thams cad dang 'khor ba thams cad dang rgyu dang rkyen thams cad dang /_rnam par smin pa'i 'bras bu thams cad yongs su bcad pa'o/_/de ltar rnam par grol ba ni de bzhin gshegs pa'o/_/de bzhin gshegs pa ni mya ngan las 'das pa'o/_/sems 
[\[83b\]]
[\[83b.1\]]can thams cad ni 'khor ba'i nyon mongs pas 'jigs pa'i phyir skyabs su 'gro ba gsum la gzhol lo/_/dper na [{]ri dgas [,]ri dwags [}]ni rngon pas 'jigs te/_ci ste bgegs las thar na mchongs pa gcig byed de/_de ni skyabs su 'gro ba gcig go/_/de ltar mchongs pa 
[\[83b.2\]]gsum byed pa ni skyabs su 'gro ba gsum gyi dpe'o/_/mchongs pa gsum byas pas bde bar 'gyur ro/_/so so'i skye bo yang de dang 'dra ste/_bdud rnam bzhi'i rngon pas 'jigs pas skyabs su 'gro ba gsum la gzhol bar byed do/_/skyabs su 'gro ba gsum la phyogs 
[\[83b.3\]]pas bde bar 'gyur ro/_/gang bde bar 'gyur ba ni yang dag par rnam par grol ba ste/_yang dag par rnam par grol ba ni de bzhin gshegs pa'o/_/de bzhin gshegs pa ni mya ngan las 'das pa'o/_/mya ngan las 'das pa ni zad mi shes pa'o/_/zad mi shes pa ni 
[\[83b.4\]]sangs rgyas kyi rang bzhin no/_/sangs rgyas kyi rang bzhin ni gdon mi za ba'o/_/gdon mi za ba ni bla na med pa yang dag par rdzogs pa'i sangs rgyas so/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das gal te mya 
[\[83b.5\]]ngan las 'da' ba dang /_sangs rgyas kyi rang bzhin dang /_gdon mi za ba dang /_de bzhin gshegs pa don gcig pa lags na/_ci'i slad du skyabs su mchi ba gsum du gsungs bcom ldan 'das kyis 'od srung la bka' stsal pa rigs kyi bu sems can dag ni 'khor bas skrag nas 
[\[83b.6\]]skyabs su 'gro ba gsum la phyogs so/_/skyabs su 'gro ba gsum gyis na sangs rgyas kyi rang bzhin dang /_gdon mi za ba dang mya ngan las 'das pa yin par rig par bya'o/_/rigs kyi bu chos kha cig ni ming gcig la don tha dad do/_/chos kha cig ni ming dang don gnyis ka tha 
[\[83b.7\]]dad do/_/ming gcig la don tha dad pa ni sangs rgyas rtag ces bya ba dang chos rtag pa dang /_dge slong gi dge 'dun rtag pa dang /_mya ngan las 'da' ba dang /_nam mkha' rtag ces bya ba ni ming gcig la don tha dad pa zhes bya'o/_/ming dang don gnyis ka tha dad pa ni sangs rgyas ni 
[\[84a\]]
[\[84a.1\]]ming tshor ba'o/_/chos ni ma tshor ba dge 'dun ni 'dum pa/_mya ngan las 'da' ba ni rnam par grol ba/_nam mkha' ni dge ba ma yin pa thogs pa med pa zhes kyang bya ste de ni ming dang don gnyis ka tha dad pa zhes bya'o/_/rigs kyi bu skyabs su 'gro ba 
[\[84a.2\]]gsum yang de dang 'dra ste ming dang don gnyis ka tha dad do/_/de la gcig ces bya ba gang yang med do/_/de bas nangs skye dgu'i bdag mo gau ta mI la bka' stsal pa/_gau ta mI nga la ma mchod par dge 'dun la mchod cig_/dge 'dun la mchod na dkon mchog gsum 
[\[84a.3\]]la mchod pa zhes bya'o/_/de nas skye dgu'i bdag mos 'di skad ces gsol to/_/dge 'dun gyi nang na sangs rgyas dang chos kyang med na ci'i phyir/_dge 'dun la mchod pas dkon mchog gsum la mchod par 'gyur/_de la ngas 'di skad ces bka' stsal to/_/khyod 
[\[84a.4\]]kyis ngas bstan pa bzhin byed pa ni sangs rgyas la mchod pa'o/_/rnam par grol bar 'dod pas chos la mchod pa'o/_/dge 'dun bzhes pas na dge 'dun la mchod pa'o/_/de bas na rigs kyi bu dkon mchog gsum gcig ces byar mi rung ngo /_/rigs kyi bu 
[\[84a.5\]]bcom ldan 'das ni skabs kha cig tu gcig la gsum du gsung ngo /_/skabs kha cig tu ni gsum yang gcig tu gsungs te/_de bas na sangs rgyas rnams kyi spyod yul ni nyan thos dang rang sangs rgyas kyis shes par nus pa ma yin no/_/'od srung gis yang 
[\[84a.6\]]gsol pa/_bcom ldan 'das bcom ldan 'das kyis gsungs pa ltar mthar bde ba ni mya ngan las 'das pa'o zhes gsungs pa'i don ji lta bu lags/_mya ngan las 'das pa zhes bgyi ba ni lus la btang snyoms ye shes la btang snyoms pa lags te/_lus dang ye shes 
[\[84a.7\]]la btang snyoms na bde ba sus myong bar 'gyur/_bcom ldan 'das kyis bka' stsal pa/_rigs kyi bu dper na mi zhig 'grangs par zos pa'i 'og tu khong pa mi bde ba las phyi rol tu song ste skyugs nas phyir 'ongs na/_grogs po dag de la khyod mi bde ba ci lta sos sam 
[\[84b\]]
[\[84b.1\]]zhes 'dri'o/_/des smras pa/_sos te mi bde ba med ces zer ro/_/de bzhin gshegs pa yang de dang 'dra ste mthar srid pa nyi shu lnga po dang bral nas yongs su mya ngan las 'das te/_rab tu bde ba'i gnas su phyin pas bskyod du med zad pa dang 'gog pa zhes bya ba med de/_
[\[84b.2\]]tshor ba thams cad bcad pas bde bar tshor ba med pa zhes bya'o/_/de ltar tshor ba myong ba med pa ni rtag pa bde ba zhes bya'o/_/gang zhig de bzhin gshegs pa la bde bar tshor ba yod ces bya ba de ni gnas med do/_/de bas na mthar bde ba ni mya ngan las 'das pa'o/_/mya 
[\[84b.3\]]ngan las 'das pa de ni yang dag par rnam par grol ba'o/_/yang dag par rnam par grol ba ni de bzhin gshegs pa'o/_/'od srung gis yang gsol pa/_mi skye mi 'gog pa rnam par grol ba lags sam/_de de bzhin no de de bzhin no/_/rigs kyi bu mi skye mi 
[\[84b.4\]]'gog pa ni rnam par grol ba'o/_/de ltar rnam par grol ba ni de bzhin gshegs pa'o/_/'od srung gis yang gsol pa/_gal te mi skye mi 'gog pa de rnam par grol ba lags na/_nam mkha'i mtshan nyid kyang mi skye mi 'gog na/_de yang de bzhin gshegs pa lags 
[\[84b.5\]]sam/_de bzhin gshegs pa ni rnam par grol ba ma lags sam/_bcom ldan 'das kyis 'od srung la bka' stsal pa/_rigs kyi bu de lta ma yin no/_/ci'i phyir de lta ma yin zhe na/_rigs kyi bu dper na bya ka lan da ka dang /_'tsho ba 'tsho byed ni shin tu'ang skad snyan pa yin na/_
[\[84b.6\]]khwa skegs kyi skad dang 'dra ba'ang ma lags so/_/bcom ldan 'das khwa skegs ni shin tu yang skad mi snyan te/_'tsho ba 'tsho byed dang bskrun du ma mchis te/_stong gi char yang bskrun du ma mchis so/_/'od srung gis yang gsol pa/_bya ka lan dka la sogs pa ni skad kyang shin 
[\[84b.7\]]tu snyan la/_lus kyang mi 'dra na ci'i slad du de bzhin gshegs pas khwa skegs kyi dper gsungs/_ri rab kyi dpe yungs kar la len pa dang mtshungs te/_bcom ldan 'das dang nam mkha' yang de bzhin no/_/bya ka lan da ka'i skad ni sangs rgyas bcom ldan 'das kyi gsung gi 
[\[85a\]]
[\[85a.1\]]dper rung gi khwa skegs kyi skad kyi dper ni mi rung ngo /_/de nas bcom ldan 'das kyis byang chub sems dpa' 'od srung la 'di skad ces bka' stsal to/_/shin tu legs so shin tu legs so/_/khyod ni shin tu zab mo'i don la shin tu mkhas te/_de bzhin gshegs pa 
[\[85a.2\]]ni skabs kha cig tu rgyu dang rkyen la gzigs nas/_nam mkha' yang rnam par grol ba'i dper gsungs so/_/de ltar rnam par grol ba ni de bzhin gshegs pa'o/_/yang dag par rnam par grol ba ni 'jig rten du bcas pa lha dang mi thams cad kyis bskrun du med de/_nam 
[\[85a.3\]]mkha' 'di ni yang dag par dper mi rung mod kyi/_sems can gdul ba'i phyir nam mkha' lta bur dper mi rung yang dper gsungs te/_de bas na rnam par grol ba nyid de bzhin gshegs par rig par bya'o/_/de bzhin gshegs pa nyid ni rnam par grol ba'o/_/rnam par 
[\[85a.4\]]grol ba dang de bzhin gshegs pa ni gnyis su med la dbyer med do/_/rigs kyi bu dper mi rung zhes bya ba ni bskrun du med pa'i dngos po dag ni dper drang du mi rung yang rgyu dang rkyen kha cig gi skabs su dpe drang du yod do/_/mdo sde dag las kyang gsungs te/_zhal ni zla ba 
[\[85a.5\]]gang ba 'dra ba zhes bya ba dang /_bal gyi glang po che shin tu dkar ba ni gangs kyi ri dang 'dra'o/_/zhes bya ba zla ba gang ba zhal yin zhes byar mi rung la/_gangs kyi ri yang bal gyi glang po che yin zhes byar mi rung ste/_rigs kyi bu dpes rnam par grol ba la dper byar mi rung mod 
[\[85a.6\]]kyi sems can gdul ba'i phyir na dpe bstan pa yin no/_/dpe mang pos chos rnams kyi chos nyid rig par 'gyur ba yang de bzhin no//_//bam po brgyad pa/_'od srung gis yang gsol pa/_ci'i slad du na de bzhin gshegs pas rnam pa gnyis su 
[\[85a.7\]]gsungs/_bcom ldan 'das kyis bka' stsal pa/_rigs kyi bu dper na mi zhig ral gri thogs te/_zhe sdang gi sems kyis de bzhin gshegs pa la gsod du 'ongs na/_de la de bzhin gshegs pas mi khro zhing mdangs dang chas na/_mi de ni de bzhin gshegs pa 
[\[85b\]]
[\[85b.1\]]la gsod pa'i mtshams med pa'i las su 'gyur ram/_ma lags so/_/bcom ldan 'das ci'i slad du zhe na/_de bzhin gshegs pa'i sku ni gzhig mi nus pa'i phyir ro/_/de yang ji lta zhe na/_sku phung po ni ma mchis kyi chos nyid 'ba' zhig dang ldan te/_chos 
[\[85b.2\]]rnams kyi chos nyid ni gzhig tu mi rung ba lags na/_gang zag des sangs rgyas kyi sku gzhig ga la nus mod kyi/_sdig pa'i sems dang bcas pas mtshams ma mchis pa'i lus su ni 'gyur ro/_/de'i slad du dper na chos rnams kyi chos nyid rig par 'gyur 
[\[85b.3\]]ro/_/de nas bcom ldan 'das kyis byang chub sems dpa' 'od srung la 'di skad ces bka' stsal to/_/shin tu legs so shin tu legs so/_/rigs kyi bu ngas gsungs pa las khyod kyis sngar gsol ba legs so/_/rigs kyi bu dper na mi sdig can zhig 
[\[85b.4\]]ma bsad par bsams nas zhing gi las byed par ma zan skyel du 'ongs pa las de la bsad par bsams te ral gri bdar te chas pa las mas tshor nas khre 'bras spungs pa'i phung por zhugs te/_mi des ral gri thogs te khre 'bras kyi phung po la bskor cing ral gris btab 
[\[85b.5\]]nas de ni sod do snyam nas dga' ba'i sems skyes so/_/phyis de'i ma khre 'bras kyi phung po'i nang nas byung ste/_phyir khyim du 'ongs na de khyod kyi yid la ji snyam/_mi de mtshams med pa'i sdig pa byas pa yin nam/_gsol pa bcom ldan 'das gcig tu nges pa ma lags so/_/
[\[85b.6\]]de ci'i slad du zhe na/_de la sdig pa mchis zhes bgyir ni ma'i lus zhig par gyur pa ma lags/_lus zhig par ma gyur na sdig pa mchis zhes bgyir ga la rung /_sdig pa ma mchis zhes bgyir ni sod do snyam bsams nas dga' sems kyang bskyed na ma mchis zhes 
[\[85b.7\]]bgyir yang ga la rung ste/_mi des mtshams med pa rdzogs pa ma lags mod kyi/_'on kyang mtshams ma mchis pa'i las bgyis so/_/rgyu dang rkyen de lta bas na chos rnams kyi chos nyid rig par 'gyur ro/_/bcom ldan 'das kyis bka' stsal pa/_shin tu legs 
[\[86a\]]
[\[86a.1\]]so shin tu legs so/_/rigs kyi bu rgyu dang rkyen de lta bas na ngas rnam pa sna tshogs kyi thabs dang dpes rnam par grol ba'i dper gsungs pa yin no/_/dpe rnam pa grangs med tshad med pa snyed kyis dper bstan kyang yang dag par na dper bskrun du med de/_
[\[86a.2\]]rgyu dang rkyen kha cig gi skabs su ni dpes bstan du rung ngo /_/rgyu dang rkyen kha cig gi skabs su ni dpes bstan du mi rung ste/_de bas na rnam par grol ba ni de lta bu'i yon tan tshad med pa dang ldan te/_mya ngan las 'das pa la zhugs pa'o/_/mya ngan las 'da' ba dang /_de bzhin 
[\[86a.3\]]gshegs pa la yang de lta bu'i yon tan tshad med pa dang ldan no/_/de lta bu'i yon tan tshad med pa dang ldan te/_phun sum tshogs pa'i phyir na yongs su mya ngan las 'das pa chen po zhes bya'o/_/byang chub sems dpa' 'od srung gis bcom ldan 'das la gsol pa/_bcom 
[\[86a.4\]]ldan 'das bdag gis ni de bzhin gshegs pa byon pa'i gnas gdod 'tshal te/_bas mi 'tshal ba'i gnas so/_/de ltar bas mi 'tshal bas na sku tshe'i tshad kyang bas mi 'tshal bar rig par bgyi'o/_/bcom ldan 'das kyis bka' stsal pa/_legs so legs so/_/
[\[86a.5\]]rigs kyi bu khyod ni yang dag pa'i chos shin tu 'dzin cing srung ba'o/_/rigs kyi bu'am rigs kyi bu mo gang kun nas nyon mongs pas rnam par bcings pa gcod 'dod pa dag ni de ltar dam pa'i chos gzung zhing bsrung bar bya'o/_/rigs kyi bu yongs su mya ngan las 'das 
[\[86a.6\]]pa'i mdo shin tu zab mo 'di las gang zag rnam pa bzhis yang dag pa'i chos srung zhing yang dag pa'i chos rnam par 'jog pa dang /_yang dag pa'i chos yid la byed nus shing 'jig rten du bcas pa la snying brtse ba dang /_'jig rten du bcas pa'i rten dang gnas su 'gyur zhing 
[\[86a.7\]]lha dang mi mang po la phan pa dang bde ba'i don byed par 'gyur ro/_/gang zag bzhi po gang zhe na gang zag gang 'jig rten las 'das te nyon mongs pa'i mtshan nyid dang ldan pa ni rgyun du zhugs pa zhes bya ste gcig go/_/gang zag lan cig phyir ldog pa ni gnyis so/_/lan cig phyir mi 
[\[86b\]]
[\[86b.1\]]ldog pa ni gsum mo/_/dgra bcom pa ni bzhi'o/_/gang zag rnam pa bzhi po 'di dag 'jig rten du byung na/_'jig rten du bcas pa la snying brtse zhing 'jig rten du bcas pa'i rten dang gnas su 'gyur te/_lha dang mi mang po la phan pa dang bde ba'i don byed par 'gyur ro/_/
[\[86b.2\]]de la nyon mongs pa'i mtshan nyid dang ldan pa gang zhe na/_de la gang zag gang zhig tshul khrims yongs su sdom zhing spyod lam mi nyams pas yang dag pa'i chos rnam par gzhag nas sangs rgyas las ji skad du thos pa bzhin du yi ge dang don la mkhas te gzhan la yang rgyas par 
[\[86b.3\]]'chad cing ston pa ni 'di lta ste/_'dod pa nyung ba dang /_'dod pa mang ba dang /_byang chub yin pa la sogs pa skyes bu chen po ya brgyad kyi chos rgyas par ston pa'o/_/gang nyes pa byung ba rnams kyang 'thol zhing 'gyod tshangs byed du bcug nas/_nyes pa byang bar byed pa dang /_byang 
[\[86b.4\]]chub sems dpa' rnams kyi thabs dang spyod pa dang /_dgongs te gsungs pa'i chos la shin tu mkhas pa ni byis pa so so'i skye bo zhes bya'i skyes bu ya brgyad po ma yin no/_/skyes bu ya brgyad po ni byis pa so so'i skye bo zhes mi bya ste/_byang chub sems dpa' zhes bya'i 
[\[86b.5\]]sangs rgyas zhes bya ba ni ma yin no/_/skyes bu gnyis po ni rgyun du zhugs pa zhes bya'o/_/lan cig phyir ldog pa ni yang dag pa'i chos rnyed dam/_yang dag pa'i chos 'dzin tam/_sangs rgyas las chos thos na ji ltar thos pa bzhin du glegs bam du 'dri zhing 'chang ba dang /_
[\[86b.6\]]klog pa dang /_'don pa dang /_gzhan la yang rgyas par ston cing 'chad do/_/de chos thos nas mi 'dri ba dang 'chang ba dang /_'dzin par mi byed pa dang /_gzhan la yang mi 'chad do/_/bran pho dang bran mo la sogs pa ma brtags pa'i dngos po dag sangs rgyas kyis 'chang du 
[\[86b.7\]]gnang ngo zhes smra ba'i gnas med de/_de ni gang zag gnyis po zhes bya ste/_gang zag de ni gnyis po dang gsum po'i sa thob pa yang ma yin la/_byang chub sems dpa' lung bstan pa zhes kyang mi bya'o/_/gang zag gsum po ni lan cig phyir mi ldog pa zhes bya ste/_lan 
[\[87a\]]
[\[87a.1\]]cig phyir mi ldog pa ni yang dag pa'i chos la skur pa'am/_bran pho dang bran mo dang /_las byed pa'i mi la sogs pa ma brtags pa'i dngos po dag 'chang du gnang zhe'am/_mu stegs can gyi gtsug lag dang /_yi ge la slob cing 'dzin ce'am/_
[\[87a.2\]]kun nas nyon mongs pas sgrib par 'gyur zhe'am/_bag la nyal ba'i nyon mongs pas sgrib cing g.yogs par 'gyur zhe'am/_de bzhin gshegs pa'i sku gdung yang dag pa sbed cing 'chab ce'am/_phyi rol gyi nad rnam pa mang pos 'tshe zhing gnod par 'gyur zhe'am/_
[\[87a.3\]]sbrul gdug pa rnam pa bzhis zin par 'gyur zhe'am/_bdag tu smra ba la sogs pa'i gnas med kyi/_bdag med par smra ba'i gnas ni yod do/_/'jig rten gyi chos la chags par smra ba'i gnas ni med kyi/_theg pa chen po bar chad kyi rgyun med par ston pa'i gnas ni 
[\[87a.4\]]yod do/_/gang lus len pa de srin bu brgyad khris bza' ba'i gnas med kyi/_'dod chags yongs su spangs nas chung ngu na rmi lam na yang mi gtsang ba mi 'byung ba'i gnas ni yod do/_/mthar tshe'i bya ba byed pa na 'jigs skrag par 'gyur ba'i gnas kyang med do/_/len 
[\[87a.5\]]cig phyir mi ldog pa zhes bya ba ci'i don zhe na/_gang zag de ni nyes pa'i skyon gong du smos pa'i nang du phyir mi 'khor te/_des gos par yang mi 'gyur la/_phyir 'khor zhing skye yang de ni byang chub sems dpa' zhes bya ste/_lung bstan pa yang thob pas ring por mi thogs 
[\[87a.6\]]par bla na med pa yang dag par rdzogs pa'i byang chub tu mngon par 'tshang rgya bar yang 'gyur te/_de ni gang zag gsum pa zhes bya'o/_/gang zag bzhi pa ni dgra bcom pa zhes bya ste/_dgra bcom pa ni nyon mongs pa thams cad bcad pa/_khur bor ba/_bya ba byas pa/_phyis 
[\[87a.7\]]bdag gi don rab tu rnyed pa/_sa bcu la rab tu gnas pa/_ye shes la dbang sgyur ba/_so so'i skye bo ci la mos pa bzhin du rnam pa sna tshogs kyi gzugs dang cha lugs kyang de bzhin du ston pa/_mngon par 'tshang rgya bar 'dod na yang mngon par sangs rgyas pa ston pa ste/_
[\[87b\]]
[\[87b.1\]]de lta bu'i yon tan tshad med pa dang ldan pas na dgra bcom pa zhes bya'o/_/de bas na skyes bu chen po bzhi 'jig rten du byung na/_'jig rten du bcas pa la snying brtse bas 'jig rten du bcas pa'i gnas dang rten du 'gyur zhing lha dang mi mang po la phan pa dang bde ba'i don byed pa 
[\[87b.2\]]dang /_lha dang mi'i nang na mchog tu 'gyur/_gtso bor 'gyur/_phul du 'gyur te/_ji ltar de bzhin gshegs pa thams cad kyi skyabs su 'gro ba'i gnas mi'i mchog tu gyur pa bzhin no/_/byang chub sems dpa' 'od srung gis bcom ldan 'das la 'di skad ces gsol 
[\[87b.3\]]to/_/bcom ldan 'das bdag ni skyes bu bzhi po la mi gnas mi rten to/_/de ci'i slad du zhe na/_bcom ldan 'das kyis sngon mdo sde gu shi las dris pa las 'di skad ces gsungs te/_gu shi la lha dang /_bdud dang /_tshangs pa la sogs pa khyod gzhig cing mi rung bar bya 
[\[87b.4\]]ba'i phyir sangs rgyas kyi gzugs lta bur bsgyur nas mtshan sum cu rtsa gnyis dang /_dpe byad bzang po brgyad cu dang /_'od kyi dkyil 'khor 'dom gang ba dang /_zhal zla ba rgyas pa lta bu dang /_smin mtshams kyi mdzod spu'i mtshan dkar khyad gangs sam/_dung lta bus yongs su brgyan 
[\[87b.5\]]te 'ongs na khyod yang dag pa yin nam ma yin pa rtogs shig_/rtogs shing shes nas gdul bar bya'o zhes gsungs te/_bcom ldan 'das bdud la sogs pas sangs rgyas kyi skur yang ston cing sprul nus na dgra bcom pa la sogs pa skyes bu bzhi'i lus su ston cing nam 
[\[87b.6\]]mkha' la 'gro ba dang /_nyal ba dang /_'dug pa dang /_rtsib logs g.yon nas chu 'byung ba dang /_rtsib logs g.yas nas me 'byung ba dang /_lus la dud pa 'thul zhing me'i phung po ltar ston pa lta smos kyang ci 'tshal te/_rgyu dang rkyen de lta bas na bdag ni de la dad pa yang mi 
[\[87b.7\]]skye la ston pa zhig yod na yang /_tshul bzhin du mi bgyid bkur sti dang /_rten dang gnas lta bu yang mi sems so/_/bcom ldan 'das kyis bka' stsal pa/_rigs kyi bu ngas bstan pa la the tsom yod na yang gzung bar mi bya na de dag gis bstan pa lta ci smos te/_de bas na 
[\[88a\]]
[\[88a.1\]]dge'am mi dge'am/_bya 'am mi bya ba shin tu brtags te khong du chud par bya'o/_/de ltar byas na yun ring por bde ba myong bar 'gyur ro/_/rigs kyi bu 'di lta ste dper na khyi rkun zhig khyim du 'ongs te bran mo khyim srung gis tshor na de la spyos te myur du 
[\[88a.2\]]phyir song shig_/ma bros na bsad do zhes smras te/_khyis de skad thos nas bros te phyir mi ldog go/_/khyod kyang de bzhin du bdud sdig to can 'dul ba na/_de la 'di skad du bdud sdig to can khyod 'di 'dra ba'i gzugs su ma ston cig_/ci ste ston na 'ching ba rnam 
[\[88a.3\]]pa lngas 'ching ngo zhes gyis shig_/bdud kyis de skad thos na 'bros te/_phyir mi ldog pa yang ji ltar khyi rkun de phyir mi ldog pa bzhin no/_/'od srung gis yang gsol pa/_bcom ldan 'das kyis khyim bdag gu shi la la 'di skad ces gsungs te/_gang zhig de 
[\[88a.4\]]ltar bdud thul na/_yongs su mya ngan las 'das pa chen po la nye ba zhes bgyi na/_ci'i slad du bcom ldan 'das kyis gang zag bzhi po la gnas dang rten lta bur gsungs/_gang zag bzhi pos ston pa la nges par yid ches su rung ngam/_bcom ldan 'das kyis 'od srung 
[\[88a.5\]]la bka' stsal pa/_rigs kyi bu ngas gsungs pa yang de dang 'dra ste/_de lta bu yin no/_/rigs kyi bu ngas ni nyan thos sha'i mig can dag la bdud 'dul bar bstan gyi/_theg pa chen po la nan tan byed pa'i gang zag la bshad pa ni ma yin no/_/nyan thos kyi gang 
[\[88a.6\]]zag ni 'phrul gyi mig can du gyur kyang sha'i mig ces bya'o/_/theg pa chen po slob pa'i ni sha'i mig can yang sangs rgyas kyi spyan zhes bya'o/_/de ci'i phyir zhe na/_theg pa chen po'i mdo sde ni sangs rgyas kyi theg pa zhes bya ste/_sangs rgyas kyi theg pa ni mchog tu gyur phul 
[\[88a.7\]]du gyur pa'o/_/rigs kyi bu 'di lta ste/_dper na skyes bu dpa' zhing sgyu rtsal che ba la ni gang sdar ma zhan pa dag rtag tu 'khor zhing rten to/_/skyes bu dpa' bo des sdar ma de la khyod gzhu 'di ltar zung shig_/mda' 'di ltar 'phongs shig_/shag ti slob cing kyo ba tang dang zhags 
[\[88b\]]
[\[88b.1\]]pa 'di ltar thob shig ces ston to/_/gzhan yang 'di skad du dgra dang 'thab pa ni mtshon gyi khar song ba dang 'dra mod kyi/_'jigs skrag pa'i 'du shes ma skyed par pha rol po lha dang mi la shin tu brnyas pa'i 'du shes skyed cig_/bdag ni shin tu dpa' zhing rtsal che 
[\[88b.2\]]bar 'du shes skyed cig_/bar bar gyi dus su mi sdar ma zhan pa dag cig dpa' bo ltar bcos te/_mda' gzhu dang /_ral gri dang /_mtshon cha sna tshogs thogs te/_g.yul ngor lhags nas skad chen pos bos na/_khyod de la 'jigs pa'am/_skrag pa ltar 
[\[88b.3\]]ma byed cig dang /_sdar ma des khyod mi skrag par shes nas khyi rkun dang 'dra bar de ma thag tu 'gyes shing 'bros so/_/rigs kyi bu de bzhin gshegs pa yang de dang 'dra ste/_nyan thos rnams la khyed bdud sdig to can gyis ma skrag shig gal te bdud sdig to can 
[\[88b.4\]]sangs rgyas kyi skur sprul te/_khyod kyi drung du 'ong na yang khyod shin tu brtan pa'i brtson 'grus kyis bdud kyi sde rnams thul cig_/de'i tshe na bdud kyang mya ngan gyis non te mi dga' nas phyir 'gro'o/_/rigs kyi bu dper na skyes bu dpa' bo gzhan la slob mi dgos pa ltar 
[\[88b.5\]]theg pa chen po la nan tan byed pa yang de dang 'dra ste/_shin tu zab mo'i mdo sde rnam pa sna tshogs thos kyang sems rab tu dga' zhing rangs par 'gyur gyi/_'jigs pa'am skrag pa mi skye'o/_/de ci'i phyir zhe na/_'di ltar theg pa chen po la slob pa'i gang zag ni 
[\[88b.6\]]sngon 'das pa'i sangs rgyas grangs med pa brgya stong la phyag dang /_bsnyen bkur dang /_mchod pa byas pas gal te bdud kyi 'khor grangs med pa brgya stong snyed kyis gnod pa'am/_rnam par gtses kyang de la ni nam du yang 'jigs skrag pa mi 'byung ngo /_/
[\[88b.7\]]rigs kyi bu 'di lta ste/_dper na/_mi zhig sman a gas rnyed na sbrul gdug pa la sogs pa thams cad kyis mi 'jigs so/_/sman de'i mthus gdug pa thams cad gzhil nus pa'i phyir ro/_/theg pa chen po'i mdo sde yang de dang 'dra ste/_bdud gdug pa 
[\[89a\]]
[\[89a.1\]]thams cad kyis mi 'jigs la/_phyis mi ldang bar yang gdul nus so/_/rigs kyi bu gzhan yang 'di lta ste dper na/_klu gdug pa ni pha rol la gsod pa'i tshe/_bar 'ga' ni mig gis bltas pa tsam mam/_bar 'ga' dbugs kyis rngubs 
[\[89a.2\]]pa tsam gyis 'chi ste/_de bas na seng ge dang /_stag dang /_'phar spyang dang /_khyi la sogs pa thams cad de la 'jigs so/_/gcan gzan de dag la sogs pas de'i skad thos sam/_de'i lus kyis reg pa tsam gyis mi 'chi ba med do/_/gang sngags la shin 
[\[89a.3\]]tu mkhas pa ni sngags kyi mthus na klu gdug pa dang /_nam mkha' lding dang /_bal gyi glang po che smyos pa dang /_seng ge dang /_stag dang /_'phar spyang la sogs pa thams cad thul te/_kha lo sgyur zhing zhon kyang nus so/_/gcan gzan de dag gis sngags 
[\[89a.4\]]la mkhas pa de mthong ba tsam gyis rang 'dul lo/_/nyan thos dang /_rang sangs rgyas kyang de dang 'dra ste/_bdud sdig to can mthong na thams cad 'jigs skrag go/_/bdud sdig to can ni de dag la 'jigs pa'am skrag pa'i sems med de/_bdud kyi 
[\[89a.5\]]las kyang byed do/_/theg pa chen po la slob pa yang de dang 'dra ste/_de ltar nyan thos dag bdud kyis skrag ste/_theg pa chen po la mi mos mi dad pa mthong nas/_sngar thabs kyis bdud kyi ris rnams btul te/_thams cad 'dul bar byas nas/_de'i 'og 
[\[89a.6\]]tu dam pa'i chos rnam pa sna tshogs ston cing 'chad do/_/nyan thos dang /_rang sangs rgyas dag de ltar bdud rnams btul ba mthong na/_gdod skrag pa skyes te/_theg pa chen po dam pa'i chos bla na med pa la mos pa dang dad pa bskyed de/_'di skad du bdag 
[\[89a.7\]]cag ni da phyin chad dam pa'i chos 'di'i bar chad dang /_bgegs mi bya'o zhes smra'o/_/gzhan yang rigs kyi bu nyan thos dang /_rang sangs rgyas ni nyon mongs pa rnams la 'jigs pa dang skrag pa skye'o/_/theg pa chen po slob pa dag ni 'jigs pa'am bag tsha ba 
[\[89b\]]
[\[89b.1\]]med do/_/theg pa chen po la nan tan byed pa ni de lta bu'i mthu dang ldan te/_rgyu dang rkyen de lta bas na sngar bstan cing bshad pa ni nyan thos dang rang sangs rgyas dag gis bdud gdul ba'i phyir gyi/_theg pa chen po'i phyir ni ma yin no/_/theg pa chen po mya ngan las 
[\[89b.2\]]'das pa'i mdo sde shin tu zab mo 'di ni ngo mtshar che zhing rmad du gyur pa ste/_gdul nus pa med do/_/gang zhig mnyan te thos nas dad cing 'dzin tam/_de bzhin gshegs pa la rtag pa'i chos can du yid ches na gang zag de ni me tog u dum bA ra ltar 
[\[89b.3\]]shin tu dkon pa'o/_/nga mya ngan las 'das nas gang gis theg pa chen po'i mdo sde shin tu zab mo 'di thos nas dad pa'i sems skyes na/_de ni ma 'ongs pa'i dus su bskal pa brgya stong gi bar du ngan song du mi ltung bar rig par bya'o/_/de nas bcom 
[\[89b.4\]]ldan 'das kyis byang chub sems dpa' 'od srung la bka' stsal pa/_rigs kyi bu nga mya ngan las 'das nas yongs su mya ngan las 'das pa'i mdo sde dam pa 'di la sems can grangs med pa brgya stong snyed kyis skur cing yid mi ches par 'gyur ro/_/byang chub 
[\[89b.5\]]sems dpa' 'od srung gis yang gsol pa/_bcom ldan 'das sems can de dag sangs rgyas mya ngan las 'das pa'i 'og tu yun ring du mdo sde 'di la bsnyen nas bkur bar 'gyur na/_de la skye bo shin tu dge ba dang ldan pa ji lta bus chos la rnam par skur pa 
[\[89b.6\]]de sgrol bar 'gyur/_bcom ldan 'das kyis 'od srung la bka' stsal pa/_rigs kyi bu nga mya ngan las 'das nas lo bzhi bcu'i bar du ni 'dzam bu'i gling 'dir rgyas par 'gyur te/_de nas sa'i 'og tu nub par 'gyur ro/_/rigs kyi bu dper na bu ram gyi shing dang 
[\[89b.7\]]'bras dang /_sha kha ra dang /_'o ma dang /_mar dang /_mar gyi snying po yod pa'i gnas na/_'khod pa'i sems can dag ni ro bro ba de la ro'i nang na mchog dam par 'dzin to/_/de la kha cig ni khre dang yug po'i sa bon 'ba' zhig za na de dag kyang 'di skad du bdag 
[\[90a\]]
[\[90a.1\]]cag gi zas 'di las 'da' ba med ces zer ro/_/de ni sems can bsod nams chung ba'i las kyi rnam par smin pa yin te/_bsod nams can skal ba dang ldan pa dag ni/_khre dang yug po'i sa bon rnams kyang mi thos te/_zas su 'bras dang bu 
[\[90a.2\]]ram dang /_sha kha ra dang /_mar gyi snying po 'ba' zhig za'o/_/mya ngan las 'das pa'i mdo sde dam pa 'di yang de dang 'dra ste/_dbang po rtul po bsod nams chung zhing skal ba med pa dag thos par mi 'dod do/_/ji ltar bsod nams chung ba dag 'bras dang /_sha kha ra 
[\[90a.3\]]la sogs pa mi 'dod pa ltar/_theg pa chung ngu gnyis kyang de dang 'dra ste/_mya ngan las 'da' ba chen po'i mdo sde dam pa 'di mi 'dod do/_/de la so so'i skye bo gang mdo sde 'di thos par mos shing thos kyang rab tu dga' ste/_skur pa mi byed pa ni sems can bsod 
[\[90a.4\]]nams can 'bras la sogs pa za ba dang mtshungs so/_/rigs kyi bu dper na rgyal po zhig ri'i gseb shin tu nyam nga ba'i gnas na 'dug na/_bu ram gyi shing dang /_'bras dang /_sha kha ra zhig yod kyang dkon pas na zad kyis dogs te/_za ba'i thugs ni mi thub kyi sogs 
[\[90a.5\]]so/_/khre dang yug po'i sa bon 'ba' zhig za'o/_/rgyal po gzhan zhig gis thos nas/_de snying brtse ba'i phyir 'bras dang sha kha ra la sogs pa shing rtas bskyas te byin na/_rgyal po des kun la bgos te byin nas gdod za'o/_/zos nas thams cad dga' ste/_'di skad 
[\[90a.6\]]du rgyal po de'i phyir bdag cag kyang sngon ma myong ba'i zas zos par gyur to zhes zer ro/_/rigs kyi bu skyes bu gang zag bzhi po yang de dang 'dra ste/_bla na med pa'i chos chen po'i ded dpon no/_/gang zag rnam pa de bzhi las gang zag gcig gis phyogs gzhan 
[\[90a.7\]]zhig na/_byang chub sems dpa' tshad med pa rnams theg pa chen po'i mdo sde 'di slob bam/_glegs bam du 'dri 'am/_gzhan dag glegs bam du 'drir gzhug gam/_rnyed pa dang /_bkur sti dang /_grags pa'i phyir ram/_chos mngon pa'i phyir ram/_rten dang gnas 
[\[90b\]]
[\[90b.1\]]kyi phyir ram/_mdo sde gzhan dag tu bskur zhing brje ba tsam gyi phyir gyi/_gzhan dag la rgyas par ston cing 'chad mi nus pa mthong na de dag gi phyir mdo sde dam pa 'di phyogs der bskyal te/_byang chub sems dpa' de dag la byin nas/_bla na med pa'i byang chub tu sems 
[\[90b.2\]]bskyed du bcug ste/_byang chub la bkod nas/_byang chub sems dpa' de dag kyang mdo sde 'di thos pas gzhan dag la rgyas par ston cing bshad de/_sems can tshad med pa rnams kyang /_theg pa chen po'i mdo sde 'di'i chos kyi ro myong bar byas na/_de ni byang chub 
[\[90b.3\]]sems dpa' de gcig gi mthus sngon ma thos pa'i mdo sde thos par gyur te/_ji ltar rgyal po gcig gi mthus thams cad kyis sngon ma myong ba'i zas myong bar 'gyur ba bzhin no/_/rigs kyi bu gzhan yang mya ngan las 'da' ba chen po'i mdo gang na yod 
[\[90b.4\]]pa'i gnas de ni rdo rje lta bu yin la/_de na gnas pa'i mi yang rdo rje dang 'dra bar rig par bya'o/_/gang zhig mdo sde 'di mnyan na de ni bla na med pa yang dag par rdzogs pa'i byang chub las phyir mi ldog pa ste/_ji ltar smon pa bzhin du yang 'grub par 'gyur ro/_/
[\[90b.5\]]ngas 'dir ji skad du gsungs pa bzhin dge slong khyed shin tu gzungs su zung shig_/sems can gang zhig mdo sde 'di mnyan mi nus na gang zag de ni shin tu thugs brtse ba'i gnas su rig par bya'o/_/de ci'i phyir zhe na/_gang zag des theg pa chen po'i mdo sde 
[\[90b.6\]]shin tu zab mo'i don 'di gzung mi nus pa'i phyir ro/_/de nas yang bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das de bzhin gshegs pa mya ngan las 'das nas lo bzhi bcu'i bar du yongs su mya ngan las 
[\[90b.7\]]'das pa theg pa chen po'i mdo 'di 'dzam bu gling du rgyas par 'gyur ro/_/de nas sa'i 'og tu nub nas phyis yun ring mo zhig na phyir yang 'byung ngo /_/bcom ldan 'das kyis bka' stsal pa/_rigs kyi bu nga'i dam pa'i chos 'di lo brgyad cu la ma gtogs pa sngar lo bzhi 
[\[91a\]]
[\[91a.1\]]bcu'i bar du 'dzam bu'i gling 'dir chos kyi char chen po 'bab par 'gyur ro/_/de nas yang bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das mdo sde 'di dam pa'i chos 'jig pa'i tshe/_yang dag 
[\[91a.2\]]pa'i tshul khrims nyams pa'i tshe/_chos ma lags pa 'phel zhing skye ba'i tshe/_tshul bzhin byed pa'i sems can dag ma mchis pa'i tshe/_su dag gis 'chang ba dang /_'dzin pa dang /_klog pa dang /_'don pa dang /_khong du chud par bgyid pa dang /_mchod pa dang /_
[\[91a.3\]]rim gro dang /_bkur sti bgyid cing glegs bam du 'dri ba dang /_rnam par 'grel cing ston par 'gyur ba de bzhin gshegs pas so so'i skye bo dag las thugs brtse ba'i slad du rgyas par phye ste bstan du gsol/_byang chub sems dpa' rnams thos nas 'dzin par 'gyur 
[\[91a.4\]]ro/_/gzungs su bzung bas na bla na med pa yang dag par rdzogs pa'i byang chub las phyir mi ldog par 'gyur ro/_/de nas bcom ldan 'das kyis byang chub sems dpa' 'od srung la legs so shin tu legs so zhes bka' stsal nas/_rigs kyi bu khyod kyis don 'di 
[\[91a.5\]]dag dris pa legs so/_/rigs kyi bu sems can gang zhig chu klung dga' skyed kyi bye ma snyed kyi sangs rgyas la byang chub tu sems bskyed na/_des ni dus ngan pa'i tshe/_mdo sde 'di 'chang ba dang /_'dzin par 'gyur te/_skur pa mi 'debs so/_/rigs kyi bu sems can 
[\[91a.6\]]gang zhig chu klung gang gA gcig gi bye ma snyed kyi sangs rgyas las byang chub tu sems bskyed na/_des ni dus ngan pa'i tshe/_chos 'di la mi skur cing mdo sde 'di la mos par 'gyur te/_gzhan la rgyas par 'byed cing ston ni mi nus so/_/rigs kyi bu sems can gang zhig chu 
[\[91a.7\]]klung gang gA gnyis kyi bye ma snyed kyi sangs rgyas la byang chub tu sems bskyed na/_des ni dus ngan pa'i tshe chos 'di la mi skur te/_dad cing mos pa dang /_'chang zhing 'dzin pa dang /_klog pa dang /_'don par 'gyur te/_gzhan la rgyas par ston ni mi nus so/_/sems can 
[\[91b\]]
[\[91b.1\]]gang zhig klung gang gA gsum gyi bye ma snyed kyi sangs rgyas las byang chub tu sems bskyed na/_des ni dus ngan pa'i tshe/_chos 'di la mi skur te/_'chang ba dang /_'dzin pa dang /_klog pa dang /_'don pa dang /_glegs bam du 'dri bar 'gyur te/_gzhan la ston mod 
[\[91b.2\]]kyi don zab mo ni mi shes so/_/sems can gang zhig chu klung gang gA bzhi'i bye ma snyed kyi sangs rgyas las byang chub tu sems bskyed na/_des ni dus ngan pa'i tshe na chos 'di la mi skur te/_'chang ba dang /_'dzin pa dang /_klog pa dang /_'don pa dang /_glegs 
[\[91b.3\]]bam du 'dri bar 'gyur te/_des ni gzhan dag la don zab mo bcu drug gi cha gcig tsam ston par 'gyur ro/_/ston cing 'chad mod kyi de yang rdzogs par shes pa ni ma yin no/_/sems can gang zhig klung gang gA lnga'i bye ma snyed kyi sangs rgyas las byang 
[\[91b.4\]]chub tu sems bskyed na/_des ni dus ngan pa'i tshe na chos 'di la mi skur te/_'chang ba dang /_'dzin pa dang /_klog pa dang /_'don pa dang /_glegs bam du 'dri ba dang /_gzhan la yang don zab mo bcu drug cha'i cha brgyad ston nus par 'gyur ro/_/sems can 
[\[91b.5\]]gang zhig klung gang gA drug gi bye ma snyed kyi sangs rgyas las byang chub tu sems bskyed na/_des ni dus ngan pa'i tshe na chos 'di la mi skur te/_'chang ba dang /_'dzin pa dang /_klog pa dang /_'don pa dang /_glegs bam du 'dri ba dang /_gzhan la yang bcu drug cha'i cha bcu 
[\[91b.6\]]gnyis ston nus par 'gyur ro/_/sems can gang zhig klung gang gA bdun gyi bye ma snyed kyi sangs rgyas las byang chub tu sems bskyed na des ni dus ngan pa'i tshe na/_chos 'di la mi skur te/_'chang ba dang /_'dzin pa dang /_'don pa dang /_klog pa dang /_glegs 
[\[91b.7\]]bam du 'dri ba dang /_gzhan la yang bcu drug cha'i cha bcu bzhi ston nus par 'gyur ro/_/sems can gang zhig klung gang gA brgyad kyi bye ma snyed kyi sangs rgyas las byang chub tu sems bskyed na/_des ni dus ngan pa'i tshe na/_chos 'di la mi skur te/_'chang ba dang /_
[\[92a\]]
[\[92a.1\]]'dzin pa dang /_klog pa dang /_'don pa dang /_gzhan la yang glegs bam du 'drir bskul ba dang /_bdag kyang nyan cing 'dzin la gzhan dag kyang nyan pa dang /_'dzin pa dang /_klog pa dang /_'don pa dang /_khong du chud par byed par 
[\[92a.2\]]bskul ba dang /_'jig rten la snying brtse ba'i phyir shin tu srung zhing mdo sde la mchod pa byed pa dang /_gzhan dag kyang mchod pa dang /_rim gro dang /_bkur sti dang /_phyag bya ba dang /_klog pa dang /_'don pa'i bar du bskul ba yang de bzhin no/_/des don zab 
[\[92a.3\]]mo yang rdzogs par khong du chud pa ni 'di lta ste/_de bzhin gshegs pa ni rtag tu gnas pa'i chos can mi 'gyur ba mthar bde ba dang /_sems can la sangs rgyas kyi rang bzhin yod par rgyas par 'chad pa dang /_de bzhin gshegs pa'i chos kyi gter la shin 
[\[92a.4\]]tu mkhas pa dang /_sangs rgyas de dag la mchod pa byas na bla na med pa'i yang dag pa'i chos 'di dag 'chang ba dang /_'dzin pa dang /_skyob pa dang /_rnam par gzhag pa rtogs par 'gyur ro/_/gang zhig bla na med pa yang dag par rdzogs pa'i byang chub tu sems 
[\[92a.5\]]bskyed na/_gang zag de ni ma 'ongs pa'i dus su yang dag pa'i chos 'di 'chang ba dang /_'dzin pa dang /_skyob par 'gyur zhing nges par yang dag pa'i chos rnam par gzhag par rig par bya'o/_/de bas na khyod kyis ma 'ongs pa'i dus ngan pa'i tshe/_dam pa'i chos 
[\[92a.6\]]bsrung bar 'gyur ba dag shes par bya'o/_/de ci'i phyir zhe na/_sems bskyed pa de dag ni ma 'ongs pa'i dus su gdon mi za bar bla na med pa yang dag pa'i chos dag srung zhing 'dzin nus pa'i phyir ro/_/rigs kyi bu dge slong tshul khrims ngan pa can dag ni nga mya ngan las 
[\[92a.7\]]'das pa thos na mya ngan mi byed de deng de bzhin gshegs pa mya ngan las 'das pas tshim mo/_/de bzhin gshegs pa 'jig rten na bzhugs na bdag cag gi rnyed pa'i bgegs su 'gyur te/_da mya ngan las 'das na bdag cag gi rnyed pa la bgegs byed cing 'phrog pa 
[\[92b\]]
[\[92b.1\]]med do/_/bgegs byed cing 'phrog pa med pas rnyed pa yang mang du 'thob par 'gyur ro/_/de bzhin gshegs pa 'jig rten na bzhugs na tshul khrims shin tu dam ste/_da mya ngan las 'das na thams cad lhod par 'gyur te/_lus la chos gos 'di yang 
[\[92b.2\]]chos kyi tshul 'chos pa tsam du zad de/_da ni zhig cing ral bar gyur kyang shing gi kha na ba dan dang 'dra'o/_/zhes smra ba'i gang zag de ni mdo sde 'di la skur cing dbang za'o/_/rigs kyi bu khyod kyis de ltar yid la zung shig_/sems can gang zhig tshad 
[\[92b.3\]]med pa'i yon tan phun sum tshogs pa dang ldan na des ni theg pa chen po'i mdo sde 'di la dad cing yid ches so/_/dad nas kyang 'chang zhing 'dzin te/_sems can gzhan dag thos par mos pa la rgyas par bstan cing bshad na/_gang zag des thos pa tsam 
[\[92b.4\]]gyis sngon 'das pa'i bskal pa grangs med tshad med pa'i mi dge ba'i las thams cad zhu zhing byang bar 'gyur ro/_/gang zhig mdo sde 'di la ma dad dam/_yid mi ches na tshe 'di nyid la yang nad rnam pa tshad med pas gzir te/_sdug bsngal bar 'gyur 
[\[92b.5\]]ba dang /_mi mang pos gshe zhing spyo ba dang tshe 'phos nas kyang kun gyis brnyas shing smod pa dang /_byad bzhin mi sdug pa dang /_'tsho ba'i yo byad kyis brel phongs pa dang /_cung zad cig rnyed na yang ngan la rtsub pa dang /_gang nas gang du skyes kyang rtag tu 
[\[92b.6\]]dbul phongs shing ma rabs ngan par skye ba dang /_dam pa'i chos la skur pa ngan par lta ba'i rigs su skye ba dang /_mthar dus byed pa na yul 'khrugs pa'am/_mtshon cha dang phrad pa dang /_rgyal po chos bzhin mi byed pa dang /_dgra sdang ba dang phrad pa dang /_bshes 
[\[92b.7\]]gnyen grogs po yod kyang mi phrad pa dang /_'tsho ba'i yo byad ci yang mi rnyed pa dang /_cung zad cig rnyed kyang rtag tu bkres skom pas yongs su gdungs pa dang /_ma rabs ngan pa dang bshes shing sten pa dang /_rgyal po dang blon pos kyang mi 'dod pa dang /_ci ste 
[\[93a\]]
[\[93a.1\]]ston cing 'chad pa don las ma 'gal yang su yang yid mi ches te/_mi 'dzin par 'gyur ro/_/gang zag de ni dge ba'i gnas bzang por mi skye ste/_bya 'dab ma chag pa 'phur mi nus pa ltar gang zag de yang de dang 'dra ste/_ma 'ongs pa'i 
[\[93a.2\]]dus su lha dang mi'i gnas bzang por mi skye'o/_/de la gang zag su zhig theg pa chen po'i mdo sde 'di la yid ches shing dad na mngon par thob pa'i lus ngan la mi sdug kyang mdo sde 'di'i yon tan gyis byad gzugs bzang ba dang /_gzi brjid dang mthur ldan pa dang 
[\[93a.3\]]mdangs kyang 'phel zhing skye ste/_'jig rten du bcas pa lha dang /_mi thams cad kyi yid du 'ong zhing lta 'dod pa dang /_rim gro dang /_bkur sti dang /_mchod pa byed cing gtong mi phod par 'gyur ro/_/rgyal po dang /_blon po dang /_gnyen dang /_'khor 
[\[93a.4\]]rnams kyis smra zhing bsgo ba la dad cing yid ches par 'gyur ro/_/gal te nga'i nyan thos kyi nye gnas gang zhig gis mchog gi phul du gyur pa'i don spyod par 'dod na 'jig rten du bcas pa la theg pa chen po'i mdo sde 'di rgyas par 'grel cing bstan par bya'o/_/
[\[93a.5\]]rigs kyi bu dper na zil pa ni ring du gnas par 'dod kyang nyi ma shar ba las mi 'da' ste/_nyi ma shar ma thag tu lhag ma yang ma lus par med par 'gyur ro/_/rigs kyi bu sems can de dag gi mi dge ba'i las ji snyed yod pa yang de dang 'dra ste/_ring du gnas 
[\[93a.6\]]par 'dod kyang mya ngan las 'das pa chen po'i nyi ma shar ba mthong ba las mi 'da'o/_/nyi ma de shar ma thag tu de dag gi mi dge ba'i las thams cad zhu zhing byang bar 'gyur ro/_/rigs kyi bu gzhan yang 'di lta ste dper na/_gang zag rab tu byung ba skra dang kha spu 
[\[93a.7\]]bregs te chos gos gyon na dge tshul gyi tshul khrims bcu ma mnos kyang khyim bdag gcig gis dge 'dun kun bos te/_khrims ma mnos pa yang dge 'dun 'gron du bos pa'i nang du gtogs na khrims ma mnos mod kyi/_dge 'dun gyi grangs su 'gro'o/_/
[\[93b\]]
[\[93b.1\]]rigs kyi bu sems can gang zhig theg pa chen po'i mdo yongs su mya ngan las 'das pa 'di bslab par sems bskyed de/_glegs bam du 'dri'am/_'chang ngam/_'dzin tam/_klog gam/_'don pa yang de dang 'dra ste/_phun sum tshogs pa ma yin pa 
[\[93b.2\]]yang sa bcur phyin pa ste/_sa bcu pa'i grangs su bgrang ngo /_/gal te sems can gang sangs rgyas kyi nye gnas su gyur kyang rung /_ma gyur kyang rung ste/_'dod chags kyis skrag gam/_khe dang rnyed pa'i phyir mdo sde 'di'i tshigs su bcad pa gcig tsam mnyan 
[\[93b.3\]]te thos nas mi skur na/_gang zag de ni bla na med pa yang dag par rdzogs pa'i byang chub la nye bar bsnyen pa yin par rig par bya'o/_/rigs kyi bu rgyu dang rkyen de lta bas na/_skyes bu chen po bzhi sangs rgyas kyis gsungs pa bzhin du sangs rgyas kyis gsungs pa ma yin 
[\[93b.4\]]zhes zer na/_de ni gnas ma yin no/_/de bas na skyes bu chen po bzhi ni 'jig rten gyi rten dang gnas lta bur ngas gsungs so/_/rigs kyi bu de bas na khyod kyis skyes bu bzhi po la mchod pa bya'o/_/bcom ldan 'das bdag cag gis skyes bu chen po bzhi po 
[\[93b.5\]]de ji lta bur 'tshal cing mchod par bgyi/_bcom ldan 'das kyis 'od srung la bka' stsal pa/_gang na dam pa'i chos srung zhing rnam par gzhag pa'i gang zag de la ni gsol ba gdab cing lus dang srog kyang btang ste mchod pa bya'o/_/zhes ngas theg pa chen po'i 
[\[93b.6\]]mdo sde gzhan las kyang 'di skad du gsungs so/_/dam pa'i chos dag shes na/_/rgan nam gzhon yang rung ste/_/pha ma'am bram ze lta bur/_/mchod cing bsti stang phyag bya/_/dam pa'i chos dag shes na/_/rgan nam gzhon yang rung ste/_/lha dag dbang phyug mchod ltar/_/
[\[93b.7\]]mchod cing bsti stang phyag bya/_/de nas yang bcom ldan 'das la/_byang chub sems dpa' 'od srung gis 'di skad ces gsol to/_/bcom ldan 'das kyis gsungs pa bzhin te/_bla ma dang slob dpon la mchod pa bgyi ba ni de lags na yang rgyas par bshad du 
[\[94a\]]
[\[94a.1\]]gsol/_gal te bla ma tshul khrims dang ldan pa zhig gzhon nu las sngon ma thos pa dag 'dri na gang zag de la phyag bgyi'am/_ci ste de la phyag bgyis na/_tshul khrims srung ba zhes bgyir yang mi rung /_de la gzhon nu tshul khrims dang 
[\[94a.2\]]ldan pa zhig bla ma rgan po tshul khrims nyams pa zhig las sngon ma thos pa dag 'dri na de la yang phyag bgyi'am/_gal te rab tu byung ba zhig khyim pa las sngon ma thos pa 'dri na de la yang phyag bgyi ba lags sam/_rab tu byung bas khyim pa la phyag mi bya'o 
[\[94a.3\]]zhes kyang gsungs la sangs rgyas kyi chos kyis chung ngu gzhon nu dag gis bla ma rgan po la bkur sti dang phyag bya'o/_/de ci'i phyir zhe na/_bla ma rgan po dag sngar bsnyen par rdzogs pa'i phyir rim gro dang phyag bya'o zhes kyang gsungs/_yang bcom ldan 'das kyis 
[\[94a.4\]]gsungs pa ltar na tshul khrims nyams pa ni sangs rgyas kyi chos kyi nang du mi chud de/_dper na zhing gshin pa'i nang na yug po'am/_rtswa lta bu zhes kyang gsungs/_gzhan du na bcom ldan 'das kyis dam pa'i chos shes na rgan nam gzhon yang rung /_de la ni 
[\[94a.5\]]ji ltar lha rnams kyis dbang phyug rgyal po la phyag byed cing rim gro byed pa ltar mchod do zhes gsungs na/_don rnam pa gnyis po 'di ji lta bu lags/_de bzhin gshegs pas gsungs pa 'di la 'gal ba ma mchis sam/_bcom ldan 'das kyis gsungs 
[\[94a.6\]]pa ltar rnam pa gzhan du na dge slong tshul khrims srung ba yang nyes pa ma mchis zhes bcom ldan 'das kyis ci'i slad du de skad ces gsungs/_bcom ldan 'das kyis mdo sde gzhan dag las tshul khrims nyams pa dag chad pas gcod do zhes gsungs pa yang 
[\[94a.7\]]don nges pa ma lags so/_/bcom ldan 'das kyis 'od srung la bka' stsal pa/_rigs kyi bu ngas ma 'ongs pa'i dus na byang chub sems dpa' theg pa chen po la rtsol ba dag gi phyir tshigs su bcad pa de skad ces gsungs kyi/_nyan thos kyi nye gnas kyi phyir 
[\[94b\]]
[\[94b.1\]]gsungs pa ni ma yin no/_/rigs kyi bu ngas sngon gsungs pa ltar na dam pa'i chos rnam par 'jig cing tshul khrims ngan pa can dag spyod pa na/_tshul khrims ngan pa can dag 'byung zhing chos ma yin pa spyod pa na/_'phags pa thams cad mngon par mi 
[\[94b.2\]]'byung ba na/_bran pho dang /_bran mo dang /_ma brtags pa'i dngos po dag 'chang zhing spyod pa'i dus na/_skyes bu rnam pa bzhi po las gcig tsam zhig mngon par 'byung ste/_skra dang kha spu bregs nas rab tu byung ste/_lam la nan tan byed do/_/des dge slong 
[\[94b.3\]]dag so so nas bran pho dang /_bran mo dang /_las byed pa'i mi ma brtags pa'i dngos po 'chang ste/_brtags sam ma brtags pa yang mi shes/_'dul ba dang /_'dul ba ma yin pa yang mi shes pa de dag mthong nas/_skyes bu des dge slong de dag gdul 
[\[94b.4\]]ba'i phyir/_tshul khrims 'dra bar byed kyang spyod pa mi 'thun te/_bdag gis spyod pa'i gnas dang /_sangs rgyas kyi spyod yul yang shin tu rtogs shing shes la pha rol pos phas pham pa'i nyes pa byung bar mthong yang cang mi smra ste mi gleng ngo /_/de ci'i 
[\[94b.5\]]phyir zhe na/_bdag 'jig rten du byung ba ni dam pa'i chos srung zhing rnam par gzhag pa'i phyir te/_de bas na cang mi smra ste mi gleng ngo /_/rigs kyi bu de ltar skyes bu des chos bsrung ba'i phyir nyes pa yod kyang tshul khrims zhig pa zhes mi bya'o/_/rigs kyi bu dper 
[\[94b.6\]]na rgyal po zhig nad kyis btab ste shi la rgyal tshab ni na gzhon te/_srid kyi las mi nus pa'i skabs su res 'ga' ni gdol pa nor rin po che shin tu mang zhing rab tu phyug po longs spyod dang ldan pa 'khor rab tu mang ba zhig mthu bsnyems te/_rgyal po'i srid phrogs te/_rgyal 
[\[94b.7\]]por zhugs na yul de na gnas pa'i khyim bdag dang /_bram ze la sogs pa phal cher yul gzhan du 'byer zhing 'bros so/_/ci ste de na gnas na yang rgyal po chen po de la lta yang mi 'dod do/_/gal te khyim bdag dang /_tshong dpon dang /_bram ze la sogs 
[\[95a\]]
[\[95a.1\]]pa yul gtong ma phod pa yang dper na skyed shing gar skyes pa'i gnas de nyid du shi bar 'gyur ba dang mtshungs so/_/rgyal po gdol pa des yul mi dag byer bros mang bar rtogs nas/_gzhan yang gdol pa dag lam dang /_srang kun bsrungs 
[\[95a.2\]]te zhag bdun gyi bar du rnga brdungs nas 'di skad du/_kye bram ze dag khyed la gang zhig gis bdag gi spyi bo nas dbang bskur na yul gyi phyed sbyin no/_/zhes bos kyang bram ze gcig gis kyang ma btub ste/_so so nas gcig la gcig 'di skad du bram ze'i rigs 
[\[95a.3\]]las 'di lta bu'i las byed pa'i mi srid do zhe'o/_/rgyal po gdol pas yang 'di skad du bram ze khyed las gcig tsam yang bdag gi ston par 'gyur ba med na/_bram ze khyed kyang rigs ngan gdol pa dang lhan cig tu bzhag cing bsnyal la las kyang 'dra bar byed du gzhug 
[\[95a.4\]]go/_/gal te bdag gi spyi bo nas dbang bskur na yul gyi phyed kyang sbyin no/_/tshig 'di mi [{]brdzun [,]rdzun [}]par dam tshig kyang gzung ngo /_/sum cu rtsa gsum gnam gyi bdud rtsi mi 'chi ba yang bgos te sbyin no zhes smras so/_/de'i tshe na bram ze'i bu shin tu na gzhon pa shin 
[\[95a.5\]]tu tshangs par spyod pa thor gtsug gi mtshan dang ldan pa/_sngags dang cho ga la shin tu mkhas pa zhig rgyal po ga la ba der song nas rgyal po de la rgyal po chen pos bka' stsal pa bdag gis bgyi'o zhes gsol to/_/de nas rgyal po de shin tu dga' nas bram 
[\[95a.6\]]ze gzhon nu de spyi bo nas dbang bskur ba'i ston par bcug go/_/bram ze gzhan dag de thos nas thams cad gzhon nu de la gshe ste/_khyod bram ze yin na ci'i phyir rigs ngan gdol pa de'i slob dpon byed ces spyos so/_/de'i tshe rgyal po des yul de'i phyed gzhon nu de la 
[\[95a.7\]]byin nas/_yul gyi srid kyang lhan cig tu 'dzin to/_/phyis ring zhig lon pa dang gzhon nu des rgyal po la 'di skad ces gsol to/_/bdag gi khyim bor te rgyal po'i ston par mchis na rgyal po la sngags dang sgyu rtsal la sogs pa bstan cing bslabs kyang rgyal pos ni 
[\[95b\]]
[\[95b.1\]]bdag la nye bar mi sems so/_/rgyal pos smras pa/_bdag gis khyod la nye bar ji ltar mi sems/_gzhon nus gsol pa/_sngon gyi rgyal po'i mi 'chi ba'i sman da dung ma 'tshal to/_/rgyal pos smras pa/_legs so legs so/_/ston pa chen po bdag gis 
[\[95b.2\]]de ltar ma 'tshal gyis/_ston pa bzhed na thams cad bzhes shig_/de nas gzhon nu des rgyal pos gnang ba'i sman blangs nas khyim du 'ongs te/_blon po chen po rnams dang lhan cig 'thungs so/_/blon po rnams kyis 'thungs nas shin tu bde bar gyur te/_
[\[95b.3\]]ston pa la sman mi 'chi ba/_bdud rtsi lta bu yod do zhes rgyal po la gsol to/_/rgyal pos de skad ces thos nas ston pa la 'di skad ces smras so/_/ston pa chen po blon po chen po rnams 'tshal ba'i bdud rtsi dag kyang shas mi stsal tam/_de nas gzhon nu des 
[\[95b.4\]]dug dang bsres te rgyal po la byin no/_/rgyal po de zos ma thag tu dug langs nas ci yang mi tshor te/_shi ba bzhin dus la 'gyel to/_/de nas bram ze gzhon nu des rgyal tshab rgyal por dbang bskur nas/_'di skad du seng ge'i khri la chos nyid kyis gdol pa la sogs 
[\[95b.5\]]pa 'dug pa ma lags kyi bdag gis gna' nas kyang rigs ngan gdol pas rgyal po bgyid ces ma thos so/_/rigs ngan gdol pas rgyal po bgyid cing 'bangs kyi srid bzung ba'i chos ma mchis kyis khyod kyis rgyal po mdzad do/_/drang po'i chos kyis rgyal 
[\[95b.6\]]po'i srid zung shig_/de'i tshe gzhon nu des las kun byas pa'i 'og tu phyir yang gso ba'i sman rigs ngan gdol pa la byin nas phyir dran par byas so/_/phyir dran par byas nas yul de nas bskrad do/_/de'i tshe gzhon nu des de lta bu dag byas mod kyi/_'on kyang 
[\[95b.7\]]bram ze'i chos las ma nyams so/_/khyim bdag dang /_bram ze la sogs pa de lta bur gyur pa mthong nas ngo mtshar rmad de legs so legs so/_/skyes bu khyod kyis rigs ngan gdol pa bskrad pa legs par bskrad do/_/zhes kun gyis bsngags shing bstod par 
[\[96a\]]
[\[96a.1\]]gyur to/_/rigs kyi bu nga yongs su mya ngan las 'das pa'i 'og tu dam pa'i chos bsrung zhing 'dzin pa'i byang chub sems dpa' la sogs pa yang de dang 'dra ste/_sbyor ba'i thabs kyis tshul khrims nyams pa ming tsam gyi dge slong ma 
[\[96a.2\]]brtags pa'i rdzas thams cad 'chang ba dang las 'thun par spyod do/_/de'i tshe na byang chub sems dpa' dag gis gang zag la la tshul khrims mang du nyams kyang tshul khrims log pa can gyi dge slong sdig pa can dag la chad pas gcod na de'i gan du song 
[\[96a.3\]]ste bsnyen bkur dang phyag kyang byed/_yo byad rnam pa bzhi yang 'bul/_de ma yin pa mdo sde dang 'tsho ba'i yo byad kun 'bul lo/_/ci ste bdag la mi bdog na yang thabs rnam pa sna tshogs kyis/_sbyin bdag las kyang slongs te 'bul lo/_/de bas 
[\[96a.4\]]na ma brtags pa'i dngos po rnam pa brgyad kyang 'chang zhing spyod do/_/de ci'i phyir zhe na/_gang zag des dge slong sdig can 'dul ba ni ji ltar bram ze gzhon nus rigs ngan gdol pa 'dul ba bzhin no/_/de ltar byang chub sems dpas gang zag de la bsnyen 
[\[96a.5\]]bkur ram phyag byed dam/_ma brtags pa'i dngos po brgyad po 'chang yang sdig pa med do/_/de ci'i phyir zhe na/_byang chub sems dpa' des dge slong sdig can rnams bskrad de yongs su dag pa'i dge 'dun rnams rab tu bde bar bya ba'i phyir/_shin tu rgyas pa'i 
[\[96a.6\]]theg pa chen po'i mdo sde rgyas shing 'jig rten du bcas pa lha dang mi thams cad la phan pa dang bde bar bya ba'i don gyi phyir ro/_/rigs kyi bu de'i rgyu de'i rkyen gyis na mdo sde dag las ngas tshigs su bcad pa gnyis po gsungs te/_byang chub sems dpa' dag kyang dam 
[\[96a.7\]]pa'i chos bsrung ba'i gang zag la bsngags shing bstod pa ni ji ltar khyim bdag dang /_bram ze la sogs pas bram ze gzhon nu legs so legs so zhes bsngags pa bzhin no/_/gang chos bsrung ba'i byang chub sems dpa' ni de lta bu'i tshul du bya'o/_/de la gang 
[\[96b\]]
[\[96b.1\]]zhig chos bsrung ba'i gang zag dag tshul khrims log pa can dang las lhan cig tu byed pa mthong bas nyes pa yod par 'dzin na gang zag de ni bdag la gnod par rig par bya ste/_chos bsrung ba de la ni nyes pa med do/_/rigs kyi bu dge slong gang zhig tshul khrims 
[\[96b.2\]]nyams nas nga rgyal gyi dbang du gyur te/_'chab cing mi 'gyod na gang zag de ni yang dag par tshul khrims nyams pa zhes bya'o/_/byang chub sems dpa' sems dpa' chen po ni chos bsrung ba'i phyir nyams pa yod kyang tshul khrims nyams pa'o zhes mi bya'o/_/de ci'i 
[\[96b.3\]]phyir zhe na/_nga rgyal gyi dbang du gyur pa ma yin te/_'thol zhing bshags pa'i phyir ro/_/rigs kyi bu de bas na ngas mdo sde las phyogs gcig pa'i tshigs su bcad pa 'di dag gsungs so/_/dam pa'i chos dag shes na/_/rgan nam gzhon yang rung ste/_/bsnyen 
[\[96b.4\]]bkur bsti stang phyag bya/_/bram ze me lha can dag_/ji ltar me lha rjed bzhin/_/sum cu rtsa gsum lha dag_/dbang phyug mchod pa ltar ro/_/rgyu dang rkyen de lta bas na ngas nyan thos kyi theg pa can la ma gsungs kyi/_byang chub sems dpa' 'ba' zhig gi 
[\[96b.5\]]phyir tshigs su bcad pa 'di dag gsungs so/_/de nas yang bcom ldan 'das la byang chub sems dpa' 'od srung gis 'di skad ces gsol to/_/de ltar byang chub sems dpa' sems dpa' chen po dag ni tshul khrims la rab tu lhod pa 'dra na thog ma mnos 
[\[96b.6\]]pa'i tshul khrims mchis zhes bgyir rung ngam/_bcom ldan 'das kyis bka' stsal pa/_rigs kyi bu khyod de skad ces ma zer cig_/de ci'i phyir zhe na/_thog ma mnos pa'i tshul khrims ji ltar mnos pa bzhin du mi nyams so/_/ci ste nyams na yang de ma 
[\[96b.7\]]thag tu 'gyod cing 'thol te/_'thol bas ni yongs su dag go/_/rigs kyi bu 'di lta ste dper na/_chu bsgyur ba'i rka mgo lta bu bug rdol du gyur na chu zag go/_/de ci'i phyir zhe na/_'chos pa med pa'i phyir ro/_/ci ste de la bcos pa yod na phyi rol du chu mi zag 
[\[97a\]]
[\[97a.1\]]go/_/byang chub sems dpa' yang de dang 'dra ste/_tshul khrims nyams pa dang lhan cig tu gso sbyin dang /_tshul nas 'byung ba'i las dang /_dge 'dun gyi las byed kyang tshul khrims mi nyams te/_chu rka bug rdol can lta bu ma yin no/_/de ci'i phyir zhe na/_
[\[97a.2\]]gal te tshul khrims yongs su dag pa'i gang zag med na dge 'dun 'grib par 'gyur te/_nga rgyal dang le lo yang phyi phyir skye'o/_/gal te tshul khrims yongs su dag pa yod na thog ma bsnyen par rdzogs pa'i tshul khrims kyang mi nyams so/_/rigs kyi bu theg 
[\[97a.3\]]pa la klod pa ni klod pa zhes bya'i tshul khrims la klod pa ni klod pa zhes mi bya'o/_/byang chub sems dpa' sems dpa' chen po dag theg pa chen po 'di la nga rgyal dang le lo'i sems med na tshul khrims nyid ces bya ste/_dam pa'i chos srung ba'i phyir theg pa chen po'i chus 
[\[97a.4\]]khrus byed do/_/de bas na byang chub sems dpa' tshul khrims nyams par ston kyang klod pa zhes mi bya'o/_/de nas yang bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das dge 'dun gyi nang na skyes bu rnam pa bzhi 
[\[97a.5\]]mchis kyang /_shing tog a mra'i 'bras bu ltar smin nam ma smin brtag dka' na tshul khrims nyams pa dang /_tshul khrims ma nyams pa ji ltar rtogs par bgyi/_bcom ldan 'das kyis bka' stsal pa/_rigs kyi bu yongs su mya ngan las 'das pa chen po'i 
[\[97a.6\]]mdo sde 'dis na shes par sla'o/_/ji ltar na mya ngan las 'das pa chen po'i mdo sde 'dis shes par 'gyur zhe na/_'di lta ste dper na zhing pa dag zhing la 'bras dang khre dag rmos te/_khre rgod la sogs pa bsal nas/_sha'i mig gis brtags na zhing gshin 
[\[97a.7\]]pa zhes bya ste/_'bru smin nas rtswa dang khre so sor dbye'o/_/de bzhin du yo byad rnam pa brgyad kyis dge 'dun sme bar 'gyur ro/_/de dag bsal na sha'i mig gis brtags kyang yongs su dag par rig go_/tshul khrims nyams pa dang /_tshul khrims srung ba dag nyes pa 
[\[97b\]]
[\[97b.1\]]mi byed pa'i tshe na sha'i mig gis brtags pas rtogs par dka' ste/_nyes pa mngon du byung na shes par sla ba ni ji ltar khre rgod dag shes shing rtogs par sla ba bzhin no/_/dge 'dun yang de dang 'dra ste/_ma brtags pa'i dngos po brgyad sbrul gdug pa dang 
[\[97b.2\]]'dra bar yongs su spangs nas de ni yongs su dag pa'i 'phags pa'i dge 'dun bsod nams kyi zhing zhes bya ste/_lha dang mis mchod par 'os pa'i gnas su yongs su dag pa'i 'bras bu smin par 'gyur ba ste/_sha'i mig can dag gis rtogs pa ma yin no/_/
[\[97b.3\]]rigs kyi bu gzhan yang shing kA la ka'i tshal na/_shing kA la ka ni rab tu mang ste/_shing tsin ta ka ni drung gcig las med do/_/shing kA la ka dang tsin ta ka'i 'bras bu 'dra ste/_bye brag mi phyed pas 'bras bu smin pa na bud med gcig gis kun btus so/_/tshal 
[\[97b.4\]]de na tsin ta ka'i 'bras bu ni bcu cha gcig tsam kA la ka'i 'bras bu ni bcu cha bas mang ste/_bud med des mi shes pas btus nas tshong dus su btsongs so/_/byis pa chung ngu glen pa dag ngo ma shes nas kA la ka'i 'bras bu nyos te zos so/_/zos ma thag tu shi bar 
[\[97b.5\]]gyur to/_/mkhas pa shes rab can dag de ltar gyur pa thos nas bud med de la 'di skad du che zhe shing tog 'di ga las 'ongs zhes dris na/_bud med des phyogs dang gnas 'di nas 'ongs zhes smra'o/_/de la kun gyis gnas dang phyogs de na shing kA la ka mang rab ste/_tsin 
[\[97b.6\]]ta ka ni drung gcig las med do/_/zhes bgad nas 'gro'o/_/rigs kyi bu dge 'dun gyi nang na ma brtags pa rnam pa brgyad la spyod pa yang de dang 'dra ste/_dge 'dun gyi nang na ma brtags pa'i chos rnam pa brgyad la spyod pa ni mang rab kyi/_tshul khrims yongs su srung zhing 
[\[97b.7\]]ma brtags pa'i chos brgyad la mi spyod pa ni gcig tsam mo/_/de ltar ma brtags pa'i chos ma yin pa 'chang zhing spyod par shes kyang de dang las lhan cig tu byed do/_/mi 'bral ba ni ji ltar kA la ka'i tshal na tsin ta ka drung gcig skyes pa bzhin no/_/dge bsnyen gcig gis 
[\[98a\]]
[\[98a.1\]]de ltar gang zag de dag chos ma yin pa mang du spyod cing mchod pa dang /_rim gro byed pa med pa mthong bas gang zag de la mchod par byed pas sems na sngar de la 'di skad du btsun pa ma brtags pa'i dngos po brgyad spyod dam/_sangs rgyas kyis 
[\[98a.2\]]gnang ngam zhes dris shig_/gal te sangs rgyas kyis gnang zhes zer na/_gang zag de dang lhan cig gso sbyin dang /_gsol ba dang /_zhu ba'i las dang /_tshul nas 'byung ba'i las byar rung ngam mi rung zhes dris shig_/dge bsnyen gyis de skad dris te dge 
[\[98a.3\]]'dun dag 'di skad du 'di ltar ma brtags pa'i dngos po brgyad po ni bcom ldan 'das kyis thugs brtse ba'i slad du bdag cag 'chang zhing spyod du gnang ngo zhes zer na/_dge bsnyen gyis 'di skad du gtsug lag khang mtshams gcig gi dge slong las kha cig ni 
[\[98a.4\]]gser dang dngul la sogs pa sangs rgyas kyis spyod du gnang ngo zhes zer ro/_/kha cig ni mi gnang ngo zhes zer te/_gnang ngo zhes zer ba dang /_mi gnang ngo zhes smra ba dang lhan cig tu gnas par yang mi bya/_gso sbyong dang tshul nas 'byung ba'i las kyang mi bya/_
[\[98a.5\]]chung ngu na chu mig gcig tu chu yang mi btung zhing 'tsho ba'i yo byad thun mong du mi spyod do zhes gsungs na/_ci'i phyir khyed kyis sangs rgyas kyis gnang ba skad du smra/_bcom ldan 'das lha'i nang na lha ci ste spyod cing 'chang du gnang na khyed dge 'dun gyis spyod par ma 'os 
[\[98a.6\]]so/_/ci ste spyod par gyur na gso sbyong dang tshul nas 'byung ba dang /_gsol ba dang /_zhu ba dang /_dge 'dun gyis bya ba'i las kyi bar du byed par ma 'os so/_/ci ste gso sbyong dang /_tshul nas 'byung ba dang /_gsol ba dang zhu ba dang /_dge 'dun gyi las lhan cig tu 
[\[98a.7\]]byas na tshe 'phos ma thag tu sems can dmyal bar ltung ste/_ji ltar bus pa dag shing tog kA la ka zos nas shi ba bzhin no/_/rigs kyi bu gzhan yang 'di lta ste dper na/_grong ngam tshong dus na sman 'tshong ba gangs la skyes pa'i sman bzang po zhig 'tshong na nyo ba yang mang ngo /_/
[\[98b\]]
[\[98b.1\]]sman de dang 'dra ba gzhan gyis btsongs kyang kun gyis mi shes pas thams cad sman nyo ba'i phyir sman 'tshong ba'i gan du 'ongs nas khyod la gangs la skye ba'i sman yod dam/_zhes 'dri na sman 'tshong ba des de dang 'dra ba'i sman zhig 'di ni gangs las skye ba'i sman no/_/zhes 
[\[98b.2\]{]brdzun [,]rdzun [}]byas te btsongs kyang /_sha'i mig gis mi rtogs pas bdag ni gangs las skyes pa'i sman bzang po nyos te rnyed do snyam sems so//_//bam po dgu pa/_'od srung nyan thos kyi dge 'dun gyi nang na ming tsam gyi dge 'dun dang /_yang dag pa'i 
[\[98b.3\]]dge 'dun dang /_'dum pa'i dge 'dun zhes bya ba'i dge 'dun yod kyis tshul khrims srung ngam/_tshul khrims nyams kyang rung /_dge 'dun de la ni mchod pa dang /_bkur sti dang /_phyag bya ba la sogs pa 'dra bar bya'o/_/dge bsnyen gyis mi rtogs pa ni 
[\[98b.4\]]gang zag gis gangs la skye ba'i sman bzang po mi rtogs pa bzhin no/_/tshul khrims srung ba ni gang /_tshul khrims nyams pa ni gang /_gang ni yang dag pa'i dge 'dun/_ming tsam gyi dge 'dun ni gang yin pa/_lha'i mig can gyis ni shes shing rtogs so/_/
[\[98b.5\]]'od srung gal te dge bsnyen gyis dge slong tshul khrims nyams par shes yang dag na de la ni bsnyen bkur dang /_phyag dang /_mchod pa la sogs pa mi bya'o/_/gal te gang zag des ma brtags pa'i chos brgyad po spyod par shes yang dag na/_de la ni 
[\[98b.6\]]bsnyen bkur dang /_mchod pa'i yo byad sbyar ba dang /_phyag dang mchod pa la sogs pa mi bya'o/_/gal te dge 'dun gyi nang na tshul khrims nyams pa yod na/_gos ngur smrig gyon pa tsam gyis/_de la phyag dang /_mchod pa la sogs pa mi bya'o/_/de nas 
[\[98b.7\]]yang bcom ldan 'das la byang chub sems dpa' 'od srung gis 'di skad ces gsol to/_/legs so legs so/_/bcom ldan 'das de bzhin gshegs pas bka' yang dag par gsungs te/_bdag gzungs su 'dzin par 'tshal lo/_/dper na rdo rje ni rin po che 
[\[99a\]]
[\[99a.1\]]gzhan dang /_tha dad de/_bcom ldan 'das kyis gsungs pa ltar na/_dge slong rnams ni chos rnam pa bzhi po la gnas par bgyi'o/_/bzhi gang zhe na/_chos la gnas kyi gang zag la mi gnas pa dang /_don la gnas kyi tshig la mi 
[\[99a.2\]]gnas pa dang /_ye shes la gnas kyi rnam par shes pa la mi gnas pa dang /_nges pa'i don la gnas kyi bkri ba'i don la mi gnas pa ste/_chos rnam pa bzhi po 'di rtogs par bgyi ba lags kyi/_skyes bu rnam pa bzhi po ni ma lags so/_/bcom 
[\[99a.3\]]ldan 'das kyis bka' stsal pa/_rigs kyi bu chos la gnas zhes bya ba ni/_de bzhin gshegs pa yongs su mya ngan las 'da' ba chen po'o/_/sangs rgyas kyi chos ni chos rnams kyi chos nyid do/_/chos nyid ces bya ba ni de bzhin gshegs pa'o/_/de bas na de 
[\[99a.4\]]bzhin gshegs pa ni rtag pa mi 'gyur ba'o/_/de la gang zhig de bzhin gshegs pa mi rtag ces smra na gang zag de ni chos nyid mi mthong /_mi shes pa'o/_/gal te chos nyid mi mthong mi shes na/_de la mi gnas mi rten te/_gong du gsungs pa'i skyes bu bzhi 
[\[99a.5\]]po 'jig rten du byung ba dam pa'i chos srung zhing 'dzin na/_shes shing rig par bya ste/_de la gnas shing brten par bya'o/_/de ci'i phyir zhe na/_gang zag de ni de bzhin gshegs pas dgongs te gsungs pa'i don zab mo la shin tu mkhas pas/_de bzhin 
[\[99a.6\]]gshegs pa ni rtag pa mi 'gyur bar shes pa'i phyir ro/_/gal te de bzhin gshegs pa la mi rtag ce'am/_'gyur ba 'pho ba'i chos can no/_/zhes bya ba'i gnas med de/_skyes bu rnam pa bzhi po ni de bzhin gshegs pa zhes bya'o/_/de ci'i phyir zhe na/_gang 
[\[99a.7\]]zag de ni de bzhin gshegs pas dgongs te gsungs pa shes la ston kyang nus pa'i phyir ro/_/skyes bu gang zhig de bzhin gshegs pas dgongs te gsungs pa'i don zab mo yang shes la/_de bzhin gshegs pa ni rtag pa mi 'gyur ba'i chos can du shes na 
[\[99b\]]
[\[99b.1\]]skyes bu de ni rnyed pa tsam gyi phyir de bzhin gshegs pa ni mi rtag go/_/zhes smra ba'i gnas med de/_skyes bu de la yang gnas shing rten par bya na/_skyes bu bzhi po la gnas shing rten pa lta ci smos/_chos la gnas zhes bya ba ni chos nyid la bya'o/_/gang zag la mi 
[\[99b.2\]]gnas zhes bya ba ni nyan thos la bya'o/_/chos nyid ces bya ba ni de bzhin gshegs pa'o/_/nyan thos zhes bya ba ni 'dus byas so/_/de bzhin gshegs pa ni rtag pa'o/_/'dus byas ni mi rtag pa'o/_/rigs kyi bu gang zag tshul khrims nyams pa rnyed pa'am/_grags 
[\[99b.3\]]pa'i phyir/_de bzhin gshegs pa ni mi rtag pa 'gyur zhing 'pho ba'o/_/zhes smra na gang zag de la ni/_gnas par mi bya ste/_rigs kyi bu de ni nges pa'i don zhes bya'o/_/don la gnas kyi tshig la mi gnas zhes bya ba gang zhe na/_don ni don mngon par rtogs pa'o/_/
[\[99b.4\]]mngon par rtogs pa'i don zhes bya ba ni mi zhum pa'o/_/mi zhum pa ni phun sum tshogs pa'o/_/phun sum tshogs pa'i don ni de bzhin gshegs pa rtag tu gnas pa mi 'gyur mi 'pho ba'o/_/de bzhin gshegs pa rtag tu gnas pa mi 'gyur mi 'pho ba'i don ni chos rtag pa'o/_/
[\[99b.5\]]chos rtag pa'i don dge 'dun rtag pa ste/_'di ni don la gnas pa ste/_tshig la mi gnas pa zhes bya'o/_/de la mi gnas pa'i tshig gang zhe na/_'di lta ste/_rnam par spros pa'i 'jig rten gyi gtsug lag dang /_bcom ldan 'das kyis gsungs pa ltar mdo sde 
[\[99b.6\]]tshad med pa 'dod pa mang zhing chog mi shes pa sgyus 'tsho zhing g.yo byed pa/_spyod lam 'chos pa rnyed pa dang grags pa'i phyir khyim pa la rten pa dang /_gzhan yang 'di skad du sangs rgyas bcom ldan 'das kyis dge slong rnams 'chang zhing spyod du gnang ba ni 'di lta 
[\[99b.7\]]ste/_bran pho dang /_bran mo dang /_yongs su ma brtags pa'i dngos po gser dang /_dngul dang /_rin po che dang /_nas dang /_'bras dang /_bang mdzod dang /_ba lang dang /_lug dang /_bal gyi glang po che dang /_rta la sogs pa spyod cing tshong spogs byed du gnang ba dang 
[\[100a\]]
[\[100a.1\]]mu ge'i dus byung ba na sras rnams la thugs brtse ba'i phyir/_dge slong dag yo byad lhag pa sogs shing 'chang du gnang ngo zhes gsungs pa dang /_bdag gis lag dar de kha zas kyi g.yos byas nas/_byin len ma byas par zos kyang rung ngo /_/zhes mdo sde 
[\[100a.2\]]las gsungs kyang tshig de la ni gnas par mi bya'o/_/ye shes la gnas kyi rnam par shes pa la mi gnas zhes bya ba gang zhe na/_ye shes ni de bzhin gshegs pa'o/_/nyan thos pa gang zhig de bzhin gshegs pa'i yon tan la shin tu mi gnas pa de ni rnam par shes pa 
[\[100a.3\]]zhes bya ste/_gnas par mi bya'o/_/gang zhig de bzhin gshegs pa nyid chos kyi skur shes na de ni yang dag pa'i ye shes yin te/_de la ni gnas par bya'o/_/gang zhig de bzhin gshegs pas thabs su ston pa'i sku la 'di ni phung po dang /_khams dang /_skye mched 
[\[100a.4\]]las 'dus pa ste/_zhal zas kyis gso ba yin par shes na de ni rnam par shes pa ste gnas par mi bya'o/_/gang zhig de skad du ston tam/_yi ge dang gtsug lag las 'byung yang gnas par mi bya'o/_/nges pa'i don gyi mdo sde la gnas kyi bkri ba'i don gyi mdo 
[\[100a.5\]]sde la mi gnas so/_/zhes bya ba gang zhe na/_bkri ba'i don gyi mdo sde ni 'di lta ste/_nyan thos kyi theg pa can dag bcom ldan 'das kyi don shin tu zab mo thos na the tshom du skye zhing ngo mtshar du gyur te/_don zab mo snying po las ye shes kyi rgya mtsho chen po 'byung bar mi shes 
[\[100a.6\]]so/_/dper na bus pa chung ngu ci yang mi shes shing bye brag mi phyed pa lta bu ni bkri ba'i don ces bya'o/_/nges pa'i don ces bya ba ni byang chub sems dpa'i yang dag pa'i ye shes kyis ji ltar bsam pa bzhin du thogs pa med pa'i ye shes 'jug ste/_dper na skyes bu chen 
[\[100a.7\]]po ci yang mi shes pa med pa ni nges pa'i don ces bya'o/_/gzhan yang nyan thos kyi theg pa ni bkri ba'i don ces bya'o/_/bla na med pa'i theg pa chen po ni nges pa'i don ces bya'o/_/gang zhig de bzhin gshegs pa ni mi rtag go/_/'gyur zhing 'pho ba'o zhes smra ba ni bkri 
[\[100b\]]
[\[100b.1\]]ba'i don to/_/gang zhig de bzhin gshegs pa ni rtag pa'o/_/mi 'gyur mi 'pho ba'o zhes smra ba ni nges pa'i don ces bya'o/_/gang nyan thos kyi bstan pas chud cing rtogs pa ni bkri ba'i don to/_/byang chub sems dpa'i bstan pas chud cing rig pa ni nges pa'i don 
[\[100b.2\]]ces bya'o/_/gang zhig de bzhin gshegs pa la zhal zas kyis gso dgos zhes smra ba ni bkri ba'i don to/_/gang zhig rtag pa gnas pa mi 'gyur mi 'pho ba'o zhes smra ba ni nges pa'i don ces bya'o/_/gang zhig de bzhin gshegs pa mya ngan las 'das pa ni ji ltar shing 
[\[100b.3\]]zad nas me shi ba bzhin no zhes smra ba ni bkri ba'i don to/_/gang zhig de bzhin gshegs pa ni chos kyi dbyings nyid la zhugs so/_/zhes smra ba ni nges pa'i don ces bya'o/_/mdor na nyan thos kyi theg pa'i chos la ni gnas par mi bya'o/_/de ci'i phyir zhe na/_de bzhin 
[\[100b.4\]]gshegs pas so so'i skye bo bsgral ba'i phyir nyan thos kyi theg pa ni sbyor ba'i thabs su gsungs so/_/'di lta ste dper na/_khyim bdag gis bu chung ngu la yi ge phyed bstan pa bzhin no/_/rigs kyi bu nyan thos kyi theg pa ni dper na zhing thog ma rmos ma thag pa dang mtshungs 
[\[100b.5\]]te 'bras bu med pas gnas par mi bya'o/_/de bas na nyan thos kyi theg pa ni bkri ba'i don ces bya'o/_/theg pa chen po'i chos la ni gnas par bya'o/_/de ci'i phyir zhe na/_de bzhin gshegs pas so so'i skye bo dag bsgral ba'i phyir sbyor ba'i thabs su theg pa chen po gsungs 
[\[100b.6\]]te/_de bas na nges pa'i don ces bya ste/_gnas par bya'o/_/de ltar de lta bu'i tshul du gnas pa rnam pa bzhi khong du chud cing shes par bya'o/_/gzhan yang don la gnas zhes bya ba don ni yang dag pa'o/_/yang dag pa ni 'od gsal ba'o/_/'od gsal ba ni ma zhum pa'o/_/
[\[100b.7\]]ma zhum pa ni de bzhin gshegs pa'o/_/gzhan yang 'od gsal ba ni ye shes so/_/yang dag pa ni rtag tu gnas pa'o/_/de bzhin gshegs pa rtag pa ni chos la gnas pa'o/_/chos zhes bya ba ni rtag pa mtha' yas pa bsam gyis mi khyab pa gzung du med pa bcing du med 
[\[101a\]]
[\[101a.1\]]pa ste bltar rung ba'o/_/gang zhig mthong bar mi rung zhes smra na gang zag de la gnas par mi bya ste/_de bas na chos la gnas kyi gang zag la mi gnas so/_/gang zhig shin tu tshig bzang pos mi rtag ces smra na tshig de la ni gnas par mi bya ste/_de bas na 
[\[101a.2\]]don la gnas kyi tshig la mi gnas zhes bya'o/_/ye shes la gnas pa'i dge 'dun ni rtag pa 'dus ma byas pa mi 'pho ba ma brtags pa'i dngos po brgyad mi 'chang ba ste/_de bas na ye shes la gnas kyi rnam par shes pa la mi gnas so/_/kha cig 'di skad du rnam par 
[\[101a.3\]]shes pas byas/_rnam par shes pas myong ste 'dum pa'i dge 'dun med ces smra ba yang yod do/_/de ci'i phyir zhe na/_'dum pa zhes bya ba ni ci yang med pa'o/_/ci yang med pas na rtag ces ci la bya/_de bas na rnam par shes pa la mi gnas so/_/nges pa'i don 
[\[101a.4\]]la gnas pa gang zhe na/_nges pa'i don ces bya ba ni chog shes pa ste/_nam du yang sgyus mi 'tsho/_spyod lam mi 'chos/_nga rgyal mi byed/_rnyed pa dang grags pa la mi chags/_de bzhin gshegs pas sbyor ba'i thabs su gsungs pa'i chos la chags par mi 
[\[101a.5\]]byed pa ste/_de ni nges pa'i don ces bya'o/_/gang zhig de la gnas na gang zag de ni don dam pa la gnas pa zhes bya ste/_de bas na nges pa'i don la gnas so/_/bkri ba'i don la mi gnas pa gang zhe na/_bkri ba'i don ni mdo sde dag las thams cad gdung ba 
[\[101a.6\]]can/_thams cad mi rtag pa/_thams cad sdug bsngal ba/_thams cad stong pa/_thams cad bdag med pa'o/_/zhes gsungs pa ni bkri ba'i don ces bya'o/_/de ci'i phyir zhe na/_don de dag mi shes pa 'gro ba mang po mtshams med pa'i sems can dmyal 
[\[101a.7\]]bar ltung bar byed pa'i phyir ro/_/de ci lta zhe na/_chags shing zhen pas don mngon par mi rtogs so/_/thams cad gdung ba can ni mya ngan las 'da' ba yang gdung ba dang /_thams cad mi rtag pa ni mya ngan las 'da' ba yang mi rtag go/_/zhes de bzhin gshegs pas 
[\[101b\]]
[\[101b.1\]]gsungs par 'dzin te/_sdug bsngal ba dang /_stong pa dang /_bdag med pa'i bar du rgyas par rig par bya ste/_de bas na bkri ba'i don gyi mdo sde la gnas par mi bya'o/_/de la gang zhig 'di skad du de bzhin gshegs pa ni sems can thams cad la thugs brtse ba'i phyir 
[\[101b.2\]]dus dang tshod la shin tu mkhas so/_/dus la mkhas pas yang ba dag kyang lci bar gsungs/_lci ba'ang yang bar gsungs te/_de bzhin gshegs pas mkhyen cing rtogs pas nye gnas gang la sbyin bdag dad pas dgos pa'i yo byad ci 'dod pa sbyor zhing sbyin pa'i 
[\[101b.3\]]gang zag de la ni bcom ldan 'das kyis bran pho dang /_bran mo dang /_gser dang /_dngul dang /_rin po che la spyod cing tshong spogs byed pa la sogs pa ma brtags pa'i dngos po thams cad 'chang zhing spyod du ma gnang ngo /_/nye gnas gang la 'tsho ba'i yo byad sbyin 
[\[101b.4\]]pa'i yon bdag med la mu ge byung ste/_bsod snyoms mi rnyed pa'i dus na yang dag pa'i chos rnam par gzhag cing bsrung ba'i phyir/_nga'i nye gnas dag bran pho dang /_bran mo dang /_gser dang /_dngul dang /_bzhon pa'i theg pa dang /_khang khyim dang /_nas 'bras 
[\[101b.5\]]dang /_tshong spogs la sogs pa 'chang zhing spyod du gnang ste/_de ltar 'chang zhing spyod du gnang mod kyi sbyin bdag dad pa chen po dang ldan pa med du mi rung ngo /_/de ltar na chos rnam pa bzhi po 'di la gnas par bya'o/_/gzhan yang 'dul ba dang /_chos mngon pa dang /_mdo 
[\[101b.6\]]sde las rnam pa bzhi po 'di dang mi 'gal na gnas par bya'o/_/de la gang zhig dus dang dus ma yin pa'am/_chos srung ba'am/_chos mi srung ba dang /_sbyor ba yang med de/_de bzhin gshegs pas ma brtags pa'i dngos po 'di dag dge slong thams cad 
[\[101b.7\]]spyod du gnang ngo /_/zhes de skad smra na tshig de la ni gnas par mi bya'o/_/'dul ba'am/_chos mngon pa'am/_mdo sde dag las 'di skad du 'di dang 'thun par gsungs na sde snod gsum po la yang gnas par mi bya'o/_/ngas skye bo sha'i mig can la gnas pa bzhi 
[\[102a\]]
[\[102a.1\]]po 'di gsungs kyi shes rab kyi mig can gyi phyir ma yin no/_/de bas na ngas gnas pa bzhi po 'di gsungs so/_/chos zhes bya ba ni chos rnams kyi chos nyid do/_/don ces bya ba ni de bzhin gshegs pa rtag pa mi 'gyur ba'o/_/ye 
[\[102a.2\]]shes zhes bya ba ni sems can thams cad la sangs rgyas kyi rang bzhin yod par shes pa'o/_/nges pa'i don ces bya ba ni theg pa chen po'i mdo sde thams cad rtogs pa'o/_/de nas yang bcom ldan 'das la byang chub sems dpa' 'od srung gis 'di skad ces 
[\[102a.3\]]gsol to/_/bcom ldan 'das kyis sngar gsungs pa'i skyes bu rnam pa bzhi po la gnas par mi bgyi'am/_bcom ldan 'das kyis bka' stsal pa/_de de bzhin no/_/de de bzhin te/_rigs kyi bu bcom ldan 'das kyis gsungs pa ltar na de la 
[\[102a.4\]]gnas par mi bya'o/_/de ci'i phyir zhe na/_bdud rnam pa bzhi yod pa'i phyir ro/_/bzhi gang zhe na/_bdud kyis bstan pa'i mdo sde dang 'dul ba 'dzin pa'o/_/de nas yang bcom ldan 'das la byang chub sems dpa' 'od srung gis gsol pa/_bcom ldan 
[\[102a.5\]]'das kyis bdud rnam pa bzhi yang mchis par gsungs na de la bdud kyis bstan pa dang /_sangs rgyas kyis gsungs pa bdag cag gis bye brag cis dbye/_so so'i skye bo dag bdud kyi rjes su spyod pa yang mchis/_sangs rgyas kyis bstan pa'i rjes su 
[\[102a.6\]]'jug pa yang mchis na de dag ji lta bur 'tshal bar bgyi/_bcom ldan 'das kyis 'od srung la bka' stsal pa/_nga yongs su mya ngan las 'das nas lo bdun brgya lon pa'i 'og tu bdud sdig to can gyis dam pa'i chos bags kyis 'jig cing ma rung bar byed do/_/
[\[102a.7\]]dper na rngon pa ngur smrig gi tshal bu gyon pa ltar bdud sdig to can yang de bzhin du dge slong gi gzugs dang /_dge slong ma'i gzugs/_dge bsnyen gyi gzugs dang /_dge bsnyen ma'i gzugs su yang ston te/_de ma yin pa gzhan yang rgyun du zhugs pa nas dgra 
[\[102b\]]
[\[102b.1\]]bcom pa'i lus kyi bar du yang sprul cing sangs rgyas kyi gzugs su yang sprul cing ston to/_/bdud kyi rgyal po zag pa dang bcas pa'i lus kyis zag pa med pa'i lus su sprul te/_nga'i dam pa'i chos 'jig cing ma rung bar byed do/_/bdud sdig to can de dam pa'i chos 
[\[102b.2\]]ma rung bar byed pa na 'di skad ces zer ro/_/byang chub sems dpa' sngon dga' ldan gnam nas mi snang bar gyur te/_grong khyer ser skya'i rgyal po zas gtsang ma'i pho brang du pha ma gnyis 'dus pa'i 'dod pa las lus 'di skyes so/_/zhes smra'o/_/gang zag ni mi'i 
[\[102b.3\]]rgyud du skyes te/_'jig rten du bcas pa lha dang /_mi'i 'khor thams cad kyis mchod cing bsti stang byed par 'gyur ba ni gnas med do/_/gzhan yang 'di skad du sngon dka' ba rnam pa mang po spyod cing /_mgo dang /_mig dang /_rus pa dang /_rkang dang /_
[\[102b.4\]]yul dang /_srid dang /_chung ma dang /_bu pho la sogs pa sbyin pa byas pas mngon par sangs rgyas te/_de'i rgyu de'i rkyen gyis 'jig rten du bcas pa/_lha dang /_mi dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen 
[\[102b.5\]]po la sogs pas mchod cing bsti stang byed par gyur to/_/zhes gal te mdo sde dang 'dul ba las de skad ces 'byung na yang de ni bdud kyis bstan pa yin par rig par bya'o/_/rigs kyi bu mdo sde'am 'dul ba las gang 'di skad du de bzhin gshegs pa ni 
[\[102b.6\]]mngon par sangs rgyas nas yun ring ste/_mngon par sangs rgyas pa bstan pa ni sems can rnams sgrol ba'i phyir te/_'jig rten pa'i rjes su pha ma 'dus pa las skyes par bstan to/_/zhes mdo sde dang 'dul ba las 'di skad 'byung na de ni yang dag par de bzhin 
[\[102b.7\]]gshegs pa yin par rig par bya'o/_/de la gang bdud kyis bstan pa'i rjes su 'jug pa ni bdud kyi ris su gtogs so/_/de la gang sangs rgyas kyis bstan pa'i mdo sde dang 'dul ba'i rjes su 'jug pa ni byang chub sems dpa' yin par rig par bya'o/_/de la 
[\[103a\]]
[\[103a.1\]]gang zhig de bzhin gshegs pa thog ma bltams nas phyogs bcur gom pa bdun bdun gshegs par yid mi ches na de ni bdud kyis bstan pa la zhugs pa'o/_/de la gang de bzhin gshegs pa 'jig rten du byung nas phyogs bcur 
[\[103a.2\]]gom pa bdun bdun gshegs te/_de ni de bzhin gshegs pas thabs su bstan pa yin no/_/zhes smra na de ni de bzhin gshegs pas bstan pa'i mdo sde dang 'dul ba yin no/_/de la gang bdud kyis bstan pa'i rjes su 'jug pa ni bdud kyi ris su 
[\[103a.3\]]gtogs pa zhes bya'o/_/sangs rgyas kyis bstan pa'i rjes su 'jug pa ni byang chub sems dpa' zhes bya'o/_/de la gang zhig byang chub sems dpa' thog ma btsas nas rgyal po yab kyis lha'i rten la phyag 'tshal du khrid pa na phyir lha rnams kyis mthong ma 
[\[103a.4\]]thag tu phyag byas te/_de bas na sangs rgyas zhes bya'o/_/de la gang zhig 'di skad du lha zhes bya ba sngar byung ste/_sangs rgyas ni 'phyi na ci'i phyir lha rnams kyis sangs rgyas la bsti stang dang /_phyag byed ces de skad du rgol na de ni bdud sdig to can gyis bstan 
[\[103a.5\]]pa yin par rig par bya'o/_/de la gang zhig 'di skad du sangs rgyas bcom ldan 'das lha'i rten du gshegs pa na dbang sgyur chen po dang /_tshangs pa chen po dang /_brgya byin lha'i dbang phyug la sogs pa lha thams cad kyis thal mo sbyar te/_bsti stang dang 
[\[103a.6\]]bcas pas zhabs la phyag byas so/_/zhes mdo sde dang 'dul ba las byung na de ni sangs rgyas kyis bstan pa'o/_/de la gang bdud kyis bstan pa'i rjes su 'jug na de ni bdud kyi ris su gtogs pa zhes bya'o/_/de la gang sangs rgyas kyis bstan pa'i rjes su 'jug 
[\[103a.7\]]pa ni byang chub sems dpa' zhes bya'o/_/mdo sde dang 'dul ba gang las byang chub sems dpa' rgyal tshab mdzad pa na 'dod pa'i sems kyis phyogs bzhi nas btsun mo btsal te/_pho brang gi nang du 'dod pa rnam pa lnga bde bar spyod do/_/zhes mdo sde dang 'dul ba 
[\[103b\]]
[\[103b.1\]]las 'byung na de ni bdud kyis bstan pa yin no/_/de la gang zhig byang chub sems dpa' yun ring po nas 'dod pa'i sems dang /_btsun mo'i 'khor gyi 'dod pa yongs su spangs te/_sum cu rtsa gsum gnam gyi lha'i 'dod pa lnga yang mchil ma bzhin du 
[\[103b.2\]]bor na mi'i 'dod pa lta ci smos te/_skra dang kha spu bregs nas khyim nas khyim ma yin par rab tu byung ste/_byang chub la nan tan byed do/_/zhes mdo sde dang 'dul ba la de skad ces byung na de ni sangs rgyas kyis bstan pa yin no/_/de la gang bdud kyis bstan 
[\[103b.3\]]pa'i mdo sde dang /_'dul ba'i rjes su 'jug pa ni bdud kyi ris su gtogs pa zhes bya'o/_/de la gang sangs rgyas kyis bstan pa'i mdo sde dang 'dul ba'i rjes su 'jug pa ni byang chub sems dpa' zhes bya'o/_/gzhan yang 'di skad du sngon sangs 
[\[103b.4\]]rgyas bcom ldan 'das rgyal bu dze ta'i tshal na bzhugs pa'i tshe/_dge slong rnams kyis bran pho dang /_bran mo dang /_las byed pa'i mi dang /_ba lang dang /_ra lug dang /_bal gyi glang po che dang /_rta dang /_bong bu dang /_dre'u dang /_bya dang /_khyi dang /_
[\[103b.5\]]phag la sogs pa gso zhing 'chang ba dang /_gser dang /_dngul dang /_bai dUr+ya dang /_mu tig dang /_shel dang /_asma gar b+ha dang /_mu sa la gal b+ha dang /_shel gyi snam bu dang /_lcags dang /_zangs dang /_zangs gzhong che chung la sogs pa ma brtags 
[\[103b.6\]]pa'i dngos po rnams 'chang zhing spyod pa dang /_zhing rmo ba dang /_tshong spogs dang /_khre 'bras la sogs pa 'jog cing spyod du gnang bar bcom ldan 'das thugs rje chen pos sems can la thugs brtse ba'i slad du 'chang zhing spyod du gnang ngo /_/zhes mdo sde'am 
[\[103b.7\]]'dul ba las 'byung na de ni bdud kyis bstan pa yin no/_/de la gang zhig sngon sangs rgyas rgyal bu dze ta'i tshal [{]yi dgas [,]yi dwags [}]'da' li lo zhes bya bar gnas pa na/_de'i tshe bcom ldan 'das bram ze ra'i yon tan zhes bya ba dang /_rgyal po sde rab tu 'pham byed kyi phyir 'di 
[\[104a\]]
[\[104a.1\]]skad du gsungs te/_dge slong ni gser dang /_dngul dang /_bai dUr+ya dang /_shel dang /_mu tig dang /_mu sa la gal b+ha dang /_byi ru dang /_asma gar b+ha dang /_shel gyi snam bu dang /_bran pho dang /_bran mo dang /_las byed pa'i mi dang /_khye'u 
[\[104a.2\]]dang /_bu mo dang /_ba lang dang /_lug dang /_bal gyi glang po che dang /_rta dang /_bong bu dang /_dre'u dang /_bya dang /_khyi dang /_phag dang /_lcags dang /_zangs dang /_zangs gzhong che phra la sogs pa ma brtags pa'i dngos po khri stan dang /_mal cha dang /_'tsho ba'i 
[\[104a.3\]]yo byad rnam pa mang po khang khyim dang /_zhing rmo ba dang /_tshong spogs dang /_lag dar te kha zas kyi g.yos byed pa dang /_lag dar te phye 'thag pa dang /_'bras 'dru ba dang /_lus gso ba'i sngags dang /_khra 'dul ba'i cho ga dang /_skar ma blta ba dang /_mo 
[\[104a.4\]]gdab pa dang /_khyo shug gi mtshan blta ba dang /_rmi lam gsod pa dang /_'di ni bu phor 'ong /_'di ni bu mor 'ong /_'di ni bu pho ma yin/_'di ni bu mo ma yin zhes mkhas pa'i gnas drug cu rtsa bzhi brtag pa dang /_gzhan yang rig pa'i gnas [{]bcwa [,]bco [}]
[\[104a.5\]]brgyad dang /_sngags dang /_bzo rnam pa sna tshogs dang /_'jig rten gyi gtsug lag tshad med pa smra ba dang /_spos phye ma dang /_byug spos dang /_bdug spos rnam pa sna tshogs sbyor ba dang /_me tog gi phreng ba rnam pa sna tshogs dang /_skra 'chos 
[\[104a.6\]]pa'i cho ga dang /_g.yo dang /_sgyu dang /_khe dang /_rnyed pa la chog mi shes pa dang /_'du 'dzi la dga' ba dang /_gtam dang /_smrang la dga' ba dang /_nya sha la dga' ba dang /_dug sbyor ba dang /_sme ba dbyung ba'i sman sbyor ba dang /_byug pa'i mar bsung can 
[\[104a.7\]]sbyor ba dang /_rin po che'i gdugs dang /_lham la sogs pa byed pa dang /_bsil yab dang /_za ma tog dang /_ri mo la sogs pa byed pa dang /_khre 'bras dang /_sran ma rnam pa mang po dang /_shing tog gi rnam pa la sogs pa dang /_rgyal po dang /_rgyal bu 
[\[104b\]]
[\[104b.1\]]dang /_blon po dang /_blon po chen po la rten pa dang /_bud med la rten pa dang /_bar bar skad chen pos dgod pa dang /_bar bar cang mi smra bar kha rog pa dang /_chos rnams la the tsom byed pa dang /[ {]brdzun [,]rdzun [}]du smra ba dang /_bzang ngo ngan no dge'o/_/mi dge'o zhes 
[\[104b.2\]{]brdzun [,]rdzun [}]du smra ba dang /_gos bzang pos cha zhing 'jo ba la sogs pa de lta bu'i ma brtags pa'i gnas rnam pa sna tshogs la spyod cing byed pa dang /_yon bdag dad pa'i mdun du bdag stod pa dang /_ma brtags pa'i gnas su chang 'tshong ba dang /_sbrul 'tshong ma dang 
[\[104b.3\]]tshong byed par rtag tu 'gro ba la sogs pa de dag thams cad ni dge slong dag la gnang bar ngas ma gsungs te/_de ni dge slong gi nang na 'dug par yang gnang ba ma yin te/_khyim par phab la las byed du gzhug go/_/dper na zhing gshin pa'i nang na khre rgod 
[\[104b.4\]]skyes pa dang mtshungs te/_lhag ma ma lus par bsal cing dbyung ngo /_/zhes gsungs pa'i mdo sde dang 'dul ba ni de bzhin gshegs pas bstan pa yin par rig par bya'o/_/de la gang bdud kyis bstan pa'i rjes su 'jug pa ni bdud kyi ris su gtogs pa zhes 
[\[104b.5\]]bya'o/_/sangs rgyas kyis bstan pa'i rjes su 'jug pa ni byang chub sems dpa' zhes bya'o/_/gzhan yang 'di skad du byang chub sems dpa' ni 'jig rten gyi lha dag mchod pa'i phyir lha'i rten du 'gro'o/_/'di lta ste/_tshangs pa'i lha dang /_dbang sgyur chen po 
[\[104b.6\]]dang /_'jug sel dang /_kA t+yA ya na la sogs pa ste/_der 'gro ba yang lha rnams gdul ba'i phyir gyi de lta bu ma yin no/_/zhes bya ba'i gnas med do/_/gzhan yang 'di skad du byang chub sems dpa' ni mu stegs can gyi gtsug lag dang /_dka' thub dang spyod lam 
[\[104b.7\]]dang /_tshig dang smra ba las rgyal ba'i sgyu rtsal dang /_'thab cing rtsod pa'i sdums byed mi nus pas/_khye'u dang /_bu mo dang /_blon po chen po la sogs pas bsti stang mi byed do/_/sman la sogs pa'ang sbyor mi shes pas na de bzhin gshegs pa zhes bya ste/_ci ste shes na 
[\[105a\]]
[\[105a.1\]]ngan par lta ba log pa can zhe 'am/_gzhan yang de bzhin gshegs pa ni dgra dang /_gnyen la mnyam par dgongs te/_mtshon gyis btab bam/_byug spos kyis bskus kyang de gnyis ka la phan pa'am/_gnod pa'i thugs mi mnga' ste dbu 
[\[105a.2\]]mar gnas pas/_de bzhin gshegs pa'o zhes de skad du mdo sde'am/_'dul ba las 'byung na de ni bdud kyis bstan pa yin par rig par bya'o/_/de la gang 'di skad du byang chub sems dpa' ni de ltar thabs kyis lha'i rten du 'gro ba dang /_mu stegs can gyi chos las 
[\[105a.3\]]rab tu byung nas slob pa la 'jug pa bstan pa dang /_spyod lam dang /_dka' thub dang /_chog shes par bstan pa dang /_tshig dang smra ba las rgyal ba thams cad shes par bya ba'i phyir yi ge'i grwar slob pa bstan pa dang /_'thab cing rtsod par 'gyur ba'i 
[\[105a.4\]]sdums byed pa bstan pa dang /_'khor mang po dang /_khye'u dang /_bu mo dang /_btsun mo dang /_pho brang gi slas dang /_khyim bdag dang /_tshong dpon dang /_bram ze la sogs pa rgyal po dang /_blon po chen po dang /_dbul po la sogs pa las phul du gyur pa 
[\[105a.5\]]dang /_mchog tu gyur par bstan to/_/de dag gis bsnyen bkur byed pa la sogs pa'ang bstan/_de lta bu la sogs pa'i dngos po'i rnam pa mang po bstan to/_/lta ba de dag la gnas kyang ma chags pa ni dper na/_pad mo la rdul dang dri mas mi gos pa 
[\[105a.6\]]bzhin no/_/de la yang 'gro ba mang po bsgral ba'i phyir/_'jig rten pa'i rjes su de lta bu'i thabs mkhas pa rnam pa sna tshogs spyod do/_/zhes mdo sde dang 'dul ba gang las 'byung na de ni de bzhin gshegs pas bstan pa yin par rig par bya'o/_/de la gang 
[\[105a.7\]]bdud kyis bstan pa'i rjes su 'jug pa ni bdud kyi ris su gtogs pa zhes bya'o/_/sangs rgyas kyis bstan pa'i rjes su 'jug pa ni byang chub sems dpa' chen po'o/_/de la gang 'di skad du de bzhin gshegs pas ni bdag cag la mdo sde dang 'dul ba gsungs pa 
[\[105b\]]
[\[105b.1\]]las mi dge ba'i chos lci ba dang /_yang ba dang /_nyes byas kyi bar du rang bzhin gyis lci ba yin pas bdag cag ni 'dul ba las 'gal bar mi byed de/_bdag cag ni yun ring po nas bzod kyang chos 'di dag la khyed ni yid mi ches na/_bdag cag gis 
[\[105b.2\]]ji skad du bdag cag gis 'dul ba btang ste/_khyed kyi 'dul ba'i rjes su 'jug par bya/_khyed kyi 'dul ba ni bdud kyis bstan pa yin gyi/_bdag cag gi mdo sde dang 'dul ba ni sangs rgyas kyis bcas pa yin no/_/de bzhin gshegs pas sngar 
[\[105b.3\]]gsungs pa'i gsung rab dgu po yang bdag cag gi mdo sde dang 'dul ba dgu po la nges par gsungs kyi/_shin tu rgyas pa'i mdo sde ni tshig gcig gam/_yi ge gcig tsam yang ma thos so/_/de bzhin gshegs pas gsungs pa'i mdo sde dang 'dul 
[\[105b.4\]]ba ni tshad kyang ma mchis na shin tu rgyas pa'i mdo sde zhes mi 'byung ste/_de dag las ni gsung rab mdo sde bcu yod do zhes ma thos so/_/ci ste yod na gdon mi za bar lha sbyin gyis byas pa yin par rig par bya'o/_/lha sbyin ngan pa dge ba'i chos gzhig pa'i 
[\[105b.5\]]phyir shin tu rgyas pa'i mdo sde byas te/_bdag cag ni mdo sde bdud kyis bstan pa yin pas na yid mi ches so/_/de ci'i phyir zhe na/_chos gzhig cing gcig la gcig gis skyon 'dogs pa'i tshig de lta bu ni khyed kyi mdo sde las 'byung gi bdag cag 
[\[105b.6\]]gi mdo sde la med do/_/bdag cag gi mdo sde dang 'dul ba de bzhin gshegs pas gsungs pa las gsang bar 'di skad ces 'byung ste/_nga yongs su mya ngan las 'das nas dus ngan pa'i tshe mdo sde dang /_'dul ba yang dag pa ma yin pa theg pa chen 
[\[105b.7\]]po shin tu rgyas pa'i mdo zhes bya ba 'byung ngo /_/zhes smra ba ma 'ongs pa'i dus na de lta bu'i dge slong sdig pa can dag 'byung ngo /_/ngas yang 'di skad du gsungs te/_gsung rab sde dgu la ma gtogs pa shin tu rgyas pa'i mdo sde yod par gsungs so/_/
[\[106a\]]
[\[106a.1\]]de la gang zhig de'i don shes na de ni mdo sde dang 'dul ba shin tu yang dag par rtogs pa yin te/_de ni ma brtags pa'i dngos po thams cad spangs pa/_zla ba nya ba ltar shin tu gsal zhing dag pa'o zhes ngas gsungs so/_/de la gang 
[\[106a.2\]]'di skad du de bzhin gshegs pas mdo sde re re las kyang don gang gA'i klung gi bye ma snyed 'byung yang 'di skad du ma gsungs pas 'di ni yang dag par med pa yin no/_/ci ste yod na bdag cag gi 'dul ba las ci'i phyir ma gsungs/_'di ltar ma 
[\[106a.3\]]gsungs te ma byung bas na bdag cag ni de la yid mi ches so/_/zhes de skad du smra na gang zag de ni shin tu kha na ma tho ba thob pa yin par rig par bya'o/_/gang zag de yang 'di skad du mdo sde dang 'dul ba de ni bdag gis gzung bar bya'o/_/de ci'i phyir 
[\[106a.4\]]zhe na/_'dis chog shes shing 'dod pa nyung ba dang /_kun nas nyon mongs pa gcod pa dang /_shes rab dang mya ngan las 'da' ba'i dge ba'i chos kyi rgyur 'gyur ba'i phyir ro/_/zhes de skad du smra na yang nga'i nye gnas ma yin no/_/de la gang 'di skad 
[\[106a.5\]]du de bzhin gshegs pas 'gro ba mang po bsgral ba'i phyir shin tu rgyas pa'i mdo sde gsungs so/_/zhes smra na de ni nga'i nye gnas yang dag pa yin par rig par bya'o/_/de la gang zhig shin tu rgyas pa'i mdo sde mi 'dod na de ni nga'i nye gnas kyang ma yin/_
[\[106a.6\]]sangs rgyas kyi chos kyis rab tu byung ba ma yin te/_de ni ngan par lta ba mu stegs can gyi 'khor yin par rig par bya'o/_/mdo sde dang 'dul ba gang las 'di skad du gsungs na/_de ni sangs rgyas kyis bstan pa yin no/_/de ma yin pa ni bdud kyis bstan 
[\[106a.7\]]pa yin no/_/de la gang bdud kyis bstan pa'i rjes su 'jug pa ni bdud kyi 'khor ces bya'o/_/de la gang sangs rgyas kyis bstan pa'i rjes su 'jug pa ni byang chub sems dpa' zhes bya'o/_/rigs kyi bu gzhan yang 'di skad du de bzhin gshegs pa ni 
[\[106b\]]
[\[106b.1\]]yon tan tshad med pa las grub pa ma yin te/_mi rtag pa 'gyur zhing 'pho ba'o/_/stong pa'i chos thob pas bdag med ces gsungs te/_de ni 'jig rten dang 'thun pa ma yin no/_/zhes de skad du 'byung ba'i mdo sde dang 'dul ba ni bdud kyis bstan pa zhes 
[\[106b.2\]]bya'o/_/de la gang zhig 'di skad du de bzhin gshegs pa yang dag par rdzogs pa'i sangs rgyas ni bsam gyis mi khyab pa ste/_tshad med grangs med pa'i yon tan las grub pa'o/_/de bas na rtag pa gnas pa mi 'gyur mi 'pho ba'o/_/zhes mdo sde dang 
[\[106b.3\]]'dul ba las 'byung na de ni sangs rgyas kyis bstan pa yin no/_/de la gang bdud kyis bstan pa'i rjes su 'jug pa ni bdud kyi ris su gtogs pa zhes bya'o/_/sangs rgyas kyis bstan pa'i rjes su 'jug pa ni byang chub sems dpa' zhes bya'o/_/gzhan 
[\[106b.4\]]yang kha cig 'di skad du dge slong dag phas pham pa'i kha na ma tho ba ma byung bar kun gyis phas pham pa byung ste/_ta la'i mgo bcad pa bzhin du gyur to/_/zhes smra yang dge slong de ni phas pham pa byung ba ma yin no/_/de ci'i phyir zhe na/_ngas ni phas pham pa bzhi 
[\[106b.5\]]las gcig tsam nyams na rdo bcag pa ltar phyir mi 'byor ro zhes gsungs te/_de la gang zhig bla ma mi'i chos thob bo zhes de skad smra na de ni phas pham pa'o/_/de ci'i phyir zhe na/_yang dag par cir yang ma thob par thob pa ltar sgyu dang g.yo 'chos na gang zag de ni 
[\[106b.6\]]mi'i chos las nyams pa zhes bya ste/_phas pham pa yin no/_/'di lta ste/_dge slong gang zhig 'dod pa nyung ba chog shes pa/_tshul khrims bsrung ba/_yongs su dag pa/_bas mthar gnas pa'i drung du rgyal po 'am/_blon po chen po 'ongs nas dge slong 'di ni 
[\[106b.7\]]dgra bcom par 'gyur ro snyam bsams te/_drung du bsnyen nas bstod pa dang /_bsnyen bkur dang /_phyag byas te/_'di skad du slob dpon chen po lus 'di rjes ma thag tu bla na med pa yang dag par rdzogs pa'i byang chub tu 'tshang rgya'o/_/zhes smra na dge slong de rgyal 
[\[107a\]]
[\[107a.1\]]po de la 'di skad ces smra'o/_/rgyal po chen po bdag ni yang dag par dge sbyong gi 'bras bu ma thob kyis rgyal po chen po bdag la dge sbyong gi 'bras bu thob bo zhes ma gsung shig_/rgyal po chen po bdag la chog mi shes pa'i chos bka' mi stsal 
[\[107a.2\]]du gsol/_gang chog mi shes pa dag ni khyod bla na med pa yang dag par rdzogs pa'i byang chub tu mngon par sangs rgyas so/_/zhes bya ba'i bar du bstod kyang lan ma btab ste cang mi smra'o/_/bdag gis kyang ci ste lan mi 'debs par cang ma smras na sangs rgyas 
[\[107a.3\]]bcom ldan 'das kyis rnam par smad par 'gyur ro/_/gang chog shes par spyod pa la ni sangs rgyas thams cad kyis bstod cing bsngags te/_de bas na bdag ni nam du yang chog shes pa la spyod par dga'o/_/chog shes pa ni bdag gis 'bras bu ma thob 
[\[107a.4\]]par rgyal pos 'bras bu thob bo zhes smras kyang bdag mi 'dod pa ni chog shes pa zhes bya'o/_/de'i tshe na rgyal po yang 'di skad du slob dpon chen po khyod ni yang dag par dgra bcom pa'i 'bras bu thob ste/_sangs rgyas dang tha mi dad do zhes smras na de'i 
[\[107a.5\]]tshe na rgyal po des yul mi thams cad dang /_btsun mo dang /_pho brang gi slas kyi 'khor thams cad du dge slong des dge sbyong gi 'bras bu thob bo zhes bsgrags nas/_de skad ces thos pa thams cad dge slong de la shin tu dad pa dang /_mchod pa bya ba dang /_bkur 
[\[107a.6\]]sti dang /_rim gro bya ba'i sems skyes so/_/de ltar dge slong de yang yang dag par tshangs par spyod cing yongs su dag pa yin pas de'i rgyu de'i rkyen gyis de la dga' ba thams cad bsod nams chen po thob kyi/_dge slong de ni phas pham pa'i kha na ma tho ba nyams 
[\[107a.7\]]pa ma yin no/_/de ci'i phyir zhe na/_pha rol pos dga' ba dang /_dad pa dang /_bstod pa dang /_mchod par bya ba'i sems rang ba skyes pa'i phyir ro/_/de ltar na dge slong de la ni kha na ma tho ba nyams pa med do/_/de la ni gang zhig de la kha na ma tho ba yod ces smra na/_
[\[107b\]]
[\[107b.1\]]mdo sde de ni bdud kyis bstan pa yin par rig par bya'o/_/gzhan yang dge slong dag sangs rgyas kyis dgongs te gsungs pa'i mdo sde zab mo las sems can thams cad la sangs rgyas kyi rang bzhin yod de/_sangs rgyas kyi rang bzhin yod pas tshad med pa'i 
[\[107b.2\]]kun nas nyon mongs pa chod cing /_bla na med pa yang dag par rdzogs pa'i byang chub tu mngon par rdzogs par 'tshang rgya ste/_log sred can ni ma gtogs so zhes smra ba la/_rgyal po 'am/_blon po chen po zhig gis 'di skad du dge slong khyod mngon par 'tshang rgya'am 
[\[107b.3\]]mi rgya/_sangs rgyas kyi rang bzhin yod dam zhes 'dri na de la 'di skad ces smros shig_/bdag gi lus la sangs rgyas kyi rang bzhin ni nges par yod na sangs rgyas su 'grub bam mi 'grub pa ni ma gtogs so/_/rgyal pos smras pa/_btsun pa log sred 
[\[107b.4\]]can gyi las ma byas na/_gdon mi za bar 'grub ste the tsom med do/_/dge slong gis de la rgyal po chen pos smras pa bzhin no/_/de skad du nges par sangs rgyas kyi rang bzhin yod do/_/zhes dge slong des smras kyang phas pham par mi 'gyur ro/_/gzhan yang dge 
[\[107b.5\]]slong dag rab tu byung ba'i tshe na 'di snyam du sems te/_bdag ni mthar gdon mi za bar bla na med pa yang dag par rdzogs pa'i byang chub tu mngon par 'tshang rgya'o snyam bsams na/_gang zag de bla na med pa'i byang chub ma thob kyang bsod nams tshad med mtha' 
[\[107b.6\]]yas dpag tu med pa 'thob bo/_/ci ste de la gang zhig gis phas pham pa 'byung ngo zhes smra na 'o na lta dge slong thams cad phas pham pa ma byung ba med mod/_de ci'i phyir zhe na/_nga sngon bskal pa khrag khrig brgyad cu'i bar du ma brtags pa'i dngos po thams cad spangs 
[\[107b.7\]]te/_'dod pa nyung ba dang /_chog shes pa'i spyod lam dang ldan pas de bzhin gshegs pa'i bla na med pa'i chos kyi sde snod la nan tan byas te/_bdag gi lus la sangs rgyas kyi rang bzhin nges par yod par shes pas de bas na bla na med pa yang dag par rdzogs 
[\[108a\]]
[\[108a.1\]]pa'i byang chub tu mngon par sangs rgyas nas sangs rgyas zhes bya ba thugs rje chen po dang ldan par gyur to/_/gang 'di skad du smra ba'i mdo sde dang 'dul ba ni sangs rgyas kyis bstan pa zhes bya'o/_/de la gang bstan pa 'di'i rjes su mi 'jug pa ni 
[\[108a.2\]]bdud kyi ris su gtogs pa zhes bya'o/_/bstan pa 'di'i rjes su 'jug pa ni byang chub sems dpa' zhes bya'o/_/gzhan yang 'di skad du phas pham pa bzhi yang med la dge 'dun gyi lhag ma bcu gsum dang /_ma nges pa'i chos gnyis dang /_spang ba'i ltung ba sum 
[\[108a.3\]]cu dang /_ltung ba dgu bcu rtsa gcig dang /_so sor bshags pa'i chos bzhi dang /_bslab pa mang po dang /_bdun shin tu zhi bar byed pa la sogs pa yang med/_sbom po dang mtshams med pa lnga la sogs pa dang /_log sred ces bya ba thams cad med do/_/
[\[108a.4\]]gal te dge slong dag de dag la sogs pa nyams pas sems can dmyal bar ltung na mu stegs can thams cad lta mtho ris kyi lhar skyes mod/_de ci'i phyir zhe na/_mu stegs can la sogs pa la tshul khrims zhes bya ba nyams pa med pa'i phyir ro/_/de bas na de bzhin 
[\[108a.5\]]gshegs pas gang zag dag gdul ba'i phyir tshul khrims zhes bya ba gsungs so/_/sangs rgyas kyis gsungs pa las kyang nga'i dge slong dag gal te mi tshangs par spyod 'dod na chos gos bzhag ste/_khyim pa'i gos gyon la mi tshangs par spyod cig_/gzhan yang 
[\[108a.6\]]'di snyam du mi tshangs par spyod pa 'di bdag cag 'ba' zhig gi skyon ma yin te/_de bzhin gshegs pa bzhugs pa'i tshe yang dge slong dag mi tshangs par spyod de/_rnam par grol ba yang yod/_tshe 'phos nas mtho ris kyi lhar skye ba yang ye nas yod de/_bdag 'ba' 
[\[108a.7\]]zhig gis spyod pa ma yin/_la la phas pham pa bzhi nyams pa dang /_la la tshul khrims lnga nyams pa dang /_la la ni ma brtags pa spyod lam ma yin pa'i las thams cad byas kyang yang dag par rnam par grol ba yod de/_de bzhin gshegs pas nyes pa gcig byas 
[\[108b\]]
[\[108b.1\]]na/_sum cu rtsa gsum gnam gyi nyi ma dang /_zla ba dang /_lor bgrang ba'i lo stong phrag brgyad brgya'i bar du sems can dmyal bar ltung ngo zhes gsungs mod kyi/_de yang de bzhin gshegs pas gang zag dag gdul ba'i phyir gsungs par zad ce'am/_
[\[108b.2\]]phas pham pa dang nyes byas kyi bar du lci yang gi khyad par med de/_'dul ba 'dzin pa dag gis sangs rgyas kyis bcas par [{]brdzun [,]rdzun [}]du smras so zhes de skad zer na de ni sangs rgyas kyis bstan pa ma yin gyi/_de skad du smra ba ni bdud kyi mdo sde dang 'dul ba yin par 
[\[108b.3\]]rig par bya'o/_/de la gang 'di skad du tshul khrims la gnas pa nyes byas phra mo'i bar du gcig tsam nyams na yang dpag tu med pa'i sdug bsngal myong bar gyur te/_de ltar shes nas ji ltar ru sbal dag yan lag drug sbed pa bzhin du bdag gi lus shin 
[\[108b.4\]]tu bsrung ngo /_/de la gzhan yang 'dul ba 'dzin pa dag 'di skad du tshul khrims ci nyams kyang kha na ma tho ba'i 'bras bu smin pa med do/_/zhes smra na gang zag de la bsnyen par mi bya'o/_/zhes bcom ldan 'das kyis tshigs su bcad pa las gsungs pa/_chos 
[\[108b.5\]]gcig tsam las 'das pa gang /_/de ni [{]brdzun [,]rdzun [}]du smra ba ste/_/'jig rten phyi ma mi mthong bas/_/sdig pa gang yang mi byed med/_/de bas na gang zag de la bsnyen par mi bya ste/_nga'i sangs rgyas kyi chos ni 'di ltar yongs su dag pa yin na nyes pa sbom po dang /_dge 
[\[108b.6\]]'dun gyi lhag ma dang /_phas pham pa dag kha na ma tho ba yin par rtsi ba lta smos kyang ci dgos/_de bas na chos de dag shin tu bsrung ngo /_/gal te ma bsrungs na gzhan du na chos gang la tshul khrims zhes gdags/_ngas mdo sde las kyang gsungs te/_phas pham pa bzhi nyams 
[\[108b.7\]]pa nas nyes byas phra mo'i bar du nyams na chad pas gcod do zhes gsungs so/_/so so'i skye bo dag gal te tshul khrims ma bsrungs na sangs rgyas kyi rang bzhin ji ltar mthong bar 'gyur te/_sems can thams cad la sangs rgyas kyi rang bzhin yod pa yang tshul khrims 
[\[109a\]]
[\[109a.1\]]bsrungs pa las mthong bar 'gyur ro/_/sangs rgyas kyi rang bzhin mthong bas bla na med pa yang dag par rdzogs pa'i byang chub tu mngon par 'tshang rgya'o/_/mdo sde gsung rab dgu po las shin tu rgyas pa'i mdo sde med de/_sangs rgyas kyi rang bzhin yod par 
[\[109a.2\]]yang ngas ma gsungs so/_/mdo sde de las ma gsungs mod kyi/_yang dag par yod par rig par bya'o/_/de la gang zhig de skad du smra ba ni nga'i nye gnas yang dag pa yin par rig par bya'o/_/bcom ldan 'das la byang chub sems dpa' 'od srung gis 'di 
[\[109a.3\]]skad ces gsol to/_/bcom ldan 'das kyis sems can thams cad la sangs rgyas kyi rang bzhin mchis par bka' stsal pa/_'di mdo sde gsung rab dgu po las ni ma thos na da mchis par bstan cing gsungs na phas pham par mi 'gyur ram/_bcom 
[\[109a.4\]]ldan 'das kyis bka' stsal pa/_khyod kyis smras pa bzhin te/_phas pham par mi 'gyur ro/_/rigs kyi bu 'di lta ste/_dper na gang zag gcig gis 'di skad du rgya mtsho'i nang na rin po che bdun ni yod kyi/_brgyad med do zhes smras kyang nyes pa med do/_/de 
[\[109a.5\]]bzhin du mdo sde gsung rab dgu po las sangs rgyas kyi rang bzhin med do ces smras kyang nyes pa med do/_/de ci'i phyir zhe na/_bcom ldan 'das kyis theg pa chen po ye shes kyi rgya mtsho las sangs rgyas kyi rang bzhin yod par gsungs kyi/_theg pa gnyis kyis ni shes 
[\[109a.6\]]pa 'am mthong ba ma yin te/_de bas na med ces smras kyang nyes pa med do/_/'di ltar spyod yul 'di ni sangs rgyas rnams kyis mkhyen gyi nyan thos dang rang sangs rgyas kyis shes pa'i yul ma yin no/_/rigs kyi bu gal te gang zag gis de bzhin gshegs pa'i 
[\[109a.7\]]snying po shin tu zab mo ma thos na sangs rgyas kyi rang bzhin yod par mi shes so/_/de la shin tu zab mo'i snying po gang zhe na/_de ni 'di lta ste/_shin tu rgyas pa theg pa chen po'i mdo sde'o/_/rigs kyi bu mu stegs can kha cig ni bdag ces bya ba rtag par yang smra/_kha 
[\[109b\]]
[\[109b.1\]]cig ni bdag med ces bya ba chad par yang smra'o/_/de bzhin gshegs pa ni de lta ma yin te/_bdag yod par yang gsungs la/_bdag med par yang gsungs pas dbu ma zhes bya'o/_/de la gang zhig sangs rgyas kyis dbu mar gsungs pa las sems can thams cad la 
[\[109b.2\]]sangs rgyas kyi rang bzhin yod de/_nyon mongs pas bsgribs pas mi shes mi mthong ngo /_/de bas na nyon mongs pa gcod pa'i thabs la nan tan bya'o/_/zhes gang de skad du smra na de ni phas pham pa bzhi ma nyams pa yin par rig par bya'o/_/gang 'di skad du mi smra ba de ni 
[\[109b.3\]]phas pham pa nyams pa zhes bya'o/_/de la gang zhig 'di skad du bdag ni bla na med pa yang dag par rdzogs pa'i byang chub tu mngon par sangs rgyas so/_/de ci'i phyir zhe na/_sangs rgyas kyi rang bzhin yod pa'i phyir ro/_/sangs rgyas kyi rang bzhin yod pa ni gdon mi za bar 
[\[109b.4\]]bla na med pa yang dag par rdzogs pa'i byang chub tu mngon par 'tshang rgya ste/_de bas na bdag ni byang chub tu mngon par sangs rgyas so zhes smra na gang zag de ni phas pham pa byung ba rig par bya'o/_/de ci'i phyir zhe na/_sangs rgyas kyi rang bzhin yod mod kyi sgrub pa'i 
[\[109b.5\]]thabs la nan tan ma byas na mthong bar mi 'gyur ro/_/mi mthong bas na bla na med pa yang dag par rdzogs pa'i byang chub tu 'tshang mi rgya'o/_/rigs kyi bu de lta bas na sangs rgyas kyi chos ni shin tu zab ste/_bsam gyis mi khyab bo/_/de nas yang bcom ldan 'das la 
[\[109b.6\]]byang chub sems dpa' 'od srung gis 'di skad ces gsol to/_/bcom ldan 'das rgyal po zhig gis ji ltar na dge slong dag bla ma mi'i chos las nyams pa lags zhes 'dri na de la ji skad bgyi/_bcom ldan 'das kyis 'od srung la bka' stsal pa/_dge slong gang zhig rnyed 
[\[109b.7\]]pa dang bsod snyoms kyi phyir g.yo dang sgyus 'tsho zhing /_'di snyam du bdag la 'jig rten du bcas pas dge slong du shes par 'gyur snyam du sems te/_bdag ji ltar na rnyed pa cher rnyed cing grags par 'gyur snyam nas dge slong glen pa gti mug can dag nyin mtshan du 'di snyam 
[\[110a\]]
[\[110a.1\]]du sems te/_bdag dge sbyong gi 'bras bu ma thob kyang 'jig rten du bcas pa dag gis bdag gi dge sbyong gi 'bras bu thob pa tsam du 'dzin par 'gyur/_dge bsnyen dang /_dge bsnyen ma la sogs pa thams cad kyis bdag la 'phags pa bsod 
[\[110a.2\]]nams can no zhes brjod par 'gyur snyam sems te/_de yang rnyed pa dang grags pa'i phyir gyi chos 'dod pa'i phyir ni ma yin no/_/spyod lam 'chos shing ngur smrig bgo ba dang /_lhung bzed thogs pa tshul las mi nyams shing bas mthar gnas nas dgra bcom pa lta 
[\[110a.3\]]bur 'chos te/_'jig rten gyi mi dag ji ltar na dge slong 'di ni mchog dam pa ste/_dka' thub dang rab tu zhi ba'i chos la nan tan byed pa'o/_/zhes bsngags shing de'i rgyu de'i rkyen gyis bdag la slob ma dang 'khor mang bar 'gyur/_thams cad kyis chos gos 
[\[110a.4\]]dang /_bsod snyoms dang /_mal cha dang /_nad kyi rkyen sman mang du 'bul zhing bud med mang pos bsnyen bkur dang /_bsti stang byed par 'gyur snyam/_dge slong pha'am/_dge slong ma dag de ltar sems na de ni bla ma mi'i chos can du 'gyur ba zhes bya'o/_/de la gang 
[\[110a.5\]]dge slong dag bla na med pa'i dam pa'i chos rnam par gzhag pa'i phyir bas mthar gnas na dgra bcom pa ma yin/_yang pha rol pos dgra bcom pa yin par sems na de ni dge slong shin tu dge ba/_dge slong zhi ba/_dge slong bzang po ste/_skye bo tshad med pa rnams 
[\[110a.6\]]dad pa'i sems skye bar 'gyur ro/_/de'i rgyu de'i rkyen gyis na tshad med pa'i dge slong dag de'i 'khor du 'gyur te/_tshul khrims nyams pa'i dge slong dang /_dge bsnyen dag kyang tshul khrims sdom pa la gnas par 'gyur ro/_/de'i rgyu de'i rkyen gyis dam pa'i 
[\[110a.7\]]chos yun ring du gnas shing de bzhin gshegs pa'i bla na med pa'i chos rgyas pa dang /_shin tu rgyas pa'i theg pa chen po'i chos kyis skye bo tshad med pa sgrol ba dang /_de bzhin gshegs pas gsungs pa'i mdo sde dang 'dul ba'i don lci ba dang yang ba la shin tu 
[\[110b\]]
[\[110b.1\]]mkhas par 'gyur ro/_/de 'di skad du bdag la sangs rgyas kyi rang bzhin yod de/_de bzhin gshegs pa'i snying po zhes bya ba'i mdo las kyang bdag ni gdon mi za bar mngon par 'tshang rgya ste/_tshad med pa'i kun nas nyon mongs pa'ang zad par 'gyur ro/_/
[\[110b.2\]]zhes smra la tshad med pa'i dge bsnyen rnams la yang 'di skad du khyed la yang sangs rgyas kyi rang bzhin yod de/_bdag cag de bzhin gshegs pa'i byang chub kyi sa la gnas na bla na med pa yang dag par rdzogs pa'i byang chub tu mngon par 'tshang rgya ste/_tshad med pa'i 
[\[110b.3\]]kun nas nyon mongs pa'ang zhi bar 'gyur ro/_/zhes de skad du smras kyang gang zag de ni bla ma mi'i chos smra ba ma yin te/_byang chub sems dpa' zhes bya'o/_/de la nyes byas kyi kha na ma tho bas kyang sum cu rtsa gsum gnam gyi nyi ma dang /_zla ba dang lor bgrang ba'i lo 
[\[110b.4\]]stong phrag brgyad brgya'i bar du sems can dmyal bar ltung ste/_sdug bsngal myong bar 'gyur na ched du nyes pa sbom po'i sdig pa byed pa lta ci smos/_theg pa chen po las dge slong gang zhig nyes pa sbom po byung na bsnyen par mi bya'o zhes gsungs so/_/de la theg pa chen 
[\[110b.5\]]po'i mdo las nyes pa sbom por 'gyur ba gang zhe na/_gal te khyim bdag gcig gis sangs rgyas kyi rten gtsug lag khang brtsigs nas me tog gi phreng ba sangs rgyas la phul te/_dge slong gcig gis me tog gi phreng ba brgyus pa'i srad bu ma zhus par blangs na 
[\[110b.6\]]nyes pa sbom po'o/_/shes kyang rung mi shes kyang rung sbom po'o/_/gal te 'dod pa'i sems kyis sangs rgyas kyi mchod rten bshig na yang nyes pa sbom po ste/_gang zag de la ni brten par mi bya'o/_/gal te rgyal po'am blon po zhig gis mchod rten zhig pa mthong nas 
[\[110b.7\]]sku gdung mchod pa'i phyir ram/_zhig pa gso ba'i phyir bcos te/_mchod rten gyi nang nas rin po che rnyed nas dge slong la bzhag pa las dge slong gi dbang byas te/_bdag gir spyad na dge slong de ni sme ba'o/_/rtsod cing 'thab pa'i phyir gzhir 'gyur ba ste/_dge bsnyen 
[\[111a\]]
[\[111a.1\]]pa rnams kyis de la bsnyen bkur dang /_mchod pa dang /_bsti stang mi bya'o/_/dge slong de ni dbang po med pa zhes kyang bya/_mtshan gnyis pa zhes kyang bya/_ma ning zhes kyang bya'o/_/ma ning zhes kyang bya ba ni/_bud med la chags pa'i tshe bud med du 'gyur ba 
[\[111a.2\]]dang /_skyes pa la chags pa'i tshe skyes par 'gyur ba'o/_/dge slong de ni dbang po ngan pa zhes bya ste/_skyes pa zhes kyang mi bya/_bud med ces kyang mi bya/_rab tu byung ba zhes kyang mi bya/_khyim pa zhes kyang mi bya ste/_dge slong de la ni bsnyen bkur dang mchod pa dang bsti stang 
[\[111a.3\]]mi bya'o/_/sangs rgyas kyi bstan pa las dge sbyong gi chos ni snying rje'i sems kyis sems can gyi mgon dang skyabs byed cing chung ngu na grog ma'i bar du yang mi 'jigs pa sbyin pa ni dge sbyong gi chos zhes bya'o/_/smyo ba'i khu ba chang mi 'thung zhing dri mi zhim pa dang mnam pa'i bar 
[\[111a.4\]]du yongs su spong ba ni dge sbyong gi chos zhes bya'o/_/[{]brdzun [,]rdzun [}]du mi smra zhing chung ngu na rmi lam na yang [{]brdzun [,]rdzun [}]smra bar mi sems pa ni dge sbyong gi chos zhes bya'o/_/'dod chags kyi sems rmi lam gyi bar du yang med pa ni dge sbyong gi chos zhes bya'o/_/de nas bcom ldan 'das 
[\[111a.5\]]la byang chub sems dpa' 'od srung gis 'di skad ces gsol to/_/gal te dge slong gis rmi lam du mi tshangs par spyad na tshul khrims nyams par 'gyur ram/_bcom ldan 'das kyis bka' stsal pa/_de lta ma yin no/_/mi tshangs par spyod pa la shin tu btsog par 
[\[111a.6\]]bsams te/_chung ngu na skad cig tsam yang gtsang ba'i 'du shes mi skyed do/_/bud med kyis rnam par nyon mongs pa'i 'du shes spangs te/_rmi lam du mi tshangs par spyod par rmis na sad ma thag tu shin tu 'gyod pa'i sems bskyed do/_/dge slong gis bsod 
[\[111a.7\]]snyoms spyod pa na mu ge byung ba'i tshe/_sha zhig rnyed na bu'i sha la za ba tsam du 'du shes skyed do/_/'dod chags kyi sems byung na de ma thag tu yongs su spong ngo /_/chos kyi rnam grangs 'di dag ni sangs rgyas kyi chos kyis gsungs pa'i mdo sde dang 'dul ba yin 
[\[111b\]]
[\[111b.1\]]par shes par bya'o/_/de la gang bdud kyis bstan pa'i rjes su 'jug pa ni bdud kyi ris su gtogs pa yin no/_/sangs rgyas kyis bstan pa'i rjes su 'jug pa ni byang chub sems dpa' zhes bya'o/_/de la gang 'di skad du rtag tu rkang pa ya gcig gis 
[\[111b.2\]]'greng ba dang /_kha rog ste cang mi smra ba dang /_chur mchongs pa dang /_mer mchongs pa dang /_brag la mchongs pa dang /_ya nga ba la mi 'dzem pa dang /_dug 'thung ba dang /_kha zas mi za ba dang /_thal khung na nyal ba dang /_bdag gi rkang lag 'ching ba dang /_
[\[111b.3\]]sems can gsod pa dang /_rig sngags can dang /_gdol bu dang /_dbang po med pa dang /_mtshan gnyis pa dang /_mtshan ma nges pa dang /_dbang po ma tshang ba la sogs pa thams cad de bzhin gshegs pas rab tu byung bar gnang ngo zhes smra na de 
[\[111b.4\]]ni bdud kyis bstan pa yin no/_/sngon bcom ldan 'das kyis zar gnang ba ni ba'i 'o ma las bsgyur ba rnam pa lnga dang /_'bru mar dang /_sbrang rtsi la sogs pa dang /_gos ke'u sha ya dang /_lham yu rdum la sogs pa gyon du gnang ba las de ma yin pa gzhan yang 
[\[111b.5\]]'di skad du ma ha ling ka yang gyon du gnang ngo zhe'am/_sa bon thams cad sogs su gnang zhe'am/_rtswa dang shing la sogs pa thams cad la srog yod par sangs rgyas kyis gsungs nas mya ngan las 'das so/_/zhes mdo sde dang 'dul ba la de skad 'byung na de 
[\[111b.6\]]ni bdud kyis bstan pa yin par shes par bya'o/_/sangs rgyas kyis ni rtag tu rkang pa ya gcig gis 'greng bar yang ma gnang ste/_chos kyi phyir 'gro ba dang /_sdod pa dang /_'dug pa dang /_nyal du gnang ngo /_/de ma yin pa dug za ba dang /_kha zas mi za ba dang /_
[\[111b.7\]]tsha ba rnam pa lngas lus sreg pa dang /_rkang lag 'ching ba dang /_sems can gsod pa dang /_rig sngags spyod pa dang /_'gron bu dang /_ba lang gi mche ba las lham byed pa dang /_sa bon sogs pa dang /_rtsi shing la srog yod pa dang /_ma ha ling ka gyon du mi 
[\[112a\]]
[\[112a.1\]]gnang ste/_gal te bcom ldan 'das kyis gnang bar gsungs so/_/zhes smra na de ni mu stegs can gyi 'khor yin te/_sangs rgyas kyi nye gnas ma yin no/_/sangs rgyas kyis gnang ba ni ba'i 'o ma las bsgyur ba rnam pa lnga dang /_'bru mar dang /_
[\[112a.2\]]sbrang rtsi la sogs pa dang /_ke'u sha ya dang /_lham bu yu chad gyon du gnang ngo /_/sangs rgyas kyis chen po bzhi la srog med par gsungs te/_mdo sde dang 'dul ba las 'di skad du byung ba ni sangs rgyas kyis bstan pa zhes bya'o/_/de la sangs rgyas kyis bstan 
[\[112a.3\]]pa'i rjes su 'jug pa ni nga'i nye gnas yang dag pa yin no/_/gal te sangs rgyas kyis bstan pa'i rjes su mi 'jug pa ni bdud kyi ris su gtogs pa zhes bya'o/_/gal te sangs rgyas kyis bstan pa'i mdo sde dang 'dul ba'i rjes su zhugs na de ni byang chub sems 
[\[112a.4\]]dpa' sems dpa' chen po yin par rig par bya'o/_/rigs kyi bu bdud kyis bstan pa dang /_sangs rgyas kyis gsungs pa'i khyad par dang bye brag ni rgyas par khyod la bshad pa 'di yin no/_/byang chub sems dpa' 'od srung gis yang gsol pa/_bcom ldan 
[\[112a.5\]]'das bdag gis ni gdod bdud kyis bstan pa dang /_sangs rgyas kyis gsungs pa'i bye brag gi mtshan nyid 'tshal te/_des na sangs rgyas kyi chos zab mo yang rtogs par 'gyur ro/_/bcom ldan 'das kyis 'od srung la bka' stsal pa/_legs so legs so/_/
[\[112a.6\]]rigs kyi bu khyod kyis de ltar shin tu bye brag phyed cing gsal bar rtogs na mkhas pa shes rab can zhes bya'o/_/rigs kyi bu sdug bsngal ni 'phags pa'i bden pa zhes byar mi rung ngo /_/de ci'i phyir zhe na/_ci ste sdug bsngal la sdug bsngal gyi 'phags pa'i bden pa zhes 
[\[112a.7\]]bya na lta/_ba lang dang /_lug dang /_bong bu dang /_rta dang /_sems can dmyal ba'i sems can la yang 'phags pa'i bden pa yod par 'gyur ro/_/rigs kyi bu gang zhig de bzhin gshegs pa'i spyod yul shin tu zab mo rtag pa gnas pa mi 'gyur ba'i chos kyi sku 
[\[112b\]]
[\[112b.1\]]dam pa la zhal zas kyis gso ba'i sku snyam ste/_chos kyi sku ma yin par sems shing de bzhin gshegs pa'i yon tan dang /_gzi brjid dang /_che ba nyid mi shes na sdug bsngal ba zhes bya'o/_/de ci'i phyir zhe na/_mi shes pa'i phyir chos la ni chos ma yin par lta/_chos 
[\[112b.2\]]ma yin pa la ni chos su lta ste/_de bas na gang zag de ni gdon mi za bar ngan song du ltung zhing 'khor bar 'khor te/_kun nas nyon mongs pa skye zhing sdug bsngal chen po myong bar 'gyur ro/_/de la gang zhig de bzhin gshegs pa ni rtag pa gnas pa mi 'gyur mi 'pho 
[\[112b.3\]]bar shes sam/_rtag pa dang gnas pa'i tshig gnyis rna khung du thos pa tsam gyis mtho ris su skye ste/_phyis rnam par grol ba na de bzhin gshegs pa ni rtag pa gnas pa mi 'gyur mi 'pho bar rtogs shing rig par 'gyur te/_rig cing rtogs pas 'di skad du 
[\[112b.4\]]bdag sngon don 'di rtogs pas rnam par grol bar gyur to/_/bdag thog ma nas mi shes ma rtogs pas/_'khor bar 'khor ba'i mtha' med par gyur te/_de ni yang dag pa'i ye shes kyis shes par gyur to zhes smra'o//_//bam po bcu pa/_
[\[112b.5\]]de ltar yang dag pa'i ye shes kyis shes pa ni sdug bsngal sgom pa zhes bya ste/_phan pa dang /_bde ba'i don chen por 'gyur ro/_/gang de lta bu'i tshul du mi shes na shin tu nan tan byas kyang phan pa dang bde ba'i don du mi 'gyur ro/_/de ltar na sdug bsngal shes pa 
[\[112b.6\]]ste/_sdug bsngal gyi 'phags pa'i bden pa zhes bya'o/_/de la gang de lta bu'i tshul du nan tan ma byas na sdug bsngal zhes bya ste/_sdug bsngal gyi 'phags pa'i bden pa ma yin no/_/sdug bsngal kun 'byung gi bden pa ni yang dag pa'i chos la yang dag pa'i ye shes mi 
[\[112b.7\]]skye zhing ma brtags pa'i dngos po bran pho dang bran mo la sogs pa 'chang zhing spyod pa dang /_chos ma yin pa la yang dag pa'i chos smra zhing dam pa'i chos med par byed/_yun ring du gnas par mi byed pa'o/_/de'i rgyu de'i rkyen gyis chos rnams kyi chos nyid kyang mi shes so/_/
[\[113a\]]
[\[113a.1\]]mi shes pas na 'khor bar 'khor te sdug bsngal mang po myong bas mtho ris su skye ba'am yang dag pa'i rnam par grol bas rnam par mi grol lo/_/de la gang zab mo'i ye shes dang ldan pa/_dam pa'i chos mi 'jig pa ni de'i rgyu/_de'i rkyen gyis mtho 
[\[113a.2\]]ris su skye ste/_yang dag pa'i rnam par grol bas rnam par grol lo/_/gang sdug bsngal kun 'byung gi bden pa mi shes te/_dam pa'i chos ni mi rtag pa mi gnas pa 'gyur ba'i chos can no/_/zhes smra na de'i rgyu de'i rkyen gyis bskal pa grangs med pa'i bar du 'khor 
[\[113a.3\]]bar 'khor zhing sdug bsngal mang po myong bar 'gyur ro/_/de la gang dam pa'i chos ni rtag pa gnas pa mi 'gyur mi 'pho ba nyid du shes na kun 'byung shes pa ste/_kun 'byung 'phags pa'i bden pa zhes bya'o/_/gang de lta bu'i tshul du nan tan mi byed na kun 'byung zhes 
[\[113a.4\]]bya ste/_kun 'byung 'phags pa'i bden pa ma yin no/_/sdug bsngal 'gog pa'i bden pa ni gang stong pa nyid la mang du sgom zhing nan tan byed pa dang dge ba zhes mi bya'o/_/de ci'i phyir zhe na/_chos thams cad 'gog pa'i phyir de bzhin gshegs pa'i yang dag pa'i 
[\[113a.5\]]chos kyi sde snod 'jig pa'i phyir ro/_/gang de ltar slob cing nan tan byed pa ni stong pa nyid sgom pa'o/_/sdug bsngal 'gog pa sgom pa ni mu stegs can thams cad las phyir bzlog pa'o/_/ci ste stong pa nyid sgom pa 'gog pa'i bden pa yin du zin na mu stegs 
[\[113a.6\]]can thams cad kyang stong pa'i chos sgom pas 'gog pa'i bden pa yod par 'gyur ro/_/de la gang zhig 'di skad du de bzhin gshegs pa'i snying po yod de [(]bltar [,]ltar [)]mi mthong mod kyi/_nyon mongs pa thams cad bsal na rtogs par 'gyur ro zhes smra'am/_gal te skad 
[\[113a.7\]]cig tsam sems bskyed na yang de'i rgyu de'i rkyen gyis chos thams cad la dbang thob par 'gyur ro/_/gang zhig de bzhin gshegs pa'i snying po la bdag dang /_stong pa dang /_zhi ba med pa'i tshul du sgom na gang zag de ni skye ba tshad med pa'i bar du 'khor bar yongs su 'khor 
[\[113b\]]
[\[113b.1\]]zhing sdug bsngal myong bar 'gyur ro/_/de la gang de lta bu'i tshul du mi sgom na nyon mongs pa dang bcas kyang myur du byang bar 'gyur ro/_/de ci'i phyir zhe na/_de bzhin gshegs pa'i snying po gsang ba shes pa'i phyir te/_sdug bsngal 'gog pa'i bden pa 
[\[113b.2\]]zhes bya'o/_/de la gang de lta bu'i tshul du nan tan byed na nga'i nye gnas so/_/gang de lta bu'i tshul du nan tan mi byed pa ni don med par sgom pa ste/_'gog pa 'phags pa'i bden pa ma yin no/_/lam gyi 'phags pa'i bden pa ni 'di lta ste/_sangs rgyas dang /_chos 
[\[113b.3\]]dang /_dge 'dun dang /_yang dag par rnam par grol ba la sems can kha cig phyin ci log gi sems kyis 'di skad du sangs rgyas dang /_chos dang /_dge 'dun dang /_yang dag par rnam par grol ba med de/_sgyu ma lta bur 'khor bar 'khor ro zhes de lta bu'i tshul 
[\[113b.4\]]du lta na de'i rgyu de'i rkyen gyis srid pa gsum du 'khor zhing yun ring por sdug bsngal chen po myong bar 'gyur ro/_/de la gang 'di lta bur sems bskyed de/_de bzhin gshegs pa dang /_chos dang /_dge 'dun dang /_rnam par grol ba ni rtag pa gnas pa mi 
[\[113b.5\]]'gyur mi 'pho ba'i tshul du lta na de ltar skad cig sems pa tsam gyis skye ba tshad med pa'i bar du bsod nams yid bzhin du 'gyur ba'i dbang thob par 'gyur ro/_/de ci'i phyir zhe na/_nga yang sngon phyin ci log bzhis chos ma yin pa la chos su bzung bas mi dge ba'i 
[\[113b.6\]]las kyi rnam par smin pa tshad med pa myong bar gyur to/_/da ni lta ba de lta bu'i tshul du lta ba 'gags pas yang dag par rdzogs pa'i byang chub tu mngon par sangs rgyas te/_'di ni lam gyi 'phags pa'i bden pa zhes bya'o/_/de la gang zhig 'di skad du dkon mchog 
[\[113b.7\]]gsum mi rtag ces smra zhing lta ba de la sgom na don med par sgom pa ste/_lam gyi 'phags pa'i bden pa ma yin no/_/gang chos de la rtag pa gnas pa'i tshul du sgom na nga'i nye gnas zhes bya ste/_'phags pa'i bden pa bzhi yang dag par mthong zhing 'phags pa'i bden 
[\[114a\]]
[\[114a.1\]]pa bzhi bsgom pa la nan tan byed pa zhes bya'o/_/byang chub sems dpa' 'od srung gis bcom ldan 'das la gsol pa/_bdag ni gdod 'phags pa'i bden pa bzhi shin tu nan tan bya ba'i chos 'tshal bar gyur to/_/bcom ldan 'das kyis 
[\[114a.2\]]'od srung la bka' stsal pa/_rigs kyi bu de la phyin ci log bzhi zhes bya ba ni 'di lta ste/_sdug bsngal ma yin pa la sdug bsngal du 'du shes bskyed pa ni phyin ci log ces bya'o/_/sdug bsngal med pa ni de bzhin gshegs pa zhes bya'o/_/sdug bsngal bar 'du shes 
[\[114a.3\]]bskyed pa ni de bzhin gshegs pa la mi rtag pa'am/_'gyur zhing 'pho bar sems pa'o/_/gang de bzhin gshegs pa la mi rtag ces smra ba ni kha na ma tho ba chen po'i sdug bsngal lo/_/gang 'di skad du de bzhin gshegs pa ni sdug bsngal ba'i sku bor te/_shing 
[\[114a.4\]]zad me shi ba bzhin du mya ngan las 'das so zhes smra na de ni sdug bsngal med pa la sdug bsngal du 'du shes bskyed pa ste/_phyin ci log ces bya'o/_/ci ste ngas de bzhin gshegs pa rtag ces gsungs na/_de ni bdag tu lta ba ste/_bdag tu lta na tshad med pa'i 
[\[114a.5\]]kha na ma tho bar 'gyur te/_de bas na de bzhin gshegs pa ni mi rtag ces gsungs pa'i rigs so/_/gang de skad du smra na bdag ces bya ba bde ba myong ngo /_/de bzhin gshegs pa mi rtag ces smra na sdug bsngal ba'o/_/ci ste sdug bsngal ba yin na ci'i phyir bde 
[\[114a.6\]]bar 'gyur zhe na/_sdug bsngal la bde bar 'du shes pas phyin ci log go/_/bde ba la sdug bsngal bar 'du shes na yang phyin ci log go/_/bde ba ni de bzhin gshegs pa'o/_/sdug bsngal ba ni de bzhin gshegs pa mi rtag ces smra ba'o/_/ci ste de bzhin gshegs 
[\[114a.7\]]pa mi rtag ces smra na/_de ni bde ba la sdug bsngal du 'du shes pa zhes bya'o/_/de bzhin gshegs pa rtag ces bya ba ni bde ba'o/_/ci ste ngas gsungs pa ltar de bzhin gshegs pa rtag pa yin na ci'i phyir mya ngan las 'da'/_gal te de bzhin gshegs pa 
[\[114b\]]
[\[114b.1\]]sdug bsngal ba ma yin na ci'i phyir sku bor te mya ngan las 'da' bar zhugs zhes de ltar bde ba la sdug bsngal bar 'du shes na phyin ci log gcig ces bya'o/_/mi rtag pa la rtag par 'du shes pa dang rtag pa la mi rtag par 'du shes pa 'ang phyin ci log ces bya'o/_/mi rtag 
[\[114b.2\]]pa ni stong pa nyid mi sgom pa'o/_/stong pa nyid ma bsgoms pas tshe thung bar 'gyur ro/_/de la gang stong pa nyid kyis zhi ba ma bsgoms kyang tshe ring bar 'gyur ro/_/zhes smra na phyin ci log ces bya ste/_phyin ci log gnyis so/_/bdag med pa la bdag tu 'du shes/_bdag la 
[\[114b.3\]]bdag med par 'du shes pa yang phyin ci log go/_/'jig rten pa yang bdag yod par smra/_sangs rgyas kyi chos la yang bdag yod par smra ste/_'jig rten pa dag bdag yod par smra mod kyi/_sangs rgyas kyi rang bzhin yod pa ma yin pas de ni bdag med pa la bdag 
[\[114b.4\]]tu 'du shes pa ste phyin ci log ces bya'o/_/sangs rgyas kyi chos kyi bdag yod pa ni sangs rgyas kyi rang bzhin no/_/'jig rten pa dag ni sangs rgyas kyi chos la bdag med ces smra bas/_de bas na bdag la bdag med par 'du shes pa zhes bya'o/_/gal te sangs rgyas 
[\[114b.5\]]kyi chos la nges par bdag med ces smra na de bzhin gshegs pas nye gnas rnams la bdag med par sgoms shig ces bka' stsal pa'ang phyin ci log ces bya bar 'gyur te/_'di ni phyin ci log gsum mo/_/gtsang ba la mi gtsang bar 'du shes/_mi gtsang ba la gtsang bar 
[\[114b.6\]]'du shes pa'ang phyin ci log go/_/gtsang ba ni de bzhin gshegs pa rtag pa gnas pa zhal zas dang 'dres pa'i sku ma yin/_nyon mongs pa'i sku ma yin/_sha dang khrag gi sku ma yin/_rtsa dang chu ba dang rus pas rnam par glags pa'i sku ma yin te/_de la gang 'di skad du de bzhin 
[\[114b.7\]]gshegs pa ni mi rtag pa zhal zas dang 'dres pa'i sku rtsa dang chu ba dang rus pa'i bar du rnam par glags pa'i sku yin te/_chos dang dge 'dun dang rnam par grol ba yang 'gog cing zad par 'gyur ro/_/zhes smra na phyin ci log ces bya'o/_/mi gtsang ba la gtsang bar 'du shes 
[\[115a\]]
[\[115a.1\]]pa ni gang 'di skad du nga'i lus 'di la gcig tsam yang mi gtsang ba med de/_mi gtsang ba med pas na gdon mi za bar yongs su dag pa'i gnas su phyin par 'gyur te/_de bzhin gshegs pas mi gtsang ba sgom pa la nan tan gyis shig ces 
[\[115a.2\]]gsungs pa'ang [{]brdzun [,]rdzun [}]no zhes smra na phyin ci log ces bya ste/_'di ni phyin ci log bzhi zhes bya'o/_/byang chub sems dpa' 'od srung gis yang bcom ldan 'das la gsol pa/_bdag cag ni sngon ngan par lta ba las gdod yang dag par lta bar gyur to/_/bcom ldan 'das 
[\[115a.3\]]srid pa nyi shu lnga po la bdag ces bgyi ba mchis sam ma mchis/_bcom ldan 'das kyis bka' stsal pa/_rigs kyi bu bdag ces bya ba ni de bzhin gshegs pa'i snying po'i don to/_/sems can thams cad la sangs rgyas kyi rang bzhin yod pa ni bdag ces bya ba'i 
[\[115a.4\]]don to/_/de ltar bdag ces bya ba'i don ni thog ma med pa'i dus nas tshad med pa'i kun nas nyon mongs pas rnam par bsgribs te/_de bas na sems can dag mthong bar ma gyur to/_/rigs kyi bu 'di lta ste/_dper na bud med dbul mo zhig khang pa'i nang na 
[\[115a.5\]]gser gyi gter yod kyang thams cad kyis yod par mi shes pa las phyis skyes bu shin tu thabs la mkhas pa gcig gis bud med dbul mo la 'di skad du/_bu mo khyod kho bo'i phyag dar bar gla za nus sam/_bud med des smras pa/_kho mos mi nus so/_/ci ste 
[\[115a.6\]]khyod kyis kho mo'i bus gser gyi gter zhig sbas pa bstan nus na khyod kyi las bya'o/_/skyes bu des smras pa/_kho bo ni shin tu thabs mkhas pas khyod kyi bus sbas pa'i gser gyi gter kho bos shes kyis bstan to/_/bud med des smras pa/_kho mo'i khyim gang gi mi che 
[\[115a.7\]]phra thams cad kyis kyang mi shes na cig khyod kyis shes sam/_skyes bu des smras pa/_kho bos ni the tsom med par shes so/_/bud med des smras pa/_kho mo da mthong bar 'dod kyis ston cig_/de nas skyes bu des kho mo'i khang par zhugs nas gser gyi gter brus te bud med de 
[\[115b\]]
[\[115b.1\]]la bstan to/_/bud med des gter mthong nas shin tu dga' mgu ste ngo mtshar rmad kyi 'du shes skyes nas skyes bu de la bsti stang du byed do/_/rigs kyi bu sems can thams cad kyi sangs rgyas kyi rang bzhin yang de dang 'dra ste/_sems can thams cad kyis mi mthong ba 
[\[115b.2\]]yang ji ltar bud med dbul mos rin po che'i gter mi mthong ba bzhin no/_/rigs kyi bu ngas skye bo thams cad sangs rgyas kyi rang bzhin yod pa kun nas nyon mongs pas bsgribs te/_mi mthong ba bstan pa yang ji ltar bud med dbul mos gser gyi gter mi mthong 
[\[115b.3\]]ba bstan pa bzhin no/_/rigs kyi bu de bzhin gshegs pas kyang sems can thams cad la mngon par sangs rgyas pa'i rin po che'i gter bstan pa ni 'di lta ste/_sangs rgyas kyi rang bzhin no/_/so so skye bo dag kyang de lta bu'i dngos po rnams mthong nas rab tu dga' 
[\[115b.4\]]ba'i sems skyes te de bzhin gshegs pa la bsnyen bkur byed cing phyogs so/_/thabs mkhas pa'i skyes bu zhes bya ba ni de bzhin gshegs pa'i dpe'o/_/bud med dbul mo zhes bya ba ni so so skye bo tshad med pa'i dpe'o/_/gser gyi gter zhes bya ba ni sangs rgyas kyi 
[\[115b.5\]]rang bzhin gyi dpe'o/_/rigs kyi bu gzhan yang 'di lta ste dper na bud med bu chung ngu kha myag gso ba zhig gal te bu de nad kyis btab na bud med de shin tu mya ngan gyis gdungs te sman pa 'tshol lo/_/de la sman pas sman mar dang 'o ma dang /_sha kha ra dang /_gsum du sbyar te bu la 
[\[115b.6\]]blud nas bud med de la 'di skad ces bsgo'o/_/bu 'di sman gtang gis re zhig sman ma zhu'i bar du nu zho blud du mi rung ngo zhes bsgo'o/_/de nas bud med des nu zho ma bsnun pa'i phyir nu ma la mkhris pas byugs nas bu la kho mo'i nu ma dug gis bskus te nur mi rung ngo zhes 
[\[115b.7\]]zer ro/_/bu de skom gyis gdungs te/_nu ma nu 'dod kyang kha ba'i ro tshor ma thag tu nur mi btub bo/_/sman zhu nas bud med kyis nu ma dag par bkrus te/_'di skad du bu tshur shog_/da nu ma nur gzhug go zhes smras na khye'u de skom gyis gdungs kyang sngar kha ba'i ro myong bas 
[\[116a\]]
[\[116a.1\]]bos kyang 'ong du mi btub bo/_/de la yang mas 'di skad du bsgo'o/_/khyod sngar sman 'thungs te sman ma zhu ba'i bar du nu ma blud du mi rung bas kho mos dug gis bskus pa yin gyis da khyod kyi sman kyang zhu la/_kha ba yang bkrus kyis da ni kha ba'i ro med do 
[\[116a.2\]]zhes smras na gdod bags kyis nye ste 'thung du btub bo/_/rigs kyi bu de bzhin gshegs pa yang de bzhin du sems can thams cad bsgral ba'i phyir/_sems can thams cad bdag med pa'i chos la nan tan byed pa ston to/_/de la nan tan byas pas bdag 
[\[116a.3\]]ces bya ba'i sems med de yongs su mya ngan las 'da'o/_/de la yang 'jig rten rgyang pan pa'i ngan par lta ba bsal ba'i phyir 'jig rten rgyang pan pa'i chos las 'das pa bstan pa'i phyir gzhan yang 'jig rten rgyang pan pa dag bdag tu lta ba yang dag pa ma yin 
[\[116a.4\]]par bstan pa'i phyir bdag med pa'i chos bsgoms pas yongs su dag pa'i lus su 'gyur ba'i phyir ji ltar bud med des bu'i phyir mkhris pas nu ma bskus pa bzhin du de bzhin gshegs pa yang de dang 'dra ste/_stong pa nyid bsgoms pa'i phyir chos thams cad la 
[\[116a.5\]]bdag med ces gsungs so/_/ji ltar bud med des nu ma phyir bkrus nas bu bos te nu zho blud do zhes bya ba bzhin du ngas de bzhin gshegs pa'i snying po bstan pa yang de dang 'dra ste/_dge slong khyod kyang ma skrag par ji ltar bu de la mas bos te nu zho bags kyis 'thung ba 
[\[116a.6\]]bzhin du dge slong khyed kyang bye brag phyed par gyis shig_/de bzhin gshegs pa'i snying po ni med par bya ba ma yin no/_/byang chub sems dpa' 'od srung gis bcom ldan 'das la gsol pa/_bcom ldan 'das yang dag par bdag ces bgyi ba ma mchis so/_/
[\[116a.7\]]de ci'i slad du zhe na/_bus pa chung ngu ni thog ma btsas pa na ci yang bye brag mi phyed de mi 'tshal to/_/gal te bdag ces bgyi ba mchis pa lags na btsas ma thag tu thams cad bye brag 'byed cing 'tshal ba'i rigs so/_/de bas na nges par bdag ces bgyi ba ma mchis 
[\[116b\]]
[\[116b.1\]]par mngon no/_/gal te bdag ces bgyi ba nges par mchis pa zhig lags na skye ba gcig blangs nas mthar ma mchis par 'gyur ba'i mi rigs so/_/ci ste thams cad la sangs rgyas kyi rang bzhin mchis te rtag pa zhig lags na 'jig pa yang mi rigs so/_/gal 
[\[116b.2\]]te 'jig pa'i mtshan nyid ma lags na ci'i slad du rgyal rigs dang /_bram ze dang /_rigs ngan dang /_gdol pa dang /_byol song la sogs pa rnam pa tha dad de/_las kyi rnam par smin pa rnam pa sna tshogs mi 'thun zhing rgyu tha dad par 'gyur/_ci ste bdag ces bgyi 
[\[116b.3\]]ba nges par mchis na sems can thams cad la bzang ngan ma mchis pa'i rigs te/_de lta bas na sangs rgyas kyi rang bzhin zhes bgyi ba ni rtag pa'i chos ma lags par mngon no/_/ci ste sangs rgyas kyi rang bzhin nges par rtag pa zhig lags na ci'i slad du srog 
[\[116b.4\]]gcod pa dang /_ma byin par len pa dang /_mi tshangs par spyod pa dang /[ {]brdzun [,]rdzun [}]du smra ba dang /_phra ma dang /_ngag rtsub mo dang /_tshig thun tshags dang /_'dod chags dang /_zhe sdang dang /_ngan par lta ba la sogs pa bstan cing gsungs/_gal te bdag ces 
[\[116b.5\]]bgyi ba'i rang bzhin rtag pa lags na ci'i slad du chang 'thungs pas myos shing dran pa nyams par 'gyur/_gal te bdag ces bgyi ba'i rang bzhin rtag pa lags na/_long bas kyang gzugs mthong la/_'on pas kyang sgra thos/_lkugs pas kyang smra nus/_zha bos kyang 
[\[116b.6\]]'gro nus par 'gyur ro/_/ci ste bdag ces bgyi ba'i rang bzhin rtag na chu dang /_me dang /_g.yang sa dang /_dug dang /_mtshon dang /_gcan gzan ma rungs pa las kyang 'byol ba mi rigs so/_/ci ste bdag ces bgyi ba rtag na sngon ci shes pa phyis brjed par mi 
[\[116b.7\]]rigs so/_/ci ste phyis mi brjed na ci'i slad du bdag gis mi 'di sngon ma mthong ngo /_/zhes bgyi ba la sogs pa smra bar 'gyur/_gal te bdag ces bgyi ba rtag na gzhon nu lang tsho ba dang /_rgas te rgud pa la sogs pa dang /_sngon ci byas pa'i dngos po thams cad 
[\[117a\]]
[\[117a.1\]]kyang mi brjed de dran pa'i rigs so/_/ci ste bdag ces bgyi ba rtag na ci la gnas/_mchil ma dang /_snabs la gnas sam/_kha dog sngon po dang /_ser po dang /_dmar po la sogs pa la gnas/_ci ste bdag ces bgyi ba 
[\[117a.2\]]rtag pa zhig lags na til mar gyis lus bskus pa bzhin du thams cad du khyab pa'i rigs te/_gal te lus bcad pa'i tshe na bdag kyang 'chad par 'gyur ba'i rigs so/_/bcom ldan 'das kyis 'od srung la bka' stsal pa/_rigs kyi bu 'di lta ste dper 
[\[117a.3\]]na rgyal po la gyad gcig yod pa'i 'phral ba na rdo rje'i nor bu gcig yod pa gyad gzhan dang stobs bkye ba las gyad pha rol pos mgos reg ste/_'phral ba'i nor bu de sha'i nang du nub kyang nor bu gar song ba mi shes so/_/rma byung ba'i phyir sman pa bos nas 
[\[117a.4\]]sman pa shin tu mkhas pas ni nor bu sha'i nang du song ba'i phyir rma byung bas de la sman mi byed de/_'di skad du kye stobs po che khyod kyi 'phral ba'i nor bu ga re zhes zer ro/_/gyad de dngangs nas sman pa la 'di skad du bdag gi 'phral ba'i nor bu gar yang ma 
[\[117a.5\]]song ba'i rigs te/_de med na 'di sgyu ma ma yin nam snyam sems te/_shin tu mya ngan byed do/_/de nas sman pa des kyang de'i spro ba bskyed nas khyod de ltar mya ngan ma byed cig_/khyod stobs bkye ba na nor bu sha'i nang du nub ste gzugs brnyan tsam phyi rol du snang 
[\[117a.6\]]ngo /_/khyod stobs bkye ba na zhe sdang bskyed de/_nor bu'i mthus sha'i nang du nub kyang ma tshor ba yin no/_/de skad du smras kyang yid ma ches nas 'di skad du sman pa khyod [{]brdzun [,]rdzun [}]ma zer cig_/ci ste sha'i nang du nub na rnag khrag shin tu btsog pa yin pas phyir 'byung ba'i 
[\[117a.7\]]rigs so/_/ci ste chu ba'i nang du song na ni khyod kyis kyang mthong ba'i mi rigs so/_/de nas sman pas me long ltar bcug nas me long gi nang du nor bu yang gsal bar snang bar gyur to/_/gyad des de ltar gyur pa mthong nas ngo mtshar rmad kyi 'du shes skyes so/_/rigs kyi 
[\[117b\]]
[\[117b.1\]]bu sems can thams cad kyang de dang 'dra ste/_dge ba'i bshes gnyen la bsnyen bkur ma byas pas sangs rgyas kyi rang bzhin yod kyang mthong bar mi nus so/_/'dod chags dang /_zhe sdang dang /_gti mug gis bsgribs te zil gyis non pas sems can 
[\[117b.2\]]dmyal ba dang /_byol song dang /[ {]yi dgas [,]yi dwags [}]dang /_lha ma yin dang /_gdol pa dang /_rigs ngan dang /_rgyal rigs dang /_bram ze'i rigs la sogs pa rnam pa sna tshogs su skye zhing ltung bar gyur to/_/sems la rnam pa sna tshogs kyi las bskyed pas mi'i lus 
[\[117b.3\]]thob kyang 'on pa dang /_long ba dang /_lkugs pa dang /_zha bo la sogs par gyur te/_srid pa nyi shu lnga por rnam par smin pa'i 'bras bu myong bar gyur to/_/'dod chags dang /_zhe sdang dang /_gti mug gis sems bsgribs pas na sangs rgyas kyi rang bzhin mi shes pas 
[\[117b.4\]]ni ji ltar gyad des nor bu rin po che sha'i nang du nub pa mi shes te stor snyam sems pa ltar so so skye bo yang de dang 'dra ste/_dge ba'i bshes gnyen la bsnyen bkur byed pa mi shes/_de bzhin gshegs pa'i snying po shin tu gsang ba mi shes pas bdag med pa la sgom zhing 
[\[117b.5\]]nan tan byed do/_/dper na 'phags pa ma yin pa dag ni bdag med pa smra yang bdag ces bya ba'i yang dag pa'i mtshan nyid mi shes so/_/nga'i nye gnas dag kyang de dang 'dra ste/_dge ba'i bshes gnyen la bsnyen bkur byed pa yang mi shes pas bdag med pa sgom 
[\[117b.6\]]pa yang mi shes te/_bdag med pa'i gnas kyang mi shes so/_/bdag med pa'i mtshan nyid kyang mi shes na bdag gi yang dag pa'i mtshan nyid shes pa lta ci smos/_rigs kyi bu de ltar de bzhin gshegs pas sems can thams cad la sangs rgyas kyi rang bzhin 
[\[117b.7\]]yod par gsungs pa yang ji ltar sman pa mkhas pas gyad kyi rdo rje'i nor bu bstan pa bzhin no/_/so so'i skye bo dag ni kun nas nyon mongs pa tshad med pa snyed kyis bsgribs shing zil gyis non pas sangs rgyas kyi rang bzhin mi shes so/_/gal te nam nyon mongs 
[\[118a\]]
[\[118a.1\]]pa zad pa na de'i tshe gsal bar mngon par rtogs par 'gyur ba ni ji ltar gyad des me long gsal ba'i nang du nor bu rin po che mthong ba bzhin no/_/rigs kyi bu de bzhin gshegs pa'i snying po ni de ltar tshad med de bsam gyis mi khyab 
[\[118a.2\]]bo/_/rigs kyi bu gzhan yang 'di lta ste dper na gangs kyi ri la sman bde ba zhes bya ba'i ro yod do/_/de'i ro ni shin tu mngar te/_nags stug po'i drung du skye bas mthong bar mi nus so/_/de la dri bro ba tsam gyis gnas de na sman de yod par shes so/_/sngon 
[\[118a.3\]]'das pa'i dus na 'khor los sgyur ba'i rgyal po zhig sman de 'dod pa'i phyir gangs kyi ri de la gnas kun tu shing gi wa btsugs nas sman zag pa bzed do/_/sman de nam smin pa na chu bzhin du sa la zag pas shing gi wa bzed pa'i nang du yang zags te ro de ni yang dag 
[\[118a.4\]]pa'o/_/rgyal po de 'das pa'i 'og tu ni sman de'i ro bar 'ga' ni skyur/_bar 'ga' ni lan tshwa/_bar 'ga' ni mngar/_bar 'ga' ni kha/_bar 'ga' ni tsha/_bar 'ga' ni bska'o/_/de ltar ro gcig po de yang gar zag pa'i gnas las rnam pa tha dad du gyur 
[\[118a.5\]]te sman de'i ro nyid ni ri la yod do/_/dper na zla ba rgyas pa ni bsod nams chung ba dag gis shin tu nyam thag par las su byas te gzhor gyis brkos kyang thob par mi nus so/_/gal te rgyal po 'phags pa dag 'jig rten du byung na bsod nams kyi rkyen gyis sman de'i 
[\[118a.6\]]ro yang yang dag par 'thob par 'gyur ro/_/rigs kyi bu de bzhin gshegs pa'i snying po'i ro yang de dang 'dra ste/_kun nas nyon mongs pa'i nags stug pos bsgribs pas sems can ma rig pa dag gis mthong bar mi nus so/_/sman ro gcig pa zhes bya ba ni sangs 
[\[118a.7\]]rgyas kyi rang bzhin gyi dpe ste/_kun nas nyon mongs pa'i dbang gis ro rnam pa sna tshogs su gyur pa ni 'di lta ste/_sems can dmyal ba dang /[ {]yi dgas [,]yi dwags [}]dang /_byol song dang /_lha dang /_mi dang /_skyes pa dang /_bud med dang /_ma ning dang /_rgyal rigs dang /_bram 
[\[118b\]]
[\[118b.1\]]ze dang /_rigs ngan gdol pa la sogs par gyur pa'o/_/sangs rgyas kyi rang bzhin ni shin tu dpa' bas de bas na gsod mi nus so/_/ci ste bsad na sangs rgyas kyi rang bzhin med par byas pa yin no/_/sangs rgyas kyi rang bzhin ni rang bzhin gyis med par byed 
[\[118b.2\]]nus pa ma yin te/_med par bya ba'i gnas med do/_/bdag ces bya ba'i rang bzhin nyid ni de bzhin gshegs pa'i gsang ba'i snying po'o/_/de ltar gsang ba'i snying po de ni gang gis kyang 'jig cing med par byed nus pa ma yin te/_med par byed mi nus kyang mthong 
[\[118b.3\]]bar mi rung ngo /_/gal te bla na med pa yang dag par rdzogs pa'i byang chub tu mngon par sangs rgyas na rtogs shing rig par 'gyur te/_de bas na gsod nus pa med do/_/byang chub sems dpa' 'od srung gis gsol pa/_ci ste gsod nus pa ma mchis na mi dge 
[\[118b.4\]]ba'i las zhes bgyi ba yang ma mchis sam/_bcom ldan 'das kyis 'od srung la bka' stsal pa/_yang dag par na gsod pa yod do/_/de ci'i phyir zhe na/_rigs kyi bu sems can gyi sangs rgyas kyi rang bzhin ni phung po lnga la gnas te/_gal te phung 
[\[118b.5\]]po lnga bshig na srog bcad pa zhes bya'o/_/gal te srog bcad na ngan song du ltung bar 'gyur te/_las kyi rgyu dang rkyen gyis rgyal rigs dang bram ze la sogs pa dang /_rigs ngan gdol pa dang /_skyes pa dang /_bud med dang /_ma ning dang /_srid pa nyi shu lnga 
[\[118b.6\]]po la sogs pa rnam pa tha dad pa'i mtshan nyid kyis 'khor bar 'khor ro/_/'phags pa ma yin pa dag ni bdag ces bya ba mtshan nyid chen po dang /_chung ngu dang /_til lam/_khre'am/_sran ma'am/_mthe bo'i bar du rnam pa sna tshogs su 'dzin te/_gang mi 
[\[118b.7\]]bden pa'i sgyu ma'i mtshan nyid du 'dzin pa yang dag pa ma yin no/_/'jig rten las 'da' ba'i bdag gi mtshan nyid ni sangs rgyas kyi rang bzhin zhes bya ste/_de ltar bdag tu 'dzin pa ni shin tu mchog ces bya'o/_/rigs kyi bu gzhan yang 'di lta ste dper na skyes bu gter gyi 
[\[119a\]]
[\[119a.1\]]rgyus la shin tu mkhas pa zhig gzhor rnon po thogs te brkos na/_rdo'am gseg ma'am pha bong la yang thogs pa med par rko'o/_/gal te rdo rje la thug na cis kyang mi tshugs so/_/rdo rje zhes bya ba la ni mtshon cis kyang mi tshugs shing 
[\[119a.2\]]gcod mi nus so/_/rigs kyi bu sems can gyi sangs rgyas kyi rang bzhin yang de dang 'dra ste/_'jig rten na rgol ba thams cad lha dang /_bdud sdig to can dang /_mi dang /_'jig rten du bcas pa thams cad kyis gzhig mi nus so/_/phung po lnga'i mtshan 
[\[119a.3\]]nyid ni byed pa dang bcas pa'o/_/byed pa dang bcas pa'i mtshan nyid ni rdo'am gseg ma lta bu ste/_'bigs shing gcod nus so/_/sangs rgyas kyi rang bzhin ni rdo rje lta bu ste/_gzhig mi nus so/_/de bas na phung po lnga bshig pa ni srog gcod pa zhes bya'o/_/
[\[119a.4\]]rigs kyi bu sangs rgyas kyi chos ni de ltar bsam gyis mi khyab par rig par bya'o/_/rigs kyi bu shin tu rgyas pa'i mdo sde ni bdud rtsi lta bu yang yin la dug lta bu yang yin no/_/de nas bcom ldan 'das la byang chub sems dpa' 'od srung gis 'di skad 
[\[119a.5\]]ces gsol to/_/ci'i slad du de bzhin gshegs pas shin tu rgyas pa'i mdo sde la bdud rtsi lta bu dang /_dug lta bu lags so zhes gsungs/_bcom ldan 'das kyis bka' stsal pa/_rigs kyi bu khyod de bzhin gshegs pa'i snying po yang dag pa'i don shes 
[\[119a.6\]]par 'dod dam/_'od srung gis gsol pa/_bdag de bzhin gshegs pa'i snying po'i don gang lags pa rtogs par 'tshal lo/_/de nas bcom ldan 'das kyis tshigs su bcad de bka' stsal pa/_kha cig bdud rtsi 'thungs pa las/_/tshe thung sngar shi ba yang 
[\[119a.7\]]yod/_/kha cig bdud rtsi 'thungs pa las/_/tshe ring rtag tu 'dug pa'ang yod/_/kha cig dug 'thungs dbang gis 'tsho/_/kha cig dug gi rkyen gyis 'chi/_/thogs med ye shes zil dngar ni/_/theg pa chen po'i mdo sde ste/_/theg pa chen po'i mdo sde ni/_/sman 
[\[119b\]]
[\[119b.1\]]dang dug tu 'dres pa'o/_/ji ltar mar dang kha ra dang /_/mar gyi snying po la sogs pa/_/'thungs te zhu na sman du 'gyur/_/ma zhu ba ni dug ces bya/_/shin tu rgyas pa'ang de bzhin te/_/mkhas pa dag gis bdud rtsir 'gyur/_/glen pas sangs rgyas rang bzhin dag_/
[\[119b.2\]]mi shes pa yis dug tu 'gyur/_/nyan thos pa dang rang rgyal dang /_/theg pa chen po'i bdud rtsi ste/_/ji ltar bro ba'i ro thams cad/_/'o ma mchog tu 'gyur ba bzhin/_/de ltar brtson 'grus rtsom pa dag_/theg pa chen po'i dbang gis ni/_/yongs su mya ngan 
[\[119b.3\]]'das 'gyur zhing /_/mi yi khyu mchog rgyal por 'gyur/_/'od srung khyod dang sems can gang /_/sangs rgyas rang bzhin shes pa ni/_/bla na med pa'i zil dngar ros/_/mi skye mi 'chi bar 'gyur ro/_/'od srung khyod kyis shes par gyis/_/dkon mchog 
[\[119b.4\]]gsum dag rtogs par gyis/_/dkon mchog gsum gyi mtshan nyid ni/_/bdag ces bya ba'i mtshan nyid do/_/bdag dang sangs rgyas rang bzhin nyid/_/gang gis mngon sum rtogs gyur na/_/de bzhin gshegs pa'i snying po nyid/_/skyes bu des ni rtogs 'gyur 
[\[119b.5\]]ro/_/bdag dang bdag gir gang shes pa/_/de ni 'jig rten 'das pa'o/_/sangs rgyas chos dang dge 'dun ni/_/phul du bla na med pa'i mchog_/tshigs su bcad de ngas gsungs pa/_/mtshan nyid don ni 'di dag go/_/de nas byang chub sems dpa' 'od srung gis 
[\[119b.6\]]tshigs su bcad de bcom ldan 'das la gsol pa/_skyabs su 'gro ba'i gnas gsum po/_/bdag ni gang yang ma rtogs na/_/bla med 'jigs pa ma mchis par/_/de la ji ltar skyabs su mchi/_/dkon mchog gsum yang ma rtogs na/_/bdag ma mchis par ji 
[\[119b.7\]]ltar bgyi/_/ji ltar sangs rgyas skyabs gsol na/_/rab tu bde ba thob par 'gyur/_/ji ltar chos la skyabs gsol ba/_/bdag la rgyal bas bstan du gsol/_/ji ltar che ba'i dbang thob 'gyur/_/dbang du mi 'gyur gang lags pa/_/ji ltar dge 'dun skyabs gsol na/_/
[\[120a\]]
[\[120a.1\]]bla med bde ba thob par 'gyur/_/ji ltar bde ba'i tshig smra na/_/ma 'ongs dus su mngon sangs rgyas/_/ma 'ongs dus su mi 'grub na/_/dkon mchog gsum la ji ltar phyogs/_/bdag gis snga nas mi 'tshal te/_/bags kyis 'tshal bar 'gyur bas na/_/ji lta 
[\[120a.2\]]bur na mi sbrum par/_/bu dag btsa' ba'i 'du shes bskyed/_/mngal na ji ltar mchis nges na/_/de ni bu mchis pa zhes bgyi/_/ci ste mngal na bu mchis na/_/ring por mi thogs nges par 'byung /_/de ni bu yi don lags te/_/sems can las kyang de bzhin no/_/bcom 
[\[120a.3\]]ldan 'das kyis gsungs pa ltar/_/glen pa dag gis shes mi nus/_/de ltar mi rtogs mi shes pas/_/yang dang yang du 'khor bar 'khor/_/ming tsam gyi ni dge bsnyen dag_/yang dag pa yi don mi 'tshal/_/shin tu rgyas par 'byed bstan te/_/bdag gi the 
[\[120a.4\]]tsom bcad du gsol/_/ye shes chen po bcom ldan 'das/_/thugs brtse'i slad du rgyas par ni/_/de bzhin gshegs pas gsang ba yi/_/rin chen snying po bshad du gsol/_/'od srung khyod kyis shes par gyis/_/gsang ba'i snying po gang yin pa/_/ngas 
[\[120a.5\]]ni rab tu 'byed bstan te/_/khyod kyi the tsom gcad par bya/_/shin tu brtags par nyon cig dang /_/khyod ni byang chub sems dpa'i nang /_/sangs rgyas 'byung ba bdun pa yi/_/mtshan dang ming du 'thun par 'gyur/_/sangs rgyas dag la skyabs gsol ba/_/de ni yang dag dge 
[\[120a.6\]]bsnyen te/_/nam du'ang lha rnams gzhan dag la/_/skyabs gsol bar ni mi 'gyur ro/_/dam pa'i chos la skyabs gsol na/_/'tshe zhing gsod pa'i sems dang bral/_/dge 'dun la ni skyabs gsol na/_/mu stegs can la phyogs mi 'gyur/_/dkon mchog gsum la 
[\[120a.7\]]skyabs gsol na/_/'jigs pa med pa thob par 'gyur/_/'od srung sangs rgyas la gsol pa/_/bdag ni gsum la skyabs gsol bas/_/sangs rgyas rnams kyi spyod yul gyi/_/yang dag pa yi lam zhes bgyi/_/dkon mchog gsum gyi mtshan nyid mnyam/_/ye shes chen 
[\[120b\]]
[\[120b.1\]]po nyid dang ldan/_/bdag dang sangs rgyas rang bzhin ni/_/gnyis su med de bye brag med/_/sangs rgyas bstod pa'i lam 'di ni/_/yang dag tshol ba bde ba'i gnas/_/thams cad mkhyen cing gzigs pas na/_/sangs rgyas mang pos bsngags par 'gyur/_/bdag kyang bde 
[\[120b.2\]]gshegs bsngags pa yi/_/bla med lam la gzhol zhing 'bab/_/bdud rtsi mchog gi dam pa ste/_/srid pa'i nang na med pa'o/_/de nas bcom ldan 'das kyis byang chub sems dpa' 'od srung la bka' stsal pa/_rigs kyi bu khyod kyis nyan thos sam/_bus pa ma rabs ltar 
[\[120b.3\]]dkon mchog gsum la bye brag ma 'byed cig_/theg pa chen po la ni dkon mchog gsum la rnam par bye brag 'byed pa'i mtshan nyid med do/_/de ci'i phyir zhe na/_sangs rgyas kyi ngo bo nyid la chos dang dge 'dun yod pa'i phyir ro/_/nyan thos dang bus pa ma rabs bsgral ba'i phyir 
[\[120b.4\]]dkon mchog gsum rnam par phye ste tha dad par bstan to/_/rigs kyi bu gang 'jig rten pa'i chos kyi rjes su 'jug 'dod pa dag ni skyabs su 'gro ba'i gnas gsum yod par bye brag 'byed do/_/rigs kyi bu byang chub sems dpa' dag ni 'di snyam du sems te/_bdag gi lus 
[\[120b.5\]]'di sangs rgyas la skyabs su song bas lus 'di nyid kyis mngon par 'tshang rgya ste/_mngon par sangs rgyas nas sangs rgyas la bsnyen bkur dang /_bsti stang dang /_mchod pa dang /_phyag bya ba'i chos med do/_/de ci'i phyir zhe na/_sangs rgyas bcom ldan 'das ni mnyam par sems can 
[\[120b.6\]]thams cad kyi skyabs su 'gro ba'i gnas mdzad pa'i phyir ro/_/gang chos kyi sku gdung la rim gro byed pa ni sangs rgyas rnams kyi mchod rten la gus par phyag bya ba'o/_/de ci lta zhe na/_so so'i skye bo bsgral ba'i phyir ro/_/gzhan yang sems can dag nga'i sku la mchod rten lta bur 
[\[120b.7\]]'du shes bskyed de/_phyag dang mchod pa byed do/_/de ltar sems can de dag gis nga'i chos kyi sku la yang skyabs tshol ba'i gnas byed do/_/sems can thams cad ni yang dag pa ma yin pa chos log pa la gnas te/_de 
[\[121a\]]
[\[121a.1\]]bas na ngas rim gyis yang dag pa'i chos bstan to/_/gzhan yang yang dag pa'i dge 'dun ma yin pa la skyabs su song ba dag la yang dag pa'i dge 'dun dag la skyabs su 'gro ba'i gnas kyang byed do/_/gang dkon mchog gsum la bye brag 'byed pa 
[\[121a.2\]]dag la ni skyabs su 'gro ba'i gnas gcig ste gsum du bye brag med do zhes kyang ston to/_/dmus long ldongs par gyur pa la ni mig lta bur yang ston to/_/gzhan yang nyan thos dang rang sangs rgyas kyi skyabs su 'gro ba'i gnas yang dag pa'ang bya'o snyam du sems so/_/rigs 
[\[121a.3\]]kyi bu de ltar byang chub sems dpa' dag ni sems can ma rungs pa tshad med pa dang mkhas pa shes rab can de dag gi phyir sangs rgyas kyi mdzad pa byed do/_/rigs kyi bu dper na skyes bu zhig g.yul ngor phyin pa'i tshe 'di snyam du bdag ni mchog ste/_dmag gi tshogs 'di 
[\[121a.4\]]dag thams cad kyang bdag 'ba' zhig la ltos so snyam sems so/_/gzhan yang dper na rgyal tshab gzhon nu 'di snyam du sems te/_bdag ni rgyal bu thams cad thul te rgyal po chen po'i srid dang dbang ba thams cad la bdag dbang du gyur te/_rgyal bu thams cad kyang 
[\[121a.5\]]bdag la phyogs pas de bas na zhan pa'i bsam pa mi skyed do snyam du sems te/_ji ltar rgyal po dang rgyal bu de bzhin du blon po chen po yang de dang 'dra'o/_/rigs kyi bu byang chub sems dpa' sems dpa' chen po'ang de dang 'dra bar 'di snyam du sems so/_/ji ltar na 
[\[121a.6\]]dngos po gsum po bdag dang rang bzhin gcig tu 'gyur snyam sems so/_/rigs kyi bu ngas bstan pa'i dngos po gsum po 'di ni mya ngan las 'das pa'o/_/de bzhin gshegs pa ni bla na med pa'i skyes bu dam pa ste ji ltar mi'i lus la yan lag dang nying lag thams cad kyi 
[\[121a.7\]]nang na mgo bo dam pa ste gzhan ma yin pa bzhin du sangs rgyas kyang de dang 'dra bar mchog dam pa ste chos dang dge 'dun ni ma yin no/_/'jig rten pa rnams bsgral ba'i phyir mtshan nyid rnam pa sna tshogs su skas kyi them pa ltar bye brag tu bstan to/_/de bas na khyod ni bus pa glen 
[\[121b\]]
[\[121b.1\]]pa ltar dkon mchog gsum la tha dad pa'i mtshan nyid du mi gzung ngo /_/khyod ni theg pa chen po la zhugs pas dbang po rno ba ni ral gri rnon po dang 'dra'o/_/byang chub sems dpa' 'od srung gis bcom ldan 'das la gsol pa/_bdag ni rtogs bzhin du bcom ldan 'das la zhu ba 
[\[121b.2\]]lags kyi mi 'tshal ba ni ma lags te/_bdag gis byang chub sems dpa' gang dpa' zhing dbang po rtul phod pa rnams kyi slad du dri ma ma mchis pa yongs su dag pa'i spyod yul du zhugs pa lags so/_/gzhan yang de bzhin gshegs pas byang chub sems dpa' rnams 
[\[121b.3\]]la ngo mtshar rmad kyi dngos po 'byed cing bstan pa dang shin tu rgyas pa theg pa chen po'i mdo sde bsngags pa'i slad du zhugs te de bzhin gshegs pas thugs rje chen pos legs par gsungs pas bdag kyang de la gnas par 'tshal lo/_/gang na byang chub sems dpa'i spyod 
[\[121b.4\]]yul la yongs su dag pa ston pa de ni yongs su mya ngan las 'das pa chen po'i mdo sde ston pa lags so/_/bcom ldan 'das bdag gis kyang de bzhin gshegs pa'i gsang ba'i snying po 'di sems can thams cad la rgyas par bstan cing dkon mchog gsum la skyabs su 'gro ba'i 
[\[121b.5\]]gnas yang dag par rtogs par bgyi'o/_/de la sems can gang zhig 'phags pa yongs su mya ngan las 'das pa chen po'i mdo sde 'di la dad cing yid ches na skyes bu de ni dkon mchog gsum la skyabs su 'gro ba'i gnas rtogs shing khong du chud pa lags so/_/de ci'i slad du zhe na/_de 
[\[121b.6\]]bzhin gshegs pa'i gsang ba'i snying po la sangs rgyas kyi rang bzhin mchis pa'i phyir ro/_/gang mdo sde 'di ston cing 'chad pa de'i lus la sangs rgyas kyi rang bzhin ma mchis par smra ste skyes bu de ni dkon mchog gsum la skyabs su 'gro ba ma yin pa gzhan mi tshol lo/_/de ci'i slad du zhe 
[\[121b.7\]]na/_phyi ma ma 'ongs pa'i dus su bdag gi lus 'di nyid dkon mchog gsum du 'gyur te nyan thos dang rang sangs rgyas dang de ma yin pa'i skye bo gzhan thams cad kyang bdag la brten te rim gro dang bkur sti dang /_phyag 'tshal bar 'gyur ba'i phyir ro/_/rigs kyi bu don de lta bas na 
[\[122a\]]
[\[122a.1\]]theg pa chen po'i mdo sde la yang dag par bslab par bya'o/_/'od srung gis yang gsol pa sangs rgyas kyi rang bzhin ni bsam gyis mi khyab ste de bzhin du mtshan sum cu rtsa gnyis dang dpe byad bzang po brgyad cu yang bsam gyis mi khyab bo/_/de nas bcom ldan 'das 
[\[122a.2\]]kyis byang chub sems dpa' 'od srung la legs so shin tu legs so zhes bka' stsal to/_/rigs kyi bu khyod ni shin tu zab pa'i shes rab dang ldan pas ngas kyang khyod kyi de bzhin gshegs pa'i snying po la 'jug pa legs par bstan par bya'o/_/gal te bdag ces bya ba ther 
[\[122a.3\]]zug tu rtag pa'i chos yin na ni sdug bsngal dang bral bar mi 'gyur ro/_/gal te bdag ces bya ba med na ni tshangs par spyod pa dag phan pa'i don med par 'gyur ro/_/gal te chos thams cad bdag med par smra na de ni chad par lta ba yin no/_/ci ste bdag ces bya ba ther zug tu smra na de ni rtag 
[\[122a.4\]]par lta ba yin no gang 'du byed thams cad mi rtag par lta na de yang chad par lta bar 'gyur ro/_/'du byed rtag par lta na de la yang rtag par lta bar 'gyur ro/_/gang sdug bsngal bar smra na chad par lta ba yin no/_/gal te bde bar smra na yang rtag par lta ba yin no gang chos thams cad rtag go 
[\[122a.5\]]bar nan tan byed na chad par lta bar ltung ngo /_/chos thams cad chad par nan tan byed na rtag par lta bar ltung ngo /_/dper na srin bu khung bur 'gro ba dag rkang pa snga ma bor nas rkang pa phyi ma 'dor ro/_/rtag pa dang chad pa la nan tan byed pa yang de dang 'dra ste chad pa dang rtag pa'i rkyen la ltos so/_/
[\[122a.6\]]don de lta bas na sdug bsngal ba'i chos gzhan la nan tan byed pa ni mi dge ba'o/_/bde ba'i chos gzhan la nan tan byed pa ni dge ba zhes bya'o/_/bdag med pa'i chos gzhan la nan tan byed pa ni kun nas nyon mongs pa'i phyogs yin no/_/rtag pa'i chos gzhan la nan tan byed pa ni de bzhin 
[\[122a.7\]]gshegs pa'i gsang ba'i snying po zhes bya ste/_mya ngan las 'das pa ni gnas dang rten med pa'o/_/mi rtag pa'i chos gzhan la nan tan byed pa ni rdzas dang zang zing yod pa'o/_rtag pa'i chos gzhan la nan tan byed pa ni sangs rgyas dang chos dang dge 'dun dang yang dag par rnam 
[\[122b\]]
[\[122b.1\]]par grol ba'o/_/de bas na sangs rgyas kyi rang bzhin ni lam dbu ma mtha' gnyis dang yongs su bral ba yin par rig par bya'o/_/yang dag pa'i chos bstan pa la bus pa ma rabs dag ni de la the tshom byed do/_/dper na nad pa nyam chung ba dag mar 'thungs na lus yang zhing dga' bar 
[\[122b.2\]]'gyur ro/_/yod pa dang med pa'i chos kyang rang bzhin gcig tu ma chad de/_dper na chen po bzhi rang bzhin mi 'thun pas gcig gi gnyen por gcig 'gyur te/_de la sman pa mkhas pas ni gang gi shas che ba bzhin du shin tu rtogs so/_/rigs kyi bu de bzhin gshegs pa yang de dang 'dra 
[\[122b.3\]]ste sems can thams cad la sman pa lta bur kun nas nyon mongs pa'i rang bzhin rnam pa tha dad pa mkhyen pas yongs su bsal te/_de bzhin gshegs pa'i gsang ba'i snying po sangs rgyas kyi rang bzhin yongs su dag pa mi 'gyur mi 'pho ba ston to/_/gal te yod par smra na mkhas pa 
[\[122b.4\]]shes rab can dag chags pa'i mi rigs la gal te med par smra na [{]brdzun [,]rdzun [}]du smra bar 'gyur ro/_/gal te yod par smra na 'phags pa cang mi smra ba'i mi rigs la/_gzhan yang khyal pa dang rtsed par smra ba'i mi rigs te yang dag pa'i chos nyid rtogs par 'dod do/_/bus pa ma rabs ni khyal 
[\[122b.5\]]par smra zhing rtsod pas de bzhin gshegs pa'i gsang ba'i snying po mi shes so/_/gal te sdug bsngal bar smra na bus pa glen pa dag lus 'di mi rtag go snyam sems so/_/thams cad sdug bsngal bar smra na lus la bde ba'i rang bzhin yod par mi shes so/_/gal te mi rtag par smra na 
[\[122b.6\]]bus pa glen pa dag lus thams cad mi rtag go snyam ste rdza so ma btang ba dang 'dra bar 'dzin to/_/de la mkhas pa shes rab can dag ni rnam par phye ste/_thams cad kyi thams cad du mi rtag par mi smra'o/_/de ci'i phyir zhe na/_bdag gi lus la sangs rgyas kyi rang bzhin gyi sa bon 
[\[122b.7\]]yod pa'i phyir ro/_/gal te bdag med par smra na/_bus pa glen pa dag sangs rgyas kyi chos thams cad bdag med do snyam du 'dzin to/_/mkhas pa shes rab can ni bdag med pa [{]bla dgas [,]bla dwags [}]su btags par zad de/_bden pa med par rnam par dbye'o/_/de ltar shes nas de la 
[\[123a\]]
[\[123a.1\]]the tsom mi skyed do/_/gang de bzhin gshegs pa'i snying po stong par smra na bus pa glen pa dag thos nas chad pa'am/_med par lta ba skye'o/_/mkhas pa shes rab can dag ni de bzhin gshegs pa rtag pa mi 'gyur mi 'pho bar bye brag dbye'o/_/gal te 
[\[123a.2\]]rnam par grol ba sgyu ma lta bur smra na bus pa glen pa dag rnam par grol ba thob pa rnams bdud kyi chos yin no snyam du 'dzin to/_/mkhas pa shes rab can ni rnam par phye ste mi'i nang na seng ge lta bur de bzhin gshegs pa nyag gcig ni rtag pa gnas pa mi 'gyur mi 'pho bar 
[\[123a.3\]]dbye'o/_/gal te ma rig pa'i rkyen gyis 'du byed rnams byung bar smra na/_bus pa glen pa dag thos nas rig pa dang /_ma rig par chos gnyis su med par bye brag 'byed do/_/mkhas pa shes rab can ni rang bzhin gyis gnyis su med par rtogs so/_/gang 
[\[123a.4\]]gnyis su med pa ni yang dag pa nyid do/_/gal te 'du byed kyi rkyen gyis rnam par shes pa byung bar smra na/_bus pa glen pa dag 'du byed dang rnam par shes pa gnyis su 'dzin to/_/mkhas pa shes rab can ni rang bzhin gyis gnyis su med par rtogs so/_/
[\[123a.5\]]gnyis su med pa ni yang dag pa nyid do/_/gal te dge ba bcu dang mi dge ba bcu po 'di ni bya ba'i rigs/_'di ni mi bya ba'i rigs/_'di ni mtho ris kyi lam/_'di ni ngan song gi rgyu/_'di ni rnam par dkar ba'i chos/_'di ni chos nag po'i zhes smra na/_
[\[123a.6\]]bus pa glen pa dag gnyis su 'dzin to/_/mkhas pa shes rab can ni rang bzhin gyis gnyis su med par rtogs te/_gnyis su med pa ni yang dag pa nyid do/_/gal te chos thams cad sdug bsngal bar nan tan bya'o/_/zhes smra na bus pa glen pa dag gnyis su 'dzin 
[\[123a.7\]]to/_/mkhas pa shes rab can ni rang bzhin gyis gnyis su med par rtogs te/_gnyis su med pa ni yang dag pa nyid do/_/gal te 'du byed thams cad mi rtag ce'am/_de bzhin gshegs pa'i snying po yang mi rtag ces smra na/_bus pa glen pa dag gnyis su 'dzin 
[\[123b\]]
[\[123b.1\]]to/_/mkhas pa shes rab can ni rang bzhin gyis gnyis su med par rtogs te/_gnyis su med pa nyid ni yang dag pa nyid do/_/chos thams cad bdag med de/_de bzhin gshegs pa'i snying po yang dag pa med ces smra na/_bus pa glen pa dag gnyis su 'dzin to/_/
[\[123b.2\]]mkhas pa shes rab can ni rang bzhin gyis gnyis su med par rtogs te/_gnyis su med pa nyid ni yang dag pa nyid do/_/bdag dang bdag med pa rang bzhin gyis gnyis su med do/_/de bzhin gshegs pa'i snying po'i don ni/_de ltar dpag tu med cing tshad med 
[\[123b.3\]]mtha' yas par sangs rgyas bcom ldan 'das kyis yongs su bsngags pas/_ngas kyang yon tan dang ldan pa'i mdo sde thams cad las kyang rgyas par gsungs so//_//bam po bcu gcig pa/_rigs kyi bu bdag ces bya ba dang bdag med pa rang 
[\[123b.4\]]bzhin gyis gnyis su med par khyod kyis de ltar gzungs su zung la spyi bos long shig_/rigs kyi bu khyod kyis mdo sde 'di brtan par gzungs su zung la dran par gyis shig_/ngas sngon 'phags pa shes rab kyi pha rol tu phyin pa chen po'i mdo sde las kyang 
[\[123b.5\]]bdag dang /_bdag med pa'i mtshan nyid kyis gnyis su med par bstan to/_/'di lta ste 'o ma las zho 'byung ba dang /_zho las mar 'byung ba dang /_mar las zhun mar 'byung ba dang /_zhun mar las mar gyi snying po 'byung ste/_de ltar zho'i rang bzhin de/_'o ma 
[\[123b.6\]]las byung ngam/_'on te zho nyid las byung ngam/_'on te gzhan nas byung ba mar gyi snying po'i bar du yang /_de bzhin du rgyas par rig par bya'o/_/gal te gzhan nas byung na/_gzhan gyis byas pa yin te/_gzhan gyis byas na sems can thams cad 'o ma 
[\[123b.7\]]las byung ba ma yin par 'gyur ro/_/gal te 'o ma las ma byung na/_'o ma cir yang mi dgos par 'gyur ro/_/gal te zho nyid las byung na 'dra ba'i yang mi rigs te/_gal te mar gyi snying po 'byung ste/_rgyun las skye bar 'gyur ro/_/gal te rgyun las skyes na lhan 
[\[124a\]]
[\[124a.1\]]cig skyes pa ma yin no/_/gal te lhan cig ma skyes na ro rnam pa lnga dus gcig tu 'byung ba'i rigs te/_dus gcig tu byung ba yang ma yin mod kyi nges par gzhan nas 'ongs pa yang ma yin no/_/de bas na 'o ma'i nang na mngar ba'i ro che bas snga nas zho'i mtshan 
[\[124a.2\]]nyid yod kyang rang 'gyur bar mi nus so/_/de bzhin du mar gyi snying po'i bar du rgyas par rig par bya'o/_/ba rtswa zos pa dang /_chu 'thungs pa'i rgyu dang /_rkyen gyis khrag tu 'gyur te/_khrag las 'o mar gyur to/_/gal te rtswa mngar ba zos na 'o ma yang mngar ro/_/gal 
[\[124a.3\]]te rtswa kha ba zos na/_'o ma yang kha bar 'gyur ro/_/gangs kyi ri la rtswa snum pa zhes bya ba yod de/_gal te bas zos na mar gyi snying po 'ba' zhig tu 'gyur te/_kha dog sngon po'am/_ser po'am/_dmar po'am/_dkar po'am/_nag por ni mi mngon no/_/rtswa 
[\[124a.4\]]gzhan zos pa'i rgyu dang /_rkyen las 'o ma'i ro dang /_kha dog kyang tha dad par 'gyur ro/_/bus pa so so'i skye bo dag rig pa dang /_ma rig pa'i las kyi rgyu dang rkyen gyi mtshan nyid gnyis bskyed do/_/gal te ma rig pa las bzlog na rig pa zhes bya ste/_de bzhin du chos 
[\[124a.5\]]thams cad kyang dge ba dang mi dge ba zhes bya ba mtshan nyid gnyis su med do/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das kyis gsungs pa ltar 'o ma'i nang na zho mchis zhes bgyi ba'i don ji lta bu lags/_bcom 
[\[124a.6\]]ldan 'das ci ste 'o ma'i nang na zho'i rang bzhin nges par mchis la shin tu phra bas mi mthong na ci'i slad du 'o ma'i rkyen gyis zho 'byung ngo zhes gsungs/_/chos thog ma nas ma mchis na ni skyes zhes bgyir rung na/_snga nas mchis pa zhig lags na ci'i slad du skyes zhes bka' stsal/_ci ste 'o 
[\[124a.7\]]ma'i nang na zho'i rang bzhin mchis par nges na rtsi shing thams cad kyi nang na yang 'o ma mchis pa'i rigs so/_/de bzhin du 'o ma'i nang na yang rtsi shing mchis par 'gyur ro/_/ci ste 'o ma'i nang na nges par zho ma mchis pa zhig lags na ci'i slad du 'o ma'i rkyen gyis zho 'byung bar 'gyur/_gal 
[\[124b\]]
[\[124b.1\]]te chos kyang snga nas ma mchis la/_phyis skyes pa zhig lags na ci'i slad du 'o ma'i nang na rtsi shing mi skye/_bka' stsal pa/_rigs kyi bu gcig tu nges par 'o ma'i nang na zho yod ce'am/_'o ma'i nang na zho med ces byar mi rung la/_de ma gtogs pa las byung zhes byar yang 
[\[124b.2\]]mi rung ngo /_/gal te 'o ma'i nang na zho nges par yod do/_/zhes smra na ci'i phyir dngos po dang ro tha dad par 'gyur te/_de bas na nges par 'o ma'i nang na zho'i rang bzhin yod ces byar yang mi rung ngo /_/gal te 'o ma'i nang na nges par zho med do/_/zhes smra na yang ci'i 
[\[124b.3\]]phyir ri bong gi rwa mi 'byung /_'o ma'i nang na dug blugs na zho de 'thungs pas 'chi bar 'gyur te/_de bas na 'o ma'i nang na nges par zho'i rang bzhin med ces byar yang mi rung ngo /_/ci ste de ma gtogs pa gzhan las 'byung zhes smra na ci'i phyir chu las zho mi 'byung /_de bas na de ma 
[\[124b.4\]]gtogs pa gzhan las zho 'byung ngo /_/zhes byar yang mi rung ngo /_/rigs kyi bu ba rtswa zos pa las khrag tu 'gyur/_khrag las 'o mar 'gyur te/_sems can gyi bsod nams kyi rgyus grub pa yin no/_/de ltar 'o ma de rtswa dang khrag las gyur mod kyi gnyis zhes byar mi rung ste/_
[\[124b.5\]]rgyu dang rkyen las byung ba zhes bya'o/_/zho dang mar gyi snying po'i bar du yang /_de bzhin du rgyas par rig par bya'o/_/de bas na ba'i zho zhes bya ste/_'o mar mi snang ba'i rgyu dang rkyen gyis zho zhes gdags so/_/rgyu dang rkyen gang las gyur ce na/_drod dang skyur 
[\[124b.6\]]ba las gyur te/_de bas na rgyu dang rkyen las byung ba nas mar gyi snying po'i bar du de bzhin du rgyas par rig par bya'o/_/de bas na 'o ma'i nang na nges par zho'i rang bzhin med de/_gzhan las byung ngo /_/zhes byar mi rung ste gnas med do/_/rigs 
[\[124b.7\]]kyi bu rig pa dang ma rig pa yang de dang 'dra ste/_kun nas nyon mongs pa dang lhan cig pa'i dus na ni ma rig pa zhes bya'o/_/nam dge ba'i chos dang lhan cig pa de'i dus na ni rig pa zhes bya ste/_de bas na ngas gsungs pa la mtshan nyid gnyis su med de/_de bas 
[\[125a\]]
[\[125a.1\]]na de'i rgyu de'i rkyen gyis sngar ngas 'di skad ces gsungs so/_/gangs kyi ri la rtswa snum pa zhes bya ba yod de bas zos na/_thams cad mar gyi snying por 'gyur ba dang 'dra bar sangs rgyas kyi rang bzhin yang de dang 'dra'o/_/rigs kyi bu sems can bsod nams 
[\[125a.2\]]chung bas rtswa snum pa zhes bya ba mi mthong ba dang 'dra bar sangs rgyas kyi rang bzhin yang de dang 'dra ste/_kun nas nyon mongs pas khebs pas sems can rnams kyis mi mthong ngo /_/'di lta ste dper na rgya mtsho'i ro gcig tu lan tshwa bro ba yin yang de'i nang na chu'i ro dam pa 'o ma'i ro bro ba yang 
[\[125a.3\]]yod do/_/dper na gangs kyi ri ni yon tan sna tshogs dang ldan te/_sman bzang po sha stag skye yang de la dug kyang mi skye ba ma yin no/_/so so'i skye bo'i lus kyang de dang 'dra ste sbrul gdug pa bzhi dang bcas pa yin mod kyi/_de la sman bzang po rgyal po lta bu yang yod pa ni 'di lta ste/_sangs 
[\[125a.4\]]rgyas kyi rang bzhin 'dus byas pa'i chos ma yin pa ste/_kun nas nyon mongs pas bsgribs par gyur to/_/de la gang rgyal rigs sam/_bram ze'am/_rje'u rigs sam/_dmangs rigs kyis nyon mongs pa kun bsal na/_sangs rgyas kyi rang bzhin mthong zhing /_bla na med 
[\[125a.5\]]pa'i byang chub tu mngon par 'tshang rgya bar 'gyur ro/_/'di lta ste/_dper na steng gi nam mkha' la sprin chags te 'brug grags na bal glang gi mche ba kun la me tog skye'o/_/ci ste 'brug ma grags na me tog kyang mi skye la/_btags pa yang med do/_/sems can rnams kyi sangs 
[\[125a.6\]]rgyas kyi rang bzhin yang de dang 'dra ste/_gal te kun nas nyon mongs pas khebs na mthong bar mi 'gyur ro/_/de bas na sems can la bdag med ces ngas gsungs te/_gang gis yongs su mya ngan las 'das pa chen po'i mdo sde 'di thos na sangs rgyas kyi rang bzhin 'di mthong bar 'gyur 
[\[125a.7\]]te/_bal glang gi mche ba'i me tog bzhin no/_/mdo sde gzhan gyis ting nge 'dzin thams cad thos kyang mdo sde 'di ma thos na de bzhin gshegs pa'i snying po dam pa mi mthong ste/_ji ltar 'brug ma grags na/_bal glang gi mche ba'i me tog mi mthong ba bzhin no/_/mdo sde 'di 
[\[125b\]]
[\[125b.1\]]thos na de bzhin gshegs pa thams cad kyis dgongs te gsungs pa'i snying po rtogs par 'gyur ro/_/sangs rgyas kyi rang bzhin zhes bya ba ni steng gi nam mkha' la 'brug grags na bal glang gi mche ba'i me tog mthong ba'i dpe'o/_/mdo sde 'di thos na sems can tshad med pa thams 
[\[125b.2\]]cad la sangs rgyas kyi rang bzhin yod par rtogs par 'gyur ro/_/de bas na yongs su mya ngan las 'das pa chen po ni de bzhin gshegs pas dgongs te gsungs pa'i snying po zhes bya ste/_chos kyi sku bskyed par 'gyur ba ni ji ltar 'brug grags na bal glang gi mche ba'i me tog skyes pa 
[\[125b.3\]]bzhin no/_/de lta bu'i don chen po 'byung zhing skye bas na yongs su mya ngan las 'das pa chen po zhes bya'o/_/rigs kyi bu'am rigs kyi bu mo gang zhig gis yongs su mya ngan las 'das pa chen po 'di la shin tu nan tan byed na de ni sangs rgyas kyi drin la lan glon pa yin te/_sangs 
[\[125b.4\]]rgyas kyi nye gnas yang dag pa zhes bya'o/_/de nas bcom ldan 'das la byang chub sems dpa' 'od srung gis 'di skad ces gsol to/_/shin tu ngo mtshar to/_/bcom ldan 'das sangs rgyas kyi rang bzhin zhes bgyi ba ni shin tu zab cing shin tu phra bas mthong bar yang dka' la 'jug 
[\[125b.5\]]par yang dka' ste/_nyan thos dang rang sangs rgyas kyis rtogs par 'gyur ba ma lags so/_/bcom ldan 'das kyis bka' stsal pa/_rigs kyi bu de de bzhin no/_/de de bzhin te/_khyod kyis smras pa bzhin no/_/de nas yang bcom ldan 'das la byang chub sems dpa' 
[\[125b.6\]]'od srung gis 'di skad ces gsol to/_/sangs rgyas kyi rang bzhin zhes bgyi ba ji lta bur zab cing mthong bar yang dka' la 'jug par yang dka'/_bcom ldan 'das kyis bka' stsal pa/_rigs kyi bu 'di lta ste/_dper na gang zag dmus long zhig mig gso ba'i phyir sman pa 
[\[125b.7\]]mkhas pa'i gan du song ngo /_/sman pas gser gyi gri thogs te mig gi rab rib kyi bris ma bcad nas mdzub mo gcig bsgreng ste bstan na long ba des mi mthong ngo zhes zer ro/_/mdzub mo gnyis sam gsum bstan na gdod cung zad cig mthong ngo zhes zer ro/_/rigs kyi bu yongs su 
[\[126a\]]
[\[126a.1\]]mya ngan las 'das pa chen po'i mdo sde 'di ma gsungs na byang chub sems dpa' tshad med pa pha rol tu phyin pa yongs su rdzogs pa nas sa bcu'i bar du gnas kyang sangs rgyas kyi rang bzhin mi mthong ba ni de dang 'dra ste/_de bzhin gshegs pas gsungs nas cung zad 
[\[126a.2\]]cig mthong bar gyur to/_/byang chub sems dpa' sems dpa' chen po dag de ltar mthong bar gyur nas 'di skad ces smra'o/_/shin tu ngo mtshar to/_/bcom ldan 'das bdag cag ni bskal pa grangs med pa'i bar du 'khor bar 'khor te/_bdag med pas yongs su bslus par 
[\[126a.3\]]gyur to/_/rigs kyi bu de ltar byang chub sems dpa' sa bcu la gnas pas kyang sangs rgyas kyi rang bzhin gsal bar mi mthong na/_nyan thos dang rang sangs rgyas kyis mi mthong ba lta smos kyang ci dgos/_rigs kyi bu gzhan yang 'di lta ste dper na steng gi nam mkha' mthon po la bya lding 
[\[126a.4\]]ba na/_bya'am nam mkha' gang yin pa legs par mi rtogs te brtags na gdod mngon no/_/sa bcu la gnas pa'i byang chub sems dpas de bzhin gshegs pa'i snying po phyogs tsam zhig rtogs shing /_mthong ba yang de dang 'dra na/_nyan thos dang rang sangs rgyas kyis rtogs shing 
[\[126a.5\]]mthong ba lta ci smos/_rigs kyi bu dper na chang gis ra ro ba lam du 'gro na lam bde blag tu legs par mi mthong ba bzhin du sa bcu la gnas pa'i byang chub sems dpa' yang de dang 'dra ste/_de bzhin gshegs pa'i snying po phyogs tsam zhig rtogs shing mthong ngo /_/rigs kyi bu dper na mi zhig 
[\[126a.6\]]'brog dgon par song ba las skom gyis gdungs te/_chu tshol ba las shing gi steng na bya bzhad 'dug par mthong na mi de skom gyis gdungs pas shing ngam chu yin pa mi rtogs so/_/legs par brtags na gdod bya bzhad dang shing yin par shes so/_/rigs kyi bu sa bcu la gnas pa'i 
[\[126a.7\]]byang chub sems dpas de bzhin gshegs pa'i snying po phyogs tsam zhig mthong zhing rtogs pa yang de dang 'dra ste/_gsal bar bde blag tu rtogs pa ni ma yin no/_/rigs kyi bu dper na rgya mtshor zhugs pa dag dpag tshad brgya'am/_stong ngam/_tshad med pa'i pha rol nas gru chen 
[\[126b\]]
[\[126b.1\]]po'i yang tog gam/_khang pa brtsegs ma mthong na de dag 'di snyam du yong tog gam/_nam mkha' gang yin snyam du sems te/_yun ring du brtags na gdod nges par yang tog gam/_khang pa brtsegs mar rtogs so/_/sa bcu la gnas pa'i byang chub sems dpas bdag gi lus 
[\[126b.2\]]la de bzhin gshegs pa'i snying po mthong ba yang de dang 'dra ste/_bde blag tu gsal ba ni ma yin no/_/rigs kyi bu dper na rgyal bu shin tu zhan pa zhig mtshan mo mtshan yal nangs kyi bar du rtse rtse na nang par du thams cad bde blag tu gsal bar mi rtogs so/_/sa bcu la gnas 
[\[126b.3\]]pa'i byang chub sems dpa' bdag gi lus la de bzhin gshegs pa'i snying po mthong ba yang de dang 'dra ste/_gsal bar yang mi rtogs so/_/rigs kyi bu dper na blon po zhig rgyal pos mngags na mtshan mo mun pa'i nang du song song ba las glog gi 'od kyis gnag gi khyu gcig 
[\[126b.4\]]mthong nas/_de 'di snyam du gnag gam/_nags tshal lam/_sprin nam/_khang khyim gang yin snyam sems so/_/mi des gnag yin par sems mod kyi/_nges pa ni ma yin no/_/sa bcu la gnas pa'i byang chub sems dpa' yang de dang 'dra ste/_bdag gi lus 
[\[126b.5\]]la de bzhin gshegs pa'i snying po legs par mi rtogs so/_/rigs kyi bu gzhan yang dper na tshul khrims la gnas pa'i dge slong dag srin bu med pa'i chu la rtog na chu'i nang na 'gul ba srin bu yin nam/_rdul yin pa bde blag tu mi rtogs so/_/yun ring du brtags na rdul 
[\[126b.6\]]yin par shes mod kyi/_nges par rtogs pa ni ma yin no/_/sa bcu la gnas pa'i byang chub sems dpa' yang de dang 'dra ste/_bdag gi lus la de bzhin gshegs pa'i snying po bde blag tu gsal bar mi rtogs so/_/rigs kyi bu dper na nam rmus te/_nam mkha' ma dag 
[\[126b.7\]]na rgyang ma nas byis pa chung ngu mthong nas phyugs sam/_bya'am/_mi 'am ci yin pa mi rtogs te/_yun ring du brtags na byis pa yin par mthong yang gsal bar rtogs pa ni ma yin no/_/sa bcu la gnas pa'i byang chub sems dpas bdag gi lus la de bzhin gshegs 
[\[127a\]]
[\[127a.1\]]pa'i snying po mthong ba yang de dang 'dra ste/_gsal bar mi rtogs so/_/rigs kyi bu dper na mi zhig mtshan mo mun pa'i nang na byang chub sems dpa'i sku gzugs ri mo la bris pa zhig mthong na de 'di snyam du 'di byang chub sems dpa'i gzugs sam/_
[\[127a.2\]]dbang phyug gi gzugs sam/_tshangs pa chen po'i gzugs sam/_gos kha dog bsgyur ba yin nam snyam sems te/_des yun ring du brtags na byang chub sems dpa'i gzugs yin par shes mod kyi/_gsal bar rtogs pa ni ma yin no/_/sa bcu la gnas 
[\[127a.3\]]pa'i byang chub sems dpas bdag gi lus la de bzhin gshegs pa'i snying po mthong ba yang de dang 'dra ste/_gsal bar rtogs pa ni ma yin no/_/rigs kyi bu sangs rgyas kyi rang bzhin zhes bya ba ni de ltar shin tu zab ste/_mthong zhing rtogs par dka' bas sangs rgyas nyag 
[\[127a.4\]]gcig gis rtogs kyi/_nyan thos dang rang sangs rgyas kyis rtogs par 'gyur ba ma yin no/_/rigs kyi bu mkhas pa shes rab can gyis de bzhin gshegs pa'i snying po la de lta bur brtag cing bye brag dbye bar bya'o/_/de nas yang bcom ldan 'das la byang chub sems dpa' 
[\[127a.5\]]'od srung gis 'di skad ces gsol to/_/bcom ldan 'das de ltar sangs rgyas kyi rang bzhin de shin tu zab cing mthong bar dka' na/_sha'i mig can dag gis ji ltar mthong bar 'gyur/_bcom ldan 'das kyis 'od srung la bka' stsal pa/_rigs kyi bu dper na 'du shes 
[\[127a.6\]]med 'du shes med min gyi lha dag kyang theg pa gnyis pos mi rtogs mod kyi/_mdo sde'i lung gi rjes su yid ches pas rtogs so/_/rigs kyi bu nyan thos dang rang sangs rgyas kyis yongs su mya ngan las 'das pa chen po'i mdo la brten te/_bdag gi lus la de bzhin gshegs 
[\[127a.7\]]pa'i snying po yod par rtogs pa yang de dang 'dra'o/_/rigs kyi bu de bas na yongs su mya ngan las 'das pa chen po'i mdo spyod pa'i nan tan la brtson 'grus bya'o/_/rigs kyi bu sangs rgyas kyi rang bzhin ni sangs rgyas nyag gcig gis mkhyen gyi/_nyan thos dang rang sangs 
[\[127b\]]
[\[127b.1\]]rgyas kyis ni shes pa ma yin no/_/yang bcom ldan 'das la byang chub sems dpa' 'od srung gis gsol pa/_'phags pa ma yin pa byis pa ma rabs ni srog chags thams cad la bdag mchis par smra'o/_/bcom ldan 'das kyis bka' stsal pa/_dper na rgyal 
[\[127b.2\]]bu zhig dang mi dbul po zhig mdza' bor 'thams te/_gcig gi khyim du gcig 'gro'o/_/de'i tshe na mi dbul po des rgyal bu de la ral gri shin tu bzang po gcig yod pa mthong nas chags pa'i sems skyes so/_/phyis rgyal bu de ral gri thogs te yul gzhan du song nas mi 
[\[127b.3\]]dbul po de yang phyis gzhan zhig gi khyim na nyal ba las gnyid log na kha na ral gri ral gri zhes brdol lo/_/de'i gan na 'dug pa'i mis de skad ces brdol ba thos nas bzung ste rgyal po la phul lo/_/de nas rgyal pos mi de la 'di skad du khyod kyi kha nas ral gri ral gri zhes zer ba ga re 
[\[127b.4\]]zhes bka' stsal to/_/mi des rgyus zhib tu rgyas par rgyal po la gsol nas gal te rgyal pos bdag gi lus dang yan lag dang nying lag kun dum bu dum bur gtubs kyang ral gri ni bdag la ma mchis te/_bdag sngon rgyal bu che ge mo zhig dang mdza' bas rgyal bu de la ral gri bzang po 
[\[127b.5\]]cig mchis par mig gis ni mthong gi_/lag pas reg pa'i thug kyang ma thub na ched du blangs pa lta ci smos/_rgyal po des bka' stsal pa/_khyod kyis ral gri de mthong yang dag na ral gri de'i dbyibs ci 'dra/_gsol pa/_rgyal po chen po bdag gis mthong ba ni ra ru 'dra ba zhig 
[\[127b.6\]]mthong ngo /_/rgyal pos de skad ces smras pa thos nas/_dgod de khyod mya ngan ma byed par gar dga' bar song zhig_/kho bo'i mdzod na ral gri de 'dra ba mi srid na/_khyod kyi rgyal bu de la mthong ba lta smos kyang ci dgos/_de nas rgyal po des blon po rnams la bka' stsal pa/_
[\[127b.7\]]khyed kyis ral gri de 'dra ba zhig mthong ngam/_zhes dris nas/_de ring po ma lon par tshe 'das so/_/de nas rgyal po de'i rgyal tshab rgyal po'i dbang bskur nas rgyal po des kyang blon po rnams la yang 'di skad du khyed kyis sngon mdzod kyi nang na ral gri de 'dra ba zhig mthong ngam/_zhes 
[\[128a\]]
[\[128a.1\]]dris so/_/blon po rnams kyis smras pa/_bdag cag gis sngon mthong ngo zhes gsol to/_/yang dris pa khyed kyis mthong na ral gri de'i dbyibs ci 'dra ba zhig mthong /_gsol pa/_rgyal po chen po bdag cag gis ra ru 'dra ba zhig mthong ngo /_/
[\[128a.2\]]rgyal pos smras pa/_kho bo'i mdzod kyi nang na ral gri de 'dra ba yod mi srid do/_/de bzhin du rgyal po rabs bzhi'i bar du ral gri de rmas kyang khungs ma phyin to/_/phyis lo mang zhig lon pa'i 'og tu sngon bros pa'i rgyal bu de yul gzhan nas phyir log nas rgyal por zhugs te rgyal 
[\[128a.3\]]po'i dbang thob nas des kyang blon po rnams la bka' stsal pa/_khyed kyis ral gri de mthong ngam/_blon po rnams kyis gsol pa/_rgyal po chen po bdag cag gis mthong ngo /_/smras pa/_khyed kyis ci ste mthong na ral gri de'i dbyibs ci 'dra/_blon po kha cig gis gsol 
[\[128a.4\]]pa/_lha'i sras shin tu gsal te/_me tog ud pa la 'dra'o/_/kha cig gis ni ra ru 'dra'o zhes gsol to/_/kha cig gis ni kha dog dmar khyad me'i phung po 'dra'o zhes gsol to/_/kha cig gis ni sbrul nag po 'dra'o zhes gsol to/_/de'i tshe rgyal po de bgad 
[\[128a.5\]]nas blon po rnams la khyed kyis nga'i ral gri yang dag pa ma mthong ngo zhes bka' stsal to/_/rigs kyi bu byang chub sems dpa' sems dpa' chen po yang de dang 'dra ste/_'jig rten du byung nas bdag ces bya ba'i mtshan nyid yang dag pa bstan te/_bstan ma thag tu song 
[\[128a.6\]]ba ni dper na rgyal bu ral gri bzang po thogs te yul gzhan du bros pa dang mtshungs so/_/bus pa glen pa dag thams cad la bdag yod do/_/bdag yod do zhes smra ba ni mi dbul po gzhan gyi khyim na gnyid log pa las ral gri ral gri zhes brdol ba dang mtshungs so/_/nyan 
[\[128a.7\]]thos dang rang sangs rgyas kyis sems can rnams la bdag ces bya ba'i mtshan nyid ci 'dra ba dris na/_de la kha cig ni bdag tu lta ba dang bdag med ces bya ba'i mtshan nyid mthe bo tsam zhig yod do zhes smra'o/_/kha cig ni khre'i 'brum bu tsam zhig yod do zhes smra'o/_/kha cig 
[\[128b\]]
[\[128b.1\]]ni til gyi 'bru tsam zhig yod do/_/zhes smra'o/_/kha cig ni bdag gi mtshan nyid ces bya ba sems la gnas te/_nyi ma lta bur 'bar zhing gsal lo zhes smra ste/_de ltar so so'i skye bo dag bdag ces bya ba'i mtshan nyid mi shes pa yang /_ji ltar blon po rnams kyis ral 
[\[128b.2\]]gri bzang po de mi shes pa bzhin no/_/byang chub sems dpas de ltar bdag ces bya ba'i mtshan nyid bstan pa bus pa glen pa dag gis mi shes pas rnam pa sna tshogs bye brag phye ste/_bdag ces bya ba'i mtshan nyid du 'dzin pa ni ral gri'i dbyibs ci 'dra ba zhes dris na ra ru 'dra'o 
[\[128b.3\]]zhes smra ba dang mtshungs so/_/de ltar bus pa ma rabs dag ni rgyun mi 'chad par ngan par lta ba bskyed de/_de ltar ngan par lta ba bcad pa'i phyir de bzhin gshegs pas bdag med pa bstan pa ni/_dper na rgyal bu dag blon po rnams la nga'i mdzod na de 'dra ba'i ral gri med do 
[\[128b.4\]]zhes smra ba dang mtshungs so/_/rigs kyi bu deng de bzhin gshegs pas bdag ces bya ba bstan pa ni sangs rgyas kyi rang bzhin zhes bya'o/_/de ltar sangs rgyas kyi rang bzhin de ni sangs rgyas kyis bstan pa'i chos kyi nang na ral gri shin tu gsal zhing dag pa dang mtshungs so/_/
[\[128b.5\]]rigs kyi bu de la bus pa ma rabs gang de skad du legs par smra ba ni bla na med pa'i sangs rgyas kyi chos la 'bab pa ma yin no/_/de la gang zhig legs par rnam par phye ste/_bstan pa'i rjes su zhugs na de ni byang chub sems dpa'i gzugs lta bur rig par bya'o/_/rigs 
[\[128b.6\]]kyi bu ji tsam du rnam pa tha dad du smra ba rig sngags dang /_tshig las rnam par rgyal ba'i gtsug lag dang /_yi ge la sogs pa thams cad kyang sangs rgyas kyis bstan pa yin gyi/_mu stegs can gyis bstan pa ma yin no/_/de nas bcom ldan 'das la byang chub sems 
[\[128b.7\]]dpa' 'od srung gis 'di skad ces gsol to/_/de bzhin gshegs pas ji lta bur yi ge'i ma mo rnams bstan pa lags/_bcom ldan 'das kyis bka' stsal pa/_rigs kyi bu sngar yi ge phyed kyi ma mo bstan pas gtsug lag dang /_rig sngags dang /_tshig las 
[\[129a\]]
[\[129a.1\]]rnam par rgyal ba dang /_sgra skad la sogs pa 'dzin par 'gyur te/_byis pa ma rabs dag yi ge'i ma mo bslabs pas de'i 'og tu chos dang chos ma yin pa la sogs pa shes par 'gyur ro/_/yang bcom ldan 'das la byang chub sems dpa' 'od 
[\[129a.2\]]srung gis gsol pa/_yi ge zhes bgyi ba'i don ji lta bu lags/_bka' stsal pa/_rigs kyi bu yi ge'i 'bru bcu bzhi po ni yi ge'i don ces bya'o/_/yi ge zhes bya ba ni mya ngan las 'das pa ste/_rtag pas na mi zag pa'o/_/gang mi zag pa de ni mi zad pa'o/_/
[\[129a.3\]]mi zad pa zhes bya ba de ni de bzhin gshegs pa'i rdo rje'i sku'o/_/de bas na yi ge'i 'bru bcu bzhi po de ni yi ge'i ma mo'o/_/de la a zhes bya ba de ni mi 'jig pa'o/_/gang mi 'jig pa ni dkon mchog gsum zhes bya ste rdo rje lta bu'o/_/gzhan yang a zhes bya ba ni mi zag pa'o/_/
[\[129a.4\]]gang mi zag pa ni de bzhin gshegs pa zhes bya ste/_de bzhin gshegs pa ni bu ga dgu nas ci yang mi zag pas de bas na zag pa med pa zhes bya'o/_/bu ga dgu med pas mi zag pa ste/_mi zag pa ni rtag pa'o/_/rtag pa ni de bzhin gshegs pa ste/_de bzhin gshegs 
[\[129a.5\]]pa ni 'dus ma byas pas mi zag pa'o/_/gzhan yang a zhes bya ba ni yon tan gyi tshogs zhes bya'o/_/yon tan gyi tshogs ni dkon mchog gsum yin pas de'i phyir a zhes bya'o/_/de la a zhes bya ba ni slob dpon zhes bya ba'i don to/_/slob dpon zhes bya ba'i don 
[\[129a.6\]]ji lta bu zhe na/_'jig rten na 'phags pa zhes grags pa'o/_/'phags pa zhes bya ba de yang ji lta bu zhe na/_'phags pa ni ma chags pa/_'dod pa nyung ba/_chog shes pa/_yongs su dag pa/_srid pa gsum du 'khor ba'i sems can sgrol ba ni 'phags 
[\[129a.7\]]pa zhes bya'o/_/gzhan yang a zhes bya ba ni bcas pa ste/_tshul khrims lhag par bsrung zhing spyod lam gyi rjes su gzhol ba'o/_/gzhan yang a zhes bya ba ni 'phags pa'i rjes su spyod lam 'gro ba dang /_sdod pa dang /_bskyod pa dang /_g.yo ba dang /_
[\[129b\]]
[\[129b.1\]]dkon mchog gsum dang /_pha ma la sri zhu dang /_mchod pa dang /_bkur sti dang /_rim gro dang /_phyag byed pa slob cing theg pa chen po la yang slob pa'o/_/rigs kyi bu khyed la sogs pa tshul khrims sdom pa dang /_byang chub sems dpa' sems dpa' 
[\[129b.2\]]chen po rnams ni 'phags pa zhes bya'o/_/gzhan yang A zhes bya ba ni ston cing 'chos pa ste/_ji ltar de bzhin gshegs pas 'di dag ni bya ba'i rigs pa'o/_/'di dag ni bya ba'i mi rigs so zhes bstan pa chos ma yin pa'i rnams mi byed pa ni 'phags pa zhes 
[\[129b.3\]]bya ste/_de bas na A zhes bya'o/_/de la i zhes bya ba ni sangs rgyas kyi chos tshangs par spyod pa rgya chen po zla ba rgyas pa ltar gsal zhing dri ma med pa ste/_khyed la sogs pa 'di dag ni bya ba'i rigs pa'o/_/'di dag ni bya ba'i mi rigs pa'o/_/'di ni don no/_/
[\[129b.4\]]'di ni don ma yin no/_/'di ni sangs rgyas kyis gsungs pa'o/_/'di ni bdud kyis bstan pa'o zhes bshad pa ste/_de bas na i zhes bya'o/_/de la I zhes bya ba ni sangs rgyas kyi chos shin tu zab cing phra ba/_chud dka' ba/_lha dbang sgyur chen po'am/_
[\[129b.5\]]tshangs pa chen po ltar chos kyis dbang sgyur ba'o/_/gang gzungs su 'dzin pa ni chos bsrung ba zhes bya'o/_/gzhan yang dbang sgyur ba ni 'jig rten gyi mgon po bzhi ste/_dbang sgyur ba bzhi pos ni yongs su mya ngan las 'das pa chen po'i mdo 'di srung zhing 'dzin la rgyas 
[\[129b.6\]]par ston cing 'chad pa'i dbang byed do/_/gzhan yang I zhes bya ba ni so so'i skye bo la chos ston pa'i dbang byed pa'o/_/gzhan yang I zhes bya ba ni gang dbang du 'gyur ba'i phyir bshad pa'o/_/de yang gang zhe na/_'di lta ste/_shin tu rgyas pa'i mdo sde la nan tan 
[\[129b.7\]]byed pa'o/_/gzhan yang I zhes bya ba ni mi gtsang ba bsal ba ltar ser sna dang phrag dog yongs su bcad de/_thams cad bkra shis par sgyur bas de'i phyir I zhes bya'o/_/de la u zhes bya ba ni mdo sde kun gyi nang na phul du gyur pa/_mchog dam pa/_bla ma'i yang 
[\[130a\]]
[\[130a.1\]]bla mar gyur pa/_yongs su mya ngan las 'das pa chen po'o/_/gzhan yang u zhes bya ba ni de bzhin gshegs pa'i rang bzhin nyan thos dang rang sangs rgyas thams cad kyis sngon ma thos pa ste/_gling thams cad kyi nang na byang gi sgra mi snyan mchog dam par 
[\[130a.2\]]gyur pa bzhin du/_byang chub sems dpas gal te mdo sde 'di nyan tam/_gzungs su 'dzin na/_sems can thams cad kyi phul du 'gyur/_gtso bor 'gyur/_mchog dam par 'gyur te/_de bas na mdo sde 'di ni kun gyi gtso bo/_mchog dam pa/_phul du gyur 
[\[130a.3\]]pas u zhes bya'o/_/de la U zhes bya ba ni ji ltar ba'i 'o ma ro thams cad kyi nang na mchog tu gyur pa ltar de bzhin gshegs pa'i rang bzhin yang de dang 'dra ste/_mdo sde thams cad kyi nang na gtso bo/_mchog dam pa/_phul du gyur pa'o/_/gang zhig 'di la 'phya ba'am/_
[\[130a.4\]]skur na de byol song dang tha mi dad par rig par bya'o/_/gzhan yang U zhes bya ba ni gang zag de yang dag par dran pa'i shes rab med pas de bzhin gshegs pas gsang ba'i snying po la 'phya zhing skur bas gang zag de ni shin tu snying brtse ba'i gnas su rig par bya ste/_de ni de bzhin 
[\[130a.5\]]gshegs pa'i gsang ba'i snying po bdag med pa bstan pa dang bral bas U zhes bya'o/_/de la e zhes bya ba ni sangs rgyas kyi chos nyid mya ngan las 'das pa ste/_de bas na e zhes bya'o/_/de la e zhes bya ba ni de bzhin gshegs pa'i don to/_/gzhan yang ai zhes bya 
[\[130a.6\]]ba ni de bzhin gshegs pa gshegs sam/_bzhugs sam/_smyang ngam/_bskum mam bskyod cing g.yo ba thams cad du so so'i skye bo la phan pa dang bde ba'i don du mi 'gyur ba ma yin te/_de ni ai zhes bya'o/_/de la o zhes bya ba ni nyon mongs pa'i don to/_/nyon 
[\[130a.7\]]mongs pa ni zag pa dang bcas pa zhes bya'o/_/de bzhin gshegs pa ni nyon mongs pa thams cad yongs su bcad pas o zhes bya'o/_/de la au zhes bya ba ni theg pa chen po'i don te/_yi ge 'bru bcu bzhi po mthar phyin pa'i don to/_/theg pa chen po'i mdo sde yang de dang 
[\[130b\]]
[\[130b.1\]]'dra ste/_mdo sde thams cad kyi nang na mthar phyin pa'i mchog yin pas au zhes bya'o/_/de la aM zhes bya ba ni ma brtags pa mi gtsang ba'i dngos po thams cad bsal te/_sangs rgyas kyi bstan pa las gser dang dngul la sogs pa rin po che thams cad gtong 
[\[130b.2\]]nus pas aM zhes bya'o/_/de la aHzhes bya ba ni theg pa mchog gi don to/_/de ci'i phyir zhe na/_theg pa chen po'i mdo mya ngan las 'das pa chen po 'di yang mdo sde thams cad kyi nang na gtso bo dam pa/_phul du gyur pas aHzhes bya'o/_/de la ka zhes bya ba ni 
[\[130b.3\]]sems can thams cad la snying rje skye ba ste/_ji ltar sgra gcan 'dzin bzhin du sras su 'du shes shing dge ba'i don du 'gyur bas ka zhes bya'o/_/de la kha zhes bya ba ni dge ba'i bshes gnyen ma yin pa'o/_/dge ba'i bshes gnyen ma yin pa ni sme ba btsog pa ste/_
[\[130b.4\]]de bzhin gshegs pa'i snying po la yid mi ches pas kha zhes bya'o/_/de la ga zhes bya ba ni snying po'o/_/snying po zhes bya ba ni de bzhin gshegs pa'i gsang ba'i snying po ste/_sems can thams cad la sangs rgyas kyi rang bzhin yod ces bya ba ste/_de ni ga zhes bya'o/_/
[\[130b.5\]]de la g+ha zhes bya ba ni de bzhin gshegs pa rtag pa'i sgra'o/_/de la ji ltar na de bzhin gshegs pa rtag pa'i sgra zhe na/_'di lta ste/_de bzhin gshegs pa rtag pa/_gnas pa/_mi 'gyur/_mi 'pho bas g+ha zhes bya'o/_/de la nga zhes bya ba ni 'du byed thams cad 
[\[130b.6\]]zhig pa'i mtshan nyid de/_de bas na nga zhes bya'o/_/de la tsa zhes bya ba ni bsgom pa'i don te/_sems can thams cad gdul ba ni bsgom pa'i don ces bya ste/_tsa zhes bya'o/_/de la tsha zhes bya ba ni de bzhin gshegs pas sems can thams cad la gdugs chen po ltar 
[\[130b.7\]]skyob cing khebs pas tsha zhes bya'o/_/de la dza zhes bya ba ni yang dag par rnam par grol ba rga ba'i mtshan nyid med pas dza zhes bya'o/_/de la dz+ha zhes bya ba ni kun nas nyon mongs pas 'ching ba ni nags thibs po dang 'dra bas dz+ha zhes bya'o/_/de la nya zhes bya ba ni shes rab kyi don 
[\[131a\]]
[\[131a.1\]]to/_/yang dag pa'i chos nyid shes pas na nya zhes bya'o/_/de la Ta zhes bya ba ni 'dzam bu'i gling du sku phyed bstan te/_chos bshad pa ni zla ba phyed lta bu yin pas Ta zhes bya'o/_/de la Tha zhes bya ba ni chos kyi sku yongs su rdzogs pa zla ba rgyas pa 
[\[131a.2\]]dang 'dra bas Tha zhes bya'o/_/de la Da zhes bya ba ni dge slong glen pa dag rtag pa dang mi rtag pa mi shes te/_bus pa chung ngu dang 'dra bas Da zhes bya'o/_/de la D+ha zhes bya ba ni slob dpon gyi drin mi shes te/_lus sha bzan dang 'dra bas D+ha zhes bya'o/_/de la Na zhes 
[\[131a.3\]]bya ba ni 'phags pa'i don ma yin te/_mu stegs can lta bu yin pas Na zhes bya'o/_/de la ta zhes bya ba ni gnas gang du bcom ldan 'das kyis dge slong rnams la bka' stsal pa/_kye dge slong dag 'jigs shing skrag pa spongs shig dang /_khyed la dam pa'i chos 
[\[131a.4\]]bstan to/_/zhes byung ba ni ta zhes bya'o/_/de la tha zhes bya ba ni glen pa gti mug pa'i don te/_sems can 'khor bas rnam par glags te rnam par 'khor ba ni dar gyi srin bu'am/_sbur pa lta bu yin pas tha zhes bya'o/_/de la da ni sbyin pa chen po byin pa ste/_
[\[131a.5\]]theg pa chen po yin pas da zhes bya'o/_/de la d+ha ni yon tan bsngags shing bstod pa 'di lta ste/_dkon mchog gsum ni ri rab ri'i rgyal po dang 'dra ste/_shin tu bzang zhing mtho la yangs shing che bas rdib cing 'gyel ba med pas na d+ha zhes bya'o/_/de la na ni dkon mchog 
[\[131a.6\]]gsum rab tu brtan te/_sgo'i gtan pa dang 'dra bas mi g.yo ba zhes bya ba ni na zhes bya'o/_/de la pa ni phyin ci log gi don te/_gang 'di skad du dkon mchog gsum zad cing med par 'gyur ro zhes smra na/_de ni bdag bslus pa yin par rig par bya ste/_de ni pa 
[\[131a.7\]]zhes bya'o/_/de la pha ni 'jig rten gyi bgegs te 'jig rten na bskal pa 'byung ba'i tshe dkon mchog gsum yang med par 'gyur ro zhes smra na/_de ni shin tu yang glen zhing shes rab med pa ste/_'phags pa la dbang za ba yin pas pha zhes bya'o/_/de la ba ni sangs 
[\[131b\]]
[\[131b.1\]]rgyas kyi stobs bcu yin pas ba zhes bya'o/_/de la b+ha ni khur lci ba khyer ba ste/_bla na med pa'i yang dag pa'i chos phrag pa la bkur bzod pas de ni byang chub sems dpa' chen po yin par rig par bya ste/_b+ha zhes bya'o/_/de la ma ni shin tu sdom pa gnyan pa bcas pa 
[\[131b.2\]]theg pa chen po'i mdo sde yongs su mya ngan las 'da' ba chen po ste ma zhes bya'o/_/de la ya ni byang chub sems dpa' rnams gnas thams cad du sems can rnams la theg pa chen po'i chos ston pas ya zhes bya'o/_/de la ra ni 'dod chags dang zhe sdang dang gti mug 
[\[131b.3\]]yongs su bcom nas yang dag pa'i chos ston pas ra zhes bya'o/_/de la la ni nyan thos kyi theg pa can ni 'gyur ba mi gnas pa ste/_theg pa chen po ni bstan pa mi g.yo bas nyan thos kyi theg pa spong zhing bla na med pa'i theg pa chen po la brtson pas la zhes bya'o/_/de 
[\[131b.4\]]la wa ni sangs rgyas bcom ldan 'das sems can gyi phyir chos chen po'i char phab nas 'jig rten gyi rig sngags dang yi ge dang /_gtsug lag la sogs pa ni wa zhes bya'o/_/de la sha ni zug rngu rnam pa lnga yongs su spangs pas sha zhes bya'o/_/de la Sha ni don yongs 
[\[131b.5\]]su rdzogs pa ste/_gang zhig yongs su mya ngan las 'das pa don chen po'i mdo mnyan na/_de ni theg pa chen po'i mdo sde thams cad thos shing 'dzin pas Sha zhes bya'o/_/de la sa ni sems can rnams la dam pa'i chos bstan te/_sems dga' bar gyur pas sa zhes 
[\[131b.6\]]bya'o/_/de la ha ni sems rab tu dga' ba ste/_bcom ldan 'das 'du byed thams cad dang bral ba ngo mtshar che'o/_/e ma de bzhin gshegs pa yongs su mya ngan las 'das so zhes bya ba ni ha zhes bya'o/_/de la k+Sha zhes bya ba ni bdud kyi don to/_/tshad med pa'i 
[\[131b.7\]]bdud kyis de bzhin gshegs pa'i gsang ba'i snying po 'jig mi nus pas k+Sha zhes bya'o/_/gzhan yang k+Sha ni 'jig rten pa'i rjes su pha ma dang /_chung ma dang /_bu'i bar du bstan pas k+Sha zhes bya'o/_/de la ri rI li lI zhes bya ba'i yi ge bzhi po 'di ni don rnam pa 
[\[132a\]]
[\[132a.1\]]bzhi'o/_/'di lta ste sangs rgyas dang chos dang dge 'dun dang gnyen po'i chos so/_/de la gnyen po'i chos ni 'jig rten pa'i chos su lha sbyin ltar dge 'dun gyi dbyen byas pa dang /_tshul khrims bcab pa'i phyir gzugs dang cha lugs rnam pa sna 
[\[132a.2\]]tshogs bstan kyang mkhas pa shes rab can ni khong du chud pas de la mi 'jigs te/_'di ni 'jig rten gyi rjes su 'jug pa yin pas de'i phyir ri rI li lI zhes bya'o/_/dbugs rngub pa dang /_lce'i dbang po dang /_sna'i dbugs ring thung dang /_'dren pa las sgra'i rjes su 
[\[132a.3\]]don shes par 'gyur te/_de yang lce dang so las rnam pa tha dad du 'gyur ro/_/de ltar yi ge'i don 'di ni sems can dag gi ngag gi las yongs su dag par 'gyur te/_sems can gyi sangs rgyas kyi rang bzhin ni yi ge la ltos pas gdod yongs su dag par 'gyur ba ni ma 
[\[132a.4\]]yin no/_/de ci'i phyir zhe na/_rang bzhin gyis thog ma nas rnam par dag pas phung po dang khams dang skye mched kyi nang na gnas kyang /_phung po dang khams dang skye mched lta bu ni ma yin no/_/de bas na sems can dag ni byang chub sems dpa' rnams la skyabs su 'gro 
[\[132a.5\]]bar bya'o/_/sangs rgyas kyi rang bzhin gyi phyir sems can thams cad la khyad par med par rnam par lta'o/_/de bas na yi ge phyed po ni mdo sde dang gtsug lag dang smra ba dang tshig gis rnam par rgyal ba'i rtsa ba yin no/_/yi ge phyed po'i don ni kun nas nyon mongs pa 
[\[132a.6\]]kun gyi smra ba'i rtsa ba yin pas yi ge phyed ces bya'o/_/yi ge rdzogs pa ni dge ba'i chos thams cad smra ba'i rtsa ba'o/_/dper na 'jig rten na gang sdig pa mi dge ba byed pa ni skyes bu phyed ces bya'o/_/dge ba kun spyod pa ni/_rdzogs pa zhes bya'o/_/de ltar na mdo sde 
[\[132a.7\]]dang gtsug lag dang smra ba thams cad ni/_yi ge phyed po'i rtsa bar 'gyur ro/_/de la gang zhig 'di skad du de bzhin gshegs pa dang /_yang dag par rnam par grol ba yang yi ge phyed po'i nang du 'jug ces smra na de lta ma yin no/_/de ci'i phyir zhe na/_yi ge dang bral ba'i phyir 
[\[132b\]]
[\[132b.1\]]te/_de bas na de bzhin gshegs pa ni chos thams cad la ma thogs ma chags te/_yang dag par rnam par grol lo/_/de la yi ge'i don rtogs shing shes pa gang zhe na/_gang zhig de bzhin gshegs pa 'jig rten du gshegs nas yi ge phyed po med par byas pa 
[\[132b.2\]]shes na/_de ni yi ge'i don shes shing rtogs pa zhes bya'o/_/gang yi ge phyed po'i don gyi rjes su 'jug pa ni de bzhin gshegs pa'i rang bzhin mi shes pa'o/_/de la yi ge med pa'i don gang zhe na/_gang mi dge ba'i chos la bsnyen cing spyod pa de ni yi ge med pa zhes 
[\[132b.3\]]bya'o/_/gzhan yang yi ge med pa ni dge ba'i chos la bsnyen cing spyod kyang de bzhin gshegs pa rtag pa'am/_mi rtag gam/_ther zug gam/_ther zug ma yin pa mi shes/_chos dang dge 'dun yang mi shes/_'dul ba dang 'dul ba ma yin pa dang /_mdo 
[\[132b.4\]]sde dang mdo sde ma yin pa dang /_bdud kyis bstan pa dang /_sangs rgyas kyis bstan pa mi shes te/_bye brag mi phyed pa de ni yi ge med pa'i don la zhugs pa zhes bya'o/_/de ltar na ngas yi ge med pa'i don gyi rjes su 'jug pa yang ngas bshad do/_/rigs 
[\[132b.5\]]kyi bu de bas na khyed kyis yi ge phyed po spangs te/_yi ge rdzogs pa la shin tu mkhas par bya'o/_/de nas bcom ldan 'das la byang chub sems dpa' 'od srung gis 'di skad ces gsol to/_/bcom ldan 'das bdag cag gis yi ge'i grangs shin tu mkhas par 
[\[132b.6\]]bgyi'o/_/bdag cag gis ston pa bla na med pa dang mjal bas de bzhin gshegs pas bstan pa'i bka' bzhin du bgyi'o/_/bcom ldan 'das kyis byang chub sems dpa' 'od srung la bka' stsal pa/_legs so legs so/_/gang dam pa'i chos bsnyen par 
[\[132b.7\]]'dod pa dag de bzhin du bslab par bya'o/_/de nas bcom ldan 'das kyis byang chub sems dpa' 'od srung la bka' stsal pa/_rigs kyi bu 'di lta ste bya'i nang na bya ka lan da ka dang /_bya ngur pa ni gar song ba yang mi 'bral te lhan cig go/_/de bzhin du sdug bsngal 
[\[133a\]]
[\[133a.1\]]ba dang /_mi rtag pa dang /_bdag med pa yang de dang 'dra ste mi 'bral lo/_/byang chub sems dpa' 'od srung gis bcom ldan 'das la gsol pa/_bcom ldan 'das ji ltar na sdug bsngal ba dang mi rtag pa dang bdag med pa la bya ngur pa dang bya ka 
[\[133a.2\]]lan da ka lta bu zhes bgyi/_bcom ldan 'das kyis bka' stsal pa/_rigs kyi bu sdug bsngal gyi chos kyang gzhan la/_bde ba'i chos kyang gzhan/_rtag pa'i chos kyang gzhan la/_mi rtag pa'i chos kyang gzhan/_bdag ces bgyi ba'i chos kyang gzhan la/_
[\[133a.3\]]bdag med pa'i chos kyang gzhan no/_/dper na 'bras ni nas las gzhan la/_nas kyang sran ma dang bu ram shing las gzhan no/_/de ltar rnam pa de dag thog ma myu gu byung ba nas lo ma dang me tog gi bar du ni mi rtag go/_/'bras bur smin nas mis yongs su spyod pa 
[\[133a.4\]]na rtag pa zhes bya'o/_/de ci'i phyir zhe na/_mtshan nyid kyis yang dag pa bden pa'i phyir ro/_/byang chub sems dpa' 'od srung gis bcom ldan 'das la gsol pa/_bcom ldan 'das de ltar dngos po de dag rtag pa lags na de bzhin gshegs pa de dang 'dra ba 
[\[133a.5\]]lags sam/_bcom ldan 'das kyis bka' stsal pa/_rigs kyi bu de skad ces ma zer cig_/de ci'i phyir zhe na/_de bzhin gshegs pa la ri rab ri'i rgyal po dang 'dra'o zhes bya na ci bskal pas bshig pa'i tshe/_ri rab lhun po ni 'jig cing rnyil bar 'gyur na de 
[\[133a.6\]]bzhin gshegs pa yang de'i tshe 'jig par 'gyur ram/_rigs kyi bu khyod kyis ni don de dag zhu bar mi bya'o/_/rigs kyi bu chos thams cad kyi nang na mya ngan las 'das pa ma gtogs par chos gcig kyang rtag ces pa med de/_kun rdzob tu 'bras bu ni rtag ces gsungs so/_/
[\[133a.7\]]byang chub sems dpa' 'od srung gis bcom ldan 'das la gsol pa/_bcom ldan 'das legs so shin tu legs so/_/bcom ldan 'das kyis gsungs pa bzhin no/_/bcom ldan 'das kyis 'od srung la bka' stsal pa/_de de bzhin te/_de de bzhin no/_/
[\[133b\]]
[\[133b.1\]]rigs kyi bu mdo sde la sogs pa thams cad kyi ting nge 'dzin la nan tan byas kyang yongs su mya ngan las 'das pa chen po ma thos na/_thams cad mi rtag ces smra'o/_/mdo sde 'di thos nas nyon mongs pa dang bcas kyang nyon mongs pa med pa dang 'dra ste/_lha dang mir 
[\[133b.2\]]bcas pa'i 'jig rten thams cad la phan pa dang /_bde ba'i don byed par 'gyur ro/_/de ci'i phyir zhe na/_bdag gi lus la sangs rgyas kyi rang bzhin yod par rtogs pas rtag pa zhes bya'o/_/rigs kyi bu gzhan yang dper na shing a mra la me tog ma byung ba 
[\[133b.3\]]ni mi rtag pa zhes bya'o/_/'bras bu mngon du gyur nas phan pa'i don du 'gyur bas rtag pa zhes bya'o/_/de ltar na rigs kyi bu mdo sde thams cad las byung ba'i ting nge 'dzin bsgoms kyang yongs su mya ngan las 'das pa chen po 'di ma thos na thams cad mi rtag ces smra'o/_/
[\[133b.4\]]gal te 'di thos nas nyon mongs pa dang bcas kyang nyon mongs pa med pa dang 'dra ste/_lha dang mi thams cad la phan pa dang bde ba'i don du 'gyur ro/_/de ci'i phyir zhe na/_bdag gi lus la sangs rgyas kyi rang bzhin yod par rtogs pas rtag pa zhes bya'o/_/rigs kyi bu 
[\[133b.5\]]gzhan yang dper na gser gyi gar bu bzhus te zhu ba'i tshe na mi rtag pa zhes bya'o/_/zhu nas gser du gyur te phan pa'i don du gyur pa na rtag pa zhes bya'o/_/de ltar na rigs kyi bu mdo sde thams cad kyi ting nge 'dzin bsgoms kyang yongs su mya ngan las 'das pa chen po 'di ma 
[\[133b.6\]]thos na thams cad mi rtag ces smra'o/_/mdo sde 'di thos nas nyon mongs pa dang bcas kyang nyon mongs pa med pa dang 'dra ste/_lha dang mi thams cad la phan pa dang bde bar 'gyur ro/_/de ci'i phyir zhe na/_bdag gi lus la sangs rgyas kyi rang bzhin yod par rtogs 
[\[133b.7\]]pas rtag pa zhes bya'o/_/rigs kyi bu gzhan yang dper na til ni mar btsir ba'i tshe na mi rtag pa zhes bya'o/_/btsir te mar du gyur nas phan pa'i don du 'gyur bas rtag pa zhes bya'o/_/rigs kyi bu mdo sde thams cad kyi ting nge 'dzin bsgoms kyang yongs su mya ngan 
[\[134a\]]
[\[134a.1\]]las 'das pa'i mdo 'di ma thos na thams cad mi rtag ces smra'o/_/mdo sde 'di thos nas nyon mongs pa dang bcas kyang nyon mongs pa med pa dang 'dra ste/_lha dang mi thams cad la phan pa dang bde ba'i don du 'gyur ro/_/de ci'i phyir zhe na/_
[\[134a.2\]]bdag gi lus la sangs rgyas kyi rang bzhin yod par rtogs pas rtag pa zhes bya'o/_/rigs kyi bu gzhan yang dper na 'bab chu thams cad ni rgya mtshor 'bab bo/_/de bzhin du mdo sde thams cad kyi ting nge 'dzin kyang theg pa chen po yongs su mya ngan las 'das pa'i mdo 
[\[134a.3\]]sde 'di la 'bab bo/_/de ci'i phyir zhe na/_mthar sangs rgyas kyi rang bzhin yod par legs par gsungs pa'i phyir ro/_/rigs kyi bu de bas na rtag pa'i chos kyang gzhan la/_mi rtag pa'i chos kyang gzhan zhes ngas gsungs te/_bdag med pa'i bar du yang 
[\[134a.4\]]de bzhin du rgyas par rig par bya'o/_/byang chub sems dpa' 'od srung gis bcom ldan 'das la gsol pa/_bcom ldan 'das de bzhin gshegs pa ni slos pa'i mya ngan gyi zug rngu dang bral ba'o/_/slos pa'i mya ngan can ni gnam gyi lha lags te/_de bzhin 
[\[134a.5\]]gshegs pa ni lha ma lags so/_/slos pa'i mya ngan ni mi lags te/_de bzhin gshegs pa ni mi ma lags so/_/slos pa'i mya ngan can ni srid pa nyi shu lnga po lags te/_de bzhin gshegs pa ni srid pa nyi shu lnga po ma lags so/_/de bas na de bzhin 
[\[134a.6\]]gshegs pa la slos pa'i mya ngan mi mnga' na ci'i slad du de bzhin gshegs pa la slos pa'i mya ngan mnga' zhes bsgrags shing gsungs/_bcom ldan 'das kyis bka' stsal pa/_rigs kyi bu 'du shes med pa'i lha ni 'du shes med pa zhes bya'o/_/gal te 'du shes 
[\[134a.7\]]med na 'tsho ba'i srog kyang med do/_/gal te 'tsho ba'i srog med na phung po dang khams dang skye mched ga la zhig yod de/_de bas na 'du shes med pa'i lha'i srog ni 'di na gnas so zhes smrar mi rung ngo /_/rigs kyi bu dper na shing gi lha lta bu shing la gnas kyang yal 
[\[134b\]]
[\[134b.1\]]ga'am/_'dzer pa'am/_sdong po'am/_lo ma la nges par gnas zhes byar mi rung ste/_gnas ma nges kyang med ces byar ni mi rung ngo /_/'du shes med pa'i lha'i srog kyang de dang 'dra'o/_/rigs kyi bu sangs rgyas kyi chos kyang de dang 'dra ste/_shin tu 
[\[134b.2\]]zab cing rtogs par dka'o/_/de bzhin gshegs pa la slos pa'i mya ngan dang sdug bsngal ba med kyang sems can la thugs rje chen po skyed pa'i phyir slos pa'i mya ngan yod par ston te/_sems can rnams la sgra gcan 'dzin lta bur gzigs so/_/gzhan 
[\[134b.3\]]yang rigs kyi bu 'du shes med pa'i lha'i srog ni sangs rgyas nyag gcig gis mkhyen gyi/_gzhan gyis rtogs pa'am shes pa ma yin no/_/'du shes med 'du shes med min skye mched stengs kyi lha yang de dang 'dra 'o/_/'od srung de bzhin gshegs pa'i rang 
[\[134b.4\]]bzhin ni yongs su dag cing chags pa med pa ste/_dper na sprul pa lta bu yin na slos pa'i mya ngan dang sdug bsngal ga la zhig yod/_gal te de bzhin gshegs pa la mya ngan med na ji ltar sems can thams cad la phan pa'i don du 'gyur zhing sangs rgyas kyi chos rgyas 
[\[134b.5\]]par ston par 'gyur/_ci ste med na ci'i phyir sems can thams cad la sras sgra gcan 'dzin dang 'dra bar gzigs so zhes gsungs/_ci ste sems can thams cad la sras sgra gcan 'dzin dang 'dra bar mi gzigs na de skad du gsungs pa de yang [{]brdzun [,]rdzun [}]par 'gyur ro/_/
[\[134b.6\]]de bas na rigs kyi bu sangs rgyas kyang bsam gyis mi khyab la/_chos kyang bsam gyis mi khyab/_sems can gyi sangs rgyas kyi rang bzhin yang bsam gyis mi khyab/_'du shes med pa'i lha'i tshe'i tshad kyang bsam gyis mi khyab bo/_/de bzhin gshegs pa la 
[\[134b.7\]]mya ngan yod ces bya ba dang /_mya ngan med ces bya ba sangs rgyas rnams kyi spyod yul yin gyi/_nyan thos dang rang sangs rgyas kyis shes pa ni ma yin no/_/rigs kyi bu 'di lta ste dper na/_nam mkha' stong pa la khang pa dang /_rdul phra mo la sogs pa yang mi 
[\[135a\]]
[\[135a.1\]]chags te/_ci ste khang pa ni nam mkha' la mi rten zhes bya ba yang gnas med do/_/de bas na khang pa ni nam mkha' la gnas zhe'am/_nam mkha' la mi gnas zhes byar mi rung ngo /_/byis pa so so'i skye bo dag ni khang pa nam mkha' la gnas 
[\[135a.2\]]zhes smra mod kyi/_nam mkha' ni yang dag par na gnas med do/_/de ci'i phyir zhe na/_rang bzhin gyis gnas pa'i phyir ro/_/rigs kyi bu sems kyang de dang 'dra ste/_phung po dang khams dang skye mched la gnas zhe'am mi gnas zhes byar mi rung ngo /_/
[\[135a.3\]]'du shes med pa'i lha'i tshe yang de dang 'dra ste/_de bzhin du de bzhin gshegs pa'i mya ngan yang de dang 'dra'o/_/ci ste mya ngan med na ci'i phyir sems can la sras sgra gcan 'dzin dang 'dra bar gzigs zhes gsungs/_ci ste yod na ci'i phyir rang bzhin gyis nam 
[\[135a.4\]]mkha' dang 'dra'o zhes gsungs/_rigs kyi bu dper na sgyu ma mkhan zhig khang pa dang /_gsod pa dang /_gso ba dang /_'chang ba dang /_btang ba dang /_gzhan yang gser dang /_dngul dang /_bai dUr+ya dang /_rin po che rnam pa sna tshogs 
[\[135a.5\]]dang /_nags tshal dang /_shing gel pa la sogs pa sna tshogs byas na de la ni bden pa'i rang bzhin med do/_/de bzhin gshegs pa yang de dang 'dra ste/_'jig rten pa'i rjes su mya ngan la sogs pa bstan gyi bden pa ni ma yin no/_/rigs kyi bu de bzhin 
[\[135a.6\]]gshegs pa ni yongs su mya ngan las 'das na de la mya ngan dang sdug bsngal ga la zhig yod/_gang zhig de bzhin gshegs pa yongs su mya ngan las 'das te mi rtag go snyam sems na gang zag de nyid mya ngan dang bcas pa yin par rig par bya'o/_/de la gang zhig de 
[\[135a.7\]]bzhin gshegs pa mya ngan las ma 'das zhe'am/_rtag pa gnas pa mi 'gyur bar sems na gang zag de ni mya ngan med pa ste/_de bzhin gshegs pa la mya ngan yod par ram/_mya ngan med par shes pa med do/_/gzhan yang rigs kyi bu dper na mi ma rabs 
[\[135b\]]
[\[135b.1\]]tha ma ni skyes bu 'bring dang rab kyi chos mi shes so/_/skyes bu 'bring yang rab kyi chos mi shes so/_/skyes bu rab ni rab kyi chos shes kyang shes la/_'bring dang tha ma'i chos kyang shes so/_/nyan thos dang rang sangs rgyas kyang de dang 'dra ste/_bdag gis 
[\[135b.2\]]shes par zad kyi/_de bzhin gshegs pa ni de lta ma yin te/_bdag gis yang mkhyen la gzhan gyis yang mkhyen pas de'i phyir na de bzhin gshegs pa ni thogs pa med pa'i ye shes zhes bya'o/_/'jig rten gyi rjes su sgyu ma dang 'dra ba bstan pas bus 
[\[135b.3\]]pa sha'i mig can dag ni yang dag pa bden pa yin no/_/snyam sems te/_des de bzhin gshegs pa'i thogs pa med pa'i ye shes shes par 'gyur ba'i gnas med do/_/mya ngan yod dam mya ngan med pa ni sangs rgyas nyag gcig gis mkhyen pas de'i phyir na bdag yod 
[\[135b.4\]]pa'i chos kyang gzhan la/_bdag med pa'i chos kyang gzhan te bya ngur pa dang ka lan da ka lta bu'o/_/gzhan yang rigs kyi bu sangs rgyas kyi chos ni bya ngur pa ka lan da ka dang lhan cig tu 'gro ba dang mtshungs so/_/bya ngur pa dang ka lan da ka ni dbyar chu brug pa na gnas mtho zhing btsan por phru gu glags 
[\[135b.5\]]nas gso ba'i phyir gdod gang na chu yod par 'gro'o/_/de bzhin gshegs pa 'jig rten du gshegs pa yang de dang 'dra ste/_tshad med pa'i sems can dam pa'i chos kyis skyong ba ji ltar bya ngur pa dang /_ka lan da ka la sogs pa gnas btsan zhing mthon por 
[\[135b.6\]]phru gu 'jog pa dang 'dra bar de bzhin gshegs pa yang de dang 'dra ste/_sems can gyi mdzad pa kun mdzad nas yongs su mya ngan las 'das par gshegs so/_/rigs kyi bu de ni sdug bsngal gyi chos kyang gzhan la/_bde ba'i chos kyang gzhan te/_'du 
[\[135b.7\]]byed thams cad ni sdug bsngal ba/_mya ngan las 'das pa ni bde ba'o/_/don dam pa ni 'du byed thams cad 'jig pa'o/_/byang chub sems dpa' 'od srung gis bcom ldan 'das la gsol pa/_bcom ldan 'das ji ltar na sems can mya ngan las 'da' 
[\[136a\]]
[\[136a.1\]]ba thob pa dag rab tu bde zhes bgyi/_bcom ldan 'das kyis bka' stsal pa/_rigs kyi bu ngas gsungs pa ltar na/_'du byed thams cad 'dus pa ni rga ba dang 'chi ba'o/_/zhes gsungs so/_/bag dang ldan zhing bag byed pa/_/
[\[136a.2\]]de ni bdud rtsi lta bu'i gnas/_/bag dang mi ldan bag med pa/_/de ni 'chi ba'i gnas yin no/_/de la bag byed pa dag ni/_/mi 'chi ba yi gnas 'thob po/_/de la bag med pa dag ni/_/rtag tu 'chi ba'i lam du 'gro/_/gang bag mi byed pa 
[\[136a.3\]]ni 'dus byas kyi chos zhes bya'o/_/gang 'dus byas kyi chos de ni sdug bsngal ba'i mchog yin no/_/gang bag byed pa ni mya ngan las 'das pa zhes bya ste/_mya ngan las 'das pa ni bdud rtsi zhes bya ste/_bde ba'i mchog go/_/gal te 'du byed la 
[\[136a.4\]]zhugs na 'chi ba'i gnas zhes bya ste/_sdug bsngal gyi mchog tu 'gyur ro/_/gal te mya ngan las 'das par phyin na/_mi 'chi ba zhes bya ste/_bde ba'i mchog myong bar 'gyur ro/_/gal te bag byed na 'du byed mang po 'dus kyang rtag pa/_bde ba/_
[\[136a.5\]]mi 'chi ba/_mi 'jig pa zhes bya'o/_/de la bag med pa ni gang /_bag byed pa ni gang zhe na/_'phags pa ma yin pa bus pa ma rabs ni bag med pa ste/_'chi ba dang bcas pa'i chos can no/_/'jig rten las 'das pa'i 'phags pa ni bag dang 
[\[136a.6\]]ldan pa ste/_rga shi med pa'o/_/de ci'i phyir zhe na/_mchog tu bde ba'i mya ngan las 'das par zhugs pa'i phyir ro/_/de bas na sdug bsngal ba'i chos kyang gzhan la/_bde ba'i chos kyang gzhan no/_/bdag ces bya ba'i chos kyang gzhan la/_bdag 
[\[136a.7\]]med pa'i chos kyang gzhan te/_ji ltar sa la 'gro ba'i mi dag nam mkha'i bya'i rjes brtags na mi mthong ba bzhin no//_//bam po bcu gnyis pa/_rigs kyi bu sems can yang de dang 'dra ste/_'phrul gyi mig ni med kyi/_nyon mongs pa 
[\[136b\]]
[\[136b.1\]]dang bcas pas bdag la sangs rgyas kyi rang bzhin yod par mi mthong ngo /_/de bas na ngas bdag med pa zhes bya ba bstan pa yin no/_/de ci'i phyir zhe na/_'phrul gyi mig med pa dag bdag ces bya ba yang dag pa ni mi shes kyi/[ {]bla dgas [,]bla dwags [}]su bdag ces bya ba 
[\[136b.2\]]'dzin pas nyon mongs pa'i dbang gis 'dus byas la rnam par 'du byed de/_mi rtag pa zhes bya'o/_/de bas na ngas rtag pa'i chos kyang gzhan la mi rtag pa'i chos kyang gzhan zhes bshad do/_/de la 'di skad ces bya'o/_/dpa' zhing rtsol nus pa dag ni/_/ri 
[\[136b.3\]]yi rtse mo la 'dug gam/_/thang ngam dgon pa gar gnas kyang /_/byis pa ma rabs rtag tu mthong /_/ye shes chen po'i gnas phyin te/_/bla na med pa'i stegs 'dzegs na/_/bdag gi mya ngan kun sel bas/_/sems can kun gyi mya ngan mthong /_/
[\[136b.4\]]de bzhin gshegs pa ni sems can tshad med pa'i nyon mongs pa thams cad bcom nas ye shes kyi ri bo la bzhugs pas so so'i skye bo thams cad ni rtag tu tshad med pa'i nyon mongs pas rnam par gzir bar gzigs so/_/de nas bcom ldan 'das la byang chub sems 
[\[136b.5\]]dpa' 'od srung gis 'di skad ces gsol to/_/bcom ldan 'das kyis tshigs su bcad de gsungs pa ltar ma lags so/_/de ci'i slad du zhe na/_mya ngan las 'das pa la mya ngan zhes bgyi ba yang ma mchis/_dga' ba yang ma mchis na/_ci'i slad du ye shes 
[\[136b.6\]]kyi stegs la 'dzegs pa dang /_ri'i rtse mo lta bur phyin pa dang 'dra ste/_sems can thams cad mthong ngo zhes gsungs/_bcom ldan 'das kyis bka' stsal pa/_rigs kyi bu ye shes kyi stegs ni mya ngan las 'das pa la bya'o/_/mya ngan med pa ni de bzhin 
[\[136b.7\]]gshegs pa'o/_/mya ngan dang bcas pa ni byis pa ma rabs rnams so/_/byis pa ma rabs ni mya ngan dang bcas pa/_de bzhin gshegs pa ni mya ngan med pa zhes bya'o/_/ri rab kyi rtse mo zhes bya ba ni yang dag par rnam par grol ba'o/_/gang brtson 'grus 
[\[137a\]]
[\[137a.1\]]la 'bad pa ni ri rab lhun po lta bu ste/_mi g.yo mi ldeg pa'o/_/sa zhes bya ba ni 'dus byas kyis rnam par 'du byed pa ste/_byis pa ma rabs dag ni sa de la gnas nas 'dus byas la rnam par 'du byed do/_/mkhas pa shes rab can dag ni 
[\[137a.2\]]mngon par sangs rgyas pa ste/_yod pa rnam par spangs nas rtag pa'i phyir de bzhin gshegs pa zhes bya'o/_/de bzhin gshegs pa ni so so'i skye bo tshad med pa dag srid pa'i zug rngus zug pa la thugs brtse ba'i phyir de bzhin gshegs pa la mya ngan yod ces 
[\[137a.3\]]bya'o/_/byang chub sems dpa' 'od srung gis gsol pa/_bcom ldan 'das gal te de bzhin gshegs pa la mya ngan mnga' na/_yang dag par rdzogs pa'i sangs rgyas zhes gdags su mi rung bar 'gyur ro/_/bcom ldan 'das kyis 'od srung la bka' stsal 
[\[137a.4\]]pa/_de yang don med pa ma yin te/_so so'i skye bo gang dang gang gis 'dul bar 'gyur ba de dang de dag tu de bzhin gshegs pa skye ba ston to/_/skye ba ston mod kyi yang dag par skye ba med de/_de bas na de bzhin gshegs pa ni rtag pa gnas pa'i chos can te/_ka 
[\[137a.5\]]lan da ka dang bya ngur pa lta bu'o/_/rigs kyi bu gzhan yang 'di lta ste/_dper na gang zag dag zla ba sprin gyis chod de mi snang na/_zla ba nub bo snyam sems te/_yang dag par na zla ba la nub pa med do/_/gling gzhan du shar ba na de na gnas pa'i sems can dag ni zla 
[\[137a.6\]]ba shar to snyam sems te/_yang dag par na zla ba la shar ba med do/_/de ci'i phyir zhe na/_ri rab lhun pos bsgribs te mi snang gi_/zla ba la shar ba'am nub pa zhes bya ba med do/_/de bzhin gshegs pa yang dag par rdzogs pa'i sangs rgyas kyang de dang 'dra 
[\[137a.7\]]ste/_stong gsum gyi stong chen po'i 'jig rten gyi khams su gshegs pa 'dzam bu'i gling du pha dang ma yang yod par bstan nas so so'i skye bo dag ni de bzhin gshegs pa 'dzam bu'i gling du byung ngo snyam sems so/_/'dzam bu'i gling du mya ngan las 'das pa 
[\[137b\]]
[\[137b.1\]]yang bstan te/_de bzhin gshegs pa yang dag par mya ngan las 'das pa med kyang /_sems can dag ni de bzhin gshegs pa mya ngan las 'das so snyam sems te/_ji ltar zla ba nub pa'i dpe bshad pa bzhin no/_/rigs kyi bu de bzhin gshegs 
[\[137b.2\]]pa nyid la yang yang dag par na skye ba dang 'gog pa med de sems can gdul ba'i phyir skye ba dang 'gog pa bstan to/_/rigs kyi bu dper na zla ba khams 'di dag tu yongs su rgyas par snang na khams gzhan na phyed du snang ngo /_/khams 'di na phyed du snang na 
[\[137b.3\]]khams gzhan na rgyas par snang ngo /_/'dzam bu'i gling gi mi dag zla ba thog ma shar ba mthong na tshes gcig ces zer te/_zla ba tshes pa'i 'du shes skyed do/_/zla ba rgyas shing gang ba mthong na tshes bco lnga zhes zer te zla ba rgyas pa'i 'du shes skyed do/_/yang 
[\[137b.4\]]dag par na zla ba nyid la ni skye ba dang 'bri ba med de/_ri rab lhun po'i dbang gis ni skye ba dang 'bri ba yang yod do/_/rigs kyi bu de bzhin gshegs pa yang de dang 'dra ste/_'dzam bu'i gling 'dir thog ma skye ba yang bstan/_mya ngan las 'das pa yang bstan 
[\[137b.5\]]te/_thog ma skye ba bstan pa ni zla ba tshes pa dang 'dra'o/_/thams cad kyis gzhon nu thog ma btsas nas gom pa bdun bor ba na tshes gnyis kyi zla ba lta bur sems so/_/de nas gzhon nu slob pa la zhugs pa bstan pa na/_tshes gsum gyi zla ba lta bur sems so/_/
[\[137b.6\]]rab tu byung ba bstan pa na tshes brgyad kyi zla ba lta bur sems so/_/ye shes kyi 'od chen po btang nas sems can tshad med pa dang bdud mang po btul ba na tshes bco lnga'i zla ba rgyas pa lta bur sems so/_/gzhan yang mtshan sum cu rtsa gnyis dang /_dpe byad 
[\[137b.7\]]bzang po brgyad cus yongs su brgyan pa mya ngan las 'das pa bstan pa na zla ba bri ba lta bur sems so/_/de ltar sems can dag ni mthong ba mi 'dra ste/_la las ni zla ba phyed ral du mthong /_la las ni zla ba rgyas par mthong /_la las ni zla ba 'bri bar mthong ste/_
[\[138a\]]
[\[138a.1\]]zla ba'i rang bzhin la ni yang dag par na skye ba dang 'bri ba med de/_rtag tu rgyas shing gang ngo /_/de bzhin gshegs pa yang de dang 'dra ste/_de bas na rtag pa gnas pa mi 'gyur ba zhes bya'o/_/rigs kyi bu gzhan yang 'di lta ste dper na zla ba rgyas 
[\[138a.2\]]pa ni gnas gang dang gang du grong khyer ram/_grong rdal lam/_ri'am/_'brog gam/_chu'am/_khron pa'am/_rdzing ngam/_gzhong pa'am/_gnas thams cad du snang ste/_sems can gang dpag tshad gcig gam/_dpag tshad brgya stong gi bar du song 
[\[138a.3\]]yang zla ba de bzhin du mthong ste/_de la bus pa glen pa dag 'di snyam du sems te/_bdag gi khyim na 'dug pa na zla ba 'di mthong na da 'brog dgon pa 'dir yang mthong ba 'di zla ba sngon mthong ba de yin nam ma yin snyam sems so/_/de la de dag che chung gi tshad kyang dpyod 
[\[138a.4\]]de/_la la ni zangs kyi kha khor tsam mo zhes zer ro/_/la la ni shing rta'i 'khor lo tsam mo zhes zer ro/_/la la ni dpag tshad bzhi bcu rtsa dgu yod do zhes zer ro/_/thams cad kyis zla ba'i 'od mthong yang la la ni zlum po gser gyi gzhong pa lta bur mthong ste/_
[\[138a.5\]]de ltar zla ba'i rang bzhin gcig kyang sems can rnam pa tha dad pas sna tshogs su rnam pa tha dad par 'du shes so/_/rigs kyi bu de bzhin gshegs pa yang de dang 'dra ste/_'jig rten du mngon par gshegs nas de la lha dang mi kha cig ni 'di snyam du/_de bzhin gshegs 
[\[138a.6\]]pa ni bdag 'ba' zhig gi mig snga na bzhugs so snyam sems so/_/sems can kha cig kyang 'di snyam du de bzhin gshegs pa ni bdag 'ba' zhig gi mig snga na snang ngo snyam sems so/_/sems can 'on pa dang /_lkugs pa kha cig ni de bzhin gshegs pa 
[\[138a.7\]]yang 'on tam lkugs snyam sems so/_/sems can skad rnam pa sna tshogs mi 'thun pa yang so so na de bzhin gshegs pa ni bdag gi skad du gsung ngo snyam sems so/_/so so nas bdag 'ba' zhig gi khyim du gshegs te/_bdag 'ba' zhig gi mchod pa bzhes 
[\[138b\]]
[\[138b.1\]]so snyam sems so/_/sems can la las ni de bzhin gshegs pa'i sku tshad med par rgya chen por mthong ngo /_/la las ni sku rab tu chung ngur mthong ngo /_/la las ni nyan thos kyi gzugs lta bur mthong ngo /_/la las ni rang sangs rgyas kyi gzugs lta bur 
[\[138b.2\]]mthong ngo /_/mu stegs can kha cig ni 'di snyam du de bzhin gshegs pa ni bdag gi chos kyis rab tu 'byung ste/_slob pa la zhugs so snyam sems so/_/sems can la la ni 'di snyam du de bzhin gshegs pa bdag 'ba' zhig gi phyir 'jig rten du gshegs 
[\[138b.3\]]so snyam sems so/_/de bzhin gshegs pa'i rang bzhin yang dag pa ni zla ba dang 'dra ste/_chos kyi sku/_mi skye ba'i sku/_thabs kyi sku ste/_'jig rten pa'i rjes su sngon gyi las rnam pa tshad med pa gnas thams cad du skye ba bstan pa ni zla ba dang 'dra'o/_/
[\[138b.4\]]de bas na de bzhin gshegs pa ni rtag pa/_gnas pa mi 'gyur mi 'pho ba'o/_/rigs kyi bu gzhan yang lha ma yin sgra gcan 'dzin lta bu lag pas zla ba bkab pa na 'jig rten pa dag ni zla ba shi'o zhes zer te yang dag par na lha ma yin gyi rgyal pos zla ba bsad pa ma yin gyi 
[\[138b.5\]]snang ba bsgribs su zad do/_/zla ba rgyas pa la 'bri ba med kyi lag pas bsgribs pas mi snang bar zad do/_/phyir lag pa bskums na 'jig rten pa dag ni zla ba phyir skyes so zhes zer te/_zla ba 'di ni sdug bsngal yang myong ngo zhes zer ro/_/gal te lha ma yin brgya stong 
[\[138b.6\]]snyed tshogs kyang zla ba la ni gnod pa byed mi nus so/_/de bzhin gshegs pa yang de dang 'dra ste sems can kha cig de bzhin gshegs pa la sdig pa'i sems bskyed de/_sangs rgyas kyi sku la khrag phyung ba dang /_mtshams med pa lnga byas pa dang /_log sred kyi bar du 
[\[138b.7\]]byas pa bstan pa yang phyi ma ma 'ongs pa'i sems can dge 'dun dang chos 'jig cing ma rung bar byed pa'i phyir bstan par zad kyi/_gal te bdud tshad med brgya stong snyed tshogs kyang de bzhin gshegs pa'i sku la khrag mi phyin to/_/de ci'i phyir zhe na/_de bzhin gshegs pa'i 
[\[139a\]]
[\[139a.1\]]sku la ni sha dang /_khrag dang /_chu ba dang /_rtsa dang /_rkang dang /_rus pa med pa'i phyir ro/_/de bzhin gshegs pa ni yang dag par na 'khrug pa'am 'jig pa med de sems can dag ni chos dang dge 'dun 'jig pa dang /_de bzhin gshegs pa 
[\[139a.2\]]yang med par 'gyur ro/_/snyam sems so/_/de bzhin gshegs pa'i yang dag pa'i rang bzhin ni 'gyur ba'am 'jig pa med de/_'jig rten pa'i rjes su de yang bstan to/_/rigs kyi bu gzhan yang 'di lta ste dper na/_mi gnyis shig 'thabs na mtshon btab 
[\[139a.3\]]ste lus la khrag byung ngam/_shi bar gyur kyang gsod pa'i 'du shes ma bskyed pas las de'i mtshan nyid de ni yang gi_/lci ba ma yin no/_/de bzhin gshegs pa la yang thog ma nas gsod pa'i sems med na sku la khrag byung na las kyi mtshan nyid de ni yang gi_/lci ba ma 
[\[139a.4\]]yin no/_/de ltar na de bzhin gshegs pas ma 'ongs pa'i sems can dag gdul ba'i phyir las kyi 'bras bu rnam par smin pa bstan to/_/rigs kyi bu gzhan yang 'di lta ste dper na sman pa mkhas pa ni brtson 'grus bskyed de bu de la sman ston to/_/'di ni rtsa 
[\[139a.5\]]ba'i sman/_'di ni dri'i sman/_'di ni kha dog gi sman te rnam pa sna tshogs tha dad kyis khyod legs par shes par gyis shig ces ston na bu yang phas bsgo ba bzhin du brtson 'grus su slob ste sman la mkhas par byed do/_/phyis sman pa de tshe'i dus byas te shi na sman pa'i bu de 
[\[139a.6\]]'di skad du phas bdag la rtsa ba'i sman dang /_sdong bu'i sman dang /_me tog gi sman dang /_kha dog gi sman 'di yin no snyam bstan par dran no/_/de bzhin gshegs pa yang de dang 'dra ste/_sems can gdul ba'i phyir tshul khrims bcas nas 'di ni tshul khrims su gsungs 
[\[139a.7\]]so/_/'di ni mtshams med pa lnga dang /_dam pa'i chos la dbang skur cing dbang za ba dang /_'di ni log sred kyi las yin gyi ma byed cig ces ma 'ongs pa'i skye bo'i phyir de dag kyang bstan pa yin no/_/de bas na dge slong dag sangs rgyas yongs su mya ngan las 'das pa'i 'og 
[\[139b\]]
[\[139b.1\]]tu shin tu zab mo'i don gyi mdo sde 'di dag yin/_lci ba dang yang ba'i mtshan nyid du gsungs pa'i 'dul ba ni 'di dag yin/_chos kyi tshig rnam par spros pa chos mngon pa ni 'di yin no/_/zhes ji ltar sman pa mkhas pas bu la sman bstan pa bzhin du mngon par bstan to/_/
[\[139b.2\]]gzhan yang rigs kyi bu 'jig rten na mi dag ni zla ba drug la zla ba lan cig shi bar sems so/_/mtho ris kyi lha dag ni skad cig tsam gyis zla ba shi bar mthong ngo /_/de ci'i phyir zhe na/_lha'i zhag ni ring la/_mi'i zhag ni thung ba'i phyir ro/_/rigs kyi bu de bzhin gshegs 
[\[139b.3\]]pa yang de dang 'dra ste/_lha dang mi rnams kyis ni/_de bzhin gshegs pa'i sku tshe rab tu thung ngo snyam sems te/_ji ltar lha dang mi dag gis skad cig thang cig gis zla ba shi bar mthong ba bzhin no/_/de bzhin gshegs pas ni gzhan yang skad cig thang cig gis mya ngan las 'das pa khri phrag 
[\[139b.4\]]brgya stong snyed ston cing nyon mongs pa'i bdud dang /_phung po'i bdud dang /_'chi bdag gi bdud dang /_lha'i bu'i bdud la sogs pa bcom pa bstan pas na lha'i bdud khri phrag brgya stong snyed kyis de bzhin gshegs pa yongs su mya ngan las 'da' bar shes so/_/gzhan yang 
[\[139b.5\]]sngon gyi las dang rgyu dang rkyen khri phrag brgya stong snyed 'jig rten gyi mtshan nyid rnam pa tha dad pa bzhin du ston te/_de ltar tshad med mtha' yas bsam gyis mi khyab pas na de bzhin gshegs pa ni rtag pa gnas pa mi 'gyur ba'o/_/gzhan yang rigs kyi bu 'di lta ste dper na zla ba 
[\[139b.6\]]gsal ba la ni 'gro ba thams cad blta 'dod pa'i phyir de bas na zla ba blta na dga' ba zhes bya'o/_/sems can ni 'dod chags dang zhe sdang dang gti mug tu bcas pas blta na dga' ba zhes mi bya'o/_/de bzhin gshegs pa ni yongs su dag pa dri ma med pa mchog dang phul du 
[\[139b.7\]]gyur pa yin pas blta na dga' ba zhes bya'o/_/gang chos la mos pa'i skye bo dag ni blta ba dag la dga' ba mi skye'o/_/gang mi dge ba dag ni mthong bar yang mi 'dod do/_/de bas na de bzhin gshegs pa ni dper na zla ba gsal ba dang 'dra'o/_/rigs kyi bu gzhan yang 
[\[140a\]]
[\[140a.1\]]'di lta ste dper na nyi ma shar ba dang 'dra ba la dpyid dang dbyar dang dgun lta bu dus gsum tha dad de dgun ni nyi ma thung la/_dbyar ni nyi ma ring ste/_dpyid ni ring ba yang ma yin thung ba yang ma yin no/_/de bzhin gshegs pa yang de dang 'dra ste/_stong gsum gyi 
[\[140a.2\]]stong chen po'i 'jig rten gyi khams 'dir sku tshe rab tu thung la nyan thos rnams la yang sku tshe rab tu thung ba bstan pas de dag thams cad ni de bzhin gshegs pa'i sku tshe rab tu thung bar sems te/_dper na dgun gyi nyi ma dang 'dra'o/_/byang chub sems dpa' rnams la ni ring 
[\[140a.3\]]ba yang ma yin/_thung ba yang ma yin pa bskal pa gcig gam/_bskal pa gcig 'gribs kyi bar du bstan te/_ji ltar dpyid kyi nyi ma bzhin no/_/sangs rgyas rnams kyis ni sangs rgyas kyi sku tshe tshad med par gzigs te/_ji ltar dbyar gyi nyi ma bzhin no/_/rigs 
[\[140a.4\]]kyi bu de bzhin gshegs pas gsungs pa shin tu rgyas pa theg pa chen po'i mdo sde 'jig rten du bstan te/_chos chen po'i char phab pa ma 'ongs pa'i dus su skyes bu gang zhig mdo sde 'di srung ngam/_'dzin tam/_rnam par 'byed cing bstan te sems can la phan pa'i don byed 
[\[140a.5\]]na de byang chub sems dpa' yang dag pa yin par rig par bya ste/_dper na dbyar gyi dus su char bab pa dang mtshungs so/_/de la nyan thos dang rang sangs rgyas kyis de bzhin gshegs pas dgongs te gsungs pa bstan pa 'di thos nas dper na dgun gyi dus dang mtshungs 
[\[140a.6\]]te/_grang ba dang lhags pa chen po dang phrad do/_/byang chub sems dpas dgongs te gsungs pa de bzhin gshegs pa rtag pa dang mi 'gyur ba bstan pa 'di thos na dper na dpyid kyi dus su myu gu thams cad 'byung ba dang mtshungs so/_/de bzhin gshegs pa'i rang bzhin 
[\[140a.7\]]la ring thung zhes bya ba med do/_/'jig rten pa'i phyir de dag bstan kyang de ni sangs rgyas kyi yang dag pa'i chos nyid do/_/rigs kyi bu gzhan yang 'di lta ste dper na skar ma thams cad nyin par mi snang ste/_gang zag glen pa dag ni skar ma nub ste med par song ngo snyam sems 
[\[140b\]]
[\[140b.1\]]so/_/yang dag par med pa ni ma yin gyi/_nyi ma'i 'od kyis mi snang bar zad do/_/de bzhin gshegs pa yang de dang 'dra ste/_nyan thos dang rang sangs rgyas kyis mi mthong ba ni/_ji ltar 'jig rten pa dag gis nyin par skar ma mi mthong ba bzhin no/_/rigs kyi bu gzhan 
[\[140b.2\]]yang 'di lta ste dper na nam rmus pa'i tshe nyi ma dang zla ba mi snang na bus pa glen pa dag ni nyi ma dang zla ba med par song ngo snyam sems te/_yang dag par na nyi ma dang zla ba med par ma song ngo /_/de bzhin gshegs pa'i dam pa'i chos med par song ba na dkon mchog gsum mngon 
[\[140b.3\]]sum du mi snang ba yang de dang 'dra ste/_de bzhin du gtan med par song ba ni ma yin no/_/de bas na de bzhin gshegs pa ni rtag pa mi 'gyur mi 'pho bar rig par bya'o/_/de ci'i phyir zhe na/_dkon mchog gsum gyi yang dag pa nyid la ni dri mas mi gos pa'i phyir ro/_/
[\[140b.4\]]rigs kyi bu gzhan yang 'di lta ste dper na zla ba shi ba'i nub mo ni skar ma phod shar na shin tu gsal te/_de ma thag tu phyir yang nub bo/_/'jig rten pa dag mthong na bkra mi shis so zhes zer ro/_/rang sangs rgyas kyang de dang 'dra ste/_sangs rgyas med pa'i 'jig 
[\[140b.5\]]rten du 'byung bas so so'i skye bo dag gis mthong na thams cad kyis de bzhin gshegs pa yang dag par mya ngan las 'das so snyam sems te mya ngan byed do/_/de bzhin gshegs pa ni yang dag par na med par ma gyur te/_ji ltar nyi ma dang zla ba mi snang ba bzhin no/_/
[\[140b.6\]]rigs kyi bu gzhan yang 'di lta ste dper na nyi ma shar na lho bur med par 'gyur ro/_/yongs su mya ngan las 'das pa chen po'i mdo sde yang de dang 'dra ste/_'jig rten du byung bas gal te sems can gyi rna khung du thos na mi dge ba thams cad dang /_mtshams med pa'i 
[\[140b.7\]]kha na ma tho ba'i las thams cad sel bar 'gyur ro/_yongs su mya ngan las 'das pa shin tu zab mo'i spyod yul 'di ni bsam gyis mi khyab ste/_de bzhin gshegs pa'i rang bzhin legs par gsungs pas de'i phyir na rigs kyi bu dang rigs kyi bu mo dag de bzhin 
[\[141a\]]
[\[141a.1\]]gshegs pa la rtag pa dang mi 'gyur mi 'pho ba dang /_dam pa'i chos kyang rgyun mi 'chad pa dang /_dge 'dun yang med par mi 'gyur ba'i sems bskyed do/_/de bas na shin tu thabs mkhas pas mdo sde 'di la brtson 'grus su nan tan byas na skyes 
[\[141a.2\]]bu de ni ring po mi thogs par bla na med pa yang dag par rdzogs pa'i byang chub thob par 'gyur ro/_/de bas na mdo sde 'di ni tshad med pa'i yon tan lhun gyis grub pa zhes kyang bya/_byang chub zad mi shes pa zhes kyang bya ste/_zad mi shes pas na yongs su mya ngan las 'das 
[\[141a.3\]]pa chen po zhes gdags so/_/shin tu 'od dang ldan pas dbyar gyi nyi ma dang mtshungs so/_/tshogs mtha' yas pas yongs su mya ngan las 'das pa chen po zhes bya'o/_/rigs kyi bu 'di lta ste dper na nyi zla'i 'od ni 'od snang ba thams cad kyi mchog go/_/mya 
[\[141a.4\]]ngan las 'das pa chen po'i 'od kyang de dang 'dra ste/_mdo sde'i ting nge 'dzin gyi 'od thams cad pas mchog ste/_mdo sde'i ting nge 'dzin gyi 'od thams cad kyis nye ba ma yin no/_/de ci'i phyir zhe na/_yongs su mya ngan las 'das pa'i 'od 'di ni sems can dag gi 
[\[141a.5\]]ba spu'i khung bu kun tu 'jug ste/_sems can la byang chub kyi sems med kyang /_byang chub kyi rgyur 'gyur bar byed pas na yongs su mya ngan las 'das pa chen po zhes bya'o/_/de nas byang chub sems dpa' 'od srung gis bcom ldan 'das la gsol pa/_bcom ldan 'das 
[\[141a.6\]]bcom ldan 'das kyis gsungs pa ltar na mya ngan las 'das pa chen po'i 'od zer gyis reg na sems can thams cad kyi ba spu'i bu gar 'jug pas sems can de dag la byang chub kyi sems ma mchis kyang byang chub kyi rgyur 'gyur ro/_/zhes bgyi ba de mi rung ngo /_/de 
[\[141a.7\]]ci'i slad du zhe na/_bcom ldan 'das phas pham pa bzhi 'byung ba dang /_mtshams med pa lnga bgyis pa dang /_log sred kyi las bgyis pa 'od zer gyis reg pas byang chub kyi rgyur 'gyur na lta de dag dang tshul khrims srung zhing dge ba'i tshogs la sogs pa la khyad par yang ci 
[\[141b\]]
[\[141b.1\]]mchis/_gal te khyad par zhig ma mchis na de bzhin gshegs pas gnas par bgyi ba'i chos rnam pa bzhi yang ci'i slad du gsungs/_bcom ldan 'das bcom ldan 'das kyis gsungs pa ltar/_sems can gang mya ngan las 'das pa chen po'i mdo sde rna khung du thos 
[\[141b.2\]]pas nyon mongs pa thams cad sel bar 'gyur na/_de bzhin gshegs pas ci'i slad du sngar 'di skad du gang zag dag sngon sangs rgyas klung gang gA'i bye ma snyed la sems bskyed de/_mya ngan las 'das pa chen po thos kyang don shes par ma gyur to zhes gsungs so/_/
[\[141b.3\]]gal te don mi 'tshal na/_nyon mongs pa thams cad ji ltar chod par 'gyur/_bcom ldan 'das kyis bka' stsal pa/_rigs kyi bu log sred can ma gtogs par sems can gzhan dag mdo sde 'di thos na thams cad kyi byang chub kyi rgyur 'gyur te/_
[\[141b.4\]]chos kyi sgra'i 'od zer ba spu'i bu gar zhugs na gdon mi za bar bla na med pa yang dag par rdzogs pa'i byang chub thob par 'gyur ro/_/de ci'i phyir zhe na/_skyes bu gang zhig sangs rgyas tshad med pa snyed la bsnyen bkur ba dang /_mchod pa dang /_phyag byas na yongs 
[\[141b.5\]]su mya ngan las 'das pa chen po'i mdo sde thos te/_bsod nams chung ngu rnams kyis ni thos par 'gyur ba ma yin no/_/de yang ji lta zhe na/_gang yon tan chen po dang ldan pa dag ni don chen po 'di thos par 'gyur gyi zhan pa chung ngu rnams kyis thos par mi 'gyur ro/_/
[\[141b.6\]]de la don chen po zhes bya ba ni sangs rgyas rnams kyi shin tu zab pa'i gsang ba'i snying po sangs rgyas kyi rang bzhin la bya ste/_de bas na don chen po zhes bya'o/_/byang chub sems dpa' 'od srung gis yang bcom ldan 'das la gsol pa/_bcom ldan 'das ji ltar na byang 
[\[141b.7\]]chub tu sems ma bskyed pa dag byang chub kyi rgyur 'gyur zhes bgyi/_bcom ldan 'das kyis 'od srung la bka' stsal pa/_gang zhig yongs su mya ngan las 'das pa chen po'i mdo sde thos nas 'di skad du bdag ni byang chub tu sems bskyed mi dgos so zhes dam pa'i chos 
[\[142a\]]
[\[142a.1\]]la skur na mi de rmi lam na srin po'i gzugs mthong ste/_shin tu skrag par yang 'gyur la/_srin po de 'di skad du kye rigs kyi bu khyod da gal te byang chub tu sems ma bskyed na khyod kyi 'tsho ba'i srog bcad do zhes smras pas mi de skrag bzhin du sad nas byang 
[\[142a.2\]]chub tu sems skyed par 'gyur ro/_/skyes bu de tshe 'phos nas gal te ngan song gsum du ltung ngam/_mi dang mtho ris kyi lhar skyes kyang byang chub kyi sems kyi rgyun mi chad de dran pas na gang zag de ni byang chub sems dpa' sems dpa' chen po yin par rig par bya'o/_/
[\[142a.3\]]don de lta bas na mya ngan las 'das pa chen po'i byin dang shugs kyis byang chub tu sems ma bskyed pa'i byang chub kyi rgyur 'gyur ba zhes bya'o/_/rigs kyi bu de ni byang chub sems dpa'i sems bskyed pa'i rgyu dang rkyen zhes bya ste/_rgyu dang rkyen med pa ni ma yin no/_/de 
[\[142a.4\]]bas na theg pa chen po'i mdo sde dam pa 'di ni yang dag par sangs rgyas kyis gsungs pa'o/_/rigs kyi bu gzhan yang 'di lta ste dper na steng gi nam mkha' la char sprin gyis khebs te char pa chen po bab na shing skam mam/_brag gam/_ri mthon po chu mi phyin pa'i gnas 
[\[142a.5\]]thams cad du yang 'bab ste/_shong bu dang sa dma' ba kun chus yongs su gang la sems can tshad med pa thams cad la phan pa'i don du 'gyur ro/_/mya ngan las 'das pa chen po'i mdo sde yang de dang 'dra ste/_chos chen po'i char sems can kun la phab kyang /_log sred 
[\[142a.6\]]can 'ba' zhig ni byang chub kyi sems skye ba'i gnas med do/_/rigs kyi bu dper na sa bon tshig pa ni bskal pa brgya stong gi bar du char gyis yongs su brlan kyang myu gu mi skye ste/_skye ba'i gnas med do/_/log sred can yang de dang 'dra ste/_yongs su mya ngan las 'das 
[\[142a.7\]]pa chen po'i mdo sde dam pa thos su zin kyang byang chub kyi sems kyi myu gu mi skye ste/_skye ba'i gnas med do/_/de ci'i phyir zhe na/_gang zag de ni dge ba'i rtsa ba thams cad med par byas te sa bon tshig pa dang 'dra bar gyur pas byang chub kyi rtsa ba dang myu gu mi skye'o/_/rigs kyi bu 
[\[142b\]]
[\[142b.1\]]gzhan yang 'di lta ste dper na nor bu rin po che chu 'dang lta bu chu rnyog ma can gyi nang du bcug na nor bu'i mthus chu dang bar 'gyur gyi 'jim pa'i nang du bcug na dang bar mi 'gyur ro/_/mya ngan las 'das pa chen po'i mdo sde dam pa yang de dang 'dra ste/_sems can mtshams 
[\[142b.2\]]med pa lnga byas pa dang /_phas pham pa bzhi byung ba'i chu rnyog ma can lta bu'i nang du bcug na dag par 'gyur zhing byang chub tu sems skye yang srid kyi/_log sred can 'jim rdzab lta bu'i nang du ni lo brgya stong gi bar du bzhag kyang dag par 'gyur zhe'am/_byang chub kyi sems 
[\[142b.3\]]skye mi srid do/_/de ci'i phyir zhe na/_log sred can ni dge ba'i rtsa ba kun med par byas pas snod du ma gyur to/_/de la gal te gang zag des lo brgya stong gi bar du mya ngan las 'das pa chen po'i mdo sde 'di mnyan tam/_'dzin kyang byang chub tu sems bskyed mi nus 
[\[142b.4\]]so/_/de ci'i phyir zhe na/_dge ba'i sems med pa'i phyir ro/_/rigs kyi bu gzhan yang 'di lta ste dper na sman gyi sdong po'i nang na sman gyi rgyal po zhes bya ba ni sman gyi nang na mchog dang /_phul du gyur pas dar ba dang sbyar ram/_sbrang rtsi dang sbyar ram/_mar dang 
[\[142b.5\]]sbyar ram/_chu dang bsres sam/_'o ma dang bsres sam/_phye mar btags sam/_ril bur byas sam/_'de gur bskus sam/_dris bdugs sam/_mig tu bskus sam/_mthong ngam/_bsnams pa tsam gyis kyang sems can gyi nad thams cad zhi bar byed de/_
[\[142b.6\]]'on kyang sman gyi sdong po de 'di snyam du sems can dag bdag gi rtsa ba blangs na lo ma brnga ba'i mi rigs snyam mam/_lo ma brngas na rtsa ba blang ba'i mi rigs snyam mam/_sdong po blangs na pags pa bshu ba'i mi rigs snyam mam/_pags pa bshus na sdong po brnga ba'i 
[\[142b.7\]]mi rigs snyam mi sems te/_de ltar mi sems mod kyi/_'on kyang sems can gyi nad kyi sdug bsngal thams cad sel nus so/_/rigs kyi bu mya ngan las 'das pa chen po'i mdo sde dam pa 'di yang de dang 'dra ste/_sems can thams cad kyi phas pham pa bzhi dang /_
[\[143a\]]
[\[143a.1\]]mtshams med pa lnga dang /_phyi rol dang nang gi mi dge ba'i las thams cad med par byed de/_gang byang chub tu sems ma bskyed pa dag kyang 'di'i dbang gis byang chub tu sems bskyed par 'gyur ro/_/de ci'i phyir zhe na/_mdo sde 'di yang mdo sde thams 
[\[143a.2\]]cad kyi nang na rgyal po lta bu ste/_ji ltar sman gyi nang na sman gyi rgyal po lta bu'o/_/gang zhig mya ngan las 'das pa chen po 'di la nan tan byed dam nan tan mi byed kyang rung /_mdo sde 'di'i mtshan yod pa thos te thos ma thag tu dad cing yid ches na nyon mongs pa'i nad 
[\[143a.3\]]thams cad med par byed kyang log sred can dag bla na med pa yang dag par rdzogs pa'i byang chub la bde bar dgod mi nus so/_/ji ltar sman gyi rgyal po de nad thams cad 'tsho bar byed mod kyi/_nges par 'chi ba'i dus la bab pa ni ma yin no/_/rigs kyi bu gzhan yang 
[\[143a.4\]]'di lta ste dper na lag pa la rma yod pa dag gis dug gzung na dug khong du 'gro'o/_/rma med pa ni gzung yang khong du mi 'gro'o/_/log sred can yang de dang 'dra ste/_byang chub kyi rgyu med pas rma med pas dug gzung ba dang mtshungs te khong du mi 'gro'o/_/rma zhes bya ba 
[\[143a.5\]]ni bla na med pa'i byang chub kyi rgyu'o/_/dug ces bya ba ni don dam pa'i sman lta bu'o/_/rma med pa ni log sred can lta bu'o/_/rigs kyi bu gzhan yang 'di lta ste dper na rdo rje ni cis kyang mi chogs te/_thams cad phigs shing gcog nus kyang ru sbal gyi khog pa dang ra rus 
[\[143a.6\]]chogs so/_/mya ngan las 'das pa chen po'i mdo sde 'di yang de dang 'dra ste/_tshad med pa'i sems can byang chub kyi lam la bde bar btsud kyang log sred can dag ni byang chub kyi rgyu skyed mi nus so/_/rigs kyi bu gzhan yang 'di lta ste rtswa dan thu li ka dang /_shing sba li 
[\[143a.7\]]shi dang /_li ka lta bu sdong bu dang yal ga bcad kyang de ma thag tu phyir skyes te/_shing ta la ltar bcad nas phyir mi skye ba ni ma yin no/_/sems can de dag kyang de dang 'dra ste/_gal te mya ngan las 'das pa chen po'i mdo sde thos na phas pham pa bzhi byung ngam/_mtshams 
[\[143b\]]
[\[143b.1\]]med pa lnga byas kyang byang chub kyi rgyu phyir skye yang srid kyi/_log sred can ni de ltar ma yin te/_mdo sde dam pa 'di thos sam/_mnyan kyang byang chub kyi rgyu skye mi srid do/_/rigs kyi bu gzhan yang 'di lta ste dper na shing ka ta la dang tsin do ka lta bu bcad na sa bon tshig pa 
[\[143b.2\]]dang 'dra ste phyir mi skye'o/_/log sred can dag de dang 'dra ste/_mya ngan las 'das pa chen po'i mdo sde thos kyang byang chub kyi rgyu mi skye ba ni sa bon tshig pa dang 'dra'o/_/rigs kyi bu gzhan yang 'di lta ste dper na char chen po bab na nam mkha' stong pa la mi chags so/_/
[\[143b.3\]]mya ngan las 'das pa chen po'i mdo sde yang de dang 'dra ste/_chos kyi char kun tu phab kyang log sred can la mi chags so/_/log sred can gyi lus la rdo rje gtams pa ltar kun tu khyab pas cis kyang mi tshugs so/_/byang chub sems dpa' 'od srung gis bcom ldan 'das 
[\[143b.4\]]la gsol pa/_bcom ldan 'das kyis tshigs su bcad pa las kyang bka' stsal pa/_dge ba ma mthong dge mi byed/_/sdig pa mthong bas sdig pa byed/_/de la 'jigs shing byol ba ni/_/ji ltar lam ngan g.yang sa bzhin/_/zhes bcom ldan 'das kyis de 
[\[143b.5\]]skad ces gsungs pa'i don ji lta bu lags/_bcom ldan 'das kyis bka' stsal pa/_rigs kyi bu ma mthong zhes bya ba ni sangs rgyas kyi rang bzhin ma mthong ba'o/_/dge ba zhes bya ba ni bla na med pa yang dag par rdzogs pa'i byang chub bo/_/mi byed ces bya ba ni dge ba'i 
[\[143b.6\]]bshes gnyen la bsnyen bkur mi byed pa'o/_/mthong zhes bya ba ni rgyu dang 'bras bu med par mthong ba'o/_/sdig pa zhes bya ba ni shin tu rgyas pa theg pa chen po'i mdo sde la skur pa'o/_/byed ces bya ba ni log sred can shin tu rgyas pa med par smra ste/_de bas na log sred 
[\[143b.7\]]can dag ni yongs su dag pa dge ba'i chos la 'jug cing 'bad pa'i sems med do/_/chos gang la dge ba zhes bya zhe na/_de ni mya ngan las 'das pa'o/_/mya ngan las 'das pa la 'jug cing 'bad pa ni 'phags pa'i spyod pa la nan tan byed pa'o/_/log sred can dag 
[\[144a\]]
[\[144a.1\]]ni 'phags pa'i spyod pa mi spyod pas mya ngan las 'das pa la 'jug cing 'bad mi nus so/_/de la skrag par bya'o zhes bya ba ni dam pa'i chos la skur pa ste/_gang gis skrag par bya zhe na/_mkhas pa shes rab can dag gis so/_/de ci'i phyir zhe na/_chos 
[\[144a.2\]]la skur pas dge ba'i sems med de/_sbyor ba'i thabs med pa'i phyir ro/_/lam g.yang sa zhes bya ba ni 'du byed rnams so/_/'od srung gis yang gsol pa/_bcom ldan 'das kyis gsungs pa las/_bya ba mthong ba gang dag lags/_/dge ba'i chos su gang dag 
[\[144a.3\]]'gyur/_/mi 'jigs pa yi gnas ni gang /_/rgyal pos bde ba'i lam bgrod bzhin/_/zhes bgyi ba'i don ni ji lta bu lags/_bcom ldan 'das kyis bka' stsal pa/_rigs kyi bu bya ba mthong zhes bya ba ni/_sdig pa mthol ba la bya ste/_'khor ba'i mtha' nas sdig 
[\[144a.4\]]pa mi dge ba'i chos ci byas pa kun bshags te/_phyin pa med pa'i gnas su phyin pa'o/_/de bas na gnas de ni mi 'jigs pa ste/_dper na rgyal po lam du zhugs te song na lam ka nas mi rgod la sogs pa 'byol zhing 'bros so/_/de bzhin du sdig pa mi dge ba'i chos 
[\[144a.5\]]kyang mthol zhing bshags na thams cad byang bar 'gyur ro/_/gzhan yang byed pa mi mthong ba ni log sred can dag sdig pa mi dge ba'i las byas kyang mi mthong ba'o/_/log sred can dag ni nga rgyal gyi dregs pas sdig pa mi dge ba'i chos mang du byas kyang thog ma nas mi skrag 
[\[144a.6\]]mi 'jigs pa'o/_/de bas na mya ngan las 'das pa mi thob pa ni dper na spre'u dag chu'i nang gi zla ba 'dzin pa dang mtshungs so/_/rigs kyi bu gal te tshad med pa'i sems can thams cad cig car dus gcig tu bla na med pa yang dag par rdzogs pa'i byang chub tu mngon par 
[\[144a.7\]]sangs rgyas kyang de bzhin gshegs pa de dag gis kyang log sred can dag byang chub thob par mi rigs te/_de bas na bya ba mi mthong ba zhes bya'o/_/gzhan yang sus byas pa mi mthong zhe na/_de bzhin gshegs pas mdzad pas mi mthong ngo /_/de bzhin gshegs pas 
[\[144b\]]
[\[144b.1\]]so so'i skye bo la sangs rgyas kyi rang bzhin bstan cing bshad kyang log sred can dag ni 'khor ba na yongs su 'khor bas shes par ram/_mthong bar mi 'gyur ro/_/de bas na de bzhin gshegs pas mdzad pa mi mthong ba zhes bya'o/_/gzhan yang log sred can dag 
[\[144b.2\]]ni mthar de bzhin gshegs pa mya ngan las 'das te yang dag par mi rtag par 'dzin pa ni ji ltar mar me dang mar bcas par zad pa lta bur mthong ba'o/_/de ci'i phyir zhe na/_gang zag de sdig pa mi dge ba'i las mi 'bri ba'i phyir ro/_/byang chub sems dpa' gang zhig 
[\[144b.3\]]dge ba byas pa'i las bla na med pa yang dag par rdzogs pa'i byang chub tu bsngos pa na log sred can dag ni de la 'phya zhing ma dad mod kyi/_'on kyang byang chub sems dpa' rnams ni de dag kyang bla na med pa'i byang chub thob par yongs su sngo bar byed do/_/de ci'i phyir zhe na/_
[\[144b.4\]]sangs rgyas rnams kyi chos nyid de 'dra ba'i phyir ro/_/'o ma las ni zhor 'gyur zhing /_/sdig pa 'phral du smin mi 'gyur/_/me mdag thal bas g.yogs pa la/_/glen pa brnyas pas rdzi bar 'gyur/_/log sred can dag ni mig med pa zhes bya ste/_de bas na dgra 
[\[144b.5\]]bcom pa'i lam mi mthong ngo /_/dgra bcom pa ni 'khor ba'i lam ngan pa g.yang sar mi 'gro'o/_/mig med pa dag ni shin tu rgyas pa la skur pas dgra bcom pa ltar byams pa'i sems la nan tan mi byed do/_/log sred can dag shin tu rgyas pa la nan tan mi byed 
[\[144b.6\]]pa'ang de dang 'dra'o/_/skyes bu gang zhig 'di skad du bdag ni nyan thos pa'i mdo sde la ma dad kyi theg pa chen po la dad de 'don pa dang /_klog pa dang /_ston cing 'chad pa'ang byed do/_/de bas na bdag ni byang chub sems dpa' ste/_sems can thams cad la yang sangs 
[\[144b.7\]]rgyas kyi rang bzhin yod pas sems can gyi lus kyi nang na stobs bcu dang /_mtshan sum cu rtsa gnyis dang /_dpe byad bzang po brgyad cu yang yod do/_/bdag smra ba dang /_sangs rgyas kyis gsungs pa tha mi dad do/_/bdag dang khyed bcas su tshad med pa'i nyon 
[\[145a\]]
[\[145a.1\]]mongs pa 'joms par 'gyur ba ni ji ltar chu snod chag pa bzhin du/_nyon mongs pa kun bcom pas bla na med pa yang dag par rdzogs pa'i byang chub mthong bar 'gyur ro zhes skyes bu des de skad du ston cing 'chad mod kyi/_sems can la yang dag par 
[\[145a.2\]]sangs rgyas kyi rang bzhin yod par yid ches pa ma yin te phan pa dang bde ba'i phyir yi ge las 'byung ba bzhin ston te/_de ltar ston pa de ni sdig pa can zhes bya ste/_sdig pa can de ni ji ltar 'o ma las zhor 'gyur ba bzhin du 'bras bu myur du mi 'grub pa'o/_/dper na rgyal po'i 
[\[145a.3\]]pho nya shin tu smra mkhas la thabs dang ldan pa zhig yul gzhan du bka' stsal te btang na lus dang srog la bab kyang rgyal po'i bka' mi 'chab bo/_/mkhas pa shes rab can yang de dang 'dra ste/_byis pa ma rabs kyi nang du lus dang srog la mi lta bar theg pa chen po shin tu rgyas 
[\[145a.4\]]pa de bzhin gshegs pa'i snying po sems can thams cad la sangs rgyas kyi rang bzhin yod pa sgrogs shing ston to/_/rigs kyi bu log sred can 'ga' zhig dgra bcom pa ltar 'chos te/_bas mthar gnas nas shin tu rgyas pa theg pa chen po'i mdo sde la 'phya zhing skur na bus 
[\[145a.5\]]pa ma rabs dag de la yang dag par dgra bcom pa'am/_byang chub sems dpa' sems dpa' chen po yin par 'dzin te/_log sred can dge sbyong sdig pa can de bas mthar gnas kyang /_bas mthar gnas pa'i chos ma rung bar byed do/_/pha rol pos rnyed pa dang bkur sti 
[\[145a.6\]]thob pa la phrag dog gi sems skyes nas 'di skad du shin tu rgyas pa theg pa chen po'i mdo sde yang bdud sdig to can gyis bstan pa yin te/_de bzhin gshegs pa yang mi rtag pa'o zhes smras te/_dam pa'i chos 'jig cing dge 'dun ma rung bar byed do/_/gzhan yang 'di 
[\[145a.7\]]skad du bdud sdig to can gyis smras pa ni dge ba'i rjes su smras pa ma yin no zhes sdig pa mi dge ba'i chos de skad ces smras te/_sdig pa de ltar byas kyang 'o ma las zhor 'gyur ba bzhin du 'phral du smin pa ma yin pas me mdag thal bas bkab pa la brnyas pa bzhin du steng 
[\[145b\]]
[\[145b.1\]]du rdzi'o/_/gang zag de ni log sred can zhes bya'o/_/de bas na theg pa chen po shin tu rgyas pa'i mdo sde dam pa 'di nges par yongs su dag pa'o/_/nor bu rin po che chu rnyog pa can gyi nang du bcug na chu dang bar 'gyur ba ltar theg pa chen po'i mdo sde 'di yang de dang 'dra'o/_/
[\[145b.2\]]rigs kyi bu gzhan yang 'di lta ste dper na me tog pad mo dag nyi ma'i 'od kyis phog ma thag tu kha 'bye'o/_/sems can thams cad kyang de dang 'dra ste/_gal te mya ngan las 'das pa chen po nyi ma lta bu mthong na sems ma bskyed pa dag sems bskyed cing byang chub kyi rgyur 
[\[145b.3\]]'gyur ro/_/de bas na mya ngan las 'das pa'i 'od ba spu'i bu gar zhugs na rgyu dam par 'gyur ro/_/zhes ngas gsungs so/_/log sred can ni sangs rgyas kyi rang bzhin yod kyang kha na ma tho ba'i dri ma tshad med pa snyed kyis glags pas mi thar ba ni ji ltar dar gyi srin 
[\[145b.4\]]bu'i khog pa dang 'dra ste/_las de lta bu'i rkyen gyis byang chub kyi rgyu mi skye ste/_'khor bar 'khor ba'i mtha' mi zad par gyur to/_/rigs kyi bu gzhan yang 'di lta ste dper na me tog ud pa la dang /_me tog pad mo dang /_me tog ku mu da dang /_me tog pun da rI ka 
[\[145b.5\]]dag 'dam rdzab kyi nang nas skyes mod kyi/_'dam gyis mi gos so/_/sems can gang mya ngan las 'das pa chen po'i mdo sde dam pa 'di la nan tan byed pa'ang de dang 'dra ste/_nyon mongs pa dang bcas mod kyi nyon mongs pas mi gos so/_/de ci'i phyir zhe na/_de 
[\[145b.6\]]bzhin gshegs pa'i rang bzhin gyi mtshan nyid shes pa'i phyir ro/_/rigs kyi bu dper na yul la la na shin tu bsil ba'i rlung dang ldan na/_sems can gang tsha bas gdungs pa'i lus kyi ba spu'i khung la reg na tsha bas gdungs pa med par 'gyur ro/_/theg pa chen 
[\[145b.7\]]po'i mdo sde mya ngan las 'das pa chen po 'di'ang de dang 'dra'o/_/sems can thams cad kyi ba spu'i bu gar 'jug cing byang chub kyi rgyur 'gyur bar byed de/_log sred can 'ba' zhig ni ma gtogs so/_/de ci'i phyir zhe na/_chos kyi snod ma yin pa'i phyir ro/_/
[\[146a\]]
[\[146a.1\]]rigs kyi bu gzhan yang 'di lta ste dper na sman pa mkhas pa rig pa rnam pa brgyad la mkhas pa dag nad thams cad zhi bar byed nus mod kyi/_nges par shi ba'i dus la bab pa la ni ma yin no/_/mdo sde'i ting nge 'dzin thams cad kyang de dang 'dra ste/_sems 
[\[146a.2\]]can thams cad kyi 'dod chags dang /_zhe sdang dang /_gti mug gi kun nas nyon mongs pa'i nad gso zhing kun nas nyon mongs pa'i zug rngu 'byin nus mod kyi/_phas pham pa bzhi nyams pa dang /_mtshams med pa lnga byas pa la ni ma yin no/_/rigs kyi bu gzhan 
[\[146a.3\]]yang 'di lta ste sman pa mkhas pa rig pa brgyad las kyang 'das pa dag sems can gyi nad kyi sdug bsngal thams cad sel nus mod kyi/_gdon mi za bar shi ba'i dus la bab pa la ni ma yin no/_/mya ngan las 'das pa chen po theg pa chen po'i mdo sde 'di yang de dang 'dra ste/_
[\[146a.4\]]sems can gyi nyon mongs pa thams cad spong bar byed cing /_de bzhin gshegs pa'i yongs su dag pa'i rgyur 'gyur ba la bde bar 'jog pa dang /_sems ma bskyed pa dag sems skyed par ni byed mod kyi/_nges par 'chi ba log sred can la ni ma yin no/_/rigs kyi bu 
[\[146a.5\]]gzhan yang 'di lta ste/_sman pa mkhas pa ni mig nad las long bar gyur pa dag la ni nyi ma dang /_zla ba dang /_me dang /_skar ma dang /_gzugs rnam pa thams cad mthong bar byed nus kyi/_thog ma nas dmus long du gyur pa la ni ma yin no/_/theg pa chen po'i mdo sde 
[\[146a.6\]]mya ngan las 'das pa chen po 'di yang de dang 'dra ste/_nyan thos dang rang sangs rgyas kyi theg pa can yang shes rab kyi mig thob cing tshad med mtha' yas pa'i theg pa chen po'i mdo sde la dgod pa dang /_sems ma bskyed pa phas pham pa bzhi nyams pa dang /_mtshams 
[\[146a.7\]]med pa lnga byas pa dag kyang byang chub tu sems skyed par byed ni nus kyi/_thog ma nas dmus long du gyur pa log sred can dag la ni ma yin no/_/rigs kyi bu gzhan yang 'di lta ste dper na sman pa shin tu mkhas pa rig pa rnam pa brgyad dang ldan pa ni sems can gyi 
[\[146b\]]
[\[146b.1\]]nad thams cad gso ba'i phyir sman rnam pa mang po sbyor te/_skyug pa dang /_'khru ba dang /_bsku ba dang /_bdug pa dang /_snar blugs pa dang /_phye ma dang /_ril bu la sogs pa sbyor ro/_/gal te mi dbul po sman mi 'dod pa zhig na yang sman pas de la snying brtse 
[\[146b.2\]]ba'i phyir khyim du khrid nas nan gyis sman blud de/_nad 'tsho bar byed do/_/gal te bud med bu btsas pa zhig sha ma ma phyin na yang de la sman gtong ste/_sha ma yang byung la bu yang bde bar btsa' bar byed do/_/theg pa chen po'i mdo sde mya ngan las 'das pa chen po 
[\[146b.3\]]'di yang de dang 'dra ste/_gnas gang dang gang na yod pa de dang de dag tu sems can gyi nyon mongs pa tshad med pa snyed zhi bar byed de/_phas pham pa bzhi nyams pa dang /_mtshams med pa lnga byas pa dang /_sems ma bskyed pa yang sems bskyed par 'gyur na log 
[\[146b.4\]]sred can ni ma gtogs so/_/byang chub sems dpa' 'od srung gis bcom ldan 'das la gsol pa/_bcom ldan 'das phas pham pa bzhi nyams pa dang /_mtshams ma mchis pa lnga bgyis pa dag ni ji ltar shing ta la'i mgo bcad na phyir mi skye ba dang 'dra ste/_de 
[\[146b.5\]]dag byang chub tu sems ma bskyed pa ci'i slad du byang chub kyi rgyur 'gyur/_bcom ldan 'das kyis bka' stsal pa/_rigs kyi bu sems can de dag gal te rmi lam na sems can dmyal bar ltung ste/_sdug bsngal mang po myong ba rmis na 'gyod pa'i sems skyes te/_
[\[146b.6\]]kyi hud bdag ci'i phyir 'di 'dra ba'i sdig pa myong bar 'gyur/_bdag ci ste sdig pa 'di las thar na gdon mi za bar byang chub tu sems bskyed par bya'o/_/da ltar myong ba 'di ni rab tu'ang sdug bsngal ba'o snyam bsams nas de nas sad de dam pa'i chos la 'bras bu 
[\[146b.7\]]chen po dang ldan par shes so/_/ji ltar bu chung ngu bags kyis cher skyes kyi bar du rtag tu 'di snyam du sems te/_sman pa de ni sman la shin tu mkhas so/_/bdag mngal na 'dug pa las bdag gi ma la sman gtong bas sman gyi mthus bde bar gyur te/_bdag kyang 
[\[147a\]]
[\[147a.1\]]'tsho bar gyur to/_/ngo mtshar che'o/_/bdag gi mas zla ba bcu'i bar du sdug bsngal chen po myong ste/_bdag btsas nas kyang gsher ba mi bde ba dang ni bral/_bskam pa bde ba dang phrad de mi gtsang ba bshang gci che chung yang phyags nas nu zho bsnun te/_
[\[147a.2\]]bdag gi lus 'di dag gsos nas rim gro cher byas so/_/de bas na bdag kyang drin la lan glan pa'i phyir rim gro cher byas te yid dang mi 'gal bar mchod pa bya'o snyam sems so/_/phas pham pa bzhi nyams pa dang /_mtshams med pa'i sdig byas pa yang mthar dus 
[\[147a.3\]]byed pa na/_theg pa chen po'i mdo sde mya ngan las 'das pa chen po 'di dran par byas na sems can dmyal ba'am/_byol song gi skye gnas sam/[ {]yi dgas [,]yi dwags [}]sam/_lha'am/_mir skyes kyang mdo sde 'dis mi de'i byang chub kyi rgyur 'gyur bar byed de/_log sred can ni ma 
[\[147a.4\]]gtogs so/_/rigs kyi bu gzhan yang 'di lta ste dper na sman pa mkhas pa'am/_sman pa mkhas pa'i bu sman gzhan las 'phags par mkhas pa dug gi sman la yang shin tu mkhas shing rig sngags la yang mkhas na sbrul gdug pa'am/_klu'am/_gdug pa gzhan 
[\[147a.5\]]dag kyang rig sngags dang sman gyi mthus gdug pa med par byed do/_/gal te lham la sman bskus te/_sbrul gdug pa la sogs pa la reg na gdug pa zhi bar 'gyur yang /_gdug pa klu chen po zhes bya ba ni ma yin no/_/theg pa chen po'i mdo sde mya ngan las 'das pa chen 
[\[147a.6\]]po 'di yang de dang 'dra ste/_sems can gang phas pham pa bzhi nyams sam/_mtshams med pa lnga byas kyang de dag gi kha na ma tho ba'i sdig pa byang zhing byang chub la dgod par byed do/_/lham la sman gyis bskus na yang dug zhi bar byed pa ltar sems ma bskyed pa dag kyang 
[\[147a.7\]]sems bskyed cing byang chub la bde bar dgod par byed do/_/theg pa chen po mya ngan las 'das pa chen po'i mdo sde sman lta bu 'di'i mthus sems can thams cad bde bar byed kyang klu chen po lta bu log sred can dag ni ma gtogs so/_/rigs kyi bu gzhan yang 'di lta ste 
[\[147b\]]
[\[147b.1\]]dper na mi zhig gis dug rnam par sbyar nas rnga chen po la bskus te mi mang po'i nang du brdungs na sgra de thos par mi 'dod mod kyi/_thos pa thams cad 'chi yang glo bur du 'chi bar mi 'gyur ba 'ba' zhig ni ma gtogs so/_/theg pa chen po'i mdo sde mya ngan las 'das 
[\[147b.2\]]pa 'di yang de dang 'dra ste/_gang dang gang na 'du byed mang po'i nang du sgra thos par gyur na 'dod chags dang /_zhe sdang dang /_gti mug gi nyon mongs pa kun 'byang bar 'gyur te/_de la sems shing yid la bya ba'i bsam pa med kyang mya ngan las 'das pa chen po'i mthus nyon 
[\[147b.3\]]mongs pa kun zhi bar 'gyur ro/_/phas pham pa bzhi nyams pa dang /_mtshams med pa lnga byas pa dag kyang mdo sde 'di thos na bla na med pa'i byang chub kyi rgyur 'gyur te/_nyon mongs pa khad kyis 'byang bar 'gyur na glo bur du mi 'chi ba log sred can ni ma gtogs so/_/
[\[147b.4\]]rigs kyi bu gzhan yang 'di lta ste dper na mun sros na las bya ba thams cad gtong ste/_'phro lus kyang sang gi bar du sdod do/_/theg pa chen po slob pa yang de dang 'dra ste/_mdo sde'i ting nge 'dzin thams cad la nan tan byas kyang mya ngan las 'das pa chen po nyi ma lta bu 
[\[147b.5\]]'di las de bzhin gshegs pas dgongs te gsungs pa 'di thos nas gdod byang chub kyi las byed de dam pa'i chos la bde bar gnas so/_/dper na char pa ni sa bon thams cad skye ba dang 'bras bu thams cad smin pa dang /_mu ge la sogs pa sel cing longs 
[\[147b.6\]]spyod dang ldan par byed do/_/de bzhin gshegs pa'i snying po chos kyi char tshad med pa 'di yang de dang 'dra ste/_gdung ba'i nad rnam pa brgyad sel ba dang /_mdo sde 'di 'jig rten du byung bas 'bras bu thams cad smin par byed pa dang /_thams cad la phan pa dang bde bar 
[\[147b.7\]]'gyur ba dang /_so so'i skye bo dag sangs rgyas kyi rang bzhin mthong ba ji ltar puN+Da rI ka'i mdo las nyan thos brgyad stong rnams la lung bstan te 'bras bu chen po thob pa bzhin no/_/ji ltar ston gyi dus su las byas nas dgun sbed pa ltar las gzhan mi byed pa log sred 
[\[148a\]]
[\[148a.1\]]can yang de dang 'dra ste/_dge ba'i chos la rtsol ba med do/_/rigs kyi bu gzhan yang 'di lta ste dper na sman pa mkhas pa zhig pha rol po'i bu zhig 'dres brlams zhes thos na sman bzang po sbyar te/_mi cig de'i steng du mngags nas 'di skad 
[\[148a.2\]]ces khyod sman 'di thogs la de'i gan du skyol cig_/ci ste mngags pa'i mi de nyid lam du [{]yi dgas [,]yi dwags [}]dang phrad na yang sman de'i stobs kyis 'byol zhing 'bros par 'gyur ro/_/khyod ci ste thogs na yang kho bo nyid don du 'gro ste/_nad pa de glo bur gyis 'chi bar mi bya'o/_/
[\[148a.3\]]ci ste nad pa des mngags pa'i mi de'am/_kho bo nyid dang phrad na sman gyi stobs kyis nad kyi sdug bsngal dang bral te bde bar 'gyur ro/_/theg pa chen po'i mdo sde mya ngan las 'das pa chen po 'di yang de dang 'dra ste/_dge slong ngam/_dge slong ma'am/_dge bsnyen 
[\[148a.4\]]nam/_dge bsnyen ma'am/_mu stegs can la sogs pa gang su yang rung ste/_mdo sde 'di 'chang ngam/_'dzin tam/_klog gam/_'don tam/_khong du chud par byed dam/_gzhan la rgyas par ston cing 'chad dam/_bdag gis glegs bam du bris sam/_gzhan 
[\[148a.5\]]'drir bcug na de dag thams cad kyi byang chub kyi rgyur 'gyur ro/_/gal te phas pham pa bzhi nyams sam/_mtshams med pa lnga'i sdig byas sam/[ {]yi dgas [,]yi dwags [}]kyis brlams sam/_gdug pas gnod par gyur pa dag mdo sde 'di thos na sdig pa thams cad byang bar 'gyur 
[\[148a.6\]]te/_ji ltar sman pa mkhas pa de mthong na [{]yi dgas [,]yi dwags [}]la sogs pa 'byol zhing 'bros pa bzhin no/_/de bas na de ni byang chub sems dpa' sems dpa' chen po yang dag pa zhes bya'o/_/de ci'i phyir zhe na/_mya ngan las 'das pa chen po thos pa tsam dang /_de bzhin 
[\[148a.7\]]gshegs pa rtag go bar bsams pa'i phyir ro/_/thos pa tsam gyis kyang de lta bur gyur na/_glegs bam du 'dri'am/_'chang ngam/_'dzin tam/_klog gam/_'don pa lta smos kyang ci dgos te/_log sred can ma gtogs par thams cad byang chub sems dpa' 
[\[148b\]]
[\[148b.1\]]sems dpa' chen po yin par rig par bya'o/_/rigs kyi bu gzhan yang 'di lta ste dper na 'on pas sgra skad ci yang mi thos so/_/log sred can yang de dang 'dra ste/_mdo sde dam pa 'di nyan par rtsol yang mi thos so/_/de ci'i phyir zhe na/_thos pa'i rgyu med pa'i phyir 
[\[148b.2\]]ro/_/rigs kyi bu gzhan yang 'di lta ste dper na sman pa mkhas pa dpyad thams cad rab tu rtogs pa rig sngags tshad med pa yang shes pa zhig gis rgyal po la 'di skad ces smras so/_/rgyal po chen po rgyal po chen po la ni nges par 'chi bar 'gyur ba'i nad yod do/_/
[\[148b.3\]]rgyal pos smras pa/_khyod kho bo'i khong par ma phyin na/_kho bo la nges par 'chi bar 'gyur ba'i nad yod par ji ltar shes/_sman pas smras pa/_de ltar yid mi ches na bkru sman thong shig dang /_nad phyir 'byung ste mthong bar 'gyur ro zhes smras kyang sman 'thung du ma btub bo/_/
[\[148b.4\]]de nas sman pa des rig sngags kyi mthus rgyal po de'i rkub la shu ba skyes nas rkub nas srin bu dang khrag byung bar byas so/_/rgyal po de de ltar gyur pa mthong nas shin tu skrag ste/_sman pa de la legs so legs so zhes bstod nas sngar khyod kyi tshig ma nyan te/_da yang khyod kyis 
[\[148b.5\]]bdag gi lus la shin tu phan pa chen po byas so zhes smras nas sman pa de pha ma lta bur bkur sti byed do/_/theg pa chen po'i mdo sde mya ngan las 'das pa chen po yang de dang 'dra ste/_sems can gang 'dod pa dang bcas pa'am/_'dod pa med kyang rung ste/_de dag gi nyon mongs pa 
[\[148b.6\]]thams cad zhi bar byed do/_/sems can gang rmi lam na mdo sde 'di rmis pas mchod pa dang /_bkur sti byed pa ni ji ltar rgyal po chen pos sman pa mkhas pa la bkur sti byed pa bzhin no/_/ji ltar sman pa mkhas pas nges par 'chi bar 'gyur ba mi gso ba bzhin du mya ngan las 'das 
[\[148b.7\]]pa chen po'i mdo sde 'di yang de dang 'dra ste/_log sred can la gso bar mi 'gyur ro/_/rigs kyi bu gzhan yang 'di lta ste dper na sman pa mkhas pas rig pa'i gnas brgyad la mkhas pa dag nad thams cad gso nus kyang nges par 'chi bar 'gyur ba'i nad gso nus pa ma yin no/_/
[\[149a\]]
[\[149a.1\]]sangs rgyas dang byang chub sems dpa' rnams kyang de dang 'dra ste/_sems can gyi srid pa'i kha na ma tho ba thams cad gso nus kyang nges par 'chi bar 'gyur ba lta bu log sred can dag gso nus pa ma yin no/_/rigs kyi bu gzhan yang 'di lta ste dper na sman pa mkhas 
[\[149a.2\]]pas rig pa'i gnas brgyad la mkhas pa sman dpyad kun dang rig pa'i gnas brgyad kyi pha rol tu phyin te thams cad rtogs nas sngar bu la chu'i nang nas 'byung ba dang /_skam sa la 'byung ba dang /_ri la 'byung ba'i sman thams cad ston to/_/de dag shes nas bags kyis rig 
[\[149a.3\]]pa'i gnas brgyad ston to/_/de nas de ma yin pa dpyad gsang ba'i mchog kyang ston to/_/de bzhin gshegs pa yang dag par rdzogs pa'i sangs rgyas kyang de dang 'dra ste/_sngar sras dang 'dra ba dge slong rnams la nyon mongs pa thams cad bsal ba'i thabs bstan te/_
[\[149a.4\]]lus gtsang bar bya ba snying po med pa'i 'du shes la nan tan byed du bcug pa de ni chu dang skam sa dang ri brags lta bu bstan pa'o/_/chu zhes bya ba ni lus sdug bsngal myong ba chu'i chu bur dang 'dra'o zhes bstan pa'o/_/skam sa zhes bya ba ni lus 'di snying po med de chu shing dang 
[\[149a.5\]]'dra'o zhes bstan pa'o/_/ri brags zhes bya ba ni nyon mongs pa'i nang na bdag med pa'i 'du shes bsgom pa bstan pa ste/_de bas na lus la bdag med pa zhes bya'o/_/de bzhin gshegs pas de ltar nye gnas rnams la bags kyis mdo sde dgu po bstan te rtogs par byas nas 
[\[149a.6\]]de'i 'og tu de bzhin gshegs pa'i snying po bstan te/_sras lta bu'i phyir de bzhin gshegs pa rtag go zhes pa bshad do/_/de bzhin gshegs pas de ltar theg pa chen po'i mdo sde mya ngan las 'das pa bstan pa ni sems can gang sems skyed dam/_sems ma bskyed pa thams cad 
[\[149a.7\]]kyi byang chub kyi rgyur 'gyur te/_log sred can 'ba' zhig ni ma gtogs so/_/rigs kyi bu theg pa chen po'i mdo sde mya ngan las 'das pa chen po 'di ni tshad med mtha' yas pa ste bsam gyis mi khyab bo/_/de bas na 'di ni sman pa mkhas pa'i mchog phul du gyur pa/_gtso 
[\[149b\]]
[\[149b.1\]]bor gyur pa/_mdo sde kun gyi rgyal po lta bu'o/_/rigs kyi bu gzhan yang 'di lta ste dper na gru chen po ni rgya mtsho'i tshu rol nas rgya mtsho'i pha rol du sgrol la/_rgya mtsho'i pha rol nas tshu rol du yang sgrol lo/_/de bzhin gshegs pa yang dag par rdzogs pa'i sangs rgyas kyang 
[\[149b.2\]]de dang 'dra ste/_mya ngan las 'das pa chen po rin po che'i grur zhugs na sems can yongs su sgrol te gang nas gang du 'gro bar 'gyur ba yod na de dang de dag tu sgrol zhing de bzhin gshegs pa'i sku mthong bar mdzad do/_/de bas na de bzhin gshegs pa ni gru sgrol ba'i mkhan po lta bu'o/_/
[\[149b.3\]]dper na gru gzings kyang mnyan pa yod na 'gro ba dag rgya mtsho las rgal bar gyur te/_de bzhin gshegs pa rtag tu sems can mang po sgrol ba'i don mdzad pa yang de dang 'dra'o//_//bam po bcu gsum pa/_rigs kyi bu gzhan yang 'di lta ste dper na rgya mtsho 
[\[149b.4\]]chen po las rgal ba'i grur zhugs pa dag gal te rlung dang ldan na ni skad cig thang cig gis dpag tshad tshad med pa'i pha rol tu phyin par 'gyur ro/_/gal te rlung dang mi ldan na lo tshad med pa'i bar du bsdad kyang gnas nas mi 'phags so/_/gal te gru zhig na chur nub ste 
[\[149b.5\]]'chi bar yang 'gyur ro/_/gal te sems can dag gti mug gi 'khor ba'i rgya mtsho chen por 'du byed kyi gru la zhugs pa yang de dang 'dra ste/_gal te mya ngan las 'das pa chen po'i rlung drag po dang phrad na myur du bla na med pa'i byang chub tu phyin par 'gyur gyi/_gal te ma phrad na 
[\[149b.6\]]bskal pa tshad med pa'i bar du 'khor bar yongs su 'khor te/_gal te na sems can dmyal ba dang /[ {]yi dgas [,]yi dwags [}]dang /_byol song gi skye gnas su ltung bar 'gyur ro/_/rigs kyi bu gzhan yang 'di lta ste dper na rgya mtsho chen po'i grur zhugs te yun ring po lon pa dag rlung dang mi 
[\[149b.7\]]ldan na de 'di snyam du sems so/_/bdag cag ni gdon mi za bar 'chi bar 'gyur ro snyam ste/_de ltar sems pa na ci ste rlung drag po dang phrad nas yid bzhin du rgya mtsho'i pha rol du phyin na de 'di skad du rlung gis shin tu tshim par gyur to/_/bdag cag kyang bde bar rgya mtsho'i bgegs 
[\[150a\]]
[\[150a.1\]]las thar bar gyur to zhes zer ro/_/sems can yun ring por gti mug gi 'khor ba'i rgya mtshor 'khor te/_sdug bsngal gyis gzir ba mya ngan las 'das pa chen po'i rlung dang ma phrad pa na de 'di snyam du sems te/_bdag cag ni gdon mi za bar sems can 
[\[150a.2\]]dmyal ba dang /[ {]yi dgas [,]yi dwags [}]dang /_byol song gi skye gnas su ltung bar 'gyur ro snyam sems so/_/ji ltar sems pa na ci ste mya ngan las 'das pa chen po'i rlung dang phrad nas yid bzhin du bla na med pa yang dag par rdzogs pa'i byang chub la bzhag na gdod yang dag pa yin par 
[\[150a.3\]]rtogs te/_ngo mtshar rmad kyi 'du shes skyes nas bdag sngon 'di lta bu'i de bzhin gshegs pa'i gsang ba'i snying po ma thos so/_/zhes zer te mya ngan las 'das pa chen po'i mdo sde la yongs su dag pa'i dad pa'i sems skye bar 'gyur ro/_/rigs kyi bu gzhan yang 'di 
[\[150a.4\]]lta ste dper na sbrul pags pa brje ba na de la shi ba zhes bya'am/_gsol pa/_ma lags so/_/bcom ldan 'das rigs kyi bu de bzhin gshegs pa yang de dang 'dra ste/_thabs kyis sku yongs su btang ba bstan pa la ji ltar de la de bzhin gshegs pa mi rtag go zhes bya 
[\[150a.5\]]bar rung ngam/_gsol pa/_ma lags so/_/bcom ldan 'das de bzhin gshegs pas 'dzam bu'i gling 'dir thabs kyis sku btang ba ni dper na sbrul pags pa brje ba dang 'dra ste/_de bas na de bzhin gshegs pa ni rtag pa gnas pa zhes bya'o/_/rigs kyi bu gzhan yang 
[\[150a.6\]]'di lta ste dper na gser mgar mkhas pas gser la yo byad rnam pa sna tshogs yid bzhin du rdung ngo /_/de bzhin gshegs pa yang de dang 'dra ste/_srid pa nyi shu lnga por gzugs kyi sku rnam pa sna tshogs mngon par bstan te/_so so'i skye bo 'khor ba las yongs su 'don pas de 
[\[150a.7\]]bzhin gshegs pa ni sku dpag tu med pa zhes bya'o/_/de ltar sku rnam pa sna tshogs ston kyang rtag pa gnas pa mi 'gyur mi 'pho ba zhes bya'o/_/rigs kyi bu gzhan yang 'di lta ste dper na shing a mra dang 'dzam bu'i shing ni lo gcig la lan gsum du 'gyur ro/_/'di lta ste 
[\[150b\]]
[\[150b.1\]]ched 'ga'i dus su ni me tog la sogs pa shin tu rgyas par 'gyur/_ched 'ga'i dus su ni 'dab ma la sogs pa shin tu rgyas par 'gyur/_ched 'ga'i dus su ni 'dab ma thams cad lhags nas shing skam lta bur 'gyur ro/_/rigs kyi bu de khyod kyi yid la ji snyam sems/_de'i 
[\[150b.2\]]tshe na shing de yang dag par skams sam/_gsol pa/_ma lags so/_/bcom ldan 'das kyis bka' stsal pa/_rigs kyi bu de bzhin gshegs pa yang de dang 'dra ste/_'jig rten gsum por sku rnam pa gsum ston te 'di lta ste/_ched 'ga' ni thog ma btsas pa dang /_ched 
[\[150b.3\]]'ga' ni sku rdzogs pa dang /_ched 'ga' ni mya ngan las 'das pa bstan te/_de bzhin gshegs pa'i sku mi rtag pa ni ma yin no/_/byang chub sems dpa' sems dpa' chen po 'od srung gis bcom ldan 'das la legs so shin tu legs so zhes bstod nas bcom ldan 'das 
[\[150b.4\]]kyis gsungs pa bzhin te/_de bzhin gshegs pa ni rtag pa gnas pa mi 'gyur mi 'pho ba'o/_/zhes gsol to/_/bcom ldan 'das kyis bka' stsal pa/_rigs kyi bu de bzhin gshegs pas dgongs te gsungs pa ni shin tu yang shes par dka'o/_/'di lta ste dper na 
[\[150b.5\]]rgyal po chen po zhig gis blon po rnams la sen ta pa 'on cig ces bka' stsal na/_sen ta pa zhes bya ba ming gcig la dngos por bsngo ba bzhi yod do/_/'di lta ste/_lan tshwa dang /_snod dang /_chu dang /_rta ste dngos po 'di bzhi ni 'thun no/_/de la blon po mkhas pas ni gal te 
[\[150b.6\]]rgyal po khrus bya bar bsams te sen ta pa 'on cig ces bsgo ba'i dus na chu 'bul lo/_/rgyal po zas kyi bya ba byed pa na sen ta pa 'on cig ces bsgo ba'i dus na lan tshwa 'bul lo/_/rgyal po zas kyi bya ba byas nas skom 'thung ba na sen ta pa 'on cig ces bsgo ba'i dus na de la 
[\[150b.7\]]snod 'bul lo/_/gal te rgyal po 'gro bar gzas te sen ta pa 'on cig ces bsgo ba'i dus na rta khrid de 'ong ngo /_/de ltar blon po mkhas pas ni rgyal po'i man ngag bzhi po la mkhas so/_/theg pa chen po'i mdo sde 'di yang de dang 'dra ste/_mi rtag pa rnam pa bzhi yod do/_/
[\[151a\]]
[\[151a.1\]]theg pa chen po la shin tu mkhas pa'i skyes bu dag ni de la shin tu mkhas par bya'o/_/sangs rgyas bcom ldan 'das 'jig rten du byung nas sems can dag la de bzhin gshegs pa mya ngan las 'das pa bshad pas skyes bu mkhas pa dag gis de bzhin 
[\[151a.2\]]gshegs pas rtag par 'dzin pa la mi rtag par bstan par shes te/_dge slong dag ni mi rtag pa'i mtshan nyid la nan tan byed du gzhug pa'i phyir ro/_/gzhan yang ched 'ga'i dus na dam pa'i chos 'jig par 'gyur ro zhes bstan pas skyes bu mkhas pa dag gis de bzhin gshegs 
[\[151a.3\]]pas gang bde bar 'dzin pa la sdug bsngal ba bstan par shes te/_dge slong dag sdug bsngal ba'i mtshan nyid la nan tan byed du gzhug pa'i phyir ro/_/gzhan yang 'di skad du nga la na ba'i sdug bsngal yod de/_dge 'dun yang 'jig par 'gyur ro zhes bstan pas skyes bu mkhas 
[\[151a.4\]]pa dag gis de bzhin gshegs pas bdag tu 'dzin pa rnams la bdag med pa bstan par shes te/_dge slong dag bdag med pa la nan tan byed du gzhug pa'i phyir ro/_/ched 'ga' 'di skad du stong pa nyid ces bya ba ni yang dag par rnam par grol ba'o zhes bstan pas skyes bu 
[\[151a.5\]]mkhas pa dag gis ni de bzhin gshegs pas yang dag par rnam par grol bar bstan gyi/_srid pa nyi shu lnga po ni med par shes te/_dge slong dag stong pa nyid la nan tan byed du gzhug pa'i phyir ro/_/de bas na yang dag par rnam par grol ba la ni stong pa nyid do zhes bstan 
[\[151a.6\]]to/_/mi g.yo ba g.yo ba med pa zhes kyang bya ste/_rnam par grol ba de la sdug bsngal ba med pa'i phyir mi g.yo ba zhes bya'o/_/yang dag par rnam par grol ba ni mtshan ma med pas mtshan ma med pa zhes bya ste/_gzugs dang /_sgra dang /_dri dang /_ro dang /_reg bya la 
[\[151a.7\]]sogs pa med pa'i phyir mtshan ma med pa zhes bya'o/_/yang dag par rnam par grol ba ni rtag pa mi 'gyur mi 'pho ba ste/_rnam par grol ba la mi rtag pa dang /_gdung bar 'gyur ba dang /_'pho ba med pas/_de bas na rnam par grol ba ni rtag pa gnas pa mi 'gyur ba bsil ba'o/_/
[\[151b\]]
[\[151b.1\]]gal te sems can thams cad la de bzhin gshegs pa'i rang bzhin yod pa bstan na de la skyes bu mkhas pas ni 'di ltar de bzhin gshegs pas rtag pa zhes bya ba'i chos bstan te/_dge slong dag yang dag par rtag pa'i chos la nan tan byed du gzhug par shes so/_/dge 
[\[151b.2\]]slong dag de ltar rjes su nan tan byed cing slob pa de ni nga'i nye gnas yang dag pa yin par rig par bya'o/_/de bzhin gshegs pas dgongs te gsungs pa'i snying po la mkhas pa de ni ji ltar rgyal po chen po de'i blon po mkhas pas rgyal po'i bsam pa shes pa dang 'dra'o/_/rigs 
[\[151b.3\]]kyi bu de ltar rgyal po chen po de la yang man ngag tu smra ba'i tshig yod na de bzhin gshegs pa la yod pa lta ci smos/_rigs kyi bu de bas na de bzhin gshegs pas dgongs te gsungs pa ni shin tu shes par dka' ste/_mkhas pa shes rab can gyis ni ngas dgongs te gsungs pa'i 
[\[151b.4\]]chos zab mo 'di shes par 'gyur gyi/_'jig rten na byis pa glen pa dag gis shes par 'gyur ba ma yin no/_/gzhan yang rigs kyi bu 'di lta ste dper na shing pa la sha dang /_ka ni ka dang /_a sho ka ni than chen byung na me tog dang 'bras bu mi skye ste/_gzhan yang chu las skyes 
[\[151b.5\]]pa thams cad kyang snum med la tshad du phyin par mi skye zhing sman thams cad kyang mthu chung bar 'gyur ro/_/rigs kyi bu theg pa chen po'i mdo sde yongs su mya ngan las 'das pa chen po 'di yang de dang 'dra ste/_nga mya ngan las 'das nas sems can dag bsti stang mi byed de/_gzi 
[\[151b.6\]]brjid kyang chung bar 'gyur ro/_/de ci'i phyir zhe na/_sems can de dag de bzhin gshegs pas dgongs te gsungs pa mi shes pa'i phyir ro/_/de yang ji lta zhe na/_sems can dag bsod nams chung ba'i phyir ro/_/rigs kyi bu gzhan yang de bzhin gshegs pa'i dam pa'i 
[\[151b.7\]]chos rnam par 'jig cing zad du nye ba na de'i tshe de'i dus na dge slong sdig pa spyod pa mang ste/_de bzhin gshegs pas dgongs te gsungs pa'i snying po mi shes pas le lo dang snyom las byed de/_de bzhin gshegs pa'i yang dag pa'i chos klog pa dang /_'don pa dang /_rnam par 
[\[152a\]]
[\[152a.1\]]'byed cing ston mi nus so/_/dper na rkun po glen pa dag rin po che yang dag pa bor nas phub ma khur du khyer ba dang 'dra bar de bzhin gshegs pas dgongs te gsungs pa'i snying po mi shes pas mdo sde 'di la le lo byed de/_brtson 'grus mi skyed de/_kyi hud de 
[\[152a.2\]]dag ni ma 'ongs pa'i dus su shin tu 'jigs pa'i g.yang sa chen por ltung bar 'gyur ro/_/kyi hud sems can de dag ni theg pa chen po'i mdo sde yongs su mya ngan las 'das pa chen po 'di la brtson par mi byed kyi/_byang chub sems dpa' sems dpa' chen po 'ba' zhig gis ni 
[\[152a.3\]]mdo sde 'di'i don yang dag pa ji lta ba bzhin du 'jug ste/_'bru dang tshig la mi chags de'i rjes su gzhol zhing 'gal bar mi byed pas/_sems can rnams la yang de bzhin du ston to/_/rigs kyi bu gzhan yang 'di lta ste dper na rdzi'u 'o ma 'tshong ba dag_/'o ma mang bar bya 
[\[152a.4\]]ba'i phyir/_chu sum gnyis bsnan nas rdzi'u gzhan la yang 'tshong ngo /_/rdzi'u des kyang de las chu sum gnyis bsnan nas grong khyer dang nye ba'i mi la 'tshong ngo /_/des kyang de'i steng du chu sum gnyis bsnan nas grong khyer na gnas pa'i mi la 'tshong ngo /_/des nyos nas 
[\[152a.5\]]de'i steng du yang chu sum gnyis kyis bsnan te tshong dus su 'tshong ngo /_/de'i tshe de'i dus na mi zhig bu'i chung ma len pa'i 'gron bos nas 'o ma bzang po 'dod pa'i phyir tshong dus su 'o ma nyor song ba las 'o ma de dang phrad nas chus bsnan pa chu mang bar shes bzhin du dgos pa'i 
[\[152a.6\]]khar bab pas rin che yang nyos so/_/nyos nas phyir khyim du phyin pa dang thug pa btsos na 'o ma'i ro med do/_/de ltar 'o ma'i ro med mod kyi kha ba'i ro las ni brgya stong snyed kyis lhag go/_/de ci'i phyir zhe na/_'o mas sgyur ba'i ro ni ro gzhan las mchog tu 'gyur ba'i phyir 
[\[152a.7\]]ro/_/rigs kyi bu nga mya ngan las 'das nas dam pa'i chos 'jig par ma gyur pa lo brgyad cu na/_de'i tshe de'i dus su 'dzam bu'i gling 'dir mdo sde 'di shin tu rgyas par 'gyur ro/_/de'i tshe de'i dus na dge slong sdig can dag mdo sde 'di la mdo sde btus nas phyogs cha 
[\[152b\]]
[\[152b.1\]]rnam pa mang du byed de des ni dam pa'i chos kyi mdog dang bsung dang bro ba'i ro med par byas so/_/sdig pa can dag de ltar mdo sde 'di klog gam/_'don mod kyi de bzhin gshegs pas dgongs te gsungs pa'i don zab mo 'di med par byas kyi/_'jig rten gyi snyan 
[\[152b.2\]]tshig don med pa brtags nas gong du smos pa ni 'og tu bcug_/'og tu smos pa ni gong du bcug_/thog ma dang tha mar smos pa ni bar du bcug_/bar du smos pa ni thog ma dang tha mar bcug go/_/de ltar dge slong sdig pa can de dag ni bdud kyi grogs yin te/_ma brtags 
[\[152b.3\]]pa'i dngos po thams cad 'chang yang de bzhin gshegs pas 'chang du gnang ngo zhes zer te/_ji ltar rdzi'u la sogs pa 'o ma'i nang du chus snon pa bzhin du dge slong sdig pa can yang de dang 'dra ste/_'jig rten gyi tshig gis bsnan te nor bar gtan la phab pas skye bo mang du yang 
[\[152b.4\]]dag par bstan pa dang /_yang dag par glegs bam du 'dri ba dang /_yang dag par 'drir 'jug cing bkur sti dang /_bstod pa dang /_mchod pa dang /_rim gror byar med par byas so/_/dge slong sdig pa can des rnyed pa dang /_grags pa'i phyir mdo sde 'di cung zad tsam yang 
[\[152b.5\]]ston mi nus na rgya cher ston pa lta ci smos te/_ji ltar rdzi'u dbul mos 'o ma gcig nas gcig tu 'tshong zhing ro med par 'gyur ba ltar theg pa chen po'i mdo sde yongs su mya ngan las 'das pa chen po 'di yang de dang 'dra ste/_phyir zhing mi bro ba dang ro med par 'gyur ro/_/de ltar ro 
[\[152b.6\]]med kyang gzhan pas stong 'gyur gyis lhag pa ni 'o ma'i ro de ro gzhan pas stong 'gyur gyis lhag pa bzhin no/_/de ci'i phyir zhe na/_theg pa chen po'i mdo sde yongs su mya ngan las 'das pa 'di nyan thos kyi mdo sde las phul du gyur mchog tu gyur pa ni ji ltar ba'i 'o ma ro thams 
[\[152b.7\]]cad pas mchog tu gyur pa bzhin no/_/de bas na yongs su mya ngan las 'das pa chen po zhes bya'o/_/rigs kyi bu gzhan yang rigs kyi bu dang rigs kyi bu mo la sogs pa gang yang skyes pa'i lus mi 'dod pa med do/_/de ci'i phyir zhe na/_bud med thams cad ni sdig 
[\[153a\]]
[\[153a.1\]]pa thams cad kyi gnas yin pa'i phyir ro/_/rigs kyi bu gzhan yang 'di lta ste dper na sbrang bu'i gcin gyis ni sa chen po 'di rlan par mi nus so/_/bud med ces bya ba'i 'dod chags chog mi shes pa yang de dang 'dra ste/_'di lta ste/_dper na sa chen po 
[\[153a.2\]]'di thams cad yungs kar gyi 'brum bu tsam dril ba'i skyes pa de snyed bud med gcig la mi tshangs pa spyad kyang chog pa'i sems med do/_/gal te klung gang gA'i bye ma snyed kyi skyes pa bud med gcig la byin te mi tshangs par spyod du bcug kyang chog pa'am skyo ba med do/_/
[\[153a.3\]]rigs kyi bu 'di lta ste dper na rgya mtsho chen por ni char pa dang 'bab chu thams cad 'bab kyang rgya mtsho de la gang ba'am chog pa med do/_/bud med kyang chos nyid kyis de dang 'dra bas ci ste dngos po thams cad skyes par gyur te bud med gcig la mi tshangs par spyod kyang chog par 
[\[153a.4\]]ram skyo bar mi 'gyur ro/_/rigs kyi bu gzhan yang 'di lta ste dper na shing a sho ka dang /_pa ta la dang /_ka ni ka lta bu dbyar me tog rgyas pa na bung ba dag dri dang bsung len pa chog mi shes so/_/bud med skyes pa la chags pa yang de dang 'dra ste/_skyo mi shes so/_/rigs 
[\[153a.5\]]kyi bu de bas na rigs kyi bu dang rigs kyi bu mo dag theg pa chen po yongs su mya ngan las 'das pa'i mdo sde 'di nyan na rtag tu bud med la yongs su smod de skyes pa'i lus tshol lo/_/de ci'i phyir zhe na/_theg pa chen po'i mdo sde 'di skyes bu'i mtshan dang ldan no/_/'di lta ste de ni 
[\[153a.6\]]sangs rgyas kyi rang bzhin no/_/de la gang sangs rgyas kyi rang bzhin mi shes pa de ni skyes bu'i mtshan med pa yin no/_/de ci'i phyir zhe na/_bdag la sangs rgyas kyi rang bzhin yod par mi shes pa'i phyir ro/_/gang sangs rgyas kyi rang bzhin mi shes pa de ni bud med ces ngas 
[\[153a.7\]]bshad do/_/gang sangs rgyas kyi rang bzhin shes pa de ni skyes bu'i mtshan dang ldan pa zhes ngas bshad do/_/de la bud med gang zhig gal te bdag la sangs rgyas kyi rang bzhin yod par shes na de ni skyes pa zhes bya'o/_/rigs kyi bu theg pa chen po yongs su mya ngan las 'das 
[\[153b\]]
[\[153b.1\]]pa'i mdo sde 'di ni tshad med dpag tu med bsam gyis mi khyab pa'i bsod nams kyi phung por rig par bya'o/_/de ci'i phyir zhe na/_de bzhin gshegs pa'i gsang ba'i snying po 'chad pa'i phyir ro/_/de bas na rigs kyi bu'am rigs kyi bu mo dag de bzhin gshegs pa'i 
[\[153b.2\]]gsang ba'i snying po myur du shes par 'dod na mdo sde 'di la sbyor ba'i nan tan brtson 'grus su bya'o/_/byang chub sems dpa' 'od srung gis bcom ldan 'das la gsol pa/_de de bzhin te/_de de bzhin no/_/bcom ldan 'das kyis bka' stsal pa bzhin te/_bdag 
[\[153b.3\]]kyang de bzhin gshegs pa'i gsang ba'i snying po rtogs pas skyes bu'i mtshan dang ldan no/_/de bzhin gshegs pas bskul bas nges par rtogs par gyur to/_/bcom ldan 'das kyis bka' stsal pa/_legs so/_/rigs kyi bu khyod 'jig rten pa'i rjes su 'di 
[\[153b.4\]]skad smras pa legs so/_/'od srung gis gsol pa/_bdag ni 'jig rten pa'i chos kyi rjes su 'jug pa ma lags so/_/bcom ldan 'das kyis 'od srung la bka' stsal pa/_legs so shin tu legs so/_/khyod kyis shes pa ni bla na med pa'i chos kyi ro shin tu zab 
[\[153b.5\]]mo shes par dka' ba shes te/_ji ltar bung ba dag kha dog la mi gnod par ro myong ba bzhin no/_/rigs kyi bu gzhan yang 'di lta ste dper na sbrang bu'i gcin gyis sa chen po 'di rlan par mi nus so/_/ma 'ongs pa'i dus na mdo sde 'di 'phel ba yang de dang 'dra ste/_dam pa'i 
[\[153b.6\]]chos rnam par 'jig tu nye ba na mdo sde 'di sa phyogs 'dir sngar nub par 'gyur ro/_/de bas na dam pa'i chos nyams par 'gyur bar rig par bya'o/_/rigs kyi bu gzhan yang 'di lta ste dper na dbyar 'das pa'i 'og tu ston 'byung ste/_ston gyi dus su ni rgyun mi 'chad par char pa 
[\[153b.7\]]'bab bo/_/theg pa chen po yongs su mya ngan las 'das pa'i mdo sde 'di yang de dang 'dra ste/_lho phyogs kyi byang chub sems dpa' rnams kyi phyir shin tu rgyas par 'gyur te/_chos kyi char gyis gnas kun tu gang bar 'gyur ro/_/dam pa'i chos 'jig tu nye ba na yul kha che yul 
[\[154a\]]
[\[154a.1\]]du mi nyams par bags kyis sa'i nang du nub par 'gyur te/_de dag las kha cig ni dad/_kha cig ni mi dad do/_/de nas theg pa chen po shin tu rgyas pa'i mdo sde zil dngar gyi ro dang ldan pa thams cad sa'i nang du nub par 'gyur ro/_/mdo sde 'di nub 
[\[154a.2\]]nas theg pa chen po'i mdo sde gzhan thams cad kyang nub cing med par gyur to/_/gal te mdo sde 'di'i phun sum tshogs pa mi nyams pa mi'i nang na glang po che'i rgyal po lta bu byang chub sems dpa' la sogs pas ni de bzhin gshegs pa'i bla na med pa'i dam pa'i chos ring por mi 
[\[154a.3\]]thogs par med par 'gyur ba shes so/_/de nas 'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das da ltar tsun da'i the tsom du gyur pa bcom ldan 'das kyis the tsom bcad du gsol/_bcom ldan 'das kyis bka' stsal 
[\[154a.4\]]pa/_ji ltar the tsom du gyur pa smros shig dang /_khyod kyi the tsom bsal bar bya'o/_/'jam dpal gyis gsol pa/_sangs rgyas kyi rang bzhin 'tshal zhing mthong ba'i dus na de bzhin gshegs pa rtag pa lags la/_sangs rgyas kyi rang bzhin mthong bas rtag pa zhes bgyi na 
[\[154a.5\]]ma mthong ba'i sngon rol na rtag pa ma lags sam/_thog ma nas mi rtag pa zhig lags na ni phyis kyang mi rtag par 'gyur ba'i rigs so/_/de ci'i slad du zhe na/_dper na 'jig rten gyi rdzas lta bu thog ma nas ma mchis pa zhig lags la/_da mchis par rung na mchis nas kyang 
[\[154a.6\]]slar ma mchis par 'gyur te/_dngos po thams cad ni rtag pa ma lags so/_/de bas na sangs rgyas dang byang chub sems dpa' dang /_nyan thos dang rang sangs rgyas la sogs pa yang de dang bye brag ma mchis so/_/de nas bcom ldan 'das kyis tshigs su bcad de bka' stsal 
[\[154a.7\]]pa/_thog ma yod la da ltar med/_/thog ma med la da ltar yod/_/dus gsum srid pa'i chos thams cad/_/de lta bu ni ma yin no/_/rigs kyi bu de bas na sangs rgyas dang byang chub sems dpa' dang /_nyan thos dang rang sangs rgyas dag tha dad pa yang yod la tha dad pa yang med 
[\[154b\]]
[\[154b.1\]]do/_/'jam dpal gyis bcom ldan 'das la gsol pa/_legs so legs so/_/'phags pa'i bka' bzhin te/_bdag kyang de ltar rtogs so/_/sangs rgyas dang byang chub sems dpa' dang /_nyan thos dang rang sangs rgyas dag tha dad pa yang lags la/_tha dad 
[\[154b.2\]]pa yang ma lags par 'tshal to/_/byang chub sems dpa' 'od srung gis bcom ldan 'das la gsol pa/_bcom ldan 'das kyis gsungs pa ltar sangs rgyas dang byang chub sems dpa' dang /_nyan thos dang rang sangs rgyas dag tu tha dad pa ma mchis zhes bgyi ba de 
[\[154b.3\]]sems can thams cad la phan pa dang /_bde ba'i don gyi slad du de bzhin gshegs pas rgyas par dbye zhing bstan du gsol/_bcom ldan 'das kyis bka' stsal pa/_rigs kyi bu shin tu brtags par nyon la yid la zung shig dang /_ngas khyod la rgyas par bshad par bya'o/_/
[\[154b.4\]]rigs kyi bu 'di lta ste dper na khyim bdag gam/_khyim bdag gi bu zhig la ba bzhon spu mdog rnam pa tha dad pa mang du yod de/_rdzi'u cig 'tshor bcug nas phyis dus kyi lha rjed pa zhig na/_ba thams cad bzhos te 'o ma snod cig tu blugs so/_/'o ma de dag thams cad kha dog 
[\[154b.5\]]dkar po gcig tu 'thun pa mthong nas ngo mtshar rmad du gyur te/_'di ltar ba 'di dag spu mdog tha dad pa ci'i phyir 'o ma kha dog gcig tu gyur snyam ya mtshan du gyur te/_'di yang sems can gyi las kyi rnam par smin pa las 'o ma'i kha dog gcig tu gyur to snyam du sems so/_/rigs 
[\[154b.6\]]kyi bu nyan thos dang rang sangs rgyas dang /_byang chub sems dpa' yang de dang 'dra ste/_sangs rgyas kyi rang bzhin gcig tu 'thun pa ni 'o ma de dag lta bu'o/_/de ci'i phyir zhe na/_zag pa med par 'thun pa'i phyir ro/_/so so'i skye bo dag ni sangs rgyas dang byang chub sems dpa' 
[\[154b.7\]]dang /_nyan thos dang rang sangs rgyas dag tha dad do zhes smra ste/_nyan thos dang bus pa ma rabs dag kyang theg pa gsum lta bu ci'i phyir tha mi dad snyam the tshom za mod kyi/_de dag gis theg pa gsum char sangs rgyas kyi rang bzhin du 'thun par phyis rang rtogs pa ni ji ltar gang zag de 
[\[155a\]]
[\[155a.1\]]las kyi rgyu dang rkyen gyi dbang gis 'o ma'i kha dog gcig par shes pa bzhin no/_/rigs kyi bu gzhan yang 'di lta ste dper na gser rdo lta bu gang ngan pa'i rnams bsal te bor la bzhus na gser yang dag par 'byung ste/_rin thang yang tshad med do/_/rigs 
[\[155a.2\]]kyi bu nyan thos dang rang sangs rgyas dang /_byang chub sems dpa' yang de dang 'dra ste/_thams cad sangs rgyas kyi rang bzhin du sgrub par 'thun no/_/de ci'i phyir zhe na/_nyon mongs pa yongs su bsal ba'i phyir ro/_/de yang gser rdo bzhus te ngan pa bor ba dang mtshungs so/_/
[\[155a.3\]]de bas na sems can thams cad sangs rgyas kyi rang bzhin du 'thun te tha dad pa med do/_/sngar de bzhin gshegs pas dgongs te gsungs pa'i snying po thos na/_phyis mngon par 'tshang rgya ba'i tshe rang gis rig pa ni ji ltar khyim bdag des ba'i 'o ma de kha dog gcig tu rtogs pa 
[\[155a.4\]]bzhin no/_/de ci'i phyir zhe na/_dpag tu med pa'i nyon mongs pa thams cad bsal ba'i phyir ro/_/de bas na sems can thams cad sangs rgyas kyi rang bzhin gcig tu 'thun te tha dad pa med pa ni sngon de bzhin gshegs pas dgongs te gsungs pa'i snying po thos pa ltar/_
[\[155a.5\]]phyis mngon par 'tshang rgya ba na rang gis rig par 'gyur ba ni ji ltar khyim bdag des ba'i 'o ma gcig tu 'thun par rig pa bzhin no/_/de ci'i phyir zhe na/_dpag tu med pa'i nyon mongs pa thams cad bsal ba'i phyir ro/_/byang chub sems dpa' 'od srung gis yang bcom ldan 'das 
[\[155a.6\]]la 'di skad ces gsol to/_/bcom ldan 'das ci ste sems can thams cad la sangs rgyas kyi rang bzhin mchis na/_sangs rgyas dang sems can tha dad pa'i bye brag ci mchis/_de skad ces gsungs pa 'di skyon du 'gyur ro/_/de ltar sems can thams cad la sangs rgyas 
[\[155a.7\]]kyi rang bzhin mchis na ci'i slad du shA ri'i bu la sogs pa ni mya ngan las 'das pa chung ngus mya ngan las 'das par gyur/_rang sangs rgyas rnams ni mya ngan las 'das pa 'bring pos mya ngan las 'das par gyur/_byang chub sems dpa' rnams ni mya ngan las 'das pa chen pos 
[\[155b\]]
[\[155b.1\]]mya ngan las 'das par gyur/_de dag la sogs pa sangs rgyas kyi rang bzhin gcig tu 'thun na ci'i slad du de bzhin gshegs pa'i mya ngan las 'das pas yongs su mya ngan las 'das par ma gyur/_bcom ldan 'das kyis bka' stsal pa/_rigs kyi bu sangs rgyas bcom 
[\[155b.2\]]ldan 'das kyis mya ngan las 'da' ba thob pa ni nyan thos dang /_rang sangs rgyas kyis thob pa ma yin te/_de bas na yongs su mya ngan las 'das pa chen po ni dge ba'i bshes gnyen zhes bya'o/_/gal te 'jig rten na sangs rgyas mi bzhugs kyang theg pa gnyis pos mya ngan las 
[\[155b.3\]]'das pa gnyis po mi thob pa ma yin no/_/'od srung gis yang gsol pa/_bcom ldan 'das kyis yang 'di skad du gsungs pa'i don ji lta bu lags/_bcom ldan 'das kyis bka' stsal pa/_bskal pa tshad med dpag tu med grangs med pa'i bar du sangs rgyas bcom 
[\[155b.4\]]ldan 'das 'jig rten du lan 'ga' 'byung ste/_theg pa rnam pa gsum 'byed cing ston to/_/rigs kyi bu ji ltar khyod kyis byang chub sems dpa' dang /_theg pa rnam pa gnyis po bye brag ci yod ces dris pa ni ngas sngar de bzhin gshegs pas dgongs te gsungs pa'i snying 
[\[155b.5\]]po yongs su mya ngan las 'das pa chen po 'di las don de nyid rgyas par bstan te/_dgra bcom pa rnams la dge ba'i bshes gnyen med do zhes bshad pa yin no/_/de ci'i phyir zhe na/_dgra bcom pa rnams yongs su mya ngan las 'das pa chen po thob pa'i phyir ro/_/de bas 
[\[155b.6\]]na mya ngan las 'das pa chen po ni mthar bde bar 'gyur bas na yongs su mya ngan las 'das pa chen po zhes bya'o/_/'od srung gis yang bcom ldan 'das la 'di skad ces gsol to/_/bcom ldan 'das kyis gsungs pa ltar bye brag mchis pa dang /_bye brag ma mchis 
[\[155b.7\]]pa'i don bdag gis gdod rtogs so/_/de yang ci'i slad du zhe na/_byang chub sems dpa' dang /_nyan thos dang /_rang sangs rgyas la sogs pa thams cad kyang ma 'ongs pa'i dus su yongs su mya ngan las 'das pa chen po la 'bab par 'tshal to/_/dper na 'bab chu thams 
[\[156a\]]
[\[156a.1\]]cad rgya mtshor 'bab pa ltar nyan thos dang /_rang sangs rgyas thams cad kyang rtag pa zhes bgyi'i mi rtag pa ni ma lags so/_/de bas na bye brag kyang mchis la bye brag kyang ma mchis so/_/'od srung gis yang gsol pa/_mtshan nyid la bye brag 
[\[156a.2\]]mchis pa ji lta bu lags/_bcom ldan 'das kyis bka' stsal pa/_rigs kyi bu nyan thos dag ni 'o ma lta bu'o/_/rang sangs rgyas ni zho lta bu'o/_/byang chub sems dpa' ni mar ram zhun mar lta bu'o/_/sangs rgyas bcom ldan 'das ni mar gyi snying po lta bu ste/_
[\[156a.3\]]de bas na yongs su mya ngan las 'das pa chen po 'di las mtshan nyid rnam pa bzhi tha dad par bshad do/_/'od srung gis yang gsol pa/_sems can thams cad kyi mtshan nyid ji lta bu lags/_bcom ldan 'das kyis bka' stsal pa/_rigs kyi bu dper na ba be'u byung 
[\[156a.4\]]ma thag gi 'o ma ni khrag dang 'dres so/_/byis pa ma rabs kyi mtshan nyid nyon mongs pa dang 'dres pa yang de dang 'dra'o/_/yang 'od srung gis gsol pa/_rtswa mchog gi grong khyer na gnas pa'i rigs ngan rab tu dga' ba zhes bya ba bcom ldan 'das kyis lung bstan pa khyod 
[\[156a.5\]]ni sems bskyed pa tsam gyis 'jig rten gyi khams 'dir sangs rgyas stong gi grangs su gtogs par myur du bla na med pa yang dag par rdzogs pa'i byang chub tu 'tshang rgya'o zhes lung bstan la/_btsun pa shA ri'i bu dang /_maud gal ya na la sogs pa myur du mngon par 'tshang 
[\[156a.6\]]rgya'o zhes lung mi ston/_bcom ldan 'das kyis bka' stsal pa/_rigs kyi bu nyan thos dang /_rang sangs rgyas dang /_byang chub sems dpa' la la ni smon lam gyi dbang gis 'jig rten na yun ring du gnas shing /_dam pa'i chos yun du bzung nas gdod bla na med pa'i byang 
[\[156a.7\]]chub tu 'tshang rgya'o/_/gang myur du 'grub par smon lam btab pa ni myur du 'grub bo zhes lung bstan pa yin no/_/rigs kyi bu gzhan yang 'di lta ste dper na tshong dpon zhig rin thang med pa'i nor bu rin po che thogs te tshong dus su 'tshong du 'ong na glen pa nor ngo mi shes pa 
[\[156b\]]
[\[156b.1\]]dag gis mthong na de la brnyas smod de 'phya'o/_/nor bdag gis 'di ni nor bu rin po che rin thang med pa yin no zhes smras kyang 'on kyang 'phya'o/_/de dag gcig la gcig 'di skad du 'di ni nor bu rin po che yang dag pa ma yin gyi/_shel gyi sgo nga yin no zhes zer ro/_/
[\[156b.2\]]rigs kyi bu nyan thos dang rang sangs rgyas kyang de dang 'dra ste/_gal te myur du 'grub par lung bstan pa thos na le lo dang snyom las byed de/_brnyas shing smod la 'phya ba ni ji ltar glen pa dag nor bu rin po che yang dag pa mi shes pa bzhin no/_/phyi ma ma 'ongs pa'i dus su dge 
[\[156b.3\]]slong dag_/dge ba'i chos la brtson 'grus su nan tan byed ni mi nus kyi/_dbul phongs nas zas dang skom gyis brel ba'i rkyen gyis rab tu byung ste lus gso ba'i phyir sems rgod pas sgyus 'tsho'o/_/ci ste de bzhin gshegs pas nyan thos dag myur du 'grub bo zhes lung bstan 
[\[156b.4\]]na 'phya zhing brnyas smod par 'gyur te/_de dag ni tshul khrims yongs su nyams kyang bla ma mi'i chos thob bo zhes smra'o/_/de bas na gang smon lam myur bar bskyed pa ni myur ba'i lung bstan to/_/gang dam pa'i chos srung zhing 'dzin pa dag ni yun ring po'i lung bstan to/_/byang 
[\[156b.5\]]chub sems dpa' 'od srung gis yang bcom ldan 'das la gsol pa/_byang chub sems dpa' sems dpa' chen po dag ji ltar na mi shigs pa'i 'khor 'thob par 'gyur/_bcom ldan 'das kyis 'od srung la bka' stsal pa/_byang chub sems dpa' gang dam pa'i chos srung zhing 
[\[156b.6\]]'dzin pa la brtson 'grus rtsom na de'i rgyu de'i rkyen gyis 'khor mi shigs pa 'thob par 'gyur ro/_/byang chub sems dpa' 'od srung gis yang bcom ldan 'das la gsol pa/_ci'i rgyu ci'i rkyen gyis na sems can dag kha dang mchu skams par 'gyur/_bcom ldan 'das kyis 'od srung 
[\[156b.7\]]la bka' stsal pa/_gang zhig dkon mchog gsum yun du gnas par mi shes na de'i rgyu de'i rkyen gyis kha dang mchu rtag tu skams par gyur to/_/mi gang mngar ba dang /_kha ba dang /_tsha ba dang /_skyur ba dang /_bsngal ba dang /_lan tshwa'i ro la sogs pa bro ba rnam pa drug bye brag 
[\[157a\]]
[\[157a.1\]]mi phyed cing mi rtogs par 'gyur ro/_/sems can thams cad glen zhing gti mug pa'i dbang gis dkon mchog gsum rtag par mi shes na de'i phyir kha dang mchu rtag par skams par 'gyur ro/_/rigs kyi bu gzhan yang 'di lta ste/_sems can gang zhig de 
[\[157a.2\]]bzhin gshegs pa la rtag pa nyid du mi shes na gang zag de ni dmus long du rig par bya'o/_/sems can gang zhig de bzhin gshegs pa rtag pa nyid du shes na gang zag de ni sha'i mig can yin mod kyi/_lha'i mig dang ldan par ngas bshad do/_/rigs kyi bu gzhan yang 'di lta ste gang zhig 
[\[157a.3\]]de bzhin gshegs pa la rtag pa nyid du shes na gang zag de ni yun ring po nas mdo sde 'di la nan tan byas pa yin te/_lha'i mig dang ldan par rig par bya'o/_/gang zhig lha'i mig dang ldan du zin kyang gal te de bzhin gshegs pa la rtag pa nyid du mi shes na de ni sha'i mig can zhes bya 
[\[157a.4\]]ste/_gang zag de ni bdag gi lus kyi yan lag dang /_nying lag kyang mi shes la/_gzhan dag kyang shes par byed mi nus te/_de bas na sha'i mig can zhes bya'o/_/rigs kyi bu gzhan yang 'di lta ste de bzhin gshegs pa ni rtag tu sems can thams cad kyi pha ma mdzad do/_/
[\[157a.5\]]de ci'i phyir zhe na/_sems can rnam pa sna tshogs rkang gnyis dang /_rkang bzhi dang /_rkang [{]mangs [,]mang [}]dang /_rkang med thams cad la de bzhin gshegs pas gsung gcig gis chos bstan na rnam pa tha dad pa de dang de dag thams cad kyis so sor go ste/_de dag so so nas de bzhin 
[\[157a.6\]]gshegs pa ni deng bdag 'ba' zhig la chos bstan to snyam sems te/_de bas na pha ma lta bu zhes bya'o/_/rigs kyi bu gzhan yang 'di lta ste bus pa btsas nas nam zla ba bcu drug lon pa dag smrar rtsol mod kyi/_go ba'am brda phrad pa nyid du mi lcogs te/_de'i pha mas skad 
[\[157a.7\]]bslab pa'i phyir bus pa ci zer ba bzhin du smras te/_bags kyis ston na/_ci khye'u de'i pha ma de yang skad mi lcogs te zur ma phyin pa yin nam/_gsol pa ma lags so/_/bcom ldan 'das kyis bka' stsal pa/_rigs kyi bu de bzhin gshegs pa yang de dang 'dra ste/_sems 
[\[157b\]]
[\[157b.1\]]can rnam pa sna tshogs kyi rjes su gsung rnam pa sna tshogs kyis chos ston to/_/dam pa'i chos la dgod pa'i phyir ci rigs su cha lugs rnam pa sna tshogs ston te/_de bzhin gshegs pa de dang 'thun pa'i skad gsung na/_de ci yang ma lcogs pa yin nam/_gsol pa ma lags so/_/
[\[157b.2\]]bcom ldan 'das ci'i slad du zhe na/_de bzhin gshegs pa'i gsung ni seng ge'i sgra lta bu ste/_'jig rten pa rnam pa sna tshogs kyi rjes su gsung rnam pa sna tshogs kyis sems can rnams la dam pa'i chos ston to/_/'phags pa yongs su mya ngan las 'das pa chen po'i mdo las/_
[\[157b.3\]]de bzhin gshegs pa'i snying po'i le'u ste bzhi pa'o//_//de nas de'i tshe bcom ldan 'das kyi zhal gyi sgo nas 'od rnam pa sna tshogs bkye ba ni sngon po dang /_ser po dang /_dmar po dang /_dkar po dang /_le brgan dang /_smug po ste/_tsun da'i lus kun snang 
[\[157b.4\]]bar byas so/_/tsun da'i lus la 'od des reg pa dang /_'khor dang bcas te zhal zas mang po thogs te sangs rgyas gang na ba der myur du song ste/_de bzhin gshegs pa dang /_dge slong gi dge 'dun la mchod pa tha ma dbul ba'i phyir mchod pa'i yo byad phun sum tshogs pa 
[\[157b.5\]]rnam pa mang po thogs te sangs rgyas la nye bar bsnyen to/_/de'i tshe na lha gzi brjid chen po dang ldan pa rnams 'khor bar bskor te mdun kyang chod par gyur nas tsun da la tsun da khyod kyi mchod pa re zhig sdod cig ces bsgo'o/_/de'i tshe na yang de bzhin gshegs pas 'od 
[\[157b.6\]]tshad med dpag tu med pa rnam pa sna tshogs bkye nas lha rnams kyi lus la snang bar byas so/_/lha'i 'khor de dag 'od des reg ma thag tu lha rnams kyang go phye nas mchod pa 'bul du bcug go/_/de'i tshe na lha dang mi thams cad kyang so so nas mchod pa rnam pa sna tshogs 
[\[157b.7\]]thogs nas sangs rgyas kyi spyan sngar bsnyen te pus mo btsugs nas bcom ldan 'das kyis dge slong gi dge 'dun 'di dag bdag cag gi mchod pa len du gnang bar mdzad du gsol zhes de bzhin gshegs pa la gsol to/_/dge slong gi dge 'dun rnams kyang dus shes pas lhung 
[\[158a\]]
[\[158a.1\]]bzed thogs nas sems rtse gcig tu spyod lam la gnas so/_/de'i tshe tsun das sangs rgyas dang dge 'dun bzhugs pa'i gdan seng ge'i khri rnam pa mang po btsugs nas/_ba dan dang /_rgyal mtshan dang /_gdugs bres te/_spos dang /_me tog dang /_
[\[158a.2\]]phreng bas kyang yongs su brgyan to/_/de'i tshe stong gsum gyi stong chen po'i 'jig rten khams 'di rgyan gyis yongs su brgyan pa ni ji ltar nub phyogs kyi bde ba can gyi 'jig rten gyi khams lta bur gyur to/_/de nas tsun da sangs rgyas kyi spyan sngar mi dga' ba'i mya ngan chen pos 
[\[158a.3\]]non nas yang bcom ldan 'das la 'di skad ces gsol to/_/bcom ldan 'das thugs brtse ba'i slad du bskal pa gcig gam bskal pa gcig 'gribs kyi bar du bzhugs su gsol lo/_/bcom ldan 'das kyis tsun da la bka' stsal pa/_nga 'jig rten na yun du gnas 
[\[158a.4\]]par 'dod na khyod kyis mchod pa tha mar 'bul ba'i yo byad myur du phul la sbyin pa'i pha rol tu phyin pa yongs su rdzogs par gyis shig_/de'i tshe na byang chub sems dpa' sems dpa' chen po dang /_lha dang mi la sogs pa thams cad kyis skad 'thun par 'di skad ces smras so/_/
[\[158a.5\]]ngo mtshar che'o/_/tsun da khyod bsod nams chen po yongs su rdzogs pas de bzhin gshegs pa khyod kyi mchod pa tha ma bzhes so/_/bdag cag ni bsod nams med pas mchod pa'i yo byad bshams pa yang chud zos par gyur to zhes smras so/_/de'i tshe na bcom ldan 'das kyis 
[\[158a.6\]]de dag gi re ba yongs su rdzogs par bya ba'i phyir sku'i ba spu'i khung re re nas sprul pa'i sangs rgyas tshad med pa sprul te/_sangs rgyas de dag re re la yang dge slong gi 'khor tshad med pa snyed kyis bskor nas bcom ldan 'das dang dge 'dun gyi 'khor tshad med pa de dag gis kyang de dag 
[\[158a.7\]]gi mchod pa bzhes par bstan to/_/bcom ldan 'das shAkya thub pa yang tsun da'i mchod pa bzhes so/_/de'i tshe tsun das phul ba'i bsod snyoms 'bras kyang yul dbus gyur 'chang gi bre khal tshad brgyad phul ba yang bcom ldan 'das kyi byin gyi rlabs kyis 'khor gyi dkyil 
[\[158b\]]
[\[158b.1\]]'khor de dag thams cad bsod snyoms kyis chog par gyur to/_/de'i tshe tsun da de lta bur gyur pa mthong nas rab tu dga' ba skyes te/_'khor gyi dkyil 'khor de dag thams cad kyang rab tu dga' bar gyur to/_/de'i tshe na 'khor gyi dkyil 'khor de dag thams cad bcom ldan 'das kyi byin gyi 
[\[158b.2\]]rlabs kyis so so'i yid la de bzhin gshegs pa ni bdag cag gi mchod pa bzhes pas ring po mi thogs par yongs su mya ngan las 'da'o snyam du sems par gyur to/_/de snyam du bsams nas so so'i sems la mya ngan dang dga' ba 'dres par gyur to/_/de'i tshe na tshal de'i sa gzhi shin tu chung zhing 
[\[158b.3\]]dog pa las de bzhin gshegs pa'i byin gyi rlabs kyis khab kyi rtse mo 'dzugs pa'i sa tsam la yang tshad med pa'i sangs rgyas bcom ldan 'das 'khor dang bcas te bzhugs shing bsod snyoms bzhes te/_bsod snyoms de dag kyang bye brag med par mthong ngo /_/de'i tshe na lha dang /_mi dang /_
[\[158b.4\]]lha ma yin la sogs pa thams cad mchi ma blags te ngus nas 'di skad ces smras so/_/de bzhin gshegs pas bdag cag gi mchod pa tha ma bzhes te mchod pa bzhes nas yongs su mya ngan las 'das par gshegs na bdag cag gis slan chad mchod pa su la bgyi/_bdag cag gi bla na med pa'i kha 
[\[158b.5\]]lo sgyur ba dang gtan bral bas na mig ldongs par gyur to zhes smras so/_/de'i tshe bcom ldan 'das kyis 'khor gyi dkyil 'khor de dag spro ba sring ba'i phyir tshigs su bcad de bka' stsal pa/_khyed rnams mya ngan ma byed cig_/sangs rgyas chos nyid de bzhin te/_/nga ni mya ngan 'das nas 
[\[158b.6\]]kyang /_/tshad med pa yi bskal pa snyed/_/rtag tu bde ba'i mchog la spyod/_/rtag tu rab tu bde la gnas/_/khyed rnams shin tu brtags par nyon/_/mya ngan 'da' ba ngas bshad kyis/_/zas kyi 'du shes med pas na/_/bkres shing skom pa'i skyon rnams med/_/deng 
[\[158b.7\]]'dir khyed la sogs pa la/_/rjes su gzhol ba'i smon lam btab/_/'khor gyi dkyil 'khor 'di thams cad/_/rab tu bde ba thob par bya/_/khyed rnams thos nas nan tan byos/_/sangs rgyas chos rnams rtag pa la/_/nam zhig khwa dang 'ug pa gnyis/_/tshang gcig 
[\[159a\]]
[\[159a.1\]]nang du gnas bcas te/_/de gnyis spun bzhin gyur pa na/_/de na mya ngan 'da' bar 'gyur/_/de bzhin gshegs pas thams cad la/_/sgra gcan 'dzin ltar gzigs pas na/_/'gro ba kun gyi gtsor gyur pa/_/ci phyir yongs su mya ngan 'da'/_/
[\[159a.2\]]nam zhig sbrul dang sre mo gnyis/_/khung gcig nang du tshang bcas te/_/de gnyis spun ltar gyur pa na/_/de na yongs su mya ngan 'da'/_/de bzhin gshegs pas thams cad la/_/sgra gcan 'dzin ltar kun gzigs te/_/sems can kun gyi gtsor gyur pa/_/ci phyir yongs su 
[\[159a.3\]]mya ngan 'da'/_/ci ste me tog 'dab bdun po/_/ka shi ka yi drir gyur tam/_/ka la ka yi shing las ni/_/tsin da'i 'bras bu 'chags srid kyi/_/de bzhin gshegs pas thams cad la/_/sgra gcan 'dzin ltar gzigs pas na/_/ci phyir snying rje kun btang ste/_/yongs su mya ngan 
[\[159a.4\]]'da' bar gshegs/_/ci ste log sred can de dag_/snying por byang chub sangs rgyas te/_/bde ba'i mchog la gnas gyur na/_/de na mya ngan 'da' bar 'gyur/_/de bzhin gshegs pas thams cad la/_/sgra gcan 'dzin ltar gzigs pas na/_/ci phyir snying rje kun btang ste/_/
[\[159a.5\]]yongs su mya ngan 'da' bar gshegs/_/gal te so so'i skye bo dag_/dus gcig mnyam par sangs rgyas te/_/nyes pa'i skyon rnams kun spangs na/_/de na mya ngan 'da' bar 'gyur/_/de bzhin gshegs pas thams cad la/_/sgra gcan 'dzin ltar gzigs pas na/_/ci 
[\[159a.6\]]phyir snying rje kun btang ste/_/yongs su mya ngan 'da' bar gshegs/_/ci ste sbrang bu chung ngu'i gcin/_/sa chen 'di yang 'jig nus la/_/ri dang ljongs kun med par ram/_/rgya mtsho chen po 'gengs 'gyur na/_/de na yongs su mya ngan 'da'/_/snying rje'i sems kyis thams cad 
[\[159a.7\]]la/_/sgra gcan 'dzin ltar gzigs pas na/_/'gro ba kun gyi gtso 'gyur ba/_/ci phyir yongs su mya ngan 'da'/_/de bas khyed la sogs pa dag_/dam pa'i chos la mos par gyis/_/mya ngan gyis kyang ma gdungs par/_/yi blong ngu bar ma byed cig_/yang dag la ni gang 
[\[159b\]]
[\[159b.1\]]spyod pa/_/de bzhin gshegs pa rtag pa sgom/_/de ltar dam chos de nyid kyang /_/mi 'gyur rtag tu gnas par rtogs/_/gzhan yang dkon mchog gsum dag la/_/rtag tu gnas par 'du shes skyed/_/de la shin tu srung ba na/_/sngags kyi mthu dbang shing skam la/_/me tog 
[\[159b.2\]]dag kyang skye ba bzhin/_/de ni dkon mchog gsum po la/_/'khor rnam bzhi ste legs par nyon/_/thos nas shin tu dga' bzhin du/_/byang chub tu ni sems bskyed cing /_/gang zhig dkon mchog gsum po la/_/don dam bden par rtag 'dzin na/_/de ni sangs rgyas mang 
[\[159b.3\]]po yi/_/smon lam phul gyi mchog yin no/_/de la dge slong ngam/_dge slong ma'am/_dge snyen nam/_dge bsnyen ma gang zhig de bzhin gshegs pa'i smon lam mchog gi smon lam btab pa ni glen pa'am gti mug can ma yin te/_mchod pa'i gnas yin par rig par bya'o/_/
[\[159b.4\]]smon lam de'i mthus yon tan gyi 'bras bu smin pa ni dgra bcom pa ltar 'jig rten gyi phul gyi mchog tu 'gyur ro/_/gang zhig de ltar dkon mchog gsum la rtag pa nyid du mi shes na de ni rigs ngan yin par rig par bya'o/_/gang zhig chos rnam pa gsum po rtag pa nyid du shes na chos 
[\[159b.5\]]bden pa'i rkyen gyis sdug bsngal ba dang 'bral zhing rab tu bde bar 'gyur/_gnod pa med par 'gyur/_bar chad byed pa med par 'gyur ro/_/de'i tshe lha dang mi dang /_lha ma yin la sogs pa 'khor de dag gis de skad ces gsungs pa thos nas rab tu dga' mgu rangs pa'i 
[\[159b.6\]]sems skyes te/_shin tu dul zhing des pa'i sems su gyur/_sgrib pa kun shin tu bsal ba'i sems su gyur/_mthon dman med pa'i sems su gyur te/_gzi brjid rnam par dang ba dang /_'dzum pa'i mdangs can du gyur nas de bzhin gshegs pa rtag pa nyid du shes te/_de 
[\[159b.7\]]bas na lha rdzas kyi mchod pa rnam pa mang pos mchod de/_lha rdzas kyi me tog dang /_spos dang /_phye ma dang /_byug spos dang /_lha rdzas kyi rol mos yongs su mchod do/_/de nas bcom ldan 'das kyis byang chub sems dpa' 'od srung la bka' stsal pa/_rigs kyi bu khyod kyis 'khor 
[\[160a\]]
[\[160a.1\]]gyi dkyil 'khor 'di dag ngo mtshar rmad du gyur pa mthong ngam/_'od srung gis gsol pa/_mthong ngo /_bcom ldan 'das de bzhin gshegs pa tshad med pa dpag tu med pa dag 'khor mang po'i mchod pa yongs su bzhes pa mthong ngo /_/gzhan yang sangs rgyas mang 
[\[160a.2\]]po'i sku ni rab tu che la/_bzhugs pa'i gdan ni khab kyi rtse mo tsam ste/_'khor mang pos yongs su skor kyang gcig la gcig 'dzer bar ma gyur par mthong ngo /_/gzhan yang 'khor mang po 'di dag smon lam chen po bskyed nas tshigs su bcad pa bcu gsum po smras pa yang mthong 
[\[160a.3\]]ngo /_/gzhan yang 'khor gyi dkyil 'khor 'di dag so so nas 'di snyam du/_de bzhin gshegs pa ni bdag 'ba' zhig gi mchod pa bzhes so snyam du sems par yang 'tshal to/_/gal te tsun das phul ba'i mchod pa rdul phra mor btags te/_sangs rgyas gcig la rdul phra mo cig 
[\[160a.4\]]tsam phul kyang chog pa'am khyab par mi 'gyur na de bzhin gshegs pa'i byin gyi rlabs kyis thams cad khyed cing chog par 'gyur ro/_/de nas byang chub sems dpa' sems dpa' chen po 'jam dpal gzhon nur gyur pa la sogs pas ngo mtshar rmad du gyur pa 'di dag shes so/_/de 
[\[160a.5\]]yang de bzhin gshegs pas thabs su bstan te/_nyan thos kyi 'khor rnams dang /_lha ma yin la sogs pas de bzhin gshegs pa ni rtag pa'i chos nyid du shes so/_/de'i tshe bcom ldan 'das kyis tsun da la bka' stsal pa/_khyod kyis mthong ba 'di dag ngo mtshar rmad do snyam sems 
[\[160a.6\]]sam/_gsol pa de bzhin no/_/bcom ldan 'das bdag sngar tshad med pa'i sangs rgyas mang po mtshan sum cu rtsa gnyis dang /_dpe byad bzang po brgyad cus yongs su brgyan par mthong na da ni thams cad byang chub sems dpa' sems dpa' chen po byad gzugs mchog tu 
[\[160a.7\]]gyur te/_sangs rgyas nyag gcig sman gyi sdong po ltar bzhugs shing /_byang chub sems dpa' sems dpa' chen po rnams kyis yongs su bskor bar mthong ngo /_/bcom ldan 'das kyis tsun da la bka' stsal pa/_khyod kyis sngar sangs rgyas tshad med pa mthong ba ni ngas mngon 
[\[160b\]]
[\[160b.1\]]par sprul pa sha stag ste/_sems can thams cad la phan pa dang bde ba'i don gyi phyir/_dga' bar bya ba'i phyir mngon par sprul to/_/byang chub sems dpa' sems dpa' chen po de dag kyang spyod pa bsam gyis mi khyab ste/_tshad med pa'i sangs rgyas kyi mdzad pa sha stag go/_/tsun da 
[\[160b.2\]]khyod kyang byang chub sems dpa' sems dpa' chen po'i spyod pa dang ldan te/_sa bcu la rab tu gnas pas byang chub sems dpa'i spyod pa rdzogs par ldan no/_/byang chub sems dpa' 'od srung gis bcom ldan 'das la gsol pa/_de de bzhin no/_/de de bzhin te/_
[\[160b.3\]]bcom ldan 'das kyis gsungs pa bzhin no/_/tsun da 'di ni spyod pa thams cad byang chub sems dpa'i spyod pa dang ldan te/_bdag cag rjes su yi rang ngo /_/de bzhin gshegs pas phyi ma ma 'ongs pa'i skye bo tshad med pa la snang ba chen po mdzad pa'i slad du theg pa chen po'i mdo sde 
[\[160b.4\]]yongs su mya ngan las 'das pa chen po gsungs so/_/bcom ldan 'das mdo sde thams cad las/_bcom ldan 'das kyis gsungs pa lhag ma dang bcas pa'i don lags sam/_lhag ma ma mchis pa'i don du gsungs pa lags/_bcom ldan 'das kyis bka' stsal pa/_
[\[160b.5\]]rigs kyi bu ngas gsungs pa ni lhag ma dang bcas pa yang yod la/_lhag ma med pa'i don yang yin no/_/de nas tsun das bcom ldan 'das la gsol pa/_bcom ldan 'das kyis gsungs pa ltar zang zing bdog pa thams cad sbyin pa byin pa ni bsngags shing bstod mod kyi/_
[\[160b.6\]]rnam par smod par mi bya'o/_/zhes bcom ldan 'das kyis gsungs pa'i don ji lta bu/_tshul khrims dang ldan pa dang tshul khrims ngan pa can la bye brag gi khyad par ci mchis/_bcom ldan 'das kyis bka' stsal pa/_rnam pa gcig pu ma gtogs par sbyin pa gzhan 
[\[160b.7\]]thams cad la bstod cing bsngags so/_/tsun das gsol pa/_gcig pu ma gtogs zhes bgyi ba de gang lags/_bcom ldan 'das kyis bka' stsal pa/_de ni mdo sde 'di las gang tshul khrims ngan pa can du gsungs pa'o/_/tsun das yang gsol pa/_bcom ldan 
[\[161a\]]
[\[161a.1\]]'das de'i don ji lta bu lags/_bcom ldan 'das kyis bka' stsal pa/_tshul khrims ngan pa can zhes bya ba ni log sred can la bya'o/_/de ma yin pa sbyin pa thams cad la bstod cing bsngags te/_'bras bu chen po thob par 'gyur ro/_/tsun das yang 
[\[161a.2\]]gsol pa/_log sred can zhes bgyi ba ji lta bu lags/_bcom ldan 'das kyis tsun da la bka' stsal pa/_dge slong ngam/_dge slong ma'am/_dge bsnyen nam/_dge bsnyen ma gang zhig tshig ngan pa smra zhing dam pa'i chos la skur pa 'debs pa dang /_kha na ma tho ba'i las byas 
[\[161a.3\]]kyang 'gyod pa'am/_khrel ba'am/_'dzem pa'i sems med de/_gang zag de lta bu ni log sred can gyi lam la 'bab pa zhes bya'o/_/gang zhig rtsa ba bzhi nyams sam/_mtshams med pa lnga byas par bdag nyid kyis shes la/_de ltar kha na ma tho ba chen po byas kyang thog ma nas 
[\[161a.4\]]'jigs pa'am khrel zhing 'dzem pa'i sems med de/_mi 'gyod mi 'thol ba dang dam pa'i chos la phangs shing gces par mi 'dzin te/_rnam par gzhag pa'i sems med kyi/_brnyas shing skur pa dang nyes pa mang po zhes skyon 'dogs pa'i gang zag de yang log sred can gyi lam la 
[\[161a.5\]]'bab pa zhes bya'o/_/gzhan yang gang zhig sangs rgyas dang /_chos dang dge 'dun med do zhes smra ba de yang log sred can gyi lam la 'bab pa zhes bya'o/_/de ltar log sred can 'di 'ba' zhig ma gtogs pa byis pa gzhan thams cad la bstod cing bsngags so//_//
[\[161a.6\]]bam po bcu bzhi pa/_de nas tsun das yang bcom ldan 'das la 'di skad ces gsol to/_/bcom ldan 'das tshul khrims ngan pa can gyi don ji lta bu lags/_bcom ldan 'das kyis bka' stsal pa/_gang tshul khrims rtsa ba bzhi nyams pa mtshams med pa lnga byas pa dang /_dam pa'i 
[\[161a.7\]]chos la rnam par skur pa 'debs pa de ni tshul khrims ngan pa zhes bya'o/_/tsun das yang gsol pa/_de ltar tshul khrims ngan pa can de rnam par grol ba'i skal ba mchis sam/_bcom ldan 'das kyis bka' stsal pa/_rgyu dang rkyen du ldan na grol ba'i skal ba yod de/_
[\[161b\]]
[\[161b.1\]]gal te chos gos kyang gyon la yongs su ma spangs/_khrel zhing 'dzem pa dang 'jigs pa'i sems dang yang ldan/_shin tu yang 'gyod la 'di snyam du kyi hud bdag gis ci'i phyir kha na ma tho ba'i las chen po 'di byas/_kyi hud bdag gis ci'i phyir sdug bsngal du 'gyur ba'i 
[\[161b.2\]]las 'di byas snyam du shin tu 'gyod pa'i sems skyes la/_chos bsrung ba'i sems dang chos rnam par gzhag pa'i sems kyang bskyed de/_chos bzung zhing 'dzin pa la mchod par byed pa dang /_theg pa chen po'i mdo sde 'don cing klog pa la zhu ba dang /_gsol ba 'debs pa dang /_
[\[161b.3\]]bdag kyang 'chang ba dang /_'dzin pa dang /_klog pa dang /_'don pa dang /_khong du chud par byed la/_gzhan la yang rgyas par ston cing 'chad pa'i gang zag de ni tshul khrims ngan pa can zhes mi bya'o/_/de ci'i phyir zhe na/_rigs kyi bu 'di lta ste dper na nyi ma shar na na 
[\[161b.4\]]bun dang /_khug rna mi snang ba'i mun pa kun sel bar 'gyur ro/_/yongs su mya ngan las 'das pa'i mdo sde chen po 'di 'jig rten du byung ba yang de dang 'dra ste/_sems can gyis bskal pa tshad med pa'i kha na ma tho ba'i las ci byas pa thams cad sel bar nus so/_/de bas 
[\[161b.5\]]na mdo sde 'di las dam pa'i chos kyi skyabs byas pa dag 'bras bu chen po thob par 'gyur te/_tshul khrims ngan pa can dag rnam par dgrol nus so zhes bshad pa yin no/_/de la gang zhig dam pa'i chos la skur kyang shin tu 'gyod cing 'thol la/_chos la skyabs su song nas mi 
[\[161b.6\]]dge ba'i las byas pa thams cad dran par byas te/_dper na mi zhig gsad pa'i las byas na shin tu 'jigs pa'i sems skye ba ltar ram/_rab tu ngo tsha ba dang khrel ba'i sems skyes te/_dam pa'i chos 'di ma gtogs par gzhan gud na skyabs dang dpung gnyen du 'gyur ba 
[\[161b.7\]]med do snyam pa'i sems skyes te/_dam pa'i chos la skyabs su 'gro ba ji ltar bstan cing gsungs pa bzhin du skyabs su song ba'i gang zag de la sbyin pa byin na bsod nams dpag tu med pa 'thob cing 'jig rten gyi mchod pa'i gnas su 'gyur ro/_/gang zhig de ltar gang du smos pa'i kha 
[\[162a\]]
[\[162a.1\]]na ma tho ba'i las byas nas zla ba gcig gam/_zhag bco lnga'i bar du skyabs su 'gro ba'am 'thol ba'am/_'gyod pa'i sems mi skye ba'i gang zag de la sbyin pa byin na yang 'bras bu chen por mi 'gyur te/_mtshams med pa lnga'i sdig byas pa yang de dang 'dra ste/_
[\[162a.2\]]'gyod pa'i sems skyes la/_khong nas ngo tsha ba dang khrel ba'i sems su ldan te/_bdag gis mi dge ba'i las byas pas sdug bsngal chen po myong bar 'gyur ro/_/snyam sems te dam pa'i chos rnam par gzhag pa'i phyir mgon dang skyabs byed na de yang mtshams med pa lnga'i sdig 
[\[162a.3\]]byas pa ma yin no/_/ci ste de la sbyin pa byin na tshad med pa'i bsod nams 'thob par 'gyur ro/_/mtshams med pa'i las byas kyang dam pa'i chos bsrung ba'am/_skyabs su 'gro ba'i sems bskyed pa de la sbyin pa byin na/_bsod nams su 'gyur ba ni smos su yang mi chog go/_/rigs 
[\[162a.4\]]kyi bu gzhan yang 'di lta ste dper na kha na ma tho ba'i las chen po byas pa dag shin tu brtags par nyon cig dang /_khyod la rgyas par phye ste bshad par bya'o/_/de dag 'di snyam du sems skyed cig_/dam pa'i chos zhes bya ba ni de bzhin gshegs pa'i snying po ste/_de bas na bsrung zhing bskyab 
[\[162a.5\]]pa dang rnam par gzhag par bya'o/_/de la sbyin pa byin pas bsod nams kyi 'bras bu mchog 'thob par 'gyur ro/_/rigs kyi bu dper na bud med sbrum ma bu 'byung du nye ba zhig yul du mu ge byung ste 'khrugs nas yul gzhan zhig gi lha'i rten bcas pa zhig tu bu btsas nas phyis bdag 
[\[162a.6\]]gi yul nyid na 'khrug pa yang zhi/_lo yang rab tu legs so zhes gtam thos nas bu khur du khyer te phyir bdag gi yul du chas so/_/de'i bar du chu chen po brug nas bu khur du khyer te chu rgal ma nus pas de 'di snyam du sems te/_bdag cag ma smad gnyis lhan cig tshe 'phos 
[\[162a.7\]]kyang bla'i/_bu bor te bdag 'ba' zhig chu rgal bar mi bya snyam bsam pa las chu rgal ba las ma smad gnyis chu'i nang du shi'o/_/shi ma thag tu mtho ris kyi lhar skyes so/_/de yang bu la byams te chu las sgrol bar bsams pa'i phyir ro/_/bud med de rang bzhin ngan la 
[\[162b\]]
[\[162b.1\]]gtum yang bu la byams par bsams pas mtho ris kyi lhar skyes so/_/rtsa ba bzhi nyams pa dang mtshams med pa lnga byed pa dag kyang dam pa'i chos bsrung zhing bskyab pa'i sems bskyed pa yang de dang 'dra ste/_sngar mi dge ba'i las byas mod kyi/_chos bsrungs pas na 'jig 
[\[162b.2\]]rten na bla na med pa'i bsod nams kyi zhing du 'gyur te/_de ltar na chos srung zhing skyob pa de tshad med pa'i 'bras bu mchog dang ldan no/_/tsun das yang gsol pa/_bcom ldan 'das log sred can dag shin tu 'gyod cing ngo tsha ba dang ldan la/_dkon mchog gsum la yang bsti 
[\[162b.3\]]stang bcas pas mchod pa bgyid bstod pa bgyid na de la sbyin pa byin na 'bras bu chen po thob par 'gyur ram/_bcom ldan 'das kyis bka' stsal pa/_rigs kyi bu khyod de skad ces ma zer cig_/rigs kyi bu 'di lta ste dper na mi zhig shing tog a mra zos nas 'bras bu sa la bor 
[\[162b.4\]]ro/_/de 'di snyam du 'bras bu'i nang na yang ro mngar ba yod du nges so snyam bsams nas 'bras bu bcag ste myangs pa dang /_shin tu kha bar gyur pas de la 'gyod pa'i sems skyes te shing tog de mthar med kyis dogs nas 'bras bu bcag pa'i phyir sa la smos nas de skye bar 'dod 
[\[162b.5\]]pa'i phyir dus su mar dang 'o ma la sogs pa blugs te shin tu nan tan byas na/_de khyod kyis yid la ji snyam de skye bar 'gyur ram/_gsol pa ma lags so/_/bcom ldan 'das gal te gnam las bla na med pa'i bdud rtsi'i char bab kyang skye bar mi 'gyur ro/_/rigs kyi bu 
[\[162b.6\]]log sred can de yang de dang 'dra ste/_dge ba'i rtsa ba kun bsregs na/_kha na ma tho ba'i las ci la brten te 'byang bar 'gyur/_rigs kyi bu gal te dge ba'i sems skyes na de ni log sred can zhes mi bya'o/_/rigs kyi bu sbyin pa byas pa thams cad kyi rnam par smin pa'i 'bras 
[\[162b.7\]]bu khyad par med pa ma yin no/_/de ci'i phyir zhe na/_nyan thos rnams la sbyin pa byas pa'i 'bras bu rnam par smin pa dang /_rang sangs rgyas la sbyin pa byin pa yang khyad par yod de/_de bzhin gshegs pa 'ba' zhig la sbyin pa byin pa ni/_bla na med pa'i 'bras bu thob par 
[\[163a\]]
[\[163a.1\]]'gyur te/_de bas na sbyin pa thams cad la khyad par med pa yang ma yin no/_/tsun das yang gsol pa/_ci'i slad du de bzhin gshegs pas tshigs su bcad pa 'di skad ces gsungs/_bcom ldan 'das kyis tsun da la bka' stsal pa/_ngas tshigs su 
[\[163a.2\]]bcad pa 'di gsungs pa ni rgyu dang rkyen med pa ma yin te/_sngon rgyal po'i khab 'di na dge bsnyen shin tu ma dad pa zhig mu stegs can gcer bu pa la sbyin pa byin nas nga la sbyin pa'i don dris pas de'i rgyu de'i rkyen gyis tshigs su bcad pa de dag ngas smras so/_/gzhan yang byang chub 
[\[163a.3\]]sems dpa' sems dpa' chen po rnams la dgongs te gsungs pa'i snying po bstan pa'i phyir ngas gsungs so/_/tshigs su bcad pa 'di'i don ji lta bu zhe na/_thams cad ces bya ba yang phyogs gcig gi thams cad la bya ste/_byang chub sems dpa' sems dpa' chen po 
[\[163a.4\]]mi'i gtso bor gyur pa yang tshul khrims srung ba dag ni yongs su sdud cing ci dgos pa sbyin par yang byed do/_/tshul khrims ngan pa can dag ni zhing gshin pa'i yug po'am/_khre rgod ltar yongs su spong ba'o/_/gzhan yang rigs kyi bu ngas sngon tshigs su bcad pa 'di dag 
[\[163a.5\]]gsungs so/_/'bab chu'i chu klung thams cad ni/_/nges par gya gyu yod yang dag_/nags tshal gtogs pa thams cad ni/_/nges par shing du gdon mi za/_/bud med smos pa thams cad ni/_/kun kyang g.yo sgyu yod du nges/_/dbang dang ldan pa thams cad ni/_/gdon 
[\[163a.6\]]mi za bar longs spyod ldan/_/de nas byang chub sems dpa' sems dpa' chen po 'jam dpal gzhon nur gyur pa 'dug pa las langs nas bla gos phrag pa gcig tu byas/_pus mo g.yas pa'i lha nga sa la btsugs nas bcom ldan 'das kyi zhabs la mgo bos phyag 'tshal te tshigs su 
[\[163a.7\]]bcad pa 'di skad ces gsol to/_/'bab chu'i chu klung thams cad ni/_/nges par gya gyu mchis ma lags/_/nags tshal gtogs pa thams cad ni/_/nges par thams cad shing ma lags/_/bud med smos pa thams cad ni/_/thams cad g.yo sgyu mchis ma lags/_/
[\[163b\]]
[\[163b.1\]]dbang du gyur pa thams cad ni/_/thams cad longs spyod ldan ma lags/_/de bas na bcom ldan 'das kyis gsungs pa'i don 'di ni lhag ma dang bcas pa lags na/_bdag cag la thugs brtse ba'i slad du de'i rgyu dang rkyen bstan du gsol/_de ci'i slad du zhe na/_bcom 
[\[163b.2\]]ldan 'das stong gsum gyi stong chen po'i 'jig rten gyi khams na/_gling nub kyi ba lang spyod ces bya ba na chu klung sa pa ka zhes bgyi ba zhig mchis te/_thig nag po ltar nub kyi rgya mtshor 'bab bo/_/chu klung de'i mtshan nyid mdo sde gzhan dag las kyang bcom ldan 'das kyis ma gsungs 
[\[163b.3\]]na/_de bzhin gshegs pas shin tu rgyas pa'i mdo sde 'di las lhag ma mchis par gsungs pa 'di/_byang chub sems dpa' rnams kyang don 'di dag rtogs par mdzad du gsol/_/bcom ldan 'das dper na mi la la zhig sngar gser rdo ngo shes la gser ngo mi shes pa dang mtshungs 
[\[163b.4\]]te/_de bzhin gshegs pa yang de dang 'dra bar chos thams cad thugs su chud kyang bstan cing gsungs pa ma bas pa'i lhag ma dang bcas so/_/de bzhin gshegs pas de lhag ma dang bcas pa gsungs mod kyi/_de yang thabs dang sbyar te dgongs nas gsungs par 'tshal to/_/
[\[163b.5\]]nags tshal thams cad nges par shing ngo zhes bgyi ba yang lhag ma dang bcas so/_/de ci'i slad du zhe na/_gser dang /_dngul dang /_bai dUr+ya la sogs pa rin po che rnam pa sna tshogs kyi nags la yang tshal zhes bgyi'o/_/bud med thams cad nges par g.yo sgyu can no zhes bgyi ba yang 
[\[163b.6\]]lhag ma dang bcas so/_/de ci'i slad du zhe na/_bud med kha cig tshul khrims yongs su srung zhing yon tan dang ldan pa/_byams pa dang snying rjer ldan pa yang mchis so/_/dbang dang bcas pa thams cad longs spyod dang ldan no zhes bgyi ba yang lhag ma dang bcas so/_/de ci'i 
[\[163b.7\]]slad du zhe na/_dbang dang bcas pa 'khor los sgyur ba de bzhin gshegs pa chos kyi rgyal po ni 'chi bdag gi bdud kyi ris su ma gtogs te/_med par byed mi nus so/_/tshangs pa dang brgya byin la sogs pa ni dbang dang bcas mod kyi mi rtag pa lags so/_/gang 
[\[164a\]]
[\[164a.1\]]rtag pa mi 'gyur mi 'pho ba ni dbang dang bcas pa zhes bgyi ste/_de yang theg pa chen po yongs su mya ngan las 'das pa 'di lags so/_/bcom ldan 'das kyis bka' stsal pa/_rigs kyi bu khyod ni shin tu smra ba'i spobs pa dang ldan te/_'on kyang skad 
[\[164a.2\]]cig sdod la brtan por nyon cig_/'jam dpal dper na khyim bdag nad kyis gzir te shin tu nyam chung ba zhig sman pa mkhas pa dang phrad nas sman pa des sman a gas sbyar te/_nad pa de brkam pa zhig ste mang du za 'dod na de la sman pas 'di skad zer ro/_/nad pa khyod sman 
[\[164a.3\]]zhu na ni mang du yang gtang ba zhig na/_khyod nyam chung zhing rid de mi 'ju bas mang du gtang du mi rung ngo /_/de bas na sman a ga sa 'di ni bdud rtsi zhes kyang bya la/_dug ces kyang bya'o/_/gal te mang du 'thungs te ma zhu na dug ces bya'o/_/rigs kyi bu khyod sman pa mkhas pa 
[\[164a.4\]]des smras pa de la don 'gal zhing nor ba'am/_sman gyi mthu med par gyur to snyam du ma sems shig_/rigs kyi bu de bzhin gshegs pa yang de dang 'dra ste/_rgyal po dang /_btsun mo dang /_rgyal bu dang /_blon po chen po rnams dang /_rgyal po rab tu sde pham byed dang /_rgyal 
[\[164a.5\]]bu dang /_btsun mo dang /_pho brang gi slas nga rgyal can dag gi dbang du byas te/_de dag gdul ba'i phyir de dag 'jigs shing skrag par bya ba'i phyir sman pa mkhas pa de dang 'dra bar tshigs su bcad pa 'di dag gsungs so/_/'bab pa'i chu klung thams cad ni/_/nges par gya 
[\[164a.6\]]gyu yod yang dag_/nags tshal gtogs pa thams cad ni/_/nges par shing du gdon mi za/_/bud med smos pa thams cad ni/_/kun kyang gcam sgyu yod du nges/_/dbang dang ldan pa thams cad ni/_/gdon mi za bar longs spyod ldan/_/'jam dpal khyod 
[\[164a.7\]]kyis 'di ltar rig par bya ste/_de bzhin gshegs pas gsungs pa la ni 'khrul pa med do/_/sa chen po 'di 'gyur zhing ldog kyang srid kyi/_de bzhin gshegs pas gsungs pa la 'khrul pa med do/_/de bas na de bzhin gshegs pas gsungs pa thams cad lhag 
[\[164b\]]
[\[164b.1\]]ma dang bcas so/_/de nas bcom ldan 'das kyis 'jam dpal gzhon nur gyur pa la shin tu legs so/_/shin tu legs so zhes bstod de/_rigs kyi bu khyod ni yun ring po nas don 'di rab tu rtogs pas thams cad la snying brtse ba dang /_sems can thams cad ye shes 
[\[164b.2\]]su 'gyur bar bya ba'i phyir de bzhin gshegs pa la tshigs su bcad pa'i don 'di rgyas par dris pa legs so/_/de nas 'jam dpal gzhon nur gyur pas yang sangs rgyas kyi spyan sngar tshigs su bcad de gsol ba/_pha rol gzhan gyis smras pa la/_/rjes su gzhol 
[\[164b.3\]]gyi phyir mi bzlog_/gzhan gyis byas dang ma byas pa/_/de la brtag par mi bya'o/_/bdag la shin tu brtag pa ni/_/dge dang mi dge gang spyod pa/_/bcom ldan 'das kyis de skad gsungs pa'i chos kyi sman de ni yang dag par gsungs pa ma lags na/_pha rol pos 
[\[164b.4\]]gzhan gyis smra ba'i rjes su gzhol zhing 'gal bar mi bgyid pa de bzhin gshegs pas thugs brtse ba'i slad du yang dag par bstan du gsol/_de ci'i slad du zhe na/_bcom ldan 'das kyis rnam pa du ma las slob pa phyi rol du rnam pa dgu bcu rtsa lnga po thams cad ngan song du 'gro'o 
[\[164b.5\]]zhes gsungs la/_nyan thos kyi nye gnas rnams ni thams cad yang dag pa'i lam du 'gro'o zhes gsungs te/_gang tshul khrims yongs su srung zhing spyod lam shin tu sdom pa dbang po rnams srung ba'i gang zag de ni chos chen po la shin tu mos shing dge ba'i lam la spyod pa yang lags na/_
[\[164b.6\]]bcom ldan 'das kyis ci'i slad du mdo sde dgu po las pha rol po gzhan la smod na rnam par smad cing spyo bar bya'o zhes tshigs su bcad pa'i don 'di ci las dgongs te gsungs/_bcom ldan 'das kyis 'jam dpal la bka' stsal pa/_rigs kyi bu ngas tshigs su bcad pa gsungs pa 'di 
[\[164b.7\]]yang sems can thams cad kyi phyir ni ma yin gyi/_de'i tshe na rgyal po ma skyes dgra 'ba' zhig gi phyir gsungs te/_sangs rgyas bcom ldan 'das ni rgyu dang rkyen med par bzlog ste gsungs pa'i chos med do/_/rgyu dang rkyen yod pas na de skad ces gsungs pa yin no/_/rigs kyi bu 
[\[165a\]]
[\[165a.1\]]rgyal po ma skyes dgras pha bsad nas nga gang na ba der 'ongs nas gdul bar 'dod pa'i phyir nga la 'di skad ces dris so/_/ji ltar na sangs rgyas bcom ldan 'das thams cad mkhyen pa zhes bgyi ba de ni thams cad mkhyen pa ma lags so/_/ci ste thams cad mkhyen 
[\[165a.2\]]pa lags na/_lha sbyin lta bu sngon skye ba grangs med pa'i bar du ngan sems kyis de bzhin gshegs pa la gnod pa bgyid pa lags na/_ci'i slad du de bzhin gshegs pas rab tu byung bar gnang zhes dris nas rigs kyi bu de'i rgyu de'i rkyen gyis rgyal po de'i phyir tshigs su bcad pa 'di 
[\[165a.3\]]skad ces smras so/_/pha rol gzhan gyis smras pa la/_/rjes su gzhol gyi phyir mi bzlog_/gzhan gyis byas dang ma byas pa/_/de la brtag par mi bya'o/_/bdag gi lus la shin tu brtag_/dge dang mi dge gang spyod pa/_/bcom ldan 'das kyis bka' stsal 
[\[165a.4\]]pa/_rgyal po chen po pha bsad pa'i mtshams med pa'i kha na ma tho ba'i las byas kyis/_shin tu 'gyod cing mthol la yongs su dag par 'gyur bar mi bya bar ci'i phyir gzhan gyi nyes pa'i skyon 'tshol ba la zhugs zhes/_rigs kyi bu ngas rgyal po de'i phyir de bas na tshigs su bcad 
[\[165a.5\]]pa de dag gsungs pa yin no/_/gzhan yang rigs kyi bu gang tshul khrims yongs su srung zhing spyod lam dang ldan pa dag gzhan gyi skyon tshol ba la zhugs pa rnams kyi phyir yang tshigs su bcad pa de skad ces gsungs pa yin no/_/gang zag su zhig pha rol pos bstan cing 'chos 
[\[165a.6\]]pa'i rjes su mi dge ba yongs su spong ste/_gzhan dag kyang mi dge ba'i las zlog par byed na de ni nga'i nye gnas yang dag pa'o/_/de nas bcom ldan 'das kyis 'jam dpal la tshigs su bcad de bka' stsal pa/_mtshon chas mi 'jigs gang yang med/_/'tsho ba'i 
[\[165a.7\]]srog la thams cad chags/_/bdag gi lus la dpe blangs te/_/gzhan la ma 'tshog ma gsod cig_/de nas 'jam dpal gzhon nur gyur pas yang bcom ldan 'das kyi spyan sngar tshigs su bcad de gsol ba/_thams cad mtshon chas 'jigs pa min/_/
[\[165b\]]
[\[165b.1\]]srog la thams cad chags ma lags/_/bdag gi lus la dpe blangs te/_/dge bar spyod la brtson par bya/_/de bzhin gshegs pas chos kyi tshig gi don gsungs pa 'di yang bas pa'i mthar phyin pa ma lags so/_/de ci'i slad du zhe na/_dgra bcom pa dang /_
[\[165b.2\]]'khor los sgyur ba'i rgyal po'i bud med rin po che dang /_bal glang dang /_rta dang /_blon po rin po che ni gnam gyi lha'am/_lha ma yin gyi mtshon rnon po thogs kyang gsod nus pa'i gnas med do/_/skyes bu dpa' bo dang /_bud med chu gang can dang /_rta'i rgyal po dang /_gcan 
[\[165b.3\]]gzan gyi rgyal po dang /_dge slong tshul khrims srung ba ni gnyen po mngon du snang yang mi 'jigs mi skrag pas de bas na de bzhin gshegs pas tshigs su bcad de gsungs pa 'di yang lhag ma dang bcas so/_/bdag gi lus la dpe blang ngo /_/zhes bgyi ba yang lhag ma dang 
[\[165b.4\]]bcas pa lags so/_/de ci'i slad du zhe na/_ci ste dgra bcom pa dag bdag la gzhan gyi dpe len na bdag tu 'du shes pa dang /_srog tu 'du shes pa yod par 'gyur ro/_/bdag tu 'du shes pa dang srog tu 'du shes pa yod na srung bar 'gyur te/_byis pa ma rabs dag gis kyang 
[\[165b.5\]]dgra bcom pa mthong bar 'gyur te/_thams cad rnal 'byor can du 'gyur ro/_/ci ste de lta bu lags na ngan par lta ba lags so/_/gal te ngan par lta ba lags na tshe 'phos ma thag tu sems can dmyal bar skye bar 'gyur ro/_/gzhan yang dgra bcom pa dag ni sems can 
[\[165b.6\]]thams cad la gsod pa'i sems gal te yang skye ba'i gnas ma mchis so/_/sems can tshad med pa dag kyang dgra bcom pa la gsod nus pa ma mchis so/_/bcom ldan 'das kyis bka' stsal pa/_rigs kyi bu bdag tu 'du shes zhes bya ba ni sems can la snying rje chen 
[\[165b.7\]]po'i sems skyes te gsod pa'i 'du shes med pa ni dgra bcom pa dag gi sems mnyam pa nyid do/_/bcom ldan 'das la rgyu dang rkyen med par 'gal bar gsungs pa yod do snyam ma sems shig_/sngon rgyal po'i khab 'di na rngon pa zhig [{]ri dgas [,]ri dwags [}]mang du bsad nas nga la sha 
[\[166a\]]
[\[166a.1\]]zo shig ces spyan drangs so/_/ngas de'i tshe gsol ba gnang mod kyi/_sems can thams cad la sgra gcan 'dzin ltar shin tu byams pa'i sems nye bar bzhag nas tshigs su bcad pa 'di skad ces gsungs so/_/khyod ni shin tu tshe ring zhing /_/'jig rten 
[\[166a.2\]]'dir yang ring du 'dug_/mi gsod pa yi chos 'dzin cing /_/sangs rgyas tshe dang 'dra bar shog_/tshigs su bcad pa 'di yang smras/_/mtshon chas mi 'jigs gang yang med/_/'tsho ba'i srog la thams cad chags/_/bdag gi lus la dpe blangs te/_/'tshog dang 
[\[166a.3\]]gsod pa ma byed cig_/de nas yang bcom ldan 'das kyis 'jam dpal gzhon nu la shin tu legs so shin tu legs so zhes bya ba byin nas byang chub sems dpa' sems dpa' chen po rnams kyi phyir de bzhin gshegs pa la don shin tu zab mo 'di lta bu dris pa legs so zhes 
[\[166a.4\]]bya ba byin no/_/de nas 'jam dpal gyis tshigs su bcad de gsol pa/_ji ltar shin tu pha ma la/_/bsti stang bcas pas rjes su gzhol/_/ji ltar nyams su blangs pa dag_/mtshams med sems can dmyal bar ltung /_/de nas bcom ldan 'das kyis 
[\[166a.5\]]tshigs su bcad de 'jam dpal la bka' stsal pa/_'dod chags pa ni ma zhes bya/_/ma rig pa ni pha yin no/_/bsti stang bcas pas rjes 'jug na/_/mtshams med sems can dmyal bar ltung /_/de nas bcom ldan 'das kyis yang byang chub sems dpa' 
[\[166a.6\]]'jam dpal la tshigs su bcad de bka' stsal pa/_thams cad gzhan gyis dbang sgyur na/_/de ni sdug bsngal ba zhes bya/_/thams cad bdag gis dbang sgyur na/_/de ni dbang dang bde bar ldan/_/nga rgyal dregs pa thams cad ni/_/mthu dang ldan pas khro 
[\[166a.7\]]gtum che/_/dge zhing des pa thams cad ni/_/kun la byams te snying rjer ldan/_/de nas byang chub sems dpa' sems dpa' chen po 'jam dpal gzhon nur gyur pas yang bcom ldan 'das la 'di skad ces gsol to/_/de bzhin gshegs pas gsungs pa 'di 
[\[166b\]]
[\[166b.1\]]yang bas pa'i mthar phyin pa ma lags so/_/bcom ldan 'das thugs brtse ba'i slad du de'i rgyu dang rkyen bstan du gsol/_de ci'i slad du zhe na/_dper na khyim bdag gi bu dag slob dpon la slob pa'i tshe na slob dpon gyi dbang du gyur pa ma lags sam/_gal te slob dpon gyi dbang 
[\[166b.2\]]du gyur na yang slob pa'i don mi 'grub la/_slob dpon gyi dbang du ma gyur na yang mi 'grub/_bdag gi dbang du gyur na yang slob pa yang mi 'grub ste/_de bas na de bzhin gshegs pas gsungs pa ni lhag ma dang bcas pa lags so/_/bcom ldan 'das gzhan yang 'di 
[\[166b.3\]]lta ste dper na rgyal bu ci yang mi slob ci yang mi shes pa dag bdag gi dbang du 'gyur ba lags mod kyi/_glen zhing mi shes pas rtag tu sdug bsngal lo/_/de ltar na rgyal bu de ni bdag gi dbang du 'gyur zhes bgyir yang grub pa'i don ma mchis la/_gzhan gyi dbang du 'gyur 
[\[166b.4\]]zhes bgyir yang grub pa'i don ma mchis pas/_de bas na bcom ldan 'das kyis gsungs pa'i don 'di ni lhag ma dang bcas pa lags pas/_de bas na thams cad gzhan gyi dbang du 'gyur ba la yang nges par sdug bsngal zhes bgyir mi rung la/_thams cad bdag gi 
[\[166b.5\]]dbang du 'gyur ba la yang nges par bde ba zhes bgyir mi rung ngo /_/nga rgyal gyis dregs pa thams cad kyang khro gtum can no zhes bgyi ba yang lhag ma dang bcas so/_/bcom ldan 'das dper na bud med chu gang can dag nga rgyal gyi dbang gis rab tu byung ste/_slob pa la zhugs 
[\[166b.6\]]na tshul khrims yongs su srung zhing spyod lam shin tu sdom ste/_dbang po mi g.yeng bar nan tan byed do/_/de bas na nga rgyal gyi kun nas nyon mongs pa thams cad nges par khro gtum pa'o zhes bgyir mi rung ngo /_/des shing dge ba thams cad kyang byams pa dang snying rjer ldan 
[\[166b.7\]]no zhes bgyi ba yang lhag ma dang bcas pa lags so/_/dper na mi zhig phas pham pa zhig byung yang chos gos ma spangs/_phyi rol gyi spyod lam shin tu sdom yang chos srung ba dag mthong na mi 'dod de spong ngo /_/de tshe 'phos nas kyang sems can dmyal bar ltung ngo /_/gal te 
[\[167a\]]
[\[167a.1\]]dge slong zhig phas pham pa byung na chos srung ba de dag gis skrod par byed de khyim par 'bebs so/_/de bas na des shing dge ba thams cad la nges par byams pa dang ldan no zhes bgyir mi rung ngo /_/de nas bcom ldan 'das kyis 'jam dpal la bka' 
[\[167a.2\]]stsal pa/_rgyu dang rkyen yod pa'i phyir de bzhin gshegs pas 'di ltar lhag ma dang bcas pa'i don gsungs so/_/gzhan yang bcom ldan 'das ni rgyu dang rkyen yod pa'i phyir 'di skad ces gsungs pa yin no/_/rgyal po'i khab 'dir bud med shin tu bzang mo zhes bya ba 
[\[167a.3\]]zhig pha ma'i khyim du 'gro ba'i lam yogs su nga ga na bar 'ongs nas sangs rgyas dang chos dang dge 'dun la skyabs su gsol nas 'di skad ces smras so/_/bud med thams cad ni mthu med pa dbang med pa yin no/_/skyes pa thams cad ni dbang la thogs pa med pa yin no 
[\[167a.4\]]zhes smras pas de'i tshe na bud med de'i bsam pa thugs su chud nas de'i phyir tshigs su bcad pa 'di dag smras pa yin no/_/'jam dpal legs so legs so/_/khyod kyis sems can thams cad kyi phyir de bzhin gshegs pa la de lta bu'i don dri ba legs so/_/de 
[\[167a.5\]]nas 'jam dpal gyis tshigs su bcad de gsol pa/_sems can skye dgu thams cad ni/_/kun kyang zas dang skom la rten/_/mthu dang ldan pa thams cad ni/_/de yi sems la phrag dog med/_/thams cad zas dang skom gyi rkyen/_/nad kyi sdug bsngal myong 
[\[167a.6\]]bar 'gyur/_/spyod pa rnam par dag pa ni/_/rab tu bde ba myong bar 'gyur/_/de bas na bcom ldan 'das tsun da'i bsod snyoms dang mchod pa bzhes pa 'di de bzhin gshegs pa la bsnyengs pa mi mnga' 'am/_de la bcom ldan 'das kyis tshigs su bcad de 
[\[167a.7\]]'jam dpal la bka' stsal pa/_sems can skye dgu thams cad ni/_/zas dang skom la ltos ma yin/_/mthu dang ldan pa thams cad kyang /_/phrag dog sems ni med ma yin/_/thams cad zas kyi rkyen dbang gis/_/nad kyis gzir bar 'gyur ma yin/_/
[\[167b\]]
[\[167b.1\]]spyod pa dag pa thams cad kyang /_/thams cad bde ba myong ma yin/_/'jam dpal ci ste khyod na bar gyur na de bzhin du nga yang na bar 'gyur ba'i rigs so/_/de ci'i phyir zhe na/_dgra bcom pa rnams dang /_rang sangs rgyas rnams dang /_byang chub sems dpa' dang /_
[\[167b.2\]]de bzhin gshegs pa ni yang dag par na ci yang za ba med de/_pha rol gdul ba'i phyir so so'i skye bo tshad med pa dag gi sbyin pa blangs par bstan te/_de yang de dag gi sbyin pa'i pha rol tu phyin pa yongs su rdzogs par bya ba dang /_sems can dmyal ba dang /_byol song gi 
[\[167b.3\]]skye gnas dang gshin rje'i 'jig rten las bsgral ba'i phyir ro/_/de la gang zhig 'di snyam du de bzhin gshegs pa yang lo drug gi bar du shin tu spyod dka' ba spyad de/_sku yang shin tu nyam chung bar gyur to snyam du sems na de ni gnas ma yin no/_/sangs rgyas 
[\[167b.4\]]bcom ldan 'das ni srid pa las rnam par grol bas bus pa ma rabs dang mi 'dra ba yin na ci'i phyir sku nyam chung zhing rid par 'gyur/_sangs rgyas bcom ldan 'das ni shin tu brtson 'grus su nan tan byas pas rdo rje lta bu'i sku 'thob par 'gyur te/_'jig rten dang bcas 
[\[167b.5\]]pa'i lus skyon yod pa lta bu dang 'dra ba ma yin te nga'i nye gnas rnams kyang de dang 'dra bar bsam gyis mi khyab pas zas la rten pa ma yin no/_/mthu bo che thams cad phrag dog med do zhes bya ba yang lhag ma dang bcas so/_/dper na 'jig rten na mi kha cig tshe gcig tu phrag 
[\[167b.6\]]dog gi sems kyang med la mthu med pa yang yod do/_/nad thams cad zas la 'gyur zhes bya ba yang lhag ma dang bcas so/_/mi kha cig ni glo bur gyi nad bag ma byas pa las 'gyur ba yang yod do/_/'di lta ste de ni tsher mas zug pa dang /_mtshon chas phog pa la sogs 
[\[167b.7\]]pa'o/_/spyod pa rnam par dag pa thams cad bde ba myong ngo zhes bya ba yang lhag ma dang bcas so/_/'jig rten na mu stegs can tshangs par yongs su dag par spyod mod kyi sdug bsngal mang du myong ba yang yod do/_/de bas na de bzhin gshegs pas gsungs pa thams cad 
[\[168a\]]
[\[168a.1\]]kyang lhag ma dang bcas te/_de ni de bzhin gshegs pas rgyu dang rkyen med bzhin du tshigs su bcad pa 'di smras pa ma yin gyi/_rgyu yod rkyen yod par gsungs so/_/sngon yul hu da ya na 'dir bram zer skyes yon tan zhes bya ba nga gang na ba der 'ongs nas 
[\[168a.2\]]dus brgyad kyi khrims bzhi po bsrung bar 'dod pas ngas de'i tshe de la tshigs su bcad pa de dag gsungs pa yin no/_/de nas byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das gang dag ni lhag ma ma mchis pa'i don 
[\[168a.3\]]zhes bgyi ba lags/_gang dag ni don thams cad ces bgyi ba lags/_bcom ldan 'das kyis bka' stsal pa/_rigs kyi bu thams cad ces bya ba ni byang chub kyi phyogs dang /_dge ba'i chos la mos pa ma gtogs pa ni thams cad kyang yin la/_lhag ma med pa 
[\[168a.4\]]zhes kyang bya'o/_/chos gzhan thams cad ni lhag ma dang bcas pa zhes kyang bya la/_lhag ma med pa zhes kyang bya ste/_chos la mos pa'i rigs kyi bu dag lhag ma dang bcas pa dang /_lhag ma med pa'i don shes par 'dod pa'i phyir ro/_/de nas byang chub sems dpa' 'od 
[\[168a.5\]]srung shin tu dga' zhing mgu la rangs par gyur nas yang bcom ldan 'das la 'di skad ces gsol to/_/ngo mtshar che'o/_/bcom ldan 'das sems can thams cad la sras sgra gcan 'dzin ltar mnyam par gzigs so/_/de nas bcom ldan 'das kyis byang chub 
[\[168a.6\]]sems dpa' 'od srung la legs so legs so/_/khyod kyis don shin tu zab mo rtogs pa legs so legs so zhes bya ba byin no/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das theg pa chen po yongs su 
[\[168a.7\]]mya ngan las 'das pa 'di'i yon tan dang bsod nams ji snyed cig thob pa bstan du gsol/_bcom ldan 'das kyis 'od srung la bka' stsal pa/_rigs kyi bu gang zhig gis mdo sde 'di'i ming thos pa tsam gyi bsod nams kyi phung po thob pa ni sangs rgyas bcom ldan 'das ma 
[\[168b\]]
[\[168b.1\]]gtogs par nyan thos dang rang sangs rgyas kyis kyang brjod du nus pa ma yin no/_/de ci'i phyir zhe na/_sangs rgyas kyi spyod yul yin te/_bsam gyis mi khyab pa'i phyir ro/_/de la gang zhig 'chang ngam/_'dzin tam/_klog gam/_'don tam/_khong du chud par 
[\[168b.2\]]byed dam/_glegs bam la 'dri'am/_'drir bcug pa lta smos kyang ci dgos te de'i tshe 'jig rten du bcas pa lha dang mi dang lha ma yin la sogs pa thams cad kyis/_sangs rgyas kyi spyan sngar skad 'thun par tshigs su bcad pa 'di skad ces gsol to/_/sangs rgyas 
[\[168b.3\]]rnams ni bsam mi khyab/_/chos dang dge 'dun de bzhin te/_/de bas bdag cag gsol ba 'debs/_/da rung cung zad bzhugs par gsol/_/btsun pa 'od srung chen po dang /_/gzhan yang dga' bo la sogs pa/_/'khor gyi dkyil 'khor gnyis po yang /_/
[\[168b.4\]]ma mchis re zhig gzhes su gsol/_/dbus gyur 'chang gi yul bdag po/_/rgyal po chen po ma skyes dgra/_/sangs rgyas la ni rab mos pa/_/de yang da dung 'dir ma mchis/_/de bzhin gshegs pa thugs brtse'i phyir/_/da dung cung zad gzhes su gsol/_/
[\[168b.5\]]'khor gyi dkyil 'khor mang po 'dir/_/bdag gi the tsom gcad du gsol/_/de nas de bzhin gshegs pas 'khor mang po dag la tshigs su bcad de bka' stsal pa/_nga yi chos kyi sras thu bo/_/'od srung chen po zhes bya ste/_/dga' bo brtson 'grus rtsom pa'i mchog_/
[\[168b.6\]]kun gyi the tsom gcod par 'gyur/_/khyod kyis shin tu legs par nyon/_/dga' bo mang du thos pa las/_/shin tu rtogs par 'gyur ba ni/_/rtag dang mi rtag don rnams te/_/de bas de yi phyir na khyed/_/mi dga' mya ngan ma byed cig_/de'i tshe 'khor gyi dkyil 
[\[168b.7\]]'khor mang po de dag mchod pa'i yo byad rnam pa sna tshogs kyis bcom ldan 'das la mngon par mchod nas/_bla na med pa yang dag par rdzogs pa'i byang chub tu sems bskyed par gyur to/_/byang chub sems dpa' tshad med mtha' yas pa klung gang gA'i bye ma snyed ni sa 
[\[169a\]]
[\[169a.1\]]dang po la gnas par gyur to/_/de'i tshe bcom ldan 'das kyis 'jam dpal gzhon nu dang /_byang chub sems dpa' 'od srung dang /_tsun da la lung bstan nas 'di skad ces bka' stsal to/_/rigs kyi bu dag bdag gi sems la shin tu nan tan byos 
[\[169a.2\]]la/_bag yod par gyis shig_/nga ni da ltar rgyab na bas thams cad du na bar gyur gyis/_nga ni ji ltar bus pa chung ngu na ba ltar nyal lo snyam dgongs so/_/'jam dpal la sogs pa khyed rnams kyis 'khor bzhi po la theg pa chen po'i chos rgyas par ston cig_/
[\[169a.3\]]da chos 'di dag kyang khyed la yongs su gdams so/_/de bzhin du 'od srung dang /_dga' bo khyed la yang yang dag pa'i chos 'di dag gdams so/_/de'i tshe de bzhin gshegs pas de skad ces gsungs nas/_so so'i skye bo dag gdul ba'i phyir nad pa ltar glo 
[\[169a.4\]]g.yas pa phab ste gzims so/_/de nas byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das de bzhin gshegs pa ni nad kyis sdug bsngal ba'i skyon thams cad dang bral ba lags te/_bsnyengs pa mi mnga' na/_bcom 
[\[169a.5\]]ldan 'das sems can thams cad ni gdug pa'i zug rngu rnam pa bzhis nad kyi rgyur 'gyur ba ni 'di lta ste/_'dod chags dang /_zhe sdang dang /_gti mug dang /_nga rgyal lo/_/gal te nad kyi rgyu mchis na/_nad mang po skye bar 'gyur ba ni 'di lta ste/_'dod pas tsha ba dang /_glo na ba dang /_
[\[169a.6\]]dbugs rgod pa dang /_skyug bro ba dang /_lus kun sbrid pa dang /_snying 'khrug cing mi dran pa dang /_tshad par 'khrug pa dang /_za gu dang /_mig dang /_rna ba tsha zhing na ba dang /_rgyab 'dzings pa dang /_lto dbo ba dang /_smyo ba dang /_rid cing skam pa dang /[ {]yi dgas [,]yi dwags [}]
[\[169a.7\]]kyis brlams pa la sogs pa ste/_lus dang sems kyi nad rnam pa sna tshogs ni bcom ldan 'das la mi mnga' na deng ci'i slad du de bzhin gshegs pa sku tshe la gzigs te/_nga rgyab na bar 'gyur gyis 'jam dpal khyod 'khor mang po la chos ston cig ces bka' stsal/_rgyu dang rkyen 
[\[169b\]]
[\[169b.1\]]rnam pa gnyis kyi nad kyis sdug bsngal bar mi 'gyur ba ni 'di lta ste/_sems can thams cad la byams shing snying brtse ba dang /_nad pa la na ba'i rkyen sman sbyin zhing dbul ba ste/_de bzhin gshegs pa ni sngon bskal pa tshad ma mchis pa'i bar du byang chub kyi lam la shin tu nan tan 
[\[169b.2\]]mdzad de/_rtag tu gsung snyan pas sems can la bde ba'i don mdzad cing sdug bsngal bar mi 'gyur ba dang /_nad pa la sman rnam pa sna tshogs yongs su gtong ba lags na de ci'i rkyen gyis deng 'di ltar bsnyung ngo zhes bka' stsal/_bcom ldan 'das 'jig rten na nad pa dag ni 
[\[169b.3\]]bar bar 'dug bar bar nyal/_bar 'ga' ni mi bde bas bza' ba dang 'thung ba yang slong /_bar 'ga' ni 'khor rnams la so tshis dang las kyang 'di ltar bya'o zhes ston na de bzhin gshegs pa ci'i slad du cang mi gsung bar gzims te nyan thos kyi nye gnas rnams la tshul 
[\[169b.4\]]khrims kyi pha rol tu phyin pa dang /_bsam gtan dang /_rnam par grol ba dang /_snyoms par 'jug pa dang /_yang dag par spong ba la brtson pa dag ci'i slad du mi ston/_ci'i rkyen gyis theg pa chen po'i mdo sde shin tu zab mo 'di dag mi gsung zhing ci'i slad du de bzhin 
[\[169b.5\]]gshegs pas tshad med pa'i thabs kyis 'od srung chen po mi'i nang na glang po'i rgyal po dang 'dra ba dang /_skyes bu chen po rnams la bla na med pa yang dag par rdzogs pa'i byang chub las phyir mi ldog pa mi ston/_ci'i slad du dge slong ma rungs pa ma brtags pa'i dngos po thams cad 
[\[169b.6\]]'chang ba la chad pas gcod pa mi ston/_bcom ldan 'das yang dag par snyun mi mnga' bzhin du ci'i slad du cang mi gsung bar glo g.yas pa phab nas gzims par gyur/_byang chub sems dpa' dag nad pa la nad kyi rkyen sman byin pa na/_dge ba'i rtsa ba thams cad 
[\[169b.7\]]sems can la bdar nas thun mong du thams cad mkhyen pa'i ye shes su bsngos te/_sems can thams cad kyi nyon mongs pa'i sgrib pa dang /_las kyi sgrib pa dang /_rnam par smin pa'i sgrib pa yongs su sel to/_/nyon mongs pa'i sgrib pa zhes bgyi ba ni 'dod chags 
[\[170a\]]
[\[170a.1\]]dang /_zhe sdang dang /_gti mug dang /_khong khro ba'i kun nas dkris pa'i nyon mongs pa dang /_phrag dog dang /_ser sna dang /_g.yo dang /_sgyu dang /_mi 'dzem pa dang /_khrel med pa dang /_nga rgyal dang /_rab kyi nga rgyal dang /_nga rgyal las kyang nga rgyal dang /_nga'o 
[\[170a.2\]]snyam pa'i nga rgyal dang /_log pa'i nga rgyal dang /_mngon pa'i nga rgyal dang /_chung ba'i nga rgyal dang /_bag med pa dang /_dregs pa dang /_khon du 'dzin pa dang /_rtsod pa dang /_log par 'tsho ba dang /_g.yo sgyus tshul 'chos pa dang /_rnyed pas rnyed pa tshol ba dang /_chos ma 
[\[170a.3\]]yin pas tshol ba dang /_mang du tshol ba dang /_bsti stang med pa dang /_bstan pa bzhin du mi byed pa dang /_mi dge ba'i bshes gnyen la sten pa dang /_rnyed pa la chags pas mi skyo ba dang /_'ching bas rnam par bcings pas dgrol bar dka' ba dang /_'dod pa ngan pa la 'dod pa dang /_
[\[170a.4\]]chags pa ngan pa la chags pa dang /_'jig tshogs su lta ba dang /_yod par lta ba dang /_med par lta ba dang /_smyang zhing 'phres pa dang /_dga' ba dang /_gnyid dang /_glal ba dang /_mi dga' ba dang /_bza' ba dang /_btung ba la chags pa dang /_sems rmugs pa dang /_sems 
[\[170a.5\]]gzhan la dmigs pa dang /_mi dge ba yid la byed pa dang /_lus dang ngag ngan par spyod pa dang /_mang du smra ba la dga' ba dang /_dbang po rnams rtul ba dang /_smra'o cog tu [{]brdzun [,]rdzun [}]zer ba dang /_'dod pa'i rtog pa dang /_zhe sdang gi rtog pa dang /_gnod pa'i rtog pas kun tu 
[\[170a.6\]]khebs pa nyon mongs pa'i sgrib pa zhes bya ba dang /_mtshams med pa lnga'i kha na ma tho ba'i las kyi sgrib pa dang /_sems can dmyal ba dang /_byol song dang /[ {]yi dgas [,]yi dwags [}]su skye ba dang /_dam pa'i chos la skur pa dang /_log sred can du skyes pa ni rnam par smin pa'i sgrib pa zhes 
[\[170a.7\]]bgyi ste/_sgrib pa rnam pa gsum po 'di ni nad chen po zhes bgyi na byang chub sems dpa' rnams ni bskal pa tshad med pa'i bar du byang chub kyi spyad pa spyod pa na na ba thams cad la sman gsos kyi sbyin pa byin te 'di skad du smon lam btab bo/_/sems can thams cad nad dang 
[\[170b\]]
[\[170b.1\]]yongs su bral te/_de bzhin gshegs pa'i rdo rje'i sku thob par gyur cig_/sems can tshad med pa thams cad la sman dam pa'i rgyal por gyur te nad ma rungs pa thams cad sel bar gyur cig_/sems can thams cad sman a ga ta thob cing /_sman de'i mthus gdug pa 
[\[170b.2\]]thams cad sel bar gyur cig_/gzhan yang sems can thams cad bla na med pa yang dag par rdzogs pa'i byang chub las phyir mi ldog cing /_myur du bla na med pa'i sangs rgyas kyi sman rnyed de nyon mongs pa'i zug rngu thams cad bsal bar gyur cig_/gzhan yang sems 
[\[170b.3\]]can thams cad shin tu brtson 'grus brtsam pas de bzhin gshegs pa'i rdo rje lta bu'i thugs dang ldan te sman dam par gyur nas nad thams cad gso zhing rtsod pa'i 'du shes med par gyur cig_/gzhan yang sems can dag sman gyi sdong po chen por gyur te/_nad ma 
[\[170b.4\]]rungs pa thams cad bsal bar gyur cig_/gzhan yang sems can thams cad gdug pa'i zug rngu phyung nas de bzhin gshegs pa'i bla na med pa'i 'od zer thob par gyur cig_/gzhan yang sems can thams cad de bzhin gshegs pa'i ye shes kyi sman chen 
[\[170b.5\]]po'i chos kyi gter shin tu zab mo la 'jug par gyur cig ces smon lam 'debs so/_/bcom ldan 'das byang chub sems dpa' yang de ltar bskal pa tshad med dpag tu med/_bgrang du med pa brgya stong gi bar du de skad ces smon lam btab ste/_sems can 
[\[170b.6\]]thams cad nad ma mchis par bgyid na ci'i rkyen gyis de bzhin gshegs pa nga na'o zhes bka' stsal/_bcom ldan 'das gzhan yang 'jig rten na nad pa kha cig ni 'dug pa dang /_ldang ba dang /_'gro ba dang /_'gog kyang mi nus/_kha zas dang /_skom yang 
[\[170b.7\]]mi chud de/_bu tsha la ston cing 'chos kyang mi nus/_'tsho nam gyi las bya ba'i 'doms kyang mi nus te/_de'i tshe na de'i pha ma dang /_chung ma dang /_bu dang /_'khor dang /_gnyen bshes la sogs pa thams cad kyis de ni nges par 'chi bar 'du shes so/_/
[\[171a\]]
[\[171a.1\]]bcom ldan 'das de ltar de bzhin gshegs pa de yang de dang 'dra ste/_glo g.yas pa phab nas gzims te/_cang mi gsung bar gyur pas 'dzam bu'i gling 'di na skye bo blun po dag 'di snyam du sems par 'gyur ro/_/de bzhin gshegs pa yang dag par 
[\[171a.2\]]rdzogs pa'i sangs rgyas nges par mya ngan las 'das te 'gog pa zad pa'i 'du shes skyed do/_/de bzhin gshegs pa nyid ni mthar yongs su mya ngan las 'da' ba yang ma mchis so/_/de ci'i slad du zhe na/_de bzhin gshegs pa ni rtag pa mi 'gyur mi 'pho ba'i phyir ro/_/de'i 
[\[171a.3\]]rgyu de'i rkyen gyis nga 'di ltar rgyab na'o zhes gsungs pa'i mi rigs so/_/bcom ldan 'das gzhan yang 'jig rten na nad pa kha cig ni shin tu skem zhing rid pas gan rkyal lam/_glos nyal nas ldang mi nus te/_de'i tshe 'khor rnams kyang de la mi 'dod pa'i sems skyes nas 
[\[171a.4\]]gdon mi za bar 'chi bar 'du shes so/_/de bzhin gshegs pa yang de dang 'dra ste/_mu stegs can rnam pa dgu bcu rtsa lnga po mi 'dod de mya ngan las 'da' bar 'du shes so/_/mu stegs can dag 'di skad du bdag cag la sogs pa ni bdag ces bya ba dang /_bdag po dang /_
[\[171a.5\]]dus dang /_rdul phra mo la sogs pa'i chos kyis rtag par gyur pas 'gyur zhing 'pho ba med kyi/_dge sbyong gau ta ma ni mi rtag pas phrogs nas 'gyur zhing 'pho ba'i chos can du gyur to zhes smra'o/_/de bas na bcom ldan 'das cang mi gsung bar glo g.yas pa phab ste gzims 
[\[171a.6\]]pa'i mi rigs so/_/bcom ldan 'das gzhan yang 'jig rten na nad pa dag ni chen po bzhi nyams nas shas mi mnyam pa la shin tu rid cing skem par gyur te/_de bas na yid bzhin du ldang ba dang 'dug pa mi nus te nyal ba lags na de bzhin gshegs pa ni chen po bzhi 
[\[171a.7\]]yang mi mnyam pa ma mchis la/_sku'i mthu dang yang ldan/_nyams rid pa yang ma mchis te/_bcom ldan 'das khyu mchog chung ngu bcu'i stobs ni khyu mchog chen po gcig gi stobs su ma mchis/_khyu mchog chen po bcu'i stobs kyang khyu mchog chen po sngon po 
[\[171b\]]
[\[171b.1\]]gcig gi stobs su ma mchis/_khyu mchog sngon po bcu'i stobs kyang bal glang g.yung gcig gi stobs su ma mchis/_bal glang g.yung bcu'i stobs kyang bal glang rgod gcig gi stobs su ma mchis/_bal glang rgod bcu'i stobs kyang bal glang mche ba gnyis pa gcig 
[\[171b.2\]]gi stobs su ma mchis/_bal glang mche ba gnyis pa bcu'i stobs kyang bal glang mche ba bzhi pa gcig gi stobs su ma mchis/_bal glang mche ba bzhi pa bcu'i stobs kyang gangs kyi ri'i bal glang dkar po gcig gi stobs su ma mchis/_gangs kyi ri'i bal glang 
[\[171b.3\]]dkar po bcu'i stobs kyang spos kyi bal glang gcig gi stobs su ma mchis/_spos kyi bal glang bcu'i stobs kyang bal glang sngon po gcig gi stobs su ma mchis/_bal glang sngon po bcu'i stobs kyang bal glang ser po gcig gi stobs su ma mchis/_bal glang 
[\[171b.4\]]ser po bcu'i stobs kyang bal glang dmar po gcig gi stobs su ma mchis/_bal glang dmar po bcu'i stobs kyang bal glang dkar po gcig gi stobs su ma mchis/_bal glang dkar po bcu'i stobs kyang bal glang ri zhes bya ba gcig gi stobs su ma mchis/_bal 
[\[171b.5\]]glang ri zhes bya ba bcu'i stobs kyang bal glang ud pa la gcig gi stobs su ma mchis/_bal glang ud pa la bcu'i stobs kyang bal glang ku mu da gcig gi stobs su ma mchis/_bal glang ku mu da bcu'i stobs kyang bal glang pun da rI ka gcig gi stobs su ma mchis/_bal glang 
[\[171b.6\]]pun da rI ka bcu'i stobs kyang mi'i nang na gyad gcig gi stobs su ma mchis/_mi'i gyad bcu'i stobs kyang par gan de gcig gi stobs su ma mchis/_par gan de bcu'i stobs kyang mthu bo che lag pa brgyad pa gcig gi stobs su ma mchis/_mthu bo che bcu'i stobs kyang 
[\[171b.7\]]gnas bcu pa'i byang chub sems dpa' tshigs gcig pa'i stobs su ma mchis so/_/so so'i skye bo thams cad kyi rus pa'i tshigs ni gcig la gcig reg cing 'brel ba ma lags kyi/_gyad stobs po che'i rus pa'i tshigs ni gcig la gcig reg go/_/par gan de'i rus 
[\[172a\]]
[\[172a.1\]]pa'i tshigs ni gcig la gcig 'brel to/_/mthu bo che'i rus pa'i tshigs ni lu gu rgyud bzhin gcig la gcig 'brel to/_/byang chub sems dpa'i rus pa'i tshigs ni 'brug 'khyil pa ltar mdud pa can du mchis pas de bas na de'i stobs ni mchog tu 
[\[172a.2\]]che'o/_/'jig rten thog ma mngon par chags pa na rdo rje'i mtha' la brtan te/_rdo rje'i gdan snying po byang chub kyi dkyil 'khor du mngon par byung nas byang chub sems dpa' gdan de la bzhugs te/_de nyid kyi tshe na stobs bcu rnyed par gyur to/_/de bzhin gshegs 
[\[172a.3\]]pa ni byis pa chung ngu lta bu ma lags te/_byis pa chung ngu ni glen te shes pa ma mchis la/_smra yang mi shes pas na yid bzhin du 'gre zhing nyal yang su yang mi 'phya ste/_de bzhin gshegs pa ni ye shes chen po dang ldan pas thams cad la 'od kyis gsal bar mdzad 
[\[172a.4\]]pa ni mi'i nang na klu lta bu lags pas gzi brjid chen po dang ldan te/_rdzu 'phrul chen po mngon par rdzogs nas bla na med pa'i drang srong chen po the tshom gyi dra ba yongs su bcad pa/_'dod pa'i zug rngu phyung ba/_spyod lam shin tu mdzes pa/_spyod lam gyi dbang du gyur pa/_bsnyengs 
[\[172a.5\]]pa mi mnga' ba lags na ci'i slad du glo g.yas pa phab ste gzims pas 'jig rten du bcas pa lha dang mi thams cad mi dga' zhing sdug bsngal gyis gdungs par mdzad/_de nas byang chub sems dpa' 'od srung gis bcom ldan 'das kyi spyan sngar tshigs su bcad de 
[\[172a.6\]]gsol pa/_yon tan chen po gau ta ma/_/bzhengs te dam chos bstan du gsol/_/ji ltar byis pa chung ngu 'am/_/nad pa nyal ba lta bu min/_/lha mi ston pa kha lo sgyur/_/shing dbang drung du gzims pa 'di/_/byis pa ma rabs mthong nas su/_/nges 
[\[172a.7\]]par mya ngan 'da' zhes mchi/_/shin tu rgyas pa'i mdo sde las/_/sangs rgyas spyod yul zab mo yi/_/dgongs te gsungs pa mi shes pa/_/dmus long lam mi mthong ba bzhin/_/byang chub sems dpa' chen po dang /_/'jam dpal gzhon nu la sogs pa/_/zab 
[\[172b\]]
[\[172b.1\]]mo'i don rnams rtogs pa ni/_/ji ltar 'phong la goms pa bzhin/_/dus gsum gshegs pa'i bcom ldan 'das/_/thugs rje chen po'i gtso bor gyur/_/de ltar thugs rje che ba de/_/da ltar ji ltar ga la mchis/_/ji ste thugs rje mi mnga' na/_/
[\[172b.2\]]sangs rgyas zhes kyang bgyir mi rung /_/ji ste mya ngan 'das gyur na/_/rtag pa zhes kyang bgyir mi rung /_/bla na med pa'i bcom ldan 'das/_/bdag cag gsol ba gnang bar mdzod/_/'gro ba kun la bde ba'i phyir/_/mu stegs can dag 
[\[172b.3\]]gdul du gsol/_/de'i tshe bcom ldan 'das thugs rje chen po la goms pa'i thugs kyis sems can so so'i bsam pa mkhyen nas de dag gi rjes su mthar phan pa dang bde ba'i don mdzad pa'i phyir gzims pa las bzhengs nas/_skyil mo krung bcas te 
[\[172b.4\]]bzhugs so/_/de'i tshe sku mdog lhang nge lham mer 'tsher ba ni gser btso ma ltar gsal bar gyur to/_/zhal mdog shin tu mdzes pa ni ji ltar zla ba rgyas pa lta bu'o/_/sku shin tu gsal zhing dag pas dri ma'am/_rnyog pa'i bag med de 'od zer chen po bkye 
[\[172b.5\]]nas nam mkha'i dbyings yongs su gang bar gyur to/_/nyi ma brgya stong bas shin tu lhag pa'i 'od kyis shar phyogs dang /_lho dang /_nub dang /_byang dang /_phyogs mtshams bzhi dang /_steng dang /_'og gi phyogs kyi sangs rgyas kyi 'jig rten gyi khams 
[\[172b.6\]]su sems can thams cad la ye shes chen po'i snang ba byin nas ma rig pa'i mun pa yongs su bsal to/_/gzhan yang sems can bye ba khrag khrig brgya stong snyed byang chub kyi sems las slar mi ldog par bkod do/_/de'i tshe bcom ldan 'das seng ge'i 
[\[172b.7\]]rgyal po ltar bsnyengs pa med bzhin du skyes bu chen po'i mtshan sum cu rtsa gnyis dang /_dpe byad bzang po brgyad cus sku yongs su brgyan te/_sku'i ba spu'i bu ga re re nas pad mo re re byung bar sprul to/_/pad mo de dag kyang 'dab ma stong stong dang ldan te/_
[\[173a\]]
[\[173a.1\]]pad mo nyid ni gser/_sdong bu ni bai dUr+ya/_ge sar ni rdo rje/_gzhi ni shel las byas pa ste/_zlum khyad ni shing rta'i 'khor lo tsam mo/_/pad mo de dag so so las kyang 'od rnam pa sna tshogs byung ba ni sngon po dang /_ser po dang /_dmar po 
[\[173a.2\]]dang /_dkar po dang /_smug po dang /_shel gyi kha dog lta bu ste/_'od de dag so so nas mtshams med pa'i sems can dmyal ba chen po dang /_'du shes kyi sems can dmyal ba dang /_thig nag po'i sems can dmyal ba dang /_sna tshogs 'dus 
[\[173a.3\]]pa'i sems can dmyal ba dang /_'o dod 'bod pa'i sems can dmyal ba chen po dang /_'o dod 'bod pa chen po'i sems can dmyal ba dang /_shin tu tshig pa'i sems can dmyal ba dang /_rab tu cher tshig pa'i sems can dmyal ba dang /_
[\[173a.4\]]sems can dmyal ba brgyad por skyes pa'i sems can dag rtag tu sdug bsngal mang pos rnam par gzir ba ni 'di lta ste/_sreg pa dang /_btso ba dang /_me mur dang /_gtun bus brdung ba la sogs pa ste/_de dag kyang 'od des phog ma thag tu sdug bsngal de 
[\[173a.5\]]dag lhag ma ma lus par thams cad byang nas rab tu bde ba dang /_shin tu bsil bar longs spyod par gyur to/_/'od zer de las 'di skad du/_de bzhin gshegs pas dgongs te gsungs pa'i snying po grags par gyur pa ni/_kye sems can khyed kun la 
[\[173a.6\]]yang sangs rgyas kyi rang bzhin yod do zhes grags par gyur to/_/sems can de dag gis de skad ces thos nas de ma thag tu tshe 'phos te mtho ris kyi lha dang mir skyes so/_/shin tu grang ba'i sems can dmyal ba brgyad la 'di lta ste/_a pa pa'i sems can 
[\[173a.7\]]dmyal ba dang /_a ta ta'i sems can dmyal ba dang /_a la la'i sems can dmyal ba dang /_a tsha tsha'i sems can dmyal ba dang /_ud pa la'i sems can dmyal ba dang /_pa thu ma'i sems can dmyal ba dang /_ku mu da'i sems can dmyal ba 
[\[173b\]]
[\[173b.1\]]dang /_pun da rI ka'i sems can dmyal ba ste/_de dag tu skyes pa'i sems can rtag tu sdug bsngal chen po myong ba ni 'di lta ste/_lus rab tu gas pa dang /_zhig pa dang /_dum bu dum bur chad par gyur te/_de dag kyang 'od kyis reg ma thag tu sdug bsngal 
[\[173b.2\]]lhag ma ma lus par byang bar gyur to/_/dro ba dang 'jam par gyur nas 'od de la 'di skad du/_de bzhin gshegs pa'i snying po ston pa'i sgra grags pa ni 'di lta ste/_kye sems can khyed la yang sangs rgyas kyi rang bzhin yod do zhes grags te de 
[\[173b.3\]]dag gis de skad ces thos nas de ma thag tu tshe 'phos te mtho ris kyi lha dang mir skyes par gyur to/_/de'i tshe de'i dus na 'dzam bu'i gling 'di dang /_'jig rten gyi khams gzhan dag gi sems can dmyal ba thams cad stongs par gyur te sdug bsngal myong 
[\[173b.4\]]ba med do/_/[{]yi dgas [,]yi dwags [}]kyi khams su skyes pa dag zas dang skom gyis yongs su gdungs pa/_skra shad 'dzings pas lus dkris pa/_lo brgya stong gi bar du chu'i ming yang mi thos pa dag 'od des reg ma thag tu bkres pa dang /_skom pas gdungs pa 
[\[173b.5\]]dang bral te 'od de las 'di skad du de bzhin gshegs pa'i snying po ston pa'i sgra grags pa ni 'di lta ste/_sems can khyed la yang sangs rgyas kyi rang bzhin yod do zhes pa'i tshig grags par gyur to/_/sems can de dag gis tshig de skad ces thos nas de 
[\[173b.6\]]dag tshe 'phos te de ma thag tu mtho ris kyi lha dang mir skyes te/[ {]yi dgas [,]yi dwags [}]kyi khams kyang stongs par gyur te/_de la theg pa chen po shin tu rgyas pa'i mdo sde la skur pa ni ma gtogs so/_/byol song gi skye gnas su skyes pa'i sems can gcig la gcig 'cha' 
[\[173b.7\]]zhing za ba gnod pa byed pa dag kyang 'od des reg nas sdig pa'i sems zhi bar gyur te/_'od de las kyang 'di skad du de bzhin gshegs pa'i snying po ston pa grags pa ni 'di lta ste/_sems can khyed la yang sangs rgyas kyi rang bzhin yod do zhes 
[\[174a\]]
[\[174a.1\]]grags par gyur to/_/sems can de dag gis 'di skad ces thos nas tshe 'phos te/_de ma thag tu lha dang mir skyes so//_//'phags pa yongs su mya ngan las 'das pa chen po'i mdo/_bam po bco lnga pa/_de'i tshe 
[\[174a.2\]]de'i dus na byol song gi khams kyang stongs par gyur te/_dam pa'i chos la skur pa ni ma gtogs so/_/pad mo re re la yang sangs rgyas re re bzhugs pa ni 'od zer 'khor bar 'dom gang dang ldan pa/_gser btso ma'i mdog lta bu lham mer 'tsher ba/_
[\[174a.3\]]shin tu mdzes pa mchog tu bskrun du med pa/_skyes bu chen po'i mtshan sum cu rtsa gnyis dang /_dpe byad bzang po brgyad cus sku shin tu brgyan pa/_sangs rgyas de dag la la ni bzhugs/_la la ni 'greng /_la la ni mnal/_la la ni sdod/_la la 
[\[174a.4\]]ni 'brug gi sgra sgrogs/_la la ni char 'bebs/_la la ni glog gi 'od 'gyed/_la la ni rlung gtong /_la la ni sku me lce'i phung po ltar 'bar/_la la ni rin po che sna bdun gyi ri dang /_rdzing dang /_mtshe'u dang /_chu mig dang /_'bab chu dang /_
[\[174a.5\]]nags tshal yang mngon par ston/_la la rin po che sna bdun gyi yul dang /_grong dang /_grong rdal dang /_grong khyer dang /_khang khyim yang mngon par ston/_la la ni ba glang dang /_rta dang /_seng ge dang /_stag dang /_spyang ki dang /_rma bya dang /_
[\[174a.6\]]nam mkha' lding la sogs pa yang ston/_la la ni 'dzam bu'i gling na gnas pa'i sems can gyis sems can dmyal ba dang /_byol song dang /[ {]yi dgas [,]yi dwags [}]'ba' zhig gis gang bar snang ba ston/_la la ni 'dod pa'i khams kyi gnas rim pa drug ston/_
[\[174a.7\]]bcom ldan 'das la la ni phung po dang /_khams dang /_skye mched kyi skyon mang po ston to/_/la la ni bden pa bzhi'i chos ston to/_/la la ni rten cing 'brel te 'byung ba ston to/_/la la ni las dang nyon mongs pa thams cad rgyu dang rkyen las skye bar ston to/_/
[\[174b\]]
[\[174b.1\]]la la ni bdag dang bdag med pa ston to/_/la la ni sdug bsngal ba dang bde ba'i chos gnyis po ston to/_/la la ni rtag pa dang mi rtag pa ston to/_/la la ni gtsang ba dang mi gtsang ba ston to/_/bcom ldan 'das la la ni byang chub sems dpa' rnams la pha rol tu 
[\[174b.2\]]phyin pa drug ston to/_/la la ni byang chub sems dpa'i yon tan gang yin pa ston to/_/la la ni sangs rgyas bcom ldan 'das kyi yon tan gang yin pa ston to/_/la la ni nyan thos kyi yon tan gang yin pa ston to/_/la la ni theg pa gcig pa brtsams te ston to/_/
[\[174b.3\]]la la ni theg pa gsum gyi mngon par byang chub pa ston to/_/bcom ldan 'das la la ni rtsib logs g.yon pa nas chu 'bab pa dang /_rtsib logs g.yas pa nas me 'bar ba ston to/_/la la ni thog ma btsas pa dang /_rab tu byung ba dang /_snying po byang chub la 
[\[174b.4\]]zhugs pa dang /_byang chub kyi shing drung du chos kyi 'khor lo skor ba dang /_yongs su mya ngan las 'da' ba yang ston to/_/bcom ldan 'das la la ni seng ge'i sgra sgrogs te/_'khor gyi dkyil 'khor dag 'bras bu dang po dang /_gnyis pa dang /_gsum pa dang /_bzhi 
[\[174b.5\]]pa'i bar du thob par ston to/_/la la ni 'khor ba las byung ba'i rgyu dang rkyen tshad med pa yang ston to/_/de'i tshe na 'dzam bu'i gling 'dir gnas pa'i sems can 'od des reg pa'i rnams dmus long dag ni mthong bar gyur/_'on pa dag ni thos par gyur/_lkugs 
[\[174b.6\]]pa dag ni smra shes par gyur/_zha bo dag kyang 'gro nus par gyur/_dbul phongs pa ni longs spyod dang ldan par gyur/_ser sna can ni gtong phod par gyur/_zhe sdang can ni byams pa'i sems dang ldan par gyur/_ma dad pa rnams ni dad par gyur te/_de ltar 
[\[174b.7\]]'jig rten gyi khams na sems can gcig tsam yang mi dge ba'i chos la spyod pa med de/_log sred can 'ba' zhig ni ma gtogs so/_/de'i tshe na lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci 
[\[175a\]]
[\[175a.1\]]dang /_lto 'phye chen po dang /_srin po dang /_grul bum dang /_mi dang mi ma yin pa la sogs pa thams cad skad 'thun par 'di skad ces gsol to/_/shin tu legs so/_/bla na med pa bcom ldan 'das kyis thams cad la phan pa 
[\[175a.2\]]dang /_bde ba'i don mdzad pa shin tu legs so zhes de skad ces gsol nas rab tu dga' mgu rangs te la la ni glu len/_la la ni gar byed/_la la ni yan lag bskul te/_me tog rnam pa sna tshogs kyis/_sangs rgyas dang /_dge 'dun du bcas pa la mngon par 
[\[175a.3\]]gtor ba ni 'di lta ste/_lha rdzas kyi me tog ud pa la dang /_lha rdzas kyi me tog ku mu da dang /_me tog pad mo dang /_pun da rI ka dang /_lha rdzas kyi me tog man dA ra ba dang /_man dA ra ba chen po dang /_man dzu Sha ka dang /_man dzu Sha ka chen po dang /_san dan dang /_
[\[175a.4\]]san dan chen po dang /_lo tsa ni dang /_lo tsa ni chen po dang /_bsung can dang /_bsung can chen po dang /_yid du 'ong ba dang /_yid du 'ong ba chen po dang /_blta na dga' ba dang /_blta na dga' ba chen po dang /_shin tu mdzes pa dang /_mchog tu mdzes 
[\[175a.5\]]pa rnams so/_/gzhan yang lha rdzas kyi spos mang po mngon par gtor ba ni 'di lta ste/_lha rdzas kyi spos chu 'bying dang /_a ga ru dang /_tsan dan dang /_gur gum dang /_spos sbyar ma dang /_rgya mtsho'i ngogs kyi brtsegs pa la sogs pa'o/_/gzhan 
[\[175a.6\]]yang lha rdzas kyi rin po che'i rgyal mtshan dang /_ba dan dang /_gdugs dang /_gzhan yang lha rdzas kyi rol mo gling bu dang /_gce'u kha [{]mangs [,]mang [}]dang /_dgu po rgyud [{]mangs [,]mang [}]dang /_rnga la sogs pas mngon par mchod nas sangs rgyas kyi spyan sngar tshigs su bcad de 
[\[175a.7\]]gsol pa/_bdag cag phyag 'tshal brtson 'grus rab rtsom pa/_/bla med yang dag rdzogs pa rkang gnyis mchog_/lha mi bcas pa 'khor gyis mi shes pa/_/khyu mchog gau tam khyod ni shin tu rtogs/_/bcom ldan 'das pa'i dus na bdag cag phyir/_/
[\[175b\]]
[\[175b.1\]]bskal pa tshad med bar du dka' ba mdzad/_/ci yi slad du thugs dam rab btang ste/_/yongs su mya ngan 'da' bar gshegs par dgongs/_/'gro ba thams cad kun gyis mi shes pa/_/de bzhin gshegs pa gsang ba'i snying po'o/_/de yi rkyen gyis 'byung bar rab 
[\[175b.2\]]dka' ste/_/'khor ba kun tu 'khor zhing ngan song ltung /_/bcom ldan 'das kyis gsungs pa'i dgra bcom pa/_/de dag thams cad mya ngan 'da' bar 'jug_/de ltar sangs rgyas spyod yul zab mo ni/_/byis pa ma rabs su zhig rtogs par 'gyur/_/'gro ba 
[\[175b.3\]]kun gyi nyon mongs bsal ba'i phyir/_/'gro ba kun la zil dngar chos kyang ston/_/gang zhig bdud rtsi 'di dag myong ba ni/_/phyir yang skye rga na 'chi len mi srid/_/bcom ldan 'das kyis shin tu gso ba ni/_/sems can mang po brgya stong tshad med snyed/_/nad 
[\[175b.4\]]kyis shin tu gdungs te gzir ba'i rnams/_/lhag ma lus pa med par thams cad bsal/_/bcom ldan 'das ni yun ring nad spangs pas/_/de phyir sangs rgyas tha ma bdun por gyur/_/deng 'dir chos kyi char kun phab nas su/_/bdag cag yon tan sa bon 
[\[175b.5\]]brlan par mdzod/_/de ltar lha mir bcas pa 'khor rnams kyis/_/de skad gsol nas cang mi smra bar 'khod/_/tshigs su bcad pa 'di dag gsol pa'i tshe/_pad mo la bzhugs pa'i sangs rgyas thams cad 'dzam bu'i gling nas gtsang ma'i ris kyi bar du thams cad 
[\[175b.6\]]kyis thos par gyur to/_/de nas bcom ldan 'das kyis byang chub sems dpa' 'od srung la legs so legs so zhes bya ba byin nas rigs kyi bu 'di ltar khyod ni shin tu zab mo'i ye shes 'di lta bu dang ldan pas na bdud dang mu stegs can thams cad kyis rnam par 'jig mi nus so/_/
[\[175b.7\]]rigs kyi bu khyod 'di ltar shin tu bde bar gnas pas ngan par lta ba thams cad kyi rlung gis bskyod par mi nus so/_/rigs kyi bu khyod kyis 'di ltar so so yang dag par shes pa'i spobs pa dang ldan pa ni 'das pa'i sangs rgyas bcom ldan 'das tshad med pa gang gA klung gi bye ma snyed la 
[\[176a\]]
[\[176a.1\]]mchod pa byas pas na/_de bzhin gshegs pa dgra bcom pa yang dag par rdzogs pa'i sangs rgyas la don 'di dag dris par gyur to/_/rigs kyi bu nga ni yun ring po'i bskal pa tshad med mtha' yas dpag tu med pa bye ba khrag khrig brgya stong gi bar du nad kyi 
[\[176a.2\]]dngos po dang bral bas bsnyengs te nyal ba yang yongs su spong ngo /_/'od srung sngon bskal pa tshad med grangs med pa 'das pa de'i tshe de'i dus na sangs rgyas bcom ldan 'das bla med rgyal ba zhes bya ba de bzhin gshegs pa dgra bcom pa yang dag par rdzogs pa/_mkhyen pa dang zhabs su 
[\[176a.3\]]ldan pa bde bar gshegs pa 'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa/_sangs rgyas bcom ldan 'das 'jig rten du mngon par byung nas/_nyan thos rnams la theg pa chen po yongs su mya ngan las 'das pa'i mdo sde 'di 
[\[176a.4\]]rgyas par phye zhing bstan te/_don rtogs par byas so/_/de'i tshe na nga yang sangs rgyas de'i nyan thos su gyur pas/_yongs su mya ngan las 'das pa chen po'i mdo 'di gzungs su bzung nas/_klog pa dang /_'don pa dang /_don khong du chud pa dang /_glegs bam du 'dri 
[\[176a.5\]]ba dang /_gzhan la rgyas par 'byed cing ston pa la sogs pa byas te/_dge ba'i rtsa ba de nyid kyang bla na med pa yang dag par rdzogs pa'i byang chub tu bsngos so/_/rigs kyi bu de tshun chad sdig pa'i nyon mongs pa'i las kyis ngan song du ltung ma myong ngo /_/dam pa'i chos la skur te 
[\[176a.6\]]log sred can gyi lus sam/_nyung rum dang /_dbang po med pa dang /_mtshan gnyis pa'i lus kyang len ma myong ngo /_/mtshams med pa'i las pha ma bsad pa dang /_dgra bcom pa bsad pa dang /_mchod rten bshig pa dang /_dge 'dun gyi dbyen byed pa dang /_
[\[176a.7\]]sangs rgyas kyi sku la ngan sems kyis khrag phyung ba dang /_rtsa ba bzhi nyams pa'i las byed ma myong ngo /_/de tshun chad lus dang sems rab tu bde bar gyur gyi/_sdug bsngal gyis gdungs par ma gyur to/_/'od srung nga la ni yang dag par na nad thams cad med do/_/de ci'i 
[\[176b\]]
[\[176b.1\]]phyir zhe na/_sangs rgyas bcom ldan 'das ni yun ring po nas nad thams cad yongs su spangs pa'i phyir ro/_/'od srung so so'i skye bo dag ni theg pa chen po shin tu rgyas pa las dgongs te gsungs pa'i don mi shes pas na de bzhin gshegs pa ni yang dag par nad yod do snyam sems so/_/
[\[176b.2\]]'od srung de bzhin gshegs pa ni mi'i nang na seng ge'o zhes bya ba de yang de bzhin gshegs pa ni yang dag par na seng ge ma yin te/_de skad ces gsungs pa de ni de bzhin gshegs pas dgongs te gsungs pa yin par rig par bya'o/_/'od srung de bzhin gshegs pa ni mi'i nang na klu 
[\[176b.3\]]chen po zhes bya ba yang nga ni bskal pa tshad med pa'i bar du las de dag yongs su spangs pa yin no/_/'od srung de la de bzhin gshegs pa ni mi yin no/_/lha yin no zhes zer te/_yang dag par nang ni mi yang ma yin/_lha yang ma yin/_gnod sbyin ma yin/_dri za ma yin/_lha ma 
[\[176b.4\]]yin ma yin/_nam mkha' lding dang /_mi'am ci dang /_lto 'phye chen po ma yin/_bdag ma yin/_srog ma yin/_'tsho ba ma yin/_shed can ma yin/_shed bdag ma yin/_byas pa ma yin/_ma byas pa ma yin/_tshor ba ma yin/_mi tshor ba ma yin/_
[\[176b.5\]]bcom ldan 'das ma yin/_nyan thos ma yin/_smra ba ma yin/_mi smra ba ma yin te/_de skad ces gsungs pa de dag thams cad ni de bzhin gshegs pas dgongs te gsungs pa yin par rig par bya'o/_/'od srung de la de bzhin gshegs pa ni rgya mtsho dang 'dra ba'o/_/ri rab 
[\[176b.6\]]dang 'dra ba'o zhes kyang bya ste/_yang dag par na de bzhin gshegs pa ni lan tshwa'i ro bro ba ma yin/_brag cha lta bu ma yin te/_de skad ces gsungs pa de yang de bzhin gshegs pas dgongs te gsungs pa yin no/_/'od srung de bzhin gshegs pa ni pun da rI ka dang 'dra ba'o zhes kyang bya ste/_
[\[176b.7\]]yang dag par na de bzhin gshegs pa ni pun da rI ka ma yin te/_de skad ces gsungs pa de yang de bzhin gshegs pas dgongs te gsungs pa yin no/_/'od srung de bzhin gshegs pa ni pha ma lta bu'o zhes kyang bya ste/_de bzhin gshegs pa ni yang dag par na pha ma ma yin gyi/_de 
[\[177a\]]
[\[177a.1\]]skad ces gsungs pa de yang de bzhin gshegs pas dgongs te gsungs pa yin no/_/'od srung de bzhin gshegs pa ni ded dpon chen po zhes kyang bya ste/_de bzhin gshegs pa ni yang dag par na ded dpon chen po ma yin gyi/_de skad ces gsungs pa de yang 
[\[177a.2\]]de bzhin gshegs pas dgongs te gsungs pa yin no/_/'od srung de bzhin gshegs pa ni tshong dpon dang 'dra ba'o zhes kyang bya ste/_yang dag par na de bzhin gshegs pa ni tshong dpon ma yin gyi/_de skad ces gsungs pa de yang de bzhin gshegs pas dgongs te gsungs 
[\[177a.3\]]pa yin no/_/'od srung de bzhin gshegs pa ni bdud bcom pa zhes kyang bya ste/_yang dag par na de bzhin gshegs pa la ngan sems med kyi/_de dag gdul ba'i phyir de skad ces gsungs pa de yang de bzhin gshegs pas dgongs te gsungs pa yin no/_/'od srung de bzhin 
[\[177a.4\]]gshegs pa ni 'brum bu ma rungs pa gso ba'o zhes bya ste/_yang dag par na de bzhin gshegs pa ni 'brum bu gso ba'i mkhan po ma yin gyi/_de skad ces gsungs pa de yang de bzhin gshegs pas dgongs te gsungs pa yin no/_/'od srung ngas sngar gsungs pa ltar/_rigs 
[\[177a.5\]]kyi bu'am rigs kyi bu mo gang zhig lus dang /_ngag dang yid kyi las yongs su dag par sbyong ba de yang tha ma 'chi ba'i dus byed pa na gnyen bshes yod mod kyi/_de'i ro gal te na mer sreg go/_/gal te na chu'i nang ngam/_dur khrod du 'dor te/_wa dang /_khyi dang /_spyang ki la 
[\[177a.6\]]sogs pas zos kyang /_de'i rnam par shes pa ni mtho ris su skye'o/_/de ltar de'i sems ni song ba dang /_'ong ba yang med/_phyin pa'i gnas kyang med kyi/_snga phyir 'dra ba'i skad cig ma'i rgyun yin gyi/_tha dad pa ni med do zhes de skad gsungs pa de yang de bzhin gshegs pas 
[\[177a.7\]]dgongs te gsungs pa yin no/_/'od srung da ltar nga na'o zhes bya ba de yang de dang 'dra ste/_de bzhin gshegs pas dgongs te gsungs pa yin te/_de bas na srog la lta bas nga rgyab snyung gis 'jam dpal khyod 'khor rnam bzhi la chos ston cig ces byas pa yin no/_/'od srung 
[\[177b\]]
[\[177b.1\]]yang dag par na de bzhin gshegs pa yang dag par rdzogs pa'i sangs rgyas mi snyung ste/_glo g.yas pa phab nas nyal ba yang med la/_mthar yongs su mya ngan las 'das pa yang med do/_/'od srung yongs su mya ngan las 'das pa chen po 'di ni sangs rgyas rnams kyi ting nge 'dzin shin tu zab mo 
[\[177b.2\]]yin gyi/_nyan thos dang /_rang sangs rgyas rnams kyi spyod yul ma yin no/_/'od srung khyod sngar nga la 'dri ba las/_de bzhin gshegs pa ci'i slad du gzims te mi bzhengs/_zhal zas kyang mi gsol/_'khor rnams la gdams pa dang /_'tsho tshis kyi las la 
[\[177b.3\]]sogs pa yang mi ston ces dris pa ni/_'od srung 'di lta ste/_nam mkha' nyid la ni 'dug pa'am/_langs pa yang med/_zas dang skom 'dod pa yang med/_'khor rnams la gdams pa dang /_'tsho tshis kyi las ston pa med/_'ong ba dang /_song ba dang /_skye ba dang /_'gog pa 
[\[177b.4\]]dang /_rga ba dang /_lang 'tsho ba dang /_byung ba dang /_nub pa dang /_smras pa dang /_'chag pa dang /_grol ba dang /_'ching ba zhes bya ba med de/_bdag ces brjod pa med/_gzhan zhes brjod pa med/_bdag grol ba yang med/_gzhan dgrol ba yang med/_bde ba yang 
[\[177b.5\]]ma yin/_na ba yang ma yin no/_/rigs kyi bu sangs rgyas bcom ldan 'das kyang de dang 'dra ste/_nam mkha' lta bu yin na/_nad kyis sdug bsngal ba ga la zhig yod/_'od srung 'jig rten na gang zag rnam pa gsum gyi nad ni shin tu yang gso dka'o/_/gang zhe na/_theg pa chen po 
[\[177b.6\]]la skur pa dang /_mtshams med pa lnga byas pa dang /_log sred can te/_nad rnam pa 'di gsum ni 'jig rten na shin tu yang gso dka' ste/_nyan thos dang /_rang sangs rgyas dang /_byang chub sems dpas kyang gso nus pa ma yin no/_/rigs kyi bu dper na nges par 'chi ba'i nad gso 
[\[177b.7\]]dka' ba ni/_nad g.yog dang /_yid bzhin gyi sman du ldan nam/_nad g.yog med dam/_yid bzhin du sman dang mi ldan na yang nad de ni nges par gsor mi rung bas na/_mi de gdon mi za bar 'chi'o/_/rigs kyi bu gang zag rnam pa gsum po de yang de dang 'dra ste/_gal te nyan 
[\[178a\]]
[\[178a.1\]]thos sam/_rang sangs rgyas sam/_byang chub sems dpas chos bstan tam/_chos ma bstan kyang bla na med pa yang dag par rdzogs pa'i byang chub tu sems bskyed par 'gyur gyi/_chos ma thos pas sems bskyed par 'gyur ba ni bla na med pa yang dag par rdzogs pa'i 
[\[178a.2\]]byang chub tu sems skyed du gzhug mi nus so/_/'od srung dper na nad gsor rung ba/_nad g.yog dang /_yid bzhin gyi sman dang ldan na 'tsho bar 'gyur ro/_/rnam pa gsum po dang mi ldan na 'tsho bar mi 'gyur te/_nyan thos dang /_rang sangs rgyas kyang de dang 'dra ste/_sangs rgyas 
[\[178a.3\]]dang byang chub sems dpa' las chos thos na de ma thag tu bla na med pa yang dag par rdzogs pa'i byang chub tu sems bskyed par 'gyur gyi/_chos ma thos pas sems bskyed par 'gyur ba ma yin no/_/'od srung dper na nad pa zhig nad g.yog dang /_yid bzhin gyi sman dang ldan yang rung /_nad 
[\[178a.4\]]g.yog dang /_yid bzhin gyi sman du mi ldan yang rung ste/_'tsho bar 'gyur ba yod de/_de bzhin du gang zag rnam pa gcig kyang de dang 'dra ste/_nyan thos dang phrad kyang rung /_nyan thos dang ma phrad kyang rung /_rang sangs rgyas dang phrad kyang rung /_rang sangs rgyas dang ma phrad kyang rung /_
[\[178a.5\]]byang chub sems dpa' dang phrad kyang rung /_byang chub sems dpa' dang ma phrad kyang rung /_de bzhin gshegs pa dang phrad kyang rung /_de bzhin gshegs pa dang ma phrad kyang rung /_chos thos kyang rung /_chos ma thos kyang rung ste/_bla na med pa yang dag par rdzogs pa'i byang chub tu mngon 
[\[178a.6\]]par 'tshang rgya bar 'gyur ba yod do/_/'di lta ste/_gang zag su zhig bdag gi phyir ram/_gzhan gyi phyir ram/_gal te 'jigs pa'i phyir ram/_rnyed pa dang grags pa'i phyir ram/_g.yo sgyu'i phyir ram/_gzhan bslu ba can gyi phyir yongs su mya ngan las 'das pa chen po'i mdo sde 'di bris sam/_
[\[178a.7\]]'drir bcug gam/_'chang ngam/_'dzin tam/_klog gam/_'don tam/_bsti stang dang bcas pas mchod pa byed dam/_gzhan la ston cing 'chad pa'o/_/'od srung gang zag rnam pa 'di lnga ni theg pa chen po yongs su mya ngan las 'das pa'i mdo sde 'di la skyon dang bcas pa bzhin du spyod kyi/_de bzhin 
[\[178b\]]
[\[178b.1\]]gshegs pa ni ma yin no/_/lnga gang zhe na/_'di lta ste/_nyon mongs pa rnam pa gsum bcad nas/_rgyun du zhugs pa'i 'bras bu thob pas sems can dmyal ba dang /_byol song dang /[ {]yi dgas [,]yi dwags [}]kyi khams su mi skye'i/_lha dang mir lan bdun ldog pa/_sdug bsngal thams cad bcad nas mya ngan las 
[\[178b.2\]]'das par zhugs pa ste/_'od srung de ni skyon dang bcas pas spyod pa'i gang zag gcig ces bya ste/_ma 'ongs pa'i dus kyi bskal pa brgyad khri 'das nas/_bla na med pa yang dag par rdzogs pa'i byang chub tu mngon par 'tshang rgya bar 'gyur ro/_/'od srung nyon mongs pa tha ma gsum po bcad nas/_
[\[178b.3\]]'dod chags dang zhe sdang dang /_gti mug srab par gyur te/_lan cig phyir ldog pa'i 'bras bu 'thob pas/_lan cig phyir ldog ste sdug bsngal yongs su bcad nas mya ngan las 'das par zhugs pa ni/_'od srung skyon dang bcas par spyod pa gnyis zhes bya ste/_de yang bskal pa drug khri 'das 
[\[178b.4\]]nas/_bla na med pa yang dag par rdzogs pa'i byang chub tu 'tshang rgya bar 'gyur ro/_/'od srung gang zag gsum po ni nyon mongs pa tha ma lnga po bcad de phyir mi ldog pa'i 'bras bu thob pas phyir mi ldog ste/_sdug bsngal thams cad bcad nas mya ngan las 'das par zhugs pa ni/_skyon dang bcas par spyod 
[\[178b.5\]]pa gsum zhes bya ste/_de yang bskal pa bzhi khri 'das nas bla na med pa yang dag par rdzogs pa'i byang chub tu 'tshang rgya bar 'gyur ro/_/'od srung gang zag bzhi po ni 'dod chags dang /_zhe sdang dang /_gti mug yongs su bcad nas/_dgra bcom pa'i 'bras bu thob pas nyon mongs pa lhag ma ma lus 
[\[178b.6\]]par mya ngan las 'das par zhugs pa ni bse ru ltar gcig tu spyod pa yang ma yin te/_de ni skyon dang bcas par spyod pa bzhi zhes bya ste/_de yang bskal pa nyi khri 'das nas bla na med pa yang dag par rdzogs pa'i byang chub tu 'tshang rgya bar 'gyur ro/_/'od srung gang zag lnga pa yang 'dod chags dang /_zhe sdang 
[\[178b.7\]]dang /_gti mug yongs su bcad nas/_rang sangs rgyas kyi 'bras bu thob ste/_nyon mongs pa lhag ma ma lus par mya ngan las 'das par zhugs te/_bse ru ltar gcig pu spyod pa ni skyon dang bcas par spyod pa lnga zhes bya ste/_de yang bskal pa khri 'das nas bla na med pa yang dag par rdzogs pa'i 
[\[179a\]]
[\[179a.1\]]byang chub tu mngon par 'tshang rgya bar 'gyur ro/_/'od srung de dag ni skyon dang bcas par spyod pa'i gang zag lnga zhes bya ste/_de bzhin gshegs pa ni ma yin no/_/'phags pa yongs su mya ngan las 'das pa chen po'i mdo las/_'khor mang pos kun nas dris pa zhes 
[\[179a.2\]]bya ba'i le'u ste lnga'o//_//de nas bcom ldan 'das kyis byang chub sems dpa' 'od srung la bka' stsal pa/_rigs kyi bu byang chub sems dpa' sems dpa' chen po dag_/yongs su mya ngan las 'das pa chen po'i mdo sde 'di las/_spyod pa rnam pa lnga yid 
[\[179a.3\]]la bya'o/_/lnga gang zhe na/_'phags pa'i spyod pa dang /_tshangs pa'i spyod pa dang /_lha'i spyod pa dang /_byis pa'i spyod pa dang /_skyon dang bcas pa'i spyod pa'o/_/rigs kyi bu byang chub sems dpa' sems dpa' chen po rnams ni spyod pa lnga po 'di la shin tu nan tan bya'o/_/gzhan yang spyod pa gcig ste/_
[\[179a.4\]]de bzhin gshegs pa'i spyod pa'o/_/de yang theg pa chen po yongs su mya ngan las 'das pa chen po'i mdo sde 'di'o/_/'od srung de la ji ltar na byang chub sems dpa' sems dpa' chen pos 'phags pa'i spyad pa spyod pa yin zhe na/_byang chub sems dpa' sems dpa' chen pos gal te nyan thos sam/_de 
[\[179a.5\]]bzhin gshegs pa las yongs su mya ngan las 'das pa'i mdo sde 'di thos nas dad pa bskyed do/_/dad pa bskyed nas/_'di snyam du bsam pa yid la bya'o/_/sangs rgyas bcom ldan 'das rnams la bla na med pa'i lam yod de/_yang dag pa'i chos chen po yod pas/_'khor mang po rnams yang 
[\[179a.6\]]dag par spyod de/_gzhan yang shin tu rgyas pa theg pa chen po'i mdo sde yod de/_bdag kyang de la dad pa dang /_mos par bya'o/_/theg pa chen po'i mdo sde tshol ba'i phyir shin tu chags pa'i chung ma dang bu dang /_'khor rnams dang /_gnas pa'i khang khyim dang /_gser dang dngul dang /_
[\[179a.7\]]rin po che dang /_rgyan dam pa dang /_me tog dang /_spos dang /_rol mo dang /_bran pho dang /_bran mo dang /_las byed pa'i mi dang /_khye'u dang /_bu mo dang /_bal glang dang /_rta dang /_shing rta dang /_ba lang dang /_lug dang /_bya dang /_khyi dang /_phag la sogs pa yang yongs su 
[\[179b\]]
[\[179b.1\]]gtang bar bya'o/_/yang 'di snyam du sems te/_khyim na gnas pa shin tu dog pa dag ni btson ra dang mtshungs te/_nyon mongs pa thams cad kyang de'i dbang gis skye'o/_/rab tu byung ba shin tu yangs pa ni nam mkha' dang 'dra ste/_dge ba'i chos thams cad kyang de'i dbang gis skye 
[\[179b.2\]]zhing 'phel lo/_/khyim na gnas pas 'tsho ba'i mthar mi phyin gyi/_bdag tshangs par spyod pa'i phyir skra dang kha spu bregs te/_khyim nas khyim ma yin par rab tu 'byung zhing byang chub la nan tan bya'o snyam du bsams nas/_bdag gdon mi za bar rab tu byung ste/_bla na med pa yang dag 
[\[179b.3\]]par rdzogs pa'i byang chub la nan tan byed do/_/byang chub sems dpa' de ltar rab tu byung ba'i tshe/_bdud sdig to can shin tu sdug bsngal bar gyur nas/_'di skad du byang chub sems dpa' 'di yang nga dang rtsod par 'gyur ro zhes zer ro/_/rigs kyi bu de ltar byang chub sems dpa' 
[\[179b.4\]]gzhan dang lta ga la zhig rtsod de/_de'i tshe na byang chub sems dpa' de dge 'dun gyi gnas su song nas/_gal te de bzhin gshegs pa'am/_de bzhin gshegs pa'i nye gnas spyod lam dang ldan pa/_dbang po zhi ba/_sems mnyen zhing des pa/_yongs su dag pa rab tu zhi ba'i drung du 
[\[179b.5\]]song nas/_rab tu 'byung bar gsol te/_skra dang kha spu bregs nas/_chos gos ngur smrig gyon no/_/de ltar rab tu byung nas/_tshul khrims yongs su bsrungs te/_spyod lam mi nyams pa dang /_spyod lam mdzes pa dang /_nyes pa mi byed pa dang /_chung ngu na nyes byas kyi bar 
[\[179b.6\]]du yang 'jigs pa'i sems skyed cing /_tshul khrims srung ba'i sems rdo rje ltar brtan pa'o/_/rigs kyi bu dper na mi zhig rkyal pa thogs te rgya mtshor zhugs pa las/_de'i tshe rgya mtsho'i nang nas srin po zhig gis mi de la rkyal pa bslangs pa las/_mi des de skad ces thos nas/_
[\[179b.7\]]de 'di snyam du sems te/_bdag ci ste rkyal pa 'di byin na gdon mi za bar chu'i nang du nub ste 'chi'o snyam bsams nas/_srin po de la 'di skad ces smras so/_/khyod kyis bdag bsad kyang bla'i rkyal pa ni sbyin du mi rung ngo /_/srin pos yang smras pa/_ril gyis sbyin du mi rung na 
[\[180a\]]
[\[180a.1\]]yang phyed tsam zhig sbyin du mi rung ngam zhes smras kyang ma ster ro/_/srin pos yang smras pa/_phyed sbyin du mi rung na sum cha tsam zhig byin cig ces byas kyang ma ster ro/_/srin pos yang smras pa/_sum cha tsam sbyin du mi rung na yang lag mthil tsam byin cig ces smras kyang 
[\[180a.2\]]ma ster ro/_/srin pos yang smras pa/_'di ltar khyod kyis lag mthil tsam yang mi sbyin na/_bdag ni shin tu ltogs pas sdug bsngal gyis yongs su gdungs na rdul gyi cha shas tsam zhig bdag la stsal du gsol/_mi des smras pa/_khyod slong ba 'di yang chen po ma yin te shin tu yang chung 
[\[180a.3\]]mod kyi/_'on kyang bdag rgya mtsho ma rgal la/_pha rol gyi mtha' nye ring yang ma rtogs par khyod la byin par gyur na/_dbugs phyir 'byung ste/_rgya mtsho'i bgegs las kyang ga la zhig thar te/_chu'i nang du bdag 'chi bar 'gyur ro/_/rigs kyi bu byang chub sems dpa' sems 
[\[180a.4\]]dpa' chen po'i tshul khrims yongs su bsrung ba yang de dang 'dra ste/_ji ltar rgya mtsho rgal ba'i mi de rkyal pa phangs pa bzhin du byang chub sems dpa' yang tshul khrims srung ba'i tshe na/_nyon mongs pa'i srin po ma rungs pa rnams byang chub sems dpa' la 'di skad ces zer ro/_/khyod 
[\[180a.5\]]bdag smra ba la yid ches par gyis shig dang khyod la slu ba ma yin te/_khyod kyis phas pham pa bzhi nyams kyang tshul khrims gzhan srung na de'i rgyu de'i rkyen gyis khyod rab tu bde ba'i mya ngan las 'da' ba 'thob par 'gyur ro zhes zer ro/_/de'i tshe na/_byang chub sems dpa' de 'di skad ces 
[\[180a.6\]]zer ro/_/bdag tshul khrims de dag bsrungs pas mtshams med pa'i sems can dmyal bar lhung yang bla'i/_tshul khrims nyams te mtho ris kyi lhar skye ba mi 'dod do/_/nyon mongs pa'i srin po yang 'di skad ces zer te/_khyod phas pham pa bzhi nyams par mi 'dod na/_dge 'dun gyi 
[\[180a.7\]]lhag ma ma bsrungs kyang de'i rgyu de'i rkyen gyis rab tu bde ba'i mya ngan las 'da' ba thob par 'gyur ro zhes smras kyang /_byang chub sems dpa' tshig de'i rjes su mi 'jug go/_/nyon mongs pa'i srin po yang 'di skad du/_khyod dge 'dun gyi lhag ma nyams par mi 'dod na/_nyes pa sbom po'i chos 
[\[180b\]]
[\[180b.1\]]nyams kyang de'i rgyu de'i rkyen gyis khyod rab tu bde ba'i mya ngan las 'da' ba thob par 'gyur ro zhes smras kyang /_byang chub sems dpa' tshig de'i rjes su mi 'jug go/_/nyon mongs pa'i srin po yang 'di skad du/_khyod nyes pa sbom po'i chos nyams par mi 'dod na/_spang ba'i ltung ba'i chos nyams 
[\[180b.2\]]kyang de'i rgyu de'i rkyen gyis rab tu bde ba'i mya ngan las 'da' ba thob par 'gyur ro zhes smras kyang /_byang chub sems dpa' tshig de'i rjes su mi 'jug go/_/srin pos yang smras pa/_khyod de ltar spang bas ltung ba'i chos nyams par mi 'dod na ltung ba'i chos dgu bcu nyams kyang de'i rgyu de'i rkyen gyis 
[\[180b.3\]]rab tu bde ba'i mya ngan las 'da' ba thob par 'gyur ro zhes smras kyang /_byang chub sems dpa' tshig de'i rjes su mi 'jug go/_/srin pos yang 'di skad du ltung ba dgu bcu nyams par mi 'dod na/_nyes byas kyi chos nyams kyang de'i rgyu de'i rkyen gyis rab tu bde ba'i mya ngan las 'da' ba thob par 
[\[180b.4\]]'gyur ro zhes smras kyang /_byang chub sems dpa' de'i tshe 'di snyam du sems te/_gal te bdag la nyes byas kyi kha na ma tho ba byung ste ma bshags ma mthol na 'khor ba'i pha rol tu yang mi phyin/_mya ngan las 'da' bar yang mi 'gyur ro snyam sems nas/_byang chub sems dpa' sems dpa' 
[\[180b.5\]]chen po chung ngu na nyes byas la yang rdo rje lta bu'i sems kyis srung zhing 'dzin to/_/byang chub sems dpa' sems dpa' chen po ni phas pham pa bzhi srung ba dang /_nyes byas srung ba la shin tu brtan te tha dad pa med do/_/byang chub sems dpas gal te de ltar srung ba ni tshul khrims kyi yan lag lnga dang ldan 
[\[180b.6\]]pa zhes bya'o/_/'di lta ste byang chub sems dpa'i las kyi ngo bo nyid yongs su dag pa'i tshul khrims dang /_snga ma dang phyi ma'i 'khor yongs su dag pa'i tshul khrims dang /_ngan par rtog pa ma yin pa rtog pa rnam par dag pa'i tshul khrims dang /_yang dag pa'i dran pa srung zhing dran pa rnam par dag pa'i 
[\[180b.7\]]tshul khrims dang /_bla na med pa yang dag par rdzogs pa'i byang chub tu bsngo ba'i tshul khrims so/_/'od srung gzhan yang byang chub sems dpa' sems dpa' chen po'i tshul khrims la rnam pa gnyis te/_'jig rten na yang dag par bstan pa'i tshul khrims blangs pa dang /_yang dag pa'i chos kyi tshul 
[\[181a\]]
[\[181a.1\]]khrims thob pa ste/_byang chub sems dpas gal te yang dag pa'i chos kyi tshul khrims thob na/_nam du yang sdig pa mi byed do/_/'jig rten na yang dag par bstan pa'i tshul khrims blang ba ni gsol ba dang /_bzhi'i las byas pas thob par 'gyur ro/_/gzhan yang 
[\[181a.2\]]rigs kyi bu tshul khrims la rnam pa gnyis te/_rang bzhin gyis lci ba'i tshul khrims dang /_'jig rten gyis dpyas pa med par byed pa'i tshul khrims so/_/rang bzhin gyis lci ba'i tshul khrims ni phas pham pa bzhi'o/_/'jig rten gyis dpyas pa med par bya ba'i tshul khrims 
[\[181a.3\]]ni/_tshong mi byed pa dang /_bre phul dang /_srang mi 'chos pa dang /_gzhan la mi slu ba dang /_gzhan yang rigs dang mthu bsnyems te gzhan gyi nor mi 'phrog pa dang /_gzhan yang gnod sems kyis 'ching ba dang /_las su byas pa bshig ste ma rung bar byed pa dang /_me mar gyi 'od 
[\[181a.4\]]yod bzhin du nyal ba dang /_khang khyim dang /_rmo ba'i las byed pa dang /_'tsho tshis kyi las la sogs pa byar mi rung ba dang /_gzhan yang bal glang dang /_rta dang /_shing rta dang /_ba lang dang /_lug dang /_rnga mo dang /_bong bu dang /_bya dang /_khyi dang /_spre'u dang /_rma bya dang /_
[\[181a.5\]]ne tso dang /_'tsho byed dang /_ko byi la dang /_phar ba dang /_stag dang /_gzig dang /_byi la dang /_phag dang /_de ma yin pa gcan gzan ma rungs pa rnams dang /_khye'u dang /_bu mo dang /_skyes pa dang /_bud med dang /_bran pho dang /_bran mo dang /_las byed pa'i mi mi 'chang mi gso ba dang /_
[\[181a.6\]]gzhan yang gser dang /_dngul dang /_bai dUr+ya dang /_shel dang /_mu tig dang /_asma gar b+ha dang /_mu sa la gal b+ha dang /_byi ru dang /_shel gyi snam bu dang /_do shal la sogs te rin po che rnams dang /_zangs dang /_khar ba dang /_ra gan gyi snod dang /_gding ba bar tang dang /_dre'u 
[\[181a.7\]]rngog dang /_gding ba 'jam po dang /_de ma yin pa khre dang /_'bras dang /_nas dang gro dang /_sran ma dang /_zar ma dang /_zas g.yos byas pa dang /_ma byas pa la sogs pa mi 'chang ba dang /_rtag tu za gcig byed cing yang dang yang mi len pa dang /_rtag tu bsod snyoms spyod pa dang /_dge 'dun 
[\[181b\]]
[\[181b.1\]]gyi nang na zas kyi bya ba byed pa dang /_rtag tu chog shes pa dang /_khud par 'gron du bos par mi 'gro ba dang /_sha mi za ba dang /_smyo ba'i khu ba chang mi 'thung ba dang /_dku ba rnam pa lnga la sogs te/_dku zhing mnam pa'i bag mi za ba dang /_de bas na de'i lus ni mnam pa'i bag med de/_rtag tu 
[\[181b.2\]]'jig rten du bcas pa'i lha dang mi thams cad kyis bkur sti dang /_rim gro byed cing /_mchod pa dang /_bstod par 'gyur ba dang /_zas kyi tshod 'dzin pa dang /_lhag ma mi 'chang ba dang /_sbyin bdag gi gos byin pa len na yang ran par len pa dang /_gang nas gang du 'gro yang chos gos gsum 
[\[181b.3\]]dang /_lhung bzed du bcas te bya'i 'dab ma ltar mi 'bral ba dang /_gzhan yang rtsa ba'i 'bras bu dang /_sdong bu'i 'bras bu dang /_tshigs kyi sa bon dang /_mdud pa'i sa bon dang /_'bras bu'i sa bon mi 'chang ba dang /_gzhan yang rin po che'i gter dang /_gser dang /_dngul dang /_bza' 
[\[181b.4\]]ba dang /_btung ba dang /_tshang mang dang /_bang mdzod dang /_bgo ba'i gos dang /_khri stan mthon po dang /_bal glang gi mche ba'i khri dang /_gser gyi khri dang /_thags su btags pa rnam pa mang po la sogs pa la mi nyal mi 'chang ba dang /_gzhan yang rtswa las byas pa'i stan 'jam po 
[\[181b.5\]]thams cad mi 'chang ba dang /_bal glang gi khyogs dang /_rta'i khyogs la mi 'dug pa dang /_shin tu 'jam pa'i gos mi gding ba dang /_khri la sngas gnyis mi bca' ba dang /_gzhan yang sngas bzang po dang /_bsnyes pa'i sngas mi 'chang ba dang /_nam du yang bal glang 'thab pa dang /_rta 'thab 
[\[181b.6\]]pa dang /_shing rta 'thab pa dang /_dmag 'thab pa dang /_skyes pa 'thab pa dang /_bud med 'thab pa dang /_khyu mchog 'thab pa dang /_lug 'thab pa dang /_chu glang 'thab pa dang /_bya 'thab pa dang /_ne tso 'thab pa la sogs pa la mi lta ba dang /_ched du g.yul bshams pa la mi lta ba dang /_
[\[181b.7\]]gzhan yang dung 'bud pa dang /_rnga rdung ba dang /_gling bu dang /_gce'u kha [{]mangs [,]mang [}]dang /_gim dang /_shir dang /_dgu po rgyud [{]mangs [,]mang [}]la sogs te/_rol mo rnams sangs rgyas la mchod pa ma gtogs par mi nyan pa dang /_ug shud dang /_mig [{]mangs [,]mang [}]dang /_par sig gi rtsed mo seng ge 
[\[182a\]]
[\[182a.1\]]dang /_bal glang gi rkya 'gyed pa dang /_cho lo dang /_rgyan po dang /_pho long rdebs pa dang /_rdo 'phen pa dang /_khras dang /_rtsed mo'i bag thams cad mi byed mi lta ba dang /_nam du yang ltas dang /_mtshan lta ba lag pa dang /_rkang pa dang /_ngo dang /_mig gi mtshan 
[\[182a.2\]]lta ba mi byed pa dang /_sen mo la me long lta bur lta ba dang /_rtswa dang lcug ma dang /_bum pa dang /_thod pa la mo 'debs shing ltas su lta ba mi byed pa dang /_de ma yin pa gnyid bsang ba ma gtogs par skar ma la sogs pa mi lta ba dang /_rgyal po'i pho nya dang /_phrin gyis tshu rol gyi tshig pha 
[\[182a.3\]]rol du smra zhing /_pha rol gyi tshig tshu rol du smra ba mi byed pa dang /_g.yo dang /_sgyus log par 'tsho ba ma yin pa dang /_gzhan yang rgyal po'i gtam dang /_blon po dang /_rkun po dang /_dgra thabs dang /_bza' ba dang /_btung ba dang /_yul dang /_mu ge dang /_'jigs pa dang /_
[\[182a.4\]]bde skyid pa la sogs pa'i gtam mi smra ba ste/_rigs kyi bu de dag ni byang chub sems dpa' sems dpa' chen po'i 'jig rten pas mi dpyas pa'i tshul khrims zhes bya'o/_/rigs kyi bu byang chub sems dpa' sems dpa' chen po ni de ltar bcas pa'i tshul khrims srung ba dang /_rang 
[\[182a.5\]]bzhin gyis lci ba'i tshul khrims srung ba la tha dad pa'i bye brag med do/_/rigs kyi bu byang chub sems dpa' sems dpa' chen pos de ltar tshul khrims yongs su srung ba na 'di skad ces dam 'cha'o/_/bdag gi lus 'di me ma mur gyi dong zab mor mchongs kyang bla'i 'das pa dang /_ma 
[\[182a.6\]]'ongs pa dang /_da ltar bzhugs pa'i sangs rgyas rnams kyis bcas pa'i tshul khrims las nyams te/_rgyal rigs kyi bu mo'am/_bram ze mo'am/_khyim bdag mo la mi tshangs par spyod pa'i las mi bya'o zhes dam 'cha'o/_/rigs kyi bu gzhan yang byang chub sems dpa' sems dpa' 
[\[182a.7\]]chen po yang 'di skad ces dam 'cha'o/_/gal te lcags shin tu tsha bas bdag gi lus dkris glags kyang bla'i/_tshul khrims nyams pa'i lus kyis sbyin bdag dad pas byin pa'i gos mi bgo'o/_/rigs kyi bu gzhan yang byang chub sems dpa' sems dpa' chen po yang 'di skad du dam 'cha' 
[\[182b\]]
[\[182b.1\]]ste/_bdag gi khar lcags kyi thu lum mid kyang bla'i/_tshul khrims nyams pa'i kha 'dis nam du yang sbyin bdag dad pas byin pa'i kha zas mi za'o/_/rigs kyi bu gzhan yang byang chub sems dpa' sems dpa' chen po yang 'di skad du dam 'cha' ste/_bdag gi lus 'di lcags shin tu tsha ba'i 
[\[182b.2\]]steng du nyal yang bla'i/_tshul khrims nyams pa'i lus kyis nam du yang sbyin bdag dad pas byin pa'i khri stan la mi nyal lo/_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' ste/_bdag gi lus la mtshon shag ti sum brgyas btsugs kyang bla'i/_
[\[182b.3\]]tshul khrims nyams pa'i lus kyis nam du yang sbyin bdag dad pas byin pa'i nad kyi rkyen sman mi btung ngo /_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' ste/_bdag gi lus 'di shin tu khol ba'i zangs po cher bskol kyang bla'i/_tshul 
[\[182b.4\]]khrims nyams pa'i lus kyis sbyin bdag dad pas byas pa'i gnas khang du mi 'dug go/_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' ste/_gal te lcags kyi tho bas mgo nas rkang gi bar du brdungs te rdul du gyur kyang bla'i/_tshul 
[\[182b.5\]]khrims nyams pa'i lus kyis rgyal rigs dang bram ze dang khyim bdag gi rim gro dang phyag bya ba mi 'dod do/_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' ste/_lcags kyi thur ma shin tu tsha bas mig gnyis brus kyang bla'i/_'dod 
[\[182b.6\]]chags kyi sems kyis pha rol gyi gzugs bzang po la mi lta'o/_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' ste/_ji ste smyung mang pos rna ba'i dbang po gtsags kyang bla'i/_'dod chags dang bcas pa'i sems kyis sgra snyan pa mi 
[\[182b.7\]]mnyan no/_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' ste/_gri rnon pos sna bcad kyang bla'i/_'dod chags kyi sems kyis dri zhim po la mi snom mo/_/rigs kyi bu gzhan yang byang chub sems 
[\[183a\]]
[\[183a.1\]]dpa' sems dpa' chen po yang 'di skad ces dam 'cha' ste/_gri rnon pos lce bcad kyang bla'i/_'dod chags kyi sems kyis ro zhim po la mi chags so/_/rigs kyi bu gzhan yang byang chub sems dpa' sems dpa' chen po yang 'di skad ces dam 'cha' 
[\[183a.2\]]ste/_gal te sta re rnon pos bdag gi lus dum bu dum bur gtubs kyang bla'i/_'dod chags dang bcas pa'i sems kyis reg bya mang po la mi chags so/_/de ci'i phyir zhe na/_de'i rgyu de'i rkyen gyis rnal 'byor can dag sems can dmyal ba dang /_byol song gi skye 
[\[183a.3\]]gnas dang /_gshin rje'i 'jig rten du skye bar 'gyur ro/_/'od srung de ltar na byang chub sems dpa' sems dpa' chen po tshul khrims yongs su srung ba zhes bya'o/_/byang chub sems dpa' sems dpa' chen pos tshul khrims shin tu bsrungs nas/_sems 
[\[183a.4\]]can thams cad la sngo bar byed do/_/de'i rgyu de'i rkyen gyis sems can thams cad tshul khrims shin tu bsrung ba dang /_rnam par dag pa'i tshul khrims dang /_shin tu dge ba'i tshul khrims dang /_mi nyams pa'i tshul khrims dang /_mi zlos pa'i tshul khrims dang /_theg 
[\[183a.5\]]pa chen po'i tshul khrims dang /_phyir mi ldog pa'i tshul khrims dang /_sems dang sbyor ba'i tshul khrims dang /_mthar phyin pa'i tshul khrims dang /_pha rol tu phyin pa'i tshul khrims rdzogs par gyur cig ces smon lam 'debs so/_/rigs kyi bu byang chub sems dpa' 
[\[183a.6\]]sems dpa' chen po de ltar tshul khrims yongs su dag par sbyong ba na/_thog ma mi g.yo ba'i sa la gnas par 'gyur ro/_/ci'i phyir mi g.yo ba'i sa zhes bya zhe na/_byang chub sems dpa' mi g.yo ba'i sa la gnas pa na/_mi g.yo mi ltung mi ldog mi shigs pa'i phyir ro/_/
[\[183a.7\]]rigs kyi bu dper na ri rab ri'i rgyal po ni rlung shin tu drag po rdzi rlung yug gis kyang g.yo ba'am/_ltung ba'am/_'jig par mi nus so/_/byang chub sems dpa' sems dpa' chen pos de la gnas pa yang de dang 'dra ste/_gzugs dang /_sgra dang /_dri 
[\[183b\]]
[\[183b.1\]]dang /_ro dang /_reg byas g.yo bar mi nus/_sems can dmyal ba dang /_byol song gi skye gnas dang /_gshin rje'i 'jig rten du ltung bar mi 'gyur/_nyan thos dang rang sangs rgyas kyi sar phyir mi ldog ste/_lta ba mang po'i rlung gis kyang mi shigs shing log 
[\[183b.2\]]par 'tsho bar mi 'gyur ro/_/rigs kyi bu gzhan yang mi g.yo ba zhes bya ba ni 'dod chags dang /_zhe sdang dang /_gti mug gis mi g.yos so/_/gzhan yang mi ltung zhes bya ba ni phas pham pa bzhir mi ltung ngo /_gzhan yang phyir mi ldog ces bya ba ni phyir tshul khrims 
[\[183b.3\]]las khyim du mi ldog go/_/gzhan yang mi 'jig ces bya ba ni theg pa chen po'i mdo sde las mi 'gal bas mi shigs so/_/gzhan yang byang chub sems dpa' sems dpa' chen po ni nyon mongs pa'i bdud kyis mi g.yos so/_/phung po'i bdud kyis ltung bar mi 
[\[183b.4\]]'gyur ro/_/snying po byang chub kyi bar du lha'i bu'i bdud yod mod kyi/_bla na med pa yang dag par rdzogs pa'i byang chub las phyir mi ldog go/_/'chi bdag gi bdud kyis kyang mi shigs so/_/rigs kyi bu de ltar na byang chub sems dpa' sems dpa' chen po 
[\[183b.5\]]'phags pa'i spyod pa la shin tu nan tan byed pa zhes bya'o/_/rigs kyi bu ci'i phyir 'phags pa'i spyod pa zhes bya zhe na/_'phags pa'i spyod pa ni sangs rgyas dang byang chub sems dpa' spyod pa'i phyir na/_'phags pa'i spyod pa zhes bya'o/_/ci'i phyir sangs rgyas dang 
[\[183b.6\]]byang chub sems dpa' la 'phags pa zhes bya zhe na/_de dag la sogs pa 'phags pa'i chos dang ldan pa'i phyir/_chos thams cad la ngo bo nyid kyis stong pa nyid du rtogs pa'i phyir/_de bas na 'phags pa zhes bya'o/_/gzhan yang 'phags pa'i tshul khrims dang 
[\[183b.7\]]ldan pas 'phags pa zhes bya'o/_/'phags pa'i ting nge 'dzin dang shes rab tu ldan pas 'phags pa zhes bya'o/_/gzhan yang 'phags pa'i nor bdun dad pa dang /_tshul khrims dang /_'dzem pa dang /_khrel ba dang /_mang du thos pa dang /_shes rab dang /_btang snyoms 
[\[184a\]]
[\[184a.1\]]kyi nor dang ldan pas 'phags pa zhes bya'o/_/gzhan yang 'phags pa'i lam yan lag rnam pa bdun dang ldan pas 'phags pa zhes bya ste/_de bas na 'phags pa'i spyod pa zhes bya'o/_/rigs kyi bu gzhan yang byang chub sems dpa' sems dpa' 
[\[184a.2\]]chen po 'phags pa'i spyad pa spyod pa ni/_lus 'di la spyi bo nas rkang pa'i bar du brtags na/_skra dang /_sen mo dang /_so dang /_mi gtsang ba btsog pa/_pags pa dang /_sha dang /_rgyus pa dang /_rus pa dang /_mcher pa dang /_mkhal ma dang /_snying dang /_glo ba 
[\[184a.3\]]dang /_mchin pa dang /_mkhris pa dang /_rgyu ma dang /_pho ba dang /_zhu ba dang /_ma zhu ba'i snod gnyis dang /_bshang gci che chung dang /_mchil ma dang /_snabs dang /_mchi ma dang /_klad pa dang /_thod pa dang /_rkang dang /_rnag dang /_khrag dang /_rtsa la sogs 
[\[184a.4\]]pa mi gtsang ba 'ba' zhig gis gang bar mthong ngo /_/byang chub sems dpa' de ltar rtse gcig tu shin tu rtog pa na/_bdag ces bya ba su dbang /_gang na gnas/_bdag ces bya ba su dbang zhes shin tu rtog ste/_yang 'di snyam du sems so/_/rus pa de bdag yin nam/_
[\[184a.5\]]rus pa las gzhan pa zhig yod dam snyam/_byang chub sems dpa' de'i tshe pags pa dang /_sha btang ste/_keng rus 'ba' zhig la rtog go/_/yang 'di snyam du sems te/_rus pa'i kha dog kyang rnam pa tha dad de/_sngon po dang /_ser po dang /_dmar po dang /_dkar po dang /_phug ron gyi 
[\[184a.6\]]gshog pa lta bu ste/_de ltar na rus pa'i mtshan nyid kyang bdag ma yin no/_/de ci'i phyir zhe na/_bdag ces bya ba ni sngon po'am/_ser po'am/_dmar po'am/_dkar po'am/_phug ron gyi gshog pa lta bu ma yin pa'i phyir ro/_/byang chub sems dpas de ltar rtse gcig pa'i sems kyis 
[\[184a.7\]]shin tu rtog pa na/_gzugs la 'dod chags pa thams cad zhi bar 'gyur ro/_/yang 'di snyam du sems te/_rus pa de yang rten cing 'brel te 'byung ba yin te/_rkang pa'i rting pa'i rus pas ni long bu'i rus pa brten/_long bus ni rje ngar gyi rus pa brten/_rje ngar gyi rus pas ni pus mo brten/_
[\[184b\]]
[\[184b.1\]]pus mo'i rus pas ni brla'i rus pa brten/_brla'i rus pas ni dpyi'i rus pa brten/_dpyi'i rus pas ni rked pa'i rus pa brten/_rked pa'i rus pas ni sgal tshigs kyi rus pa brten/_rgal tshigs kyi rus pas ni rtsib ma'i rus pa brten/_yang rgal tshigs kyi rus pas ni gnya' ba'i rus pa brten/_gnya' ba'i 
[\[184b.2\]]rus pas ni 'gram pa'i rus pa brten/_'gram pa'i rus pas ni 'gram so dang thod pa'i rus pa brten to/_/yang ltag rus ni phrag pa'i rus pa la rten/_phrag pa'i rus pa ni lag ngar gyi rus pa la rten/_lag ngar gyi rus pa ni mkhrig ma'i rus pa la rten/_mkhrig ma'i rus pa ni lag mthil gyi rus pa la rten/_lag 
[\[184b.3\]]mthil gyi rus pa ni sor mo'i rus pa la rten te/_de ltar rus pa thams cad gcig la gcig rten cing 'brel bar byang chub sems dpa' sems dpa' chen pos de ltar rtog pa na lus kyi rus pa thams cad so so nas 'dug par rtogs so/_/de ltar shin tu rtogs pa na gzugs la chags pa dang /_mnga' byad 
[\[184b.4\]]la chags pa dang /_reg na 'jam pa'i chags pa rnam pa gsum po yongs su spong bar 'gyur ro/_/byang chub sems dpa' sems dpa' chen po rus pa sngon po la rtog pa na sa chen po 'di lho byang shar nub dang /_phyogs mtshams bzhi dang /_steng dang /_'og kun sngon por mthong ngo /_/sngon po la rtog pa bzhin du ser 
[\[184b.5\]]po dang /_dkar po dang /_phug ron gyi gshog pa lta bu yang de bzhin no/_/byang chub sems dpa' sems dpa' chen pos de ltar rtog pa na smin mtshams nas 'od zer sngon po dang /_ser po dang /_dmar po dang /_dkar po dang /_phug ron gyi gshog pa lta bu byung ste/_byang chub sems dpa' sems 
[\[184b.6\]]dpa' chen po des 'od de re re las kyang sangs rgyas bzhugs par mthong nas/_de la lus 'di mi gtsang ba'i rgyu dang rkyen rten cing 'brel te 'byung ba 'dri zhing zhu ba ni 'di lta ste/_lus 'di 'dug pa dang /_ldang ba dang /_'gro ba dang /_sdod pa dang /_dgu ba dang /_dgye ba dang /_lta ba dang /_mig 
[\[184b.7\]]'dzums pa dang /_dbugs rgyu ba dang /_ngu ba dang /_rgod pa dang /_dga' bar 'gyur ba de la ni bdag po med na su zhig de ltar bsgyur zhes zhu zhing 'dri'o/_/de skad ces dris nas 'od kyi nang na bzhugs pa'i sangs rgyas kyang mod la mi snang bar gyur to//_//
[\[185a\]]
[\[185a.1\]]'phags pa yongs su mya ngan las 'das pa chen po'i mdo/_bam po bcu drug pa/_yang 'di snyam du sems te/_'on te rnam par shes pa de bdag yin nam/_ci na sangs rgyas rnams kyis bdag la bstan par ma gyur snyam nas/_yang rnam par shes pa 
[\[185a.2\]]la brtags na rnam par shes pa la ni skad cig skad cig tu chu bo'i rgyun bzhin skye zhing 'gog pas de yang bdag ma yin no yang 'di snyam du sems te/_phyi nang du rgyu ba'i dbugs 'di ni rlung yin te/_rlung gi mtshan nyid ni chen po bzhi yin pas/_chen po bzhi la bdag ces bya ba gang yin/_
[\[185a.3\]]sa'i mtshan nyid kyang bdag ma yin la/_de bzhin du chu dang /_me dang /_rlung gi mtshan nyid kyang bdag ces bya ba ma yin no snyam sems so/_/yang 'di snyam du sems te/_lus 'di la ni thams cad kyang bdag ces bya ba med de/_sems dang rlung 'dus shing tshogs pa'i rgyu dang rkyen las bya ba 
[\[185a.4\]]rnam pa sna tshogs mngon du snang bar gyur pa ni dper na sngags kyi phyir ram/_sgyu ma mkhan gyis byas pa bzhin no/_/gzhan yang dgu po rgyud [{]mangs [,]mang [}]dang 'dra ste/_yid bzhin du sgra 'byung bas des na lus 'di mi gtsang ba ste/_rgyu dang rkyen tshogs pa la rag lus pas grub pa yin na 
[\[185a.5\]]chags su yang ci zhig yod/_gal te pha rol pos gshe'am spyos na yang zhe sdang bskyed du yang ci zhig yod de/_bdag gi lus 'di ni mi gtsang ba rnam pa sum cu rtsa drug gis yongs su gang na gshe zhing spyo ba de yang ci la gnas/_gshe ba thos na yang 'di snyam du sems te/_sgra skad 
[\[185a.6\]]gang gis spyo bar 'gyur snyam/_sgra skad kun la so sor brtags na gshe ba yod par mi mthong ste/_gcig la med pa bzhin mang po yang de dang 'dra ste/_de bas na zhe sdang mi skye'o/_/gal te pha rol pos brdegs na yang 'di snyam du sems te/_'di ltar brdegs pa 'di ci las byung snyam 
[\[185a.7\]]brtags na lag pa dang /_stobs dang /_dbyig pa dang /_bdag gi lus tshogs pa las rdeg pa zhes bya ba byung na/_ci'i phyir pha rol la khros/_'di ni bdag gi lus yod pas na 'di 'dra ba myong bar gyur te/_bdag gi phung po lnga'i lus 'di yod pa las 'di 'dra bar gyur to/_/dper na 'ben 
[\[185b\]]
[\[185b.1\]]yod pa'i rkyen gyis mda' 'ong ba dang 'dra bar bdag gi lus kyang de dang 'dra ste/_lus yod pas na rdeg pa yod de/_gal te bdag gis lus bzod pa ma byas na sems 'khrug par 'gyur ro/_/gal te sems 'khrugs na yang dag pa'i dran pa nyams par 'gyur/_gal 
[\[185b.2\]]te yang dag pa'i dran pa nyams na/_dge ba dang mi dge ba'i don mi rtogs so/_/dge ba dang mi dge ba'i don ma rtogs na kha na ma tho ba'i chos spyod par 'gyur ro/_/kha na ma tho ba'i chos byas na sems can dmyal ba dang /_byol song gi skye gnas dang /[ {]yi dgas [,]yi dwags [}]kyi khams su ltung bar 
[\[185b.3\]]'gyur ro/_/byang chub sems dpa' de'i tshe de ltar rtogs pas dran pa nye bar gzhag pa bzhi thob par 'gyur ro/_/dran pa nye bar gzhag pa bzhi thob pas shin tu bzod pa'i sa la gnas par 'gyur ro/_/byang chub sems dpa' sems dpa' chen po de ltar sa de la gnas na/_'dod 
[\[185b.4\]]chags dang /_zhe sdang dang /_gti mug la bzod do/_/gzhan yang grang ba dang /_tsha ba dang /_bru ba dang /_skom pa dang /_sbrang ma dang /_mchu smyung dang /_rlung dang /_reg bya yid du mi 'ong ba dang /_nad rnam pa sna tshogs dang /_tshig ngan pas gshe ba dang /_spyo ba dang /_rdeg pa 
[\[185b.5\]]dang /_'tshog pa dang /_gzhu ba dang /_mdor na lus dang sems sdug bsngal bar 'gyur ba thams cad la bzod de/_de bas na shin tu bzod pa'i sa la gnas pa zhes bya'o/_/de nas byang chub sems dpa' sems dpa' chen po 'od srung gis bcom ldan 'das la 'di skad ces 
[\[185b.6\]]gsol to/_/bcom ldan 'das byang chub sems dpa' mi g.yo ba'i sa la gnas par ma gyur gyi bar du tshul khrims yongs su dag par bsrung ba na rgyu dang rkyen gang gis tshul khrims nyams par 'gyur ba mchis sam/_bcom ldan 'das kyis bka' stsal pa/_rigs kyi bu yod do/_/
[\[185b.7\]]byang chub sems dpa' mi g.yo ba'i sa la gnas par ma gyur gyi bar du rgyu dang rkyen gyis tshul khrims nyams par gyur pa yod do/_/'od srung ngo mtshar du gyur nas de gang lags zhes gsol pa dang /_bcom ldan 'das kyis 'od srung la bka' stsal pa/_byang chub sems dpa' 
[\[186a\]]
[\[186a.1\]]bdag gi tshul khrims nyams par gyur pa de'i rgyu de'i rkyen gyis/_pha rol po gzhan dag theg pa chen po'i mdo sde la mos shing dang bas 'chang zhing 'dzin par 'gyur ram/_pha rol po gzhan dag klog pa dang /_'don pa dang /_khong du chud par byed pa dang /_
[\[186a.2\]]glegs bam du 'dri bar 'gyur ba dang /_gzhan dag la yang rgyas par ston cing 'chad de/_bla na med pa yang dag par rdzogs pa'i byang chub las phyir mi ldog par 'gyur ba tsam gyi tshod na/_de'i phyir tshul khrims nyams par byed de byang chub sems dpa' de'i tshe 'di snyam du 
[\[186a.3\]]sems so/_/bdag bskal pa gcig gam bskal pa gcig 'gribs kyi bar du mtshams med pa'i sems can dmyal ba chen por lhung yang bla'i/_pha rol po de bla na med pa yang dag par rdzogs pa'i byang chub las phyir mi ldog par dgod par byed do/_/'od srung de'i rgyu de'i 
[\[186a.4\]]rkyen gyis na byang chub sems dpa' sems dpa' chen po tshul khrims dag nyams par 'gyur ro/_/de'i tshe byang chub sems dpa' sems dpa' chen po 'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das gal te byang chub 
[\[186a.5\]]sems dpa' pha rol po byang chub kyi sems las phyir mi ldog par bskyab cing bsdu ba'i slad du tshul khrims nyams kyang mtshams med pa'i sems can dmyal bar ltung ba'i gnas ma mchis so/_/de nas bcom ldan 'das kyis 'jam dpal la bka' stsal pa/_legs so shin tu 
[\[186a.6\]]legs so/_/khyod kyis smras pa bzhin no/_/nga yang sngon 'dzam bu'i gling 'dir rgyal po chen po drang srong zhes bya bar gyur pas na theg pa chen po'i mdo sde la bsti stang dang bcas pas shin tu dad cing mos te/_sems dge ba 'ba' zhig la brtson pas kha na ma tho ba'i las phrag dog 
[\[186a.7\]]dang ser sna'i bag med de/_ngag gi las kyis ni rtag tu ngag snyan pa dang /_dge ba'i chos smra zhing ston to/_/lus kyis kyang dbul phongs pa mgon dang skyabs med pa'i dpung gnyen byas te/_sbyin pa la bar chad med par brtson par gyur to/_/de'i tshe de'i dus na 'jig rten na 
[\[186b\]]
[\[186b.1\]]sangs rgyas kyang mi bzhugs/_nyan thos dang rang sangs rgyas kyang med de/_de'i tshe na theg pa chen po shin tu rgyas pa'i mdo sde la dad cing mos pa'i phyir ngas lo bcu gnyis kyi bar du bram ze'i g.yog byas te/_yo byad ci 'dod pa sbyar to/_/lo bcu gnyis kyi bar du bde ba byin nas 
[\[186b.2\]]ston pa de rnams la 'di skad ces smras so/_/kye ston pa khyod bla na med pa yang dag par rdzogs pa'i byang chub tu sems skyed cig ces smras so/_/bram zes smras pa/_rgyal po chen po byang chub kyi mtshan nyid ni ci yang med pa ste/_theg pa chen po'i mdo sde yang de dang 'dra ba yin na/_
[\[186b.3\]]rgyal po chen po ci'i phyir mi zhes bya ba bkur bkur te/_nam mkha' dang mnyam zhes smras so/_/rigs kyi bu nga de'i tshe theg pa chen po la shin tu mos pas bram zes shin tu rgyas pa la skur pa'i tshig de thos nas/_de'i tshe na ngas bram ze de'i srog bcad do/_/rigs kyi bu de'i rgyu de'i 
[\[186b.4\]]rkyen gyis de tshun cad sems can dmyal bar ma skyes so/_/rigs kyi bu theg pa chen po'i mdo sde la bsrung zhing bskyab pa'i mthu stobs ni de ltar tshad med do/_/'od srung gzhan yang 'phags pa'i spyod pa ni 'di lta ste/_'phags pa'i bden pa bzhi'o/_/de yang gang zhe na/_
[\[186b.5\]]sdug bsngal dang /_kun 'byung ba dang /_'gog pa dang /_lam ni 'phags pa'i bden pa bzhi zhes bya'o/_/'od srung sdug bsngal zhes bya ba ni sha thang zhing gdung ba'i mtshan nyid do/_/kun 'byung ba ni skye zhing 'phel ba'i mtshan nyid do/_/'gog pa ni zhi ba 'gog pa'i mtshan nyid do/_/
[\[186b.6\]]lam ni theg pa chen po'i mtshan nyid do/_/rigs kyi bu gzhan yang sdug bsngal ni mngon du snang ba'i mtshan nyid do/_/kun 'byung ba ni 'gyur ba'i mtshan nyid do/_/'gog pa ni bsal ba'i mtshan nyid do/_/lam ni bsal bas 'gyur ba'i mtshan nyid do/_/rigs kyi bu gzhan yang 
[\[186b.7\]]sdug bsngal la rnam pa gsum ste/_sdug bsngal ba'i sdug bsngal dang 'du byed kyi sdug bsngal dang /_'gyur ba'i sdug bsngal lo/_/kun 'byung ba ni srid pa nyi shu rtsa lnga'o/_/'gog pa ni nyi shu rtsa lnga 'gog pa'o/_/lam ni tshul khrims dang /_ting nge 'dzin dang /_shes rab bsgom 
[\[187a\]]
[\[187a.1\]]pa'o/_/rigs kyi bu gzhan yang zag pa dang bcas pa'i chos la yang rgyu dang bcas/_'bras bu dang bcas pa rnam pa gnyis yod do/_/zag pa med pa'i chos la yang rgyu dang bcas 'bras bu dang bcas pa rnam pa gnyis yod do/_/zag pa dang bcas pa 
[\[187a.2\]]'bras bu dang bcas pa ni sdug bsngal zhes bya'o/_/zag pa dang bcas pa'i rgyu dang bcas pa ni kun 'byung zhes bya'o/_/zag pa med pa'i 'bras bu dang bcas pa ni 'gog pa zhes bya'o/_/zag pa med pa'i rgyu dang bcas pa ni lam zhes bya'o/_/rigs kyi bu gzhan yang 
[\[187a.3\]]mtshan nyid rnam pa 'di brgyad ni sdug bsngal zhes bya'o/_/'di lta ste/_skye ba'i sdug bsngal dang /_rga ba'i sdug bsngal dang /_na ba'i sdug bsngal dang /_shi ba'i sdug bsngal dang /_'dod pa dang bral ba'i sdug bsngal dang /_dgra sdang ba dang phrad pa'i sdug bsngal dang /_'dod 
[\[187a.4\]]pa mi rnyed pa'i sdug bsngal dang /_phung po lnga ni sdug bsngal te/_gang sdug bsngal brgyad po 'di dag skye bar byed pa ni kun 'byung zhes bya'o/_/chos 'di dag gi gnas kyang med pa ni 'gog pa zhes bya'o/_/stobs bcu dang /_mi 'jigs pa bzhi dang /_dran pa nye bar gzhag pa 
[\[187a.5\]]gsum dang /_snying rje chen po ni lam zhes bya'o/_/rigs kyi bu skye ba zhes bya ba ni 'byung ba'i mtshan nyid de/_de yang rnam pa lnga'o/_/'di lta ste/_thog ma byung ba dang /_tha mar zad pa dang /_'phel zhing skye ba dang /_mngal nas byung ba dang /_rigs las skyes pa'o/_/
[\[187a.6\]]rgas zhes bya ba ni rgas pa la rnam pa gnyis te/_skad cig skad cig tu rgas pa dang /_mthar rgas pa'o/_/yang rnam pa gnyis te/_skye zhing 'phel bas rgas pa dang /_'gog cing zhigs pas rgas pa ni rgas pa zhes bya'o/_/na ba zhes bya ba gang zhe na/_na ba ni chen po bzhi'i sbrul 
[\[187a.7\]]gdug pa shas mi mnyam pa las nad du gyur te/_de yang rnam pa gnyis so/_/lus na ba dang /_sems na ba ste/_lus na ba la yang rnam pa lnga'o/_/bad kan las gyur pa dang /_rlung las gyur pa dang /_mkhris pa las gyur pa dang /_'dus pa las nad du gyur pa 
[\[187b\]]
[\[187b.1\]]dang /_bag ma byas pa las nad du gyur pa'o/_/bag ma byas pa'i nad la yang rnam pa bzhi ste/_nyams kyis mi lcogs bzhin du byed pa dang /_g.yang du ltung ba dang /_rdo dbyug dang mtshon gyis phog pa dang /_mi ma yin pas brlams pa'o/_/sems na ba la yang 
[\[187b.2\]]rnam pa bzhi ste/_shin tu dga' ba las gyur pa dang /_'jigs skrag pa las gyur pa dang /_mya ngan byed pa las gyur pa dang /_gti mug las gyur pa'o/_/rigs kyi bu gzhan yang lus na ba dang /_sems na ba la rnam pa gsum ste/_las kyi rnam par smin pa dang /_
[\[187b.3\]]sdig pa'i gnyen po ma spangs pa dang /_dus las gyur pa ste/_de dag la sogs pa las rgyu dang /_rkyen dang /_ming du 'dogs pa dang /_rnam pa tha dad pa'i nad skyes par gyur to/_/rgyu rkyen las gyur pa ni rlung la sogs pa'i nad rnams so/_/ming du 'dogs pa ni sems 
[\[187b.4\]]myos pa dang /_glo na ba dang /_dbugs mi bde ba dang /_skyug bro ba dang /_snying stor ldang ba dang /_tshad par 'khru ba'o/_/rnam pa tha dad pa ni klad pa na ba dang /_mig na ba dang /_rkang lag la sogs pa na ba ste/_de dag ni na ba zhes bya'o/_/shi ba zhes bya ba gang zhe 
[\[187b.5\]]na/_bdag gi lus blangs pa de dang bral ba'o/_/lus blangs pa dang bral ba la yang rnam pa gnyis te/_tshe zad nas shi ba dang /_phyi rol gyi rkyen gyis shi ba'o/_/tshe zad de shi ba la yang rnam pa gsum ste/_tshe zad la bsod nams ma zad pa dang /_bsod nams ni 
[\[187b.6\]]zad la tshe ma zad pa dang /_bsod nams dang tshe gnyis ka zad pa'o/_/phyi rol gyi rkyen gyis shi ba la yang rnam pa gsum ste/_mi rigs par bdag lcebs te shi ba dang /_pha rol po gzhan gyis bsad pa dang /_gnyis ka dang bcas te shi ba'o/_/gzhan yang shi ba 
[\[187b.7\]]la rnam pa gsum yod do/_/bag med pas shi ba dang /_tshul khrims nyams pas shi ba dang /_tshe'i dbang po zhig ste shi ba'o/_/de la bag med pas shi ba gang zhe na/_theg pa chen po shin tu rgyas pa shes rab kyi pha rol tu phyin pa la skur pa ni bag med pas shi ba zhes bya'o/_/
[\[188a\]]
[\[188a.1\]]tshul khrims nyams te shi ba gang zhe na/_'das pa dang /_ma 'ongs pa dang /_da ltar bzhugs pa'i sangs rgyas rnams kyis bcas pa'i tshul khrims bshig pa ni tshul khrims nyams te shi ba zhes bya'o/_/tshe'i dbang po zhig ste shi ba gang zhe na/_phung po lnga'i 
[\[188a.2\]]lus dang bral ba ni tshe'i dbang po zhig nas shi ba zhes bya ste/_de dag ni shi ba'i sdug bsngal chen po zhes bya'o/_/'dod pa dang /_bye bral ba'i sdug bsngal gang zhe na/_gang yid du 'ong zhing 'dod pa'i dbang po zhig gam bral lam gyes par gyur pa'o/_/yid du 'ong zhing 'dod pa'i 
[\[188a.3\]]dngos po dang bye bral ba la yang rnam pa gnyis te/_mi'i nang na phung po lnga zhig pa dang /_lha'i nang na phung po lnga dang bral ba'o/_/de ltar lha dang mi la 'dod pa'i phung po lnga ni rnam par phye na tshad med de/_mdor na de dag ni 'dod pa dang bye bral ba'i sdug bsngal ba zhes bya'o/_/dgra 
[\[188a.4\]]sdang ba dang phrad pa'i sdug bsngal gang zhe na/_gang yid du mi 'ong zhing mi 'dod pa dang 'dus shing phrad pa'o/_/yid du mi 'ong zhing mi 'dod pa dang phrad pa la yang rnam pa gsum ste/_sems can dmyal ba dang /[ {]yi dgas [,]yi dwags [}]dang /_byol song gi skye gnas so/_/de ltar ngan song 
[\[188a.5\]]gsum po yang rnam par dbye na tshad med mod kyi/_mdor na de dag ni dgra sdang ba dang phrad pa'i sdug bsngal ba zhes bya'o/_/'dod pa mi rnyed pa'i sdug bsngal gang zhe na/_'dod pa mi rnyed pa'i sdug bsngal la yang rnam pa gnyis te/_re ba'i gnas nas 'dod pa mi rnyed pa dang /_
[\[188a.6\]]las mang du byas nas 'bras bu don du ma grub pa ni 'dod pa mi rnyed pa'i sdug bsngal zhes bya'o/_/phung po lnga'i sdug bsngal gang zhe na/_phung po lnga'i sdug bsngal ni/_skye ba'i sdug bsngal dang /_rga ba'i sdug bsngal dang /_na ba'i sdug bsngal dang /_shi ba'i sdug bsngal 
[\[188a.7\]]dang /_'dod pa dang bye bral ba'i sdug bsngal dang /_dgra sdang ba dang phrad pa'i sdug bsngal ni phung po lnga'i sdug bsngal zhes bya'o/_/'od srung skye ba'i dngos po la de ltar rga ba'i sdug bsngal nas phung po lnga'i sdug bsngal gyi bar du sdug bsngal rnam pa bdun yod do/_/'od srung rgud pa 
[\[188b\]]
[\[188b.1\]]dang /_na ba ni thams cad la yod pa ma yin te/_sangs rgyas dang lha rnams la ni nges par med do/_/mi la gcig tu ma chad de la la la yod/_la la la med do/_/'od srung khams gsum gyi lus su gyur pa ni mi skye ba med de/_rga ba ni gcig pu ma chad do/_/de bas na 
[\[188b.2\]]thams cad kyang skye ba ni rtsa bar 'gyur ro/_/'od srung 'jig rten gyi sems can dag ni phyin ci log gis bsgribs pas na/_skye ba la ni 'dod cing chags kyi/_rga ba dang 'chi ba mi 'dod do/_/'od srung byang chub sems dpa' ni de lta ma yin te/_thog ma skye ba nas skyon du rtogs 
[\[188b.3\]]so/_/'od srung dper na mi zhig gi khyim du bud med bzang mo blta na sdug pa shin tu mdzes pa tshul du shis pa rgyan bzang pos yongs su brgyan pa zhig 'ongs nas/_khyim bdag gis de la 'di skad ces 'dri'o/_/bud med khyod ming ci su dbang zhes dris na/_bud med des kho 
[\[188b.4\]]mo ni lha chen po bkra shis ma yin no zhes smra'o/_/khyim bdag gis yang dris pa khyod mi'i khyim du 'ongs na ci dang ci nus/_bud med des smras pa/_kho mo ni gar 'ongs par khyim bdag de la gser dang /_dngul dang /_bai dUr+ya dang /_shel dang /_mu tig dang /_byi 
[\[188b.5\]]ru dang /_sbur long dang /_as ma gar b+ha dang /_mu sa gal b+ha la sogs pa'i rin po che rnam pa mang po dang /_bal glang dang /_rta dang /_shing rta dang /_bran pho dang /_bran mo las byed pa'i mi bdog par 'ong ngo /_/khyim bdag gis de skad kyi tshig thos nas shin tu dga' 
[\[188b.6\]]mgu rangs te/_bdag cag gi bsod nams smin pas lha mo khyod bdag gi khyim du 'ongs zhes smras nas/_spos dang /_me tog gis mchod de/_bsti stang dang bcas pas phyag byed do/_/de'i sgo na yang bud med shin tu mi sdug pa gos hrul po dri ma can gyon pa/_pags pa 
[\[188b.7\]]rtsub pa mdog ngan pa gcig kyang 'ongs nas khyim bdag gis bud med de la khyod kyi ming ci su dbang zhes dris so/_/bud med des smras pa/_kho mo'i ming ni rna nag mo zhes bya'o/_/des smras pa khyod kyi ming ci'i phyir rna nag mo zhes bya/_bud med des smras pa/_kho mo gang du 'ongs 
[\[189a\]]
[\[189a.1\]]pa de'i khyim na nor rin po che dang /_longs spyod thams cad med par 'gyur bas na rna nag mo zhes bya'o/_/khyim bdag gis de skad thos nas mtshon rnon po thogs te bud med de la 'di skad ces smras so/_/khyod myur du song shig_/mi 'gro na khyod bsad do zhes byas so/_/
[\[189a.2\]]bud med des smras pa/_khyod ni shin tu glen pa shes pa med pa yin no/_/khyim bdag gis smras pa/_bdag ci'i phyir glen pa shes pa med pa yin/_bud med des smras pa/_da ltar khyod kyi khyim na 'dug pa de kho mo'i nu mo yin te/_gar 'gro yang 'grogs dgos na/_gal te 
[\[189a.3\]]kho mo skrod na nang na 'dug pa yang skrod cig_/mi de phyir khyim du song nas lha bkra shis ma la 'di skad du sgo na bud med cig lha'i nu mo zhes zer na yin nam/_bkra shis mas smras pa/_de ni kho mo'i nu mo yin te/_gar song yang lhan cig 'grogs te 'bral ma myong ngo /_/gar song yang 
[\[189a.4\]]bdag ni legs par dga' ste legs par byed/_phan par byed kyi/_nu mo ni rtag tu nyes par dga' zhing nyes par byed/_gnod par byed do/_/ci ste bdag 'dod na/_de yang 'dod par bya dgos so/_/bdag la bsti stang byed na/_de la yang bsti stang bya dgos so/_/khyim 
[\[189a.5\]]bdag des de skad smras pa thos nas/_'di skad ces smras so/_/de ltar legs pa dang nyes pa gnyis yod na/_gnyis ka kho bo la mi dgos kyis gar dga' bar deng shig ces bsgo'o/_/de nas bud med de gnyis kyang phyir gnas su song nas/_de'i tshe khyim bdag de rab tu 
[\[189a.6\]]dga' mgu rangs par gyur to/_/de nas bud med de gnyis yang 'grogs te/_dbul po zhig gi khyim du song nas dbul po de rab tu dga' ste/_de gnyis ka la 'di skad ces smras so/_/da phyin chad khyod gnyis rtag tu bdag gi khyim na 'dug shig_/bkra shis mas smras pa/_
[\[189a.7\]]bdag cag gnyis sngar yang gzhan gyis bskrad pa yin na/_da ci'i phyir khyod kyis bdag cag gnyis ka 'dug ces smras/_dbul pos smras pa/_khyod kyis bdag la dgongs shig dang /_bdag ni khyod kyi phyir 'di la yang rim gro byed na/_de bas na gnyis ka 'dug par gsol ba 
[\[189b\]]
[\[189b.1\]]byed pa yin no/_/'od srung byang chub sems dpa' sems dpa' chen po yang de dang 'dra ste lhar skye bar mi 'dod do/_/skyes pas na rga ba dang /_na ba dang /_'chi ba yod de/_de bas na gnyi ga spong ste mi 'dod do/_/byis pa ma rabs ni rga ba dang /_na ba dang /_'chi ba la sogs pa'i 
[\[189b.2\]]skyon mang po mi shes pas/_skye ba dang 'chi ba'i skyon gnyis la chags so/_/rigs kyi bu gzhan yang 'di lta ste/_bram ze'i bu chung ngu shed ma bye ba bkres pas nyen na ngan skyugs kyi nang na a mra'i 'bras bu yod pa len to/_/de la mkhas shing shes pa dag gis mthong nas 'di skad du 
[\[189b.3\]]gshe ste/_khyod ni bram ze'i rigs shin tu gtsang ba yin na/_ci'i phyir na ngan skyugs kyi nang na a mra'i 'bras bu len ces smras so/_/bram ze'i khye'u de ni ngo tsha nas de la 'di skad ces smras so/_/bdag gis yang dag par na za bar ni ma byas kyi/_bkrus te dor snyam 
[\[189b.4\]]mo/_/mkhas pa des smras pa/_khyod ni shin tu yang glen te phyir dor bar bsams na blang ba'i mi rigs so zhes smras so/_/rigs kyi bu byang chub sems dpa' sems dpa' chen po yang de dang 'dra ste/_skye ba'i phyogs mi len mi spong ste/_ci ltar mkhas pa khye'u de la spyos pa 
[\[189b.5\]]bzhin no/_/bus pa ma rabs ni skye ba ni 'dod kyi/_'chi ba mi 'dod de khye'u des shing tog blangs nas dor ba dang 'dra'o/_/'od srung gzhan yang 'di lta ste dper na lam gyi bzhi mdor mi zhig snod bzang po'i nang du kha zas bro dang /_bsung dang /_kha dog dang ldan pa 'tshong ba la/_lam 
[\[189b.6\]]ring po nas 'ongs pa'i mi bkres pa nyam chung la ngal ba zhig_/kha zas de bro bsung dang /_kha dog tu ldan pa de mthong nas drung du bsnyen te 'di ci yin zhes 'dri'o/_/zas kyi bdag po des smras pa/_'di ni kha zas kyi mchog bro bsung dang kha dog tu ldan pa yin te/_gang gis 'di 
[\[189b.7\]]zos na mdog dang stobs kyang skye zhing bkres pa dang skom pa yang sel la/_lha rnams kyang mthong bar 'gyur te/_skyon sna gcig cig yod de/_de ni 'chi bar 'gyur ba'o/_/mi des de skad ces thos nas 'di snyam du bdag mdog dang stobs kyang dgos/_lha mthong ba dang shi ba 
[\[190a\]]
[\[190a.1\]]yang mi 'dod do/_/snyam nas 'di skad ces smras so/_/zas 'di zos pas 'chi bar 'gyur na 'di btsongs te ci zhig bya/_zas bdag gis smras pa/_mkhas pa shes rab can su yang mi nyo'i/_glen pa shes pa med pa dag ni nga la rin yang mang du 
[\[190a.2\]]byin nas nyos te za'o/_/rigs kyi bu byang chub sems dpa' sems dpa' chen po yang de dang 'dra ste/_lhar skye ba yang mi 'dod la mdog dang /_stobs dang lha mthong bar yang mi 'dod do/_/de ci'i phyir zhe na/_sdug bsngal mang po las mi thar ba'i phyir ro/_/bus pa 
[\[190a.3\]]ma rabs ni rga ba dang /_na ba dang /_'chi ba'i skyon ma mthong nas/_skye ba'i gnas kun la chags so/_/rigs kyi bu gzhan yang 'di lta ste dper na dug gi sdong po ni rtsa bas kyang 'chi bar byed/_sdong pos kyang 'chi bar byed/_shun pa dang lo ma dang me tog dang /_'bras bus kyang 
[\[190a.4\]]'chi bar byed do/_/rigs kyi bu srid pa nyi shu rtsa lnga por skye ba'i gnas su phung po lnga blangs pa yang de dang 'dra ste/_thams cad 'chi bar byed do/_/'od srung gzhan yang 'di lta ste/_dper na ngan skyugs ni mang nyung 'dra ste mnam mo/_/rigs kyi bu skye ba yang de dang 'dra ste/_
[\[190a.5\]]gal te tshe lo brgyad khri thub bam/_lo bcu thub pa 'dra ste/_thams cad sdug bsngal du 'dra'o/_/rigs kyi bu gzhan yang 'di lta ste/_dper na g.yang sa shin tu nyam nga ba rtswas yog pa'i drung na bdud rtsi mang du yod de/_gal te zos na lha'i lo stong thub la/_nad rnams kyang 
[\[190a.6\]]rab tu byang zhing bde bar 'gyur ro/_/byis pa ma rabs ni ro la chags pa'i phyir rkang pa'i 'og na g.yang sa nyam nga ba chen po yod par mi shes te/_blangs par chas pa las rkang pa 'gred de/_g.yang sar lhung nas shi'o/_/mkhas pa shes rab can ni shes pas na der mi 'gro'o/_/
[\[190a.7\]]rigs kyi bu byang chub sems dpa' sems dpa' chen po yang de dang 'dra ste/_lha rdzas kyi zas bzang po yang mi 'dod na mi dag gi zas lta smos kyang ci dgos/_byis pa ma rabs ni sems can dmyal bar lcags kyi thu lum za bar yang bzod par byed na/_lha dang mi'i zas bzang po 
[\[190b\]]
[\[190b.1\]]lta smos kyang ci dgos/_'od srung dper bstan pa 'di dag dang /_gzhan yang dpe tshad med grangs med pa'i sgo nas skye ba 'di ni sdug bsngal chen po yin par rig par bya'o/_/'od srung de ltar na byang chub sems dpa' sems dpa' chen pos theg pa chen po yongs su mya ngan 'das 
[\[190b.2\]]pa'i mdo las skye ba'i sdug bsngal rtogs pa zhes bya'o/_/'od srung de la ji ltar na byang chub sems dpa' sems dpa' chen pos theg pa chen po yongs su mya ngan las 'das pa'i mdo las rga ba'i sdug bsngal rtogs pa zhe na/_rgas zhes bya ba ni skyug bro ba lu ba/_dpa' ba dang 
[\[190b.3\]]nyam rtsal 'phrog pa/_dran pa dang /_brtson pa dang /_'dzin pa dang /_gzhon dar ba dang /_rab tu bde ba dang /_nga rgyal dang /_rgyags 'chos pa/_bde ba la yid bzhin du spyod pa kun ma rung bar byed de/_de las bzlog nas le lo dang /_snyom las che ba dang /_
[\[190b.4\]]gzhan gyis brnyas par 'gyur bar byed do/_/'od srung 'di lta ste dper na rdzing bu'i nang na pad mos yongs su gang ste 'dab ma rgyas na/_kha dog 'tsher bas thams cad kyi yid du 'ong ste 'dod do/_/gal te ser ba bab na thams cad bcom ste ma rung bar byed do/_/rigs kyi 
[\[190b.5\]]bu rga ba yang de dang 'dra ste/_gzhon dar ba'i mdog bzang po ma rung bar byed do/_/'od srung gzhan yang 'di lta ste dper na/_rgyal po zhig la blon po mdzangs pa blo dang ldan pa dgra chos la mkhas pa zhig yod de/_rgyal phran gzhan zhig de la sdo ste mi nyan na/_rgyal po 
[\[190b.6\]]des blon po de la pha rol gyi rgyal phran de zung shig ces bsgo na des khrid de 'ong ngo /_/rgas pa yang de dang 'dra ste/_gzhon dar ba bzung nas 'chi bdag gi rgyal po la 'bul lo/_/'od srung gzhan yang 'di lta ste dper na/_shing rta'i srog shing chag na spyad du mi rung ngo /_/rgas pa 
[\[190b.7\]]yang de dang 'dra ste cir yang mi rung ngo /_/'od srung gzhan yang 'di lta ste dper na/_khyim bdag phyug po zhig la gser dang /_dngul dang /_bai dUr+ya dang /_byi ru dang /_a sma gar b+ha dang /_mu sa la gal b+ha mang du yod pa'i khyim du rkun po'am/_mi rgod mang po 'ongs na thams 
[\[191a\]]
[\[191a.1\]]cad phrogs te khyim stongs par byed do/_/rigs kyi bu gzhon dar ba'i mdog bzang po yang de dang 'dra ste/_rtag tu rga ba'i dgras rku zhing 'phrog go/_/rigs kyi bu gzhan yang 'di lta ste dper na/_mi dbul po zhig zas bzang po dang gos 
[\[191a.2\]]'jam po la chags te/_rtag tu re yang rnyed par mi 'gyur ro/_/rigs kyi bu rgas pa yang de dang 'dra ste/_'dod pa lnga'i bde skyid la yid bzhin du longs spyod par 'dod mod kyi mi nus so/_/'od srung gzhan yang 'di lta ste dper na/_skam sa la 'dug pa'i 
[\[191a.3\]]rus sbal ni/_sems la rtag tu chu dran no/_/rigs kyi bu mi yang de dang 'dra ste/_rgas 'khogs pas yongs su bskams nas/_sems la rtag tu gzhon dar ba'i 'dod pa lnga'i bde ba dran no/_/rigs kyi bu gzhan yang 'di lta ste/_dper na/_ston gyi dus su me tog 
[\[191a.4\]]pad mo kha bye ba la ni/_thams cad 'dod de yid du 'ong ngo /_/rnyings te ser por song nas thams cad kyis mi 'dod do/_/rigs kyi bu gzhon dar ba'i mdog bzang po yang de dang 'dra ste/_thams cad kyis 'dod cing dga' ba las rgas par gyur na/_thams cad kyi yid 
[\[191a.5\]]du mi 'ong ste mi 'dod do/_/'od srung gzhan yang 'di lta ste/_dper na/_bu ram shing btsir zin pa'i tshigs ma ni ro med pa yin no/_/rigs kyi bu gzhon dar ba'i mdog kyang de dang 'dra ste/_rgas rgud pas khebs pas na/_rab tu 'byung ba'i ro dang /_klog cing 'don 
[\[191a.6\]]pa'i ro dang /_bsam gtan gyi ro dang /_ro gsum po med par 'gyur ro/_/'od srung gzhan yang 'di lta ste dper na/_zla ba rgyas pa ni mtshan mo shin tu snang zhing gsal gyi nyin par ni ma yin no/_/rigs kyi bu mi yang de dang 'dra ste/_gzhon pa'i tshe ni bzang zhing mdzes 
[\[191a.7\]]so/_/rgas nas ni skams shing rid do/_/'od srung gzhan yang 'di lta ste/_dper na rgyal po yang dag pa'i chos kyis srid 'tsho zhing g.yo sgyu med la snying rje dang ldan pa yongs su gtong ba dang ldan pa zhig yul gzhan gyi dmag gis btab nas 'khyams te/_yul gzhan du 
[\[191b\]]
[\[191b.1\]]phyin par gyur na thams cad kyis de la snying brtse ste/_'di skad ces zer ro/_/rgyal po chen po sngon yang dag pa'i chos kyi srid 'tsho ste mi dga' ba gcig kyang med na/_da ci'i phyir 'khyams par gyur ces zer ro/_/rigs kyi bu mi yang de dang 'dra ste/_rgas 'khogs pas 
[\[191b.2\]]nyams par gyur nas gzhon dar ba'i las ci byas pa la smon to/_/'od srung gzhan yang 'di lta ste dper na/_me mar gyi snying po ni mar la rag lus te/_mar zad na ring po mi thogs so/_/rigs kyi bu mi yang de dang 'dra ste/_gzhon dar ba la rag lus so/_/gzhon 
[\[191b.3\]]dar ba zad na rgas shing 'khogs pa'i snying po ni ring po mi thogs so/_/rigs kyi bu gzhan yang 'di lta ste dper na/_chu skams pa'i gram pa ni mi dang mi ma yin pa dang /_bya dang /_gcan gzan la sogs pa la phan mi thogs so/_/rigs kyi bu mi yang de dang 'dra ste/_
[\[191b.4\]]rgas pas skams par gyur na/_las su bya ba thams cad la phan par mi 'gyur ro/_/'od srung gzhan yang 'di lta ste dper na/_chus bzas pa'i gad ka na shing skyes pa ni/_rlung drag po langs ma thag tu gdon mi za bar 'gyel to/_/rigs kyi bu mi yang de dang 'dra 
[\[191b.5\]]ste/_rgas pa'i gad ka g.yang sa dang nye bas 'chi ba'i rlung langs nas ring por mi gnas so/_/'od srung gzhan yang 'di lta ste dper na/_shing rta'i srog shing chag na khal lci ba bkur mi bzod do/_/rigs kyi bu rgas pa yang de dang 'dra ste/_dge ba'i chos thams 
[\[191b.6\]]cad 'dzin mi nus so/_/'od srung gzhan yang 'di lta ste dper na/_bus pa chung ngu shed ma bye ba la ni thams cad kyis brnyas so/_/rigs kyi bu rgas pa yang de dang 'dra ste/_thams cad kyis brnyas so/_/'od srung dpe 'di dag dang /_gzhan yang dpe tshad 
[\[191b.7\]]med dpag tu med pa'i sgo nas rgas pa ni sdug bsngal chen po yin par rig par bya'o/_/'od srung 'di dag ni byang chub sems dpa' sems dpa' chen pos theg pa chen po yongs su mya ngan las 'das pa'i mdo sde spyod pa na/_rga ba'i sdug bsngal rtogs pa zhes bya'o/_/
[\[192a\]]
[\[192a.1\]]'od srung de la ji ltar na byang chub sems dpa' sems dpa' chen pos theg pa chen po yongs su mya ngan las 'das pa'i mdo sde spyod pa na na ba'i sdug bsngal rtogs pa zhe na/_na ba zhes bya ba ni bde ba'i dngos po thams cad med par byed pa ste/_dper 
[\[192a.2\]]na ser ba bab na lo thog thams cad bcom ste ma rung bar byed do/_/'od srung gzhan yang 'di lta ste dper na/_mi zhig la sha 'khon gyi dgra yod na rtag tu mya ngan byed de 'jigs so/_/rigs kyi bu sems can thams cad kyang de dang 'dra ste/_rtag tu na ba'i sdug bsngal 
[\[192a.3\]]gyis 'jigs nas mya ngan byed do/_/'od srung gzhan yang 'di lta ste dper na/_skyes bu byad bzhin bzang po zhig yod na/_rgyal po'i btsun mos 'dod pas bkug nas lhan cig tu nyal lo/_/de nas rgyal pos 'phrigs nas/_de bzung ste mig ya gcig phyung /_
[\[192a.4\]]rna ba ya gcig kyang bcad/_lag pa ya gcig kyang bcad na de'i tshe byad bzhin sngon las nyams te sus kyang mi 'dod do/_/rigs kyi bu mi yang de dang 'dra ste/_lus kyi yan lag dang mig dang /_rna bar ldan mod kyi/_na ba'i sdug bsngal gyis gzir bar gyur na/_
[\[192a.5\]]thams cad kyis mi 'dod do/_/'od srung gzhan yang 'di lta ste dper na/_chu shing dang /_smyig ma dang /_'dam bu dang /_dre'u ni 'bras bu'am/_bu yod par gyur na 'chi'o/_/rigs kyi bu mi yang de dang 'dra ste nad yod na 'chi'o/_/rigs kyi bu gzhan yang 'di 
[\[192a.6\]]lta ste dper na/_'khor los sgyur ba'i rgyal po ni dmag la dbang ba'i blon po sngar song ba'i phyi bzhin du rgyal po 'gro'o/_/nya'i rgyal po dang /_bung ba'i rgyal po dang /_dung gi rgyal po dang /_khyu mchog gi rgyal po dang /_tshong dpon sngar song na de'i phyi bzhin gzhan dag 
[\[192a.7\]]'gro ste mi 'bral lo/_/rigs kyi bu 'chi ba'i 'khor los sgyur ba'i rgyal po yang de dang 'dra ste/_rtag tu na ba'i blon po'i rjes su 'gro ste mi 'bral lo/_/nya dang bung ba dang /_dung dang /_khyu mchog dang /_tshong dpon lta bur na ba'i rgyal po'i rjes su yang 'chi ba'i 'khor 
[\[192b\]]
[\[192b.1\]]rtag tu phyi bzhin du 'brang ste rtag tu mi 'bral lo/_/'od srung na ba'i rgyu dang rkyen ni 'di lta ste/_sdug bsngal ba dang /_'khrug pa dang /_slos pa'i mya ngan dang /_smre sngags 'don pa dang /_lus dang sems mi bde bar byed pa ste/_dgra ma rungs pas nyen pa 
[\[192b.2\]]zhes kyang bya/_rkyal pa 'dral ba zhes kyang bya/_zam pa 'jig pa zhes kyang bya/_yang dag pa'i dran pa 'phrog pa zhes kyang bya/_gzhan yang gzhon dar ba'i mdog bzang po dang /_mthu stobs dang /_bde ba ma rung bar byed pa zhes kyang bya'o/_/khrel dang ngo tsha 
[\[192b.3\]]med pa lus dang sems 'bar zhing tshig par byed pa ste/_dpe 'di dag dang de ma yin pa gzhan yang dpe tshad med dpag tu med pa bstan pa'i sgo nas na ba'i sdug bsngal ni sdug bsngal chen po yin par rig par bya'o/_/'od srung de ni byang chub sems dpa' sems dpa' chen 
[\[192b.4\]]pos theg pa chen po yongs su mya ngan las 'das pa'i mdo sde spyod pa na na ba'i sdug bsngal rtogs pa zhes bya'o/_/'od srung de la ji ltar na byang chub sems dpa' sems dpa' chen pos theg pa chen po yongs su mya ngan las 'das pa'i mdo sde spyod pa na 'chi ba'i 
[\[192b.5\]]sdug bsngal rtogs pa yin zhe na/_'di lta ste/_'chi ba zhes bya ba ni tshig cing med par byed pa'o/_/'od srung 'di lta ste/_me'i bskal pa byung ba na bsam gtan gnyis pa ma gtogs par gzhan thams cad tshig par byed pa'o/_/rigs kyi bu 'chi ba'i sems 
[\[192b.6\]]kyang thams cad med par byed de/_byang chub sems dpa' sems dpa' chen pos theg pa chen po yongs su mya ngan las 'das pa'i mdo sde la gnas pa'i mthu stobs dang ldan pa ni ma gtogs so/_/'od srung 'di lta ste/_chu'i bskal pas bkru ba na thams cad bkrus 
[\[192b.7\]]te med par byed na bsam gtan gsum pa ni ma gtogs so/_/rigs kyi bu 'chi ba'i chu yang de dang 'dra ste/_thams cad bkru ste med par byed na byang chub sems dpa' theg pa chen po yongs su mya ngan las 'das pa'i mdo sde 'di la gnas pa ni ma gtogs so/_/'od 
[\[193a\]]
[\[193a.1\]]srung 'di lta ste/_rlung gi bskal pa byung ba na thams cad gtor te med par byed na bsam gtan bzhi pa ni ma gtogs so/_/rigs kyi bu 'chi ba'i rlung yang de dang 'dra ste/_thams cad med par byed mod kyi byang chub sems dpa' theg pa chen po yongs 
[\[193a.2\]]su mya ngan las 'das pa'i mdo sde la gnas pa ni ma gtogs so/_/byang chub sems dpa' 'od srung gis bcom ldan 'das la 'di skad ces gsol to/_/ci'i slad du bsam gtan bzhi pa de rlung gis kyang mi shigs/_chus kyang mi 'khrus/_mes kyang mi tshig_/
[\[193a.3\]]bcom ldan 'das kyis 'od srung la bka' stsal pa/_rigs kyi bu bsam gtan bzhi pa ni phyi nang gi skyon thams cad med pa'i phyir ro/_/rigs kyi bu bsam gtan dang po pa la nang na rtog pa'i skyon yod pas phyi rol gyi mes 'tshig go/_/bsam gtan gnyis pa ni nang na 
[\[193a.4\]]dga' ba'i skyon yod pas phyi rol gyi chus bkrus so/_/bsam gtan gsum pa ni nang na dbugs rgyu bas rlung gi bskal pas 'jig par 'gyur ro/_/rigs kyi bu bsam gtan bzhi pa ni phyi nang gnyis ka'i skyon thams cad bral bas bskal pas mi tshugs pa 
[\[193a.5\]]yin no/_/rigs kyi bu byang chub sems dpa' sems dpa' chen po yang de dang 'dra ste/_theg pa chen po yongs su mya ngan las 'das pa'i mdo sde la bde bar gnas na phyi nang gi skyon thams cad dang bral bas 'chi ba'i rgyal pos kyang mi tshugs pa yin no/_/rigs 
[\[193a.6\]]kyi bu gzhan yang 'di lta ste/_nam mkha' lding gi rgyal po ni klu dang /_nya dang /_gser dngul dang /_rin po che la sogs pa zos kyang zhu bar nus na/_rdo rje 'ba' zhig ni zhu bar mi nus so/_/rigs kyi bu 'chi ba'i nam mkha' lding gi rgyal po yang de dang 'dra ste/_
[\[193a.7\]]sems can thams cad zos kyang zhu bar nus na/_theg pa chen po yongs su mya ngan las 'das pa chen po'i mdo sde la gnas pa'i byang chub sems dpa' sems dpa' chen po ni zhu bar mi nus so/_/'od srung gzhan yang 'di lta ste/_chu 'gram na shing dang rtswa skyes pa 
[\[193b\]]
[\[193b.1\]]thams cad chu brug na thams cad chus khyer te/_rgya mtshor phyin gyi bar du 'gro yang lcang ma ni ma gtogs te rtsa ba mnyen pa'i phyir ro/_/rigs kyi bu sems can thams cad kyang de dang 'dra ste/_thams cad 'khor ba'i rgya mtshor 'bab na byang chub sems dpa' sems 
[\[193b.2\]]dpa' chen po yongs su mya ngan las 'das pa'i mdo sde la gnas pa ni ma gtogs so/_/'od srung 'di lta ste/_mthu bo che ni gyad la sogs pa thams cad gdul nus na/_rlung chen po 'ba' zhig ni ma yin no/_/de ci'i phyir zhe na/_gnyen po med pa'i phyir ro/_/
[\[193b.3\]]rigs kyi bu shi ba'i mthu bo che yang de dang 'dra ste/_sems can thams cad gdul nus na/_byang chub sems dpa' sems dpa' chen po yongs su mya ngan las 'das pa'i mdo sde la gnas pa ni ma gtogs so/_/de ci'i phyir zhe na/_gnyen po med pa'i phyir 
[\[193b.4\]]ro/_/'od srung gzhan yang 'di lta ste/_dgra sdang ba dag 'khon yod kyang de las sgyus bsnyen te nye ba'am mdza' ba ltar 'chos shing lus kyi grib ma ltar 'grogs shing gsad pa'i glags tshol yang pha rol pos snga nas bag byas na gsod mi nus so/_/rigs kyi bu 
[\[193b.5\]]'chi ba'i dgra yang de dang 'dra ste/_rtag tu sems can thams cad gsod pa'i glags tshol te/_byang chub sems dpa' sems dpa' chen po theg pa chen po yongs su mya ngan las 'das pa'i mdo la gnas pa la gsod nus pa ma yin no/_/de ci'i phyir zhe na/_
[\[193b.6\]]byang chub sems dpa' bag byed pa'i phyir ro/_/'od srung gzhan yang 'di lta ste/_rdo rje'i char pa bab na thams cad 'jig par nus te/_shing dang nags tshal dang /_sa dang bye ma dang gseg ma dang /_gyo mo dang rdo dang /_gser dang dngul dang bai dUr+ya la sogs 
[\[193b.7\]]pa thams cad 'jig par 'gyur gyi/_rin po che yang dag pa'i rdo rje la ni ma yin no/_/rigs kyi bu 'chi ba'i rdo rje'i char pa yang de dang 'dra ste/_sems can thams cad med par byed nus na/_byang chub sems dpa' rdo rje lta bu theg pa chen po yongs su mya ngan las 
[\[194a\]]
[\[194a.1\]]'das pa la gnas pa ni ma gtogs so/_/'od srung gzhan yang 'di lta ste/_bya nam mkha' lding ni klu thams cad za yang skyabs su 'gro ba gsum la skyabs su song ba la ni ma yin no/_/rigs kyi bu 'chi ba'i nam mkha' lding yang de dang 
[\[194a.2\]]'dra ste/_sems can tshad med pa thams cad zos na stong pa nyid dang /_mtshan ma med pa dang smon pa med pa ste/_stong pa nyid gsum la gnas pa ni ma gtogs so/_/'od srung gzhan yang 'di lta ste/_sbrul gdug pa ma la na zhes bya bas zin na sngags 
[\[194a.3\]]mkhas pa dang sman pa mkhas pa yod mod kyi ci byar med do/_/a ka ta s+ya'i sngags shes pa 'ba' zhig gis 'tsho bar 'gyur ba ni ma gtogs so/_/rigs kyi bu 'chi ba'i sbrul gdug pas zin pa yang de dang 'dra ste/_sman dpyad thams cad kyis ci byar yang med de/_
[\[194a.4\]]byang chub sems dpa' theg pa chen po yongs su mya ngan las 'das pa'i sngags la gnas pa ni ma gtogs so/_/'od srung gzhan yang 'di lta ste/_mi zhig rgyal po sdang bar gyur na mi des tshig snyan pa 'jam po smras te/_nor dbyig rin po che rgyal po la phul na/_
[\[194a.5\]]mi sdang bar 'gyur ro/_/rigs kyi bu 'chi ba'i rgyal po de ni de dang mi 'dra ste/_tshig snyan pa 'jam po smras sam/_nor dbyig rin po che phul yang de las mi thar ro/_/rigs kyi bu bus pa ma rabs ni g.yang sa chen por 'gro ba'i grogs med pa ste/_shin tu lam ring 
[\[194a.6\]]por 'gro ba'i grogs med pa/_nyin mtshan du song yang phyin pa'i mtha' mi shes pa/_shin tu gnag pa'i mun par 'thoms pa/_snang ba'i sgron ma med pa/_'jug pa'i sgo med la gnas yod pa/_na ba'i dmigs med la gsor mi rung ba/_'gro ba la bar du 
[\[194a.7\]]gcod pa med cing thar pa med pa'i gnas su phyin pa/_gzhig tu med pa/_mthong ba tsam gyis mya ngan gyis gdungs par 'gyur ba/_gzugs gdug pa ma yin yang kun gyis 'jigs skrag pa/_lus la khyab par yod kyang mi tshor mi shes pa'o/_/'od srung dpe 'di dag 
[\[194b\]]
[\[194b.1\]]dang gzhan yang dpe tshad med pa bstan pa'i sgo nas shi ba ni sdug bsngal chen po yin par rig par bya'o/_/'od srung 'di dag ni byang chub sems dpa' sems dpa' chen po/_theg pa chen po yongs su mya ngan las 'das pa'i mdo sde spyod pa na 'chi ba'i sdug bsngal rtogs pa zhes 
[\[194b.2\]]bya'o/_/'od srung ji ltar na de la byang chub sems dpa' sems dpa' chen po theg pa chen po yongs su mya ngan las 'das pa'i mdo sde la gnas pa na 'dod pa dang bye bral ba'i sdug bsngal rtogs pa zhe na/_'dod pa dang bye bral ba'i sdug bsngal ni sems can thams cad kyi sdug 
[\[194b.3\]]bsngal ba'i rtsa ba ste tshigs su bcad pa las kyang 'di dag 'byung ngo /_/'dod pa'i rkyen gyis mya ngan skye/_/'dod pa'i rkyen gyis 'jigs pa skye/_/'dod pa thams cad yongs spangs na/_/mya ngan 'jigs pa ga las 'ong /_/'dod pa'i rkyen gyis mya ngan gyi sdug bsngal 
[\[194b.4\]]skye ste/_mya ngan gyi sdug bsngal yin pas na sems can dag rgas shing rgud par 'gyur te/_'dod pa dang bye bral ba'i sdug bsngal ni 'di lta ste tshe zad pa'o/_/rigs kyi bu bye bral bar gyur pas na sdug bsngal phra mo rnam pa sna tshogs kyang skye bar 'gyur te/_khyod la 
[\[194b.5\]]rgyas par phye zhing bstan par bya'o/_/rigs kyi bu sngon 'das pa'i dus na mi'i tshe yang tshad med de/_de'i tshe de'i dus na rgyal po dge ba la gnas pa zhes bya ba byung ngo /_/de'i tshe na rgyal po de gzhon nu'i lus kyis rgyal tshab kyi las kyang lo brgyad khri bzhi stong gi bar du byas 
[\[194b.6\]]nas rgyal sar dbang bskur te/_rgyal po yang lo brgyad khri bzhi stong gi bar du byas so/_/de'i tshe rgyal po de'i spyi bo la sha lhag pa shin tu 'jam pa shing bal lam/_ras 'jam po ltar 'jam pa skyes te/_bags kyis je che je cher skyes kyang gnod par ma gyur te/_zla ba bcu 
[\[194b.7\]]lon pa dang rdol nas nang nas khye'u gzhon nu byad bzhin bzang ba dpe med pa/_mtshan dang mdog tu ldan pa/_mi'i nang na phul du gyur pa gcig byung ngo /_/rgyal po chen po de dga' nas ming yang spyi bo skyes zhes btags te/_de'i tshe rgyal po dge ba la gnas pa de rgyal po'i 
[\[195a\]]
[\[195a.1\]]srid kun spyi bo skyes la gtad nas pho brang dang /_btsun mo dang /_bu dang 'khor kun yongs su spangs te/_lo ril po brgyad khri bzhi stong gi bar du byang chub la nan tan byas so/_/de'i tshe rgyal po spyi bo skyes de tshes [{]bcwa [,]bco [}]lnga'i nyin par khrus byas te/_
[\[195a.2\]]rgyal thabs blangs nas yang thog mthon por 'dug pa las shar phyogs nas gser gyi 'khor lo rtsibs ma stong dang ldan pa bzo byas pa ni ma yin gyi lhun gyis grub pa cig byung bar gyur to/_/de'i tshe rgyal po spyi bo skyes de 'di snyam du sems par gyur to/_/bdag 
[\[195a.3\]]gis sngon drang srong mngon par shes pa lnga dang ldan pa las thos na rgyal rigs rgyal por 'gyur ba tshes [{]bcwa [,]bco [}]lnga'i nyin par khrus byas te rgyal po'i dbang blangs nas yang thog mthon por 'dug pa las gser gyi 'khor lo rtsibs ma stong dang ldan pa bzo ma byas pa lhun gyis grub pa rang 
[\[195a.4\]]byung na rgyal po de gdon mi za bar 'khor los sgyur ba'i rgyal por 'gyur ro zhes thos pa bsams nas/_de brtag pa'i phyir lag pa g.yon pas ni 'khor lo blangs/_lag pa g.yas pas ni pog phor thogs nas pus mo g.yas pa sa la btsugs te 'di skad ces 
[\[195a.5\]]smras so/_/gser gyi 'khor lo 'di yang dag pa zhig yin na sngon 'das pa'i 'khor los sgyur ba'i rgyal po'i chos su gar 'gro bar song shig ces smras pa dang /_de skad smras ma thag tu gser gyi 'khor lo de steng gi nam mkha' la 'phags nas phyogs bcur 
[\[195a.6\]]bskor te phyir rgyal po'i lag pa g.yon par 'ongs so/_/de'i tshe rgyal po spyi bo skyes shin tu dga' mgu rangs nas bdag ni nges par 'khor los sgyur ba'i rgyal po yin no zhes smras so/_/phyis ring po ma lon par bal glang rin po che shin tu bzang ba pad mo dkar po 
[\[195a.7\]]ltar dkar la yan lag bdun sa la reg pa byung ste/_rgyal po spyi bo skyes des mthong nas yang 'di snyam du bsams so/_/bdag gis sngon drang srong mngon par shes pa lnga dang ldan pa las thos na/_gal te 'khor los sgyur ba'i rgyal po tshes [{]bcwa [,]bco [}]lnga'i nyin par 
[\[195b\]]
[\[195b.1\]]khrus byas nas yang thog mthon por 'dzegs te 'dug pa las/_bal gyi glang po che shin tu bzang po pad mo dkar po ltar dkar la yan lag bdun sa la reg pa byung na de ni gdon mi za bar 'khor los sgyur ba'i rgyal por 'gyur zhes thos pa bsams nas de brtag pa'i 
[\[195b.2\]]phyir pog phor thogs te pus mo g.yas pa'i lha nga sa la btsugs nas 'di skad ces smras so/_/bal glang rin po che 'di gal te yang dag pa zhig yin na sngon 'das pa'i 'khor los sgyur ba'i rgyal po'i chos ltar gar 'gro bar song shig_/ces smras nas bal glang rin po 
[\[195b.3\]]che de nang par nas dgongs su phyogs mtshams brgyad rgya mtsho'i mtha' la thug gi bar du bskor nas phyir gnas su 'ongs so/_/de'i tshe rgyal po spyi bo skyes rab tu dga' mgu rangs nas bdag ni gdon mi za bar 'khor los sgyur ba'i rgyal po yin no zhes smras so/_/
[\[195b.4\]]de nas phyis ring po ma lon par rta rin po che spu mdog mthon mthing du 'dug la/_rnga rngog gser gyi kha dog 'dra ba zhig rang byung ste/_rgyal po spyi bo skyes des mthong nas yang 'di snyam du bsams so/_/bdag gis sngon drang srong mngon par shes pa lnga dang ldan pa 
[\[195b.5\]]las thos na/_gal te 'khor los sgyur ba'i rgyal po tshes [{]bcwa [,]bco [}]lnga'i nyin par khrus byas nas yang thog mthon por 'dzegs te 'dug pa las rta rin po che spu mdog mthon mthing la rnga rngog gser gyi kha dog 'dra ba byung na rgyal po de ni gdon mi za bar 'khor los sgyur ba'i rgyal 
[\[195b.6\]]po yin no/_/zhes thos pa bsams nas de brtag pa'i phyir pog phor thogs te/_pus mo g.yas pa'i lha nga sa la btsugs nas 'di skad ces smras so/_/rta rin po che mthon mthing 'di yang dag pa zhig yin na sngon gyi 'khor los sgyur ba'i rgyal po'i chos ltar gar 
[\[195b.7\]]'gro bar song shig ces smras nas rta rin po che nang par nas dgongs su phyogs mtshams brgyad du rgya mtsho'i mtha' la thug par bskor nas phyir gnas su 'ongs so/_/de'i tshe rgyal po spyi bo skyes rab tu dga' mgu rangs nas bdag ni gdon mi za bar 'khor los sgyur ba'i 
[\[196a\]]
[\[196a.1\]]rgyal po yin no zhes smras so/_/de nas ring po ma lon par bud med rin po che gzugs byad mdzes pa shin tu sdug pa phul du gyur pa/_mi ring mi thung /_ha cang yang mi dkar/_ha cang yang mi gnag_/lus kyi ba spu'i khung nas spos tsan dan 
[\[196a.2\]]gyi dri bro ba/_kha nas pad ma sngon po'i bsung bro ba/_mig rgyang ring po dpag tshad gcig tshun chad mthong ba/_rna bas kyang thos pa/_snas kyang bsung tshor ba/_lce shin tu mnyen zhing ring la ngo yog pa/_mdog 'jam zhing 'tsher ba ni zangs glebs pa dang 'dra ba 
[\[196a.3\]]shes rab rno la blo che ba/_sems can thams cad la rtag tu ngag 'jam pos smra ba/_bud med de'i lag pas rgyal po'i gos la reg pa tsam gyis kyang rgyal po de'i na ba dang bde ba yang shes la ci la dmigs ci la sems pa yang shes so/_/de'i tshe rgyal po spyi bo 
[\[196a.4\]]skyes de 'di snyam du bud med gang rgyal po'i sems shes pa ni bud med rin po che yin no snyam bsams so/_/de nas ring po ma lon par rgyal po'i pho brang gi nang nas nor bu rin po che bai dUr+ya sngon po lta bu che khyad mi'i brla tsam zhig byung ste/_nor bu rin po che des 
[\[196a.5\]]mun pa dpag tshad gcig kho ra khor yug tu snang bar yang byed la/_gal te char pa'i thigs pa shing rta'i srog shing tsam bab kyang /_nor bu rin po che de'i mthus dpag tshad gcig kho ra khor yug tu gdugs su gyur te char pa mi zag go/_/de'i tshe rgyal po spyi bo 
[\[196a.6\]]skyes 'di snyam du 'khor los sgyur ba'i rgyal pos nor bu rin po che 'di thob na gdon mi za bar 'khor los sgyur ba'i rgyal po yin no snyam sems so/_/de nas ring po ma lon par rin po che'i gter la dbang ba'i blon po rang byung ste/_nor bu rin po che rab tu mang ba/_
[\[196a.7\]]shin tu phyug pa/_bang mdzod tshad med pa shin tu gang ba/_cis kyang mi phongs mi brel ba bsod nams las gyur pa'i mig gi dbang pos sa'i 'og na gter ci yod pa thams cad mthong bas rgyal pos bsams pa bzhin du sbyor ro/_/de'i tshe rgyal po spyi bo 
[\[196b\]]
[\[196b.1\]]skyes de brtag pa'i phyir grur zhugs nas rgya mtsho chen por zhugs te/_rgyal pos de la 'di skad ces bsgo'o/_/kho bo nor bu rin po che rnam pa tha dad pa dag cig 'dod do/_/blon po des de skad ces thos ma thag tu lag pa gnyis kyis rgya mtsho'i nang nas bcus pa dang 
[\[196b.2\]]sor mo bcu la nor bu rin po che'i gter bcu yod par gyur te/_rgyal po la phul nas 'di skad ces gsol to/_/rgyal po chen po ji tsam 'dod pa bzhes te lhag ma slar rgya mtshor dor du gsol/_de'i tshe rgyal po spyi bo skyes rab tu dga' mgu rangs nas bdag ni 
[\[196b.3\]]nges par 'khor los sgyur ba'i rgyal po yin no/_/zhes smras so/_/de nas ring po ma lon par dmag la dbang ba'i blon po byung ste/_shin tu'ang rtsal che zhing dpa' ba/_dgra thabs la phul du mkhas pa dmag gi tshogs rnam bzhi la shin tu mkhas pa/_rgyal 
[\[196b.4\]]po gzhan la rgol du cha na dmag mngon par ston pa/_rgol ba med pa na cang mi snang ba/_ma btul ba/_thul ba/_thul ba'i rnams mthus shin tu skyob pa la mkhas pa byung ngo /_/de'i tshe rgyal po spyi bo skyes yang 'di snyam du sems te/_'khor los sgyur ba'i 
[\[196b.5\]]rgyal po la dmag dpon rin po che 'di yod de/_bdag ni gdon mi za bar 'khor los sgyur ba'i rgyal po yin no/_/snyam sems so/_/de'i tshe 'khor los sgyur ba'i rgyal po spyi bo skyes kyis blon po rnams la bka' stsal pa/_khyed 'di ltar rig par gyis shig_/
[\[196b.6\]]'dzam bu'i gling 'dir ni rab tu bde zhing skyid par gyur la/_nga ni rin po che sna bdun dang bu stong du yang ldan na da gzhan ci zhig byar yod/_blon po rnams kyis gsol pa/_de bzhin no/_/rgyal po chen po shar gyi lus 'phags gling zhes bgyi ba da dung ma btul te/_
[\[196b.7\]]rgyal ba'i bka' mi nyan na de yang dbab pa'i rigs so zhes gsol to/_/de'i tshe 'khor los sgyur ba'i rgyal po rin po che sna bdun dang bcas te/_thams cad nam mkha' la 'phags nas shar gyi lus 'phags gling du chas te/_gling de'i mi rnams thams cad 
[\[197a\]]
[\[197a.1\]]dga' nas bka' nyan par gyur to//_//'phags pa yongs su mya ngan las 'das pa chen po'i mdo/_bam po bcu bdun pa/_de nas yang blon po rnams la bka' stsal pa/_lho'i 'dzam bu'i gling dang /_
[\[197a.2\]]shar gyi lus 'phags kyi gling ni rab tu bde bar gyur te/_thams cad bka' nyan par yang gyur/_rin po che sna bdun dang bu stong du yang ldan na da yang gzhan ci zhig byar yod/_blon po rnams kyis gsol pa/_de bzhin no/_/rgyal po chen po nub kyi ba lang spyod 
[\[197a.3\]]ces bgyi ba da dung ma btul lo/_/de nas rgyal po rin po che sna bdun dang bcas te/_thams cad nam mkha' la 'phags nas nub kyi ba lang spyod du chas so/_/rgyal po der phyin ma thag tu de na gnas pa'i mi thams cad kyang bka' nyan par gyur to/_/yang blon 
[\[197a.4\]]po rnams la bka' stsal pa/_lho'i 'dzam bu'i gling dang /_shar gyi lus 'phags gling dang /_nub kyi ba lang spyod na gnas pa'i mi dag ni rab tu bde zhing skyid la bka' yang nyan par gyur te/_rin po che sna bdun dang /_bu stong du yang ldan na da gzhan yang 
[\[197a.5\]]ci zhig byar yod/_blon po rnams kyis gsol pa/_de bzhin no/_/rgyal po chen po byang gi sgra mi snyan zhes bgyi ba da dung ma btul lo/_/de nas rgyal po yang rin po che sna bdun dang bcas te/_thams cad steng gi nam mkha' la 'phags nas byang gi sgra mi snyan 
[\[197a.6\]]du chas so/_/der phyin ma thag tu de na gnas pa'i mi thams cad rab tu dga' nas bka' nyan to/_/de nas yang blon po rnams la bka' stsal pa/_gling bzhi na gnas pa'i mi dag ni rab tu yang skyid cing bde la bka' nyan par gyur te/_rin po che sna bdun dang 
[\[197a.7\]]bu stong du ldan na da gzhan yang ci zhig byar yod/_/blon po rnams kyis gsol pa/_de bzhin no/_/rgyal po chen po sum cu rtsa gsum gyi lha ni tshe yang rab tu ring la shin tu bde skyid do/_/lha'i lus ni shin tu yang bzang ste/_dpe zla med la gnas pa'i pho brang 
[\[197b\]]
[\[197b.1\]]dang /_'dug pa'i khri dang /_nyal ba'i mal yang rin po che sna bdun 'ba' zhig ste/_lha'i bsod nams bsnyems pas de dag kyang rgyal po'i bka' mi nyan na btul zhing dbab pa'i rigs so/_/de nas 'khor los sgyur ba'i rgyal po rin po che sna bdun dang bcas 
[\[197b.2\]]te/_thams cad nam mkha' la 'phags nas sum cu rtsa gsum gnam du chas so/_/der phyin pa dang shing kha dog sngon por 'dug pa cig mthong nas sngon por 'dug pa 'di ci zhig yin zhes blon po rnams la dris so/_/blon po rnams kyis gsol pa/_'di ni 
[\[197b.3\]]shing pA ri dzA ta zhes bya ste/_sum cu rtsa gsum gnam gyi lha rnams dbyar gyi zla ba gsum la shing de'i 'og na longs spyod cing rtse'o/_/gzhan yang kha dog dkar po sprin dkar po dang 'dra ba zhig mthong nas 'di ci yin zhes dris so/_/blon po rnams kyis gsol pa/_
[\[197b.4\]]'di ni sum cu rtsa gsum gnam gyi chos bzang gi lha'i 'dun sa zhes bya ste/_sum cu rtsa gsum gnam gyi lha rnams ni der 'du zhing lha dang mi'i gtam zer ro/_/de'i tshe brgya byin lha'i dbang pos kyang rgyal po spyi bo skyes 'ongs par shes nas phyi rol du bsu ste/_lag 
[\[197b.5\]]pas bzung nas 'grogs te chos bzang gi 'dun sar bzhugs nas gdan phyed bdar te lhan cig tu 'dug go/_/de'i tshe rgyal po gnyis lhan cig tu 'dug pa na gzugs byad dang mtshan la sogs pa tha dad pa med de/_lta ba dang mig 'dzums pa tsam zhig mi 'dra'o/_/
[\[197b.6\]]de'i tshe na 'khor los sgyur ba'i rgyal po des 'di snyam du bsams par gyur te/_bdag gis lha'i rgyal po 'di'i thabs phrogs te bdag gis byar rung ngam snyam bsams so/_/rigs kyi bu de'i tshe de'i dus na brgya byin lha'i dbang po theg pa chen po'i mdo sde 'chang ba 
[\[197b.7\]]dang /_'dzin pa dang /_klog pa dang /_'don pa dang /_gzhan la yang 'byed cing ston pa'i las byed de/_shin tu zab mo'i don zad par rtogs pa ni ma yin no/_/de ltar theg pa chen po'i mdo sde 'chang ba dang /_'dzin pa dang /_klog pa dang /_'don pa 
[\[198a\]]
[\[198a.1\]]dang /_gzhan la rgyas par 'byed cing ston pa de'i rgyu de'i rkyen gyis gzi brjid chen po dang ldan par gyur to/_/rigs kyi bu de'i tshe na rgyal po spyi bo skyes de de ltar brgya byin la ngan sems bskyed pas de ma thag tu phyir 'dzam bu gling du lhung 
[\[198a.2\]]nas 'dod pa'i lha dang /_mi dang bye bral bar gyur te/_sdug bsngal chen po skyes so/_/de nas kyang nad kyis btab ste tshe 'phos par gyur to/_/de'i tshe de'i dus na brgya byin du gyur pa de ni sangs rgyas 'od srung zhes bya ba yin no/_/'khor los sgyur ba'i rgyal 
[\[198a.3\]]po de ni da ltar nga yin no/_/rigs kyi bu de bas na 'dod pa dang bye bral na sdug bsngal chen po yin par rig par bya'o/_/rigs kyi bu byang chub sems dpa' sems dpa' chen po yang de ltar 'das pa'i dus kyi bye bral ba'i sdug bsngal dran pa yin na/_byang chub 
[\[198a.4\]]sems dpa' theg pa chen po yongs su mya ngan las 'das pa'i mdo sde la gnas pa/_da ltar gyi dus kyi 'dod pa dang bye bral ba'i sdug bsngal la rtogs pa lta ci smos/_rigs kyi bu de la ji ltar na byang chub sems dpa' sems dpa' chen po theg pa chen po yongs 
[\[198a.5\]]su mya ngan las 'das pa'i mdo sde la spyod pa na dgra sdang ba dang phrad pa'i sdug bsngal zhe na/_rigs kyi bu byang chub sems dpa' sems dpa' chen pos ni 'di ltar sems can dmyal ba dang /_byol song gi skye gnas dang /_gshin rje'i 'jig rten dang /_
[\[198a.6\]]mi dang lha la yang dgra sdang ba dang phrad pa'i sdug bsngal zhes bya ba yod do/_/'di lta ste/_dper na mis ni btson rar bcug pa dang /_bzung ba dang /_bcings pa dang /_lcags dang /_khong sgril dang /_shing sgrog tu bcug pa la sdug bsngal chen por 
[\[198a.7\]]mthong ngo /_/byang chub sems dpa' sems dpa' chen po yang de dang 'dra ste/_lam rgyud lnga'i sems can thams cad kyang dgra sdang ba dang phrad pa'i sdug bsngal chen po yin par rtogs so/_/rigs kyi bu gzhan yang 'di lta ste/_dper na mi zhig khon yod 
[\[198b\]]
[\[198b.1\]]pas 'jigs sam/_ltong ngam/_lcags sam/_khong sgril gyis 'jigs pas pha ma dang chung ma dang /_bu dang 'khor rnams dang /_rin po che der so nam kun spangs te/_lam ring por byol zhing bros so/_/rigs kyi bu byang chub sems dpa' sems 
[\[198b.2\]]dpa' chen po yang de dang 'dra ste/_'khor bas 'jigs pa dang pha rol tu phyin pa drug rdzogs par spyad de mya ngan las 'das par 'jug go/_/'od srung 'di ni byang chub sems dpa' sems dpa' chen po theg pa chen po yongs su mya ngan las 'das pa'i mdo sde 
[\[198b.3\]]spyod pa na dgra sdang ba dang phrad pa'i sdug bsngal rtogs pa zhes bya'o/_/rigs kyi bu de la ji ltar na byang chub sems dpa' sems dpa' chen po theg pa chen po yongs su mya ngan las 'das pa'i mdo spyod par 'dod pa mi rnyed pa'i sdug bsngal rtogs pa zhe na/_
[\[198b.4\]]'dod pa ni thams cad 'dod pa'o/_/thams cad 'dod pa yang rnam pa gnyis te/_dge ba'i chos 'dod pa dang /_mi dge ba'i chos 'dod pa'o/_/de yang dge ba'i chos ma rnyed na sdug bsngal ba'o/_/mi dge ba'i chos dang ma bral na sdug bsngal ba ste/_'di dag ni 
[\[198b.5\]]phung po lnga sdug bsngal ba mdor bshad pa'o/_/'od srung de dag ni sdug bsngal gyi bden pa zhes bya'o/_/de nas byang chub sems dpa' sems dpa' chen po 'od srung gis bcom ldan 'das la 'di skad ces gsol to/_/bcom ldan 'das kyis phung po lnga sdug 
[\[198b.6\]]bsngal bar gsungs pa'i don de lta ma lags so/_/de ci'i slad du zhe na/_bcom ldan 'das kyis sngon shAkya ming chen la 'di skad ces bka' stsal to/_/gal te gzugs sdug bsngal ba yin na/_sems can thams cad gzugs 'dod pa'i mi 
[\[198b.7\]]rigs te/_thams cad 'dod pas na sdug bsngal zhes byar mi rung ngo zhes kyang gsungs/_yang bcom ldan 'das kyis dge slong rnams la bka' stsal pa/_tshor ba la yang rnam pa gsum ste/_bde bar tshor ba dang /_sdug bsngal bar tshor ba dang /_
[\[199a\]]
[\[199a.1\]]bde ba yang ma yin sdug bsngal ba yang ma yin par tshor ba ste/_sngon bcom ldan 'das kyis dge slong rnams la bka' stsal pa/_gang zhig gis dge ba'i chos la nan tan byas na bde ba myong bar 'gyur ro zhes kyang gsungs/_yang bcom 
[\[199a.2\]]ldan 'das kyis gsungs pa/_dge ba'i rgyud du reg bya drug gis kyang bde ba myong bar 'gyur te/_mig gis gzugs bzang po mthong na de yang bde ba lags na rna ba dang /_sna dang /_lce dang /_lus dang /_yid kyi bar du bzang po la reg pa yang bde'o 
[\[199a.3\]]zhes gsungs te/_bcom ldan 'das kyis tshigs su bcad de gsungs pa/_tshul khrims ldan pa bde ba ste/_/lus kyi sdug bsngal mi myong ba/_/gnyid kyis log na'ang bde bar 'gyur/_/sad na sems kyang dga' bar 'gyur/_/gos dang bsod 
[\[199a.4\]]snyoms len pa dang /_/klog dang sgom zhing 'chad pa dang /_/bas mtha' dgon pa ri dang tshal/_/gnas par gyur na mchog tu bde/_/gang zhig sems can mang po la/_/nyin mtshan rtag tu snying rje zhing /_/gzhan la gnod pa mi byed na/_/de yi rkyen gyis 
[\[199a.5\]]rtag tu bde/_/'dod pa nyung zhing chog shes bde/_/de bzhin mang du thos pa bde/_/chags med dgra bcom pa dag kyang /_/rab tu bde ba zhes bya'o/_/byang chub sems dpa' sems dpa' che/_/pha rol phyin pa'i mtha' phyin cing /_/bya ba thams cad byas 
[\[199a.6\]]pa ni/_/mchog tu bde ba zhes bya'o/_/bcom ldan 'das kyis mdo sde gzhan dag las bde ba'i mtshan nyid du gsungs pa'i don 'di lags na/_de yang bcom ldan 'das kyis 'di skad du gsungs na don de dag 'thun par rung ngam/_bcom ldan 'das kyis 'od 
[\[199a.7\]]srung la bka' stsal pa/_legs so/_/shin tu legs so/_/rigs kyi bu de bzhin gshegs pa la don 'di dag dris pa legs so/_/rigs kyi bu sems can thams cad ni sdug bsngal ba tha ma la nan gyis bde bar 'du shes te/_de bas na sdug bsngal gyi mtshan 
[\[199b\]]
[\[199b.1\]]nyid 'di bshad pa yang snga ma dang tha mi dad do/_/de nas byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das bcom ldan 'das kyis sngar gsungs pa ltar/_sdug bsngal tha ma la yang bde bar 'du shes 
[\[199b.2\]]pa bskyed na/_skye ba tha ma dang /_rga ba tha ma dang /_na ba tha ma dang /_'chi ba tha ma dang /_'dod pa dang bye bral ba tha ma dang /_'dod pa mi rnyed pa tha ma dang /_dgra sdang ba dang phrad pa tha ma dang /_phung po lnga tha ma la sogs pa sdug bsngal ba la yang bde ba 
[\[199b.3\]]mchis pa'i rigs so/_/bcom ldan 'das skye ba tha ma zhes bgyi ba ni ngan song gsum mo/_/skye ba 'bring zhes bgyi ba ni mi'i nang du skyes pa'o/_/skye ba rab ces bya ba ni mtho ris kyi lhar skye ba lags na/_gal te la la zhig gis 'di skad du bde ba tha ma la 
[\[199b.4\]]sdug bsngal bar 'du shes/_bde ba 'bring la ni sdug bsngal med par bde bar 'du shes/_bde ba rab la ni bde bar 'du shes so zhes de skad ces dri ba mchis na/_de la ji skad ces lan gdab par bgyi/_bcom ldan 'das sdug bsngal tha ma la bde bar 
[\[199b.5\]]'du shes pa ni/_dper na mi zhig lcag stong gis gzhu ba las/_thog ma gcig phog pa na bde bar 'du shes pa'i rigs na de bde bar 'du shes pa ma lags pas na ci'i slad du sdug bsngal tha ma la bde bar 'du shes par bgyi/_bcom ldan 'das kyis 
[\[199b.6\]]'od srung la bka' stsal pa/_de de bzhin no/_/de de bzhin no/_/khyod kyis smras pa bzhin te/_don de lta bas na bde bar 'du shes pa med do/_/de ci'i phyir zhe na/_dper na mi de lcag stong gis gzhu ba las/_lcag gcig phog ste btang na de'i tshe mi de 
[\[199b.7\]]bde ba'i 'du shes skye ste/_de bas na bde ba med pa la nan tan gyis bde bar 'du shes skyed do/_/'od srung gis gsol pa/_mi de lcag gcig phog pa la bde bar 'du shes pa ma lags kyi/_de las thar bas bde bar 'du shes pa lags so/_/bka' 
[\[200a\]]
[\[200a.1\]]stsal pa/_'od srung de bas ngas sngon shAkya ming chen la phung po lnga la bde ba gsungs pa yang dag pa ste/[ {]brdzun [,]rdzun [}]pa ma yin no/_/'od srung tshor ba rnam pa gsum dang /_sdug bsngal rnam pa gsum yod do/_/tshor ba rnam pa gsum ni 
[\[200a.2\]]'di lta ste/_bde bar tshor ba dang /_sdug bsngal bar tshor ba dang /_sdug bsngal ba yang ma yin bde ba yang ma yin par tshor ba'o/_/sdug bsngal gsum ni sdug bsngal ba'i yang sdug bsngal dang /_'du byed kyi sdug bsngal dang /_'gyur ba'i sdug 
[\[200a.3\]]bsngal lo/_/rigs kyi bu sdug bsngal gyi tshor ba ni sdug bsngal ba'i sdug bsngal dang /_'du byed kyi sdug bsngal dang /_'gyur ba'i sdug bsngal dang /_sdug bsngal gsum du sbyar ro/_/lhag ma gnyis ni 'du byed kyi sdug bsngal dang /_'gyur 
[\[200a.4\]]ba'i sdug bsngal dang sbyar ro/_/rigs kyi bu de'i rgyu de'i rkyen gyis na skye ba dang /_'chi ba'i nang na yang dag par bde bar tshor ba yod do/_/byang chub sems dpa' sems dpa' chen po ni sdug bsngal dang bde ba nyid tha dad pa ma yin par rtogs pas thams cad 
[\[200a.5\]]sdug bsngal ba'o zhes gsungs so/_/rigs kyi bu skye ba dang 'chi ba'i nang na yang dag par na bde ba med de/_sangs rgyas dang byang chub sems dpa' rnams ni 'jig rten pa'i rjes su bde ba yod do zhes gsungs pa yin no/_/byang chub sems dpa' 'od srung 
[\[200a.6\]]gis yang bcom ldan 'das la gsol pa/_sangs rgyas dang byang chub sems dpa' rnams 'jig rten gyi dbang du mdzad de rjes su gsungs pa 'di [{]brdzun [,]rdzun [}]du mi 'gyur ram/_bcom ldan 'das kyis gsungs pa ltar na gang dge ba bgyid pa ni de'i 'bras bu myong 
[\[200a.7\]]bar 'gyur/_tshul khrims bsrungs pas ni lus bde ba dang /_sdug bsngal mi myong ba nas bya ba thams cad rdzogs pa'i bar du 'gyur ba ni mchog tu bde bar 'gyur ba lags na/_mdo sde de dag la sogs pa las bde ba myong bar gsungs pa de dag kyang [{]brdzun [,]rdzun [}]du 
[\[200b\]]
[\[200b.1\]]mi 'gyur ram/_gal te [{]brdzun [,]rdzun [}]du 'gyur na lta/_sangs rgyas bcom ldan 'das bskal pa tshad med grangs med pa brgya stong gi bar du byang chub bsgrubs pa na [{]brdzun [,]rdzun [}]du smra ba yongs su spangs te de yang 'di skad du gsungs na de'i don ji lta bu lags/_bcom ldan 
[\[200b.2\]]'das kyis bka' stsal pa/_rigs kyi bu gong du tshigs su bcad pa las bde ba myong bar bshad pa ni byang chub kyi lam gyi rtsa ba ste/_bla na med pa yang dag par rdzogs pa'i byang chub kyang skye bar 'gyur bas na de'i phyir sngar mdo sde dag las bde ba'i mtshan nyid 
[\[200b.3\]]de skad ces gsungs pa yin no/_/rigs kyi bu dper na 'jig rten gyi dgos pa'i longs spyod ni bde ba'i rgyur 'gyur te/_bde ba zhes bya'o/_/'di lta ste na chung bzang mo dang /_chang zhim po dang /_kha zas ro mchog dang /_skom pas gdungs pa na chu dang 
[\[200b.4\]]phrad pa dang /_grang ba'i tshe me dang phrad pa dang /_gos dang /_lus kyi rgyan dang /_bal glang dang /_rta dang shing rta dang /_bran pho dang bran mo dang /_las byed pa'i mi dang /_gser dang /_dngul dang /_bai dUr+ya dang /_byi ru dang /_mu tig dang /_bang mdzod dang /_
[\[200b.5\]]nas 'bras la sogs pa ni 'jig rten gyi dgos pa ste/_bde ba'i rgyur 'gyur bas na bde ba zhes bya'o/_/rigs kyi bu dngos po de dag la sogs pas sdug bsngal yang skye bar byed do/_/'di lta ste bud med kyi phyir skyes pa dag sdug bsngal ba dang /_mi dga' 
[\[200b.6\]]ba dang /_mya ngan byed pa dang /_cho nge rdung ba dang /_srog gi bar du yang bar chad du 'gyur ba yod do/_/chang dang zas zhim po nas bang mdzod kyi bar du yang sdug bsngal chen po skye bar 'gyur te/_de bas na thams cad sdug bsngal yin gyi bde ba'i mtshan nyid med 
[\[200b.7\]]do/_/rigs kyi bu byang chub sems dpa' sems dpa' chen pos ni sdug bsngal brgyad la sdug bsngal bar shes te bde ba med do/_/rigs kyi bu nyan thos dang /_rang sangs rgyas la sogs pa ni bde ba'i rgyu mi shes pas na de dag gi phyir sdug bsngal tha ma la bde 
[\[201a\]]
[\[201a.1\]]ba'i mtshan nyid yod par smra'o/_/byang chub sems dpa' theg pa chen po yongs su mya ngan las 'das pa'i mdo la gnas pa 'ba' zhig ni sdug bsngal gyi rgyu dang /_bde ba'i rgyu rtogs shing shes so/_/rigs kyi bu de la ji ltar na byang chub sems 
[\[201a.2\]]dpa' sems dpa' chen po theg pa chen po yongs su mya ngan las 'das pa'i mdo sde la gnas pa na/_kun 'byung gi bden pa rtogs pa zhe na/_rigs kyi bu byang chub sems dpa' sems dpa' chen po ni kun 'byung gi bden pa 'di phung po'i rgyu dang rkyen yin par 
[\[201a.3\]]rtogs so/_/kun 'byung zhes bya ba ni phyir yang srid pa la 'dod pa ste/_'dod pa la rnam pa gnyis so/_/bdag gi lus 'dod pa dang /_dgos pa 'dod pa'o/_/yang rnam pa gnyis te/_'dod pa lnga ma thob pa la sems rtse gcig tu tshol ba dang /_
[\[201a.4\]]rnyed nas shin tu chags pa la bzod par byed pa'o/_/gzhan yang rnam pa gsum ste/_'dod pa'i 'dod pa dang /_gzugs kyi 'dod pa dang /_gzugs med pa'i 'dod pa'o/_/gzhan yang rnam pa gsum ste/_las kyi rgyu dang rkyen la 'dod pa dang /_nyon 
[\[201a.5\]]mongs pa'i rgyu dang rkyen la 'dod pa dang /_sdug bsngal gyi rgyu dang rkyen la 'dod pa'o/_/rab tu byung ba la 'dod pa rnam pa bzhi'o/_/chos gos dang /_bsod snyoms dang /_mal cha dang /_nad kyi rkyen sman no/_/gzhan yang rnam pa lnga ste/_phung po lnga la chags nas 
[\[201a.6\]]dgos pa'i rjes su thams cad 'dod do/_/rnam par rtog pa tshad med mtha' yas pa'o/_/rigs kyi bu 'dod pa la yang rnam pa gnyis te/_dge ba la 'dod pa dang /_mi dge ba la 'dod pa'o/_/mi dge ba la 'dod pa ni glen pa 'ba' zhig 'dod do/_/dge ba la 
[\[201a.7\]]'dod pa ni byang chub sems dpa' rnams 'dod do/_/dge ba'i chos 'dod pa la yang rnam pa gnyis te/_mi dge ba dang /_dge ba'o/_/theg pa gnyis po tshol ba ni mi dge ba'o/_/theg pa chen po tshol ba ni dge ba'o/_/rigs kyi bu byis pa ma rabs kyi 'dod pa ni 
[\[201b\]]
[\[201b.1\]]kun 'byung zhes bya ste bden pa ma yin no/_/byang chub sems dpa'i 'dod pa ni bden pa zhes bya ste/_kun 'byung ma yin no/_/de ci'i phyir zhe na/_sems can bsgral ba'i don gyi phyir skye ba len gyi/_'dod pa'i phyir skye ba len pa ni ma yin no/_/byang chub sems 
[\[201b.2\]]dpa' 'od srung gis yang bcom ldan 'das la gsol pa/_sangs rgyas bcom ldan 'das kyi mdo sde gzhan dag las sems can dag gi phyir las ni rgyu dang rkyen du 'gyur ro zhes gsungs/_bar bar ni nga rgyal rgyur 'gyur ro zhes gsungs/_bar bar ni reg bya 
[\[201b.3\]]drug rgyur 'gyur ro zhes gsungs/_bar bar ni ma rig pa phung po lngar 'gyur te/_rgyu dang rkyen du 'gyur ro zhes gsungs na/_de ci'i slad du 'phags pa'i bden pa bzhi las 'dod pa'i mtshan nyid 'ba' zhig phung po lnga'i rgyur 'gyur zhes gsungs/_bcom ldan 'das 
[\[201b.4\]]kyis byang chub sems dpa' 'od srung la bka' stsal pa/_legs so legs so/_/rigs kyi bu khyod kyis smras pa bzhin te/_rgyu dang rkyen gzhan dag kyang rgyur mi 'gyur ba ni ma yin mod kyi/_phung po lnga'i rgyu ni mdor na 'dod pa las gyur to/_/rigs kyi bu dper 
[\[201b.5\]]na/_rgyal po chen po gshegs na blon po chen po 'khor dang bcas te rjes su 'gro'o/_/'dod pa yang de dang 'dra ste/_'dod pa gang du spyod pa'i rjes su kun nas nyon mongs pa rnams kyang rjes su 'gro'o/_/dper na gos gang du snum pa der rdul chags pa 
[\[201b.6\]]bzhin du 'dod pa yang de dang 'dra ste/_gang du 'dod par las kyi nyon mongs pa yang de la gnas so/_/rigs kyi bu gzhan yang 'di lta ste/_dper na gang du brlan pa'i sa la ni myu gu skye'o/_/'dod pa yang de dang 'dra ste/_las kyi nyon mongs pa'i myu gu thams 
[\[201b.7\]]cad skye bar byed do/_/rigs kyi bu byang chub sems dpa' sems dpa' chen po theg pa chen po yongs su mya ngan las 'das pa la gnas pa dag ni 'dod pa la rnam pa dgur shin tu rtogs so/_/'di lta ste bu lon ma 'khor ba lta bu dang /_chung ma srin mo lta bu dang /_
[\[202a\]]
[\[202a.1\]]me tog bzang po'i sdong bu la sbrul gdug pas dkris pa lta bu dang /_zas yid du mi 'ong zhing mi 'dod pa nan gyis za ba lta bu dang /_sbrul 'tshong ma lta bu dang /_'ba' lu ka'i 'bras bu lta bu dang /_rma'i sha rman lta bu dang /_rlung drag po lta 
[\[202a.2\]]bu dang /_skar ma phod lta bu'o/_/de la ji ltar na bu lon ma 'khor ba lta bu zhe na/_rigs kyi bu dper na mi dbul po zhig bu lon chags pas rdzogs su nye ste/_mjug lus na bzung ba las mi thar to/_/nyan thos dang rang sangs rgyas kyang de dang 'dra ste/_
[\[202a.3\]]'dod pa'i bag chags kyi lhag ma lus pas bla na med pa yang dag par rdzogs pa'i byang chub tu 'tshang mi rgya'o/_/rigs kyi bu de ltar na bu lon ma 'khor ba zhes bya'o/_/rigs kyi bu de la ji ltar na chung ma srin mo lta bu zhe na/_rigs kyi bu dper na mi zhig 
[\[202a.4\]]chung mar srin mo blangs na bu btsas ma thag tu bu za'o/_/bu zad nas khyo yang za'o/_/rigs kyi bu 'dod pa'i srin mo yang de dang 'dra ste/_sems can dag dge ba'i rtsa ba ji tsam bskyed pa skyes ma thag tu med par byed do/_/dge ba'i rtsa ba zad par byas 
[\[202a.5\]]nas sems can dag sems can dmyal ba dang /_byol song gi skye gnas dang /_gshin rje'i 'jig rten du skye bar byed de/_byang chub sems dpa' ni ma gtogs so/_/de ltar na chung ma srin mo lta bu zhes bya'o/_/rigs kyi bu de la ji ltar na me tog bzang po'i 
[\[202a.6\]]sdong bu la sbrul gdug pas dkris pa lta bu zhe na/_dper na me tog bzang po la dga' ba zhig me tog gi sdong bu la sbrul gdug pa'i nyen yod par mi shes pas drung du bsnyen nas me tog bzung ngo /_/bzung ma thag tu sbrul gyis zin nas tshe'i dus byas so/_/bus pa ma 
[\[202a.7\]]rabs thams cad kyang de dang 'dra ste/_'dod pa lnga'i me tog la chags pas 'dod pa'i sbrul gdug pa'i skyon yod par mi shes pas len to/_/blangs nas 'dod pa'i gdug pas zin te tshe'i dus byas nas ngan song gsum du lhung ste/_byang chub sems dpa' ni ma 
[\[202b\]]
[\[202b.1\]]gtogs so/_/de ltar na me tog bzang po'i sdong bu la sbrul gdug pas dkris pa lta bu zhes bya'o/_/rigs kyi bu de la ji ltar na yid du mi 'ong ba'i zas ngan pa nan gyis za ba lta bu zhe na/_'di lta ste la la zhig zas ngan pa yid du mi 'ong ba nan gyis zos na/_zos ma 
[\[202b.2\]]thag tu lto ba na ste tshad par 'khrus te 'chi'o/_/'dod pa'i zas kyang de dang 'dra ste/_lam rgyud lnga'i sems can dag 'dod pa la nan gyis chags pas de'i rgyu de'i rkyen gyis ngan song gsum du ltung ste/_byang chub sems dpa' ni ma gtogs so/_/de ltar na zas 
[\[202b.3\]]yid du mi 'ong ba nan gyis za ba lta bu zhes bya'o/_/rigs kyi bu de la ji ltar na bud med sbrul 'tshong ma lta bu zhe na/_dper na mi glen pa dag ni bud med sbrul 'tshong ma dang 'drul te/_bud med des gcam dang sgyu rnam pa sna tshogs kyis mi'i nor kun phrog go/_/de'i nor 
[\[202b.4\]]zad nas ni skrod do/_/'dod pa'i sbrul 'tshong ma yang de dang 'dra ste/_glen pa shes rab med pa dag de la bsten te 'dod pa des dge ba'i chos thams cad 'phrog go/_/dge ba'i chos kun zad par byas nas ngan song gsum du lhung bar skrod de/_byang chub sems 
[\[202b.5\]]dpa' 'ba' zhig ni ma gtogs so/_/de ltar na bud med sbrul 'tshong ma lta bu zhes bya'o/_/rigs kyi bu de la ji ltar na 'ba' lu ka'i 'bras bu lta bu zhe na/_dper na 'ba' lu ka'i 'bras bu byas zos na/_zos ma thag tu phyir byung nas sa la gtugs pa rlung gis 
[\[202b.6\]]bdas te/_shing drung du phyin na de ma thag tu skyes te/_shing de nyid la dkris glags nas shing n+ya gro d+ha yang tshad du phyin par mi skye bar byed cing skams par yang 'gyur ro/_/'dod pa'i 'ba' lu ka'i 'bras bu yang de dang 'dra ste/_bus pa ma rabs kyi dge ba'i rtsa ba 
[\[202b.7\]]ci yod pa dkris glags nas mi 'phel mi skye ba dang med par 'gyur zhing skams pa'i bar du'ang byed do/_/skams shing med par byas nas tshe 'phos pa'i 'og tu ngan song gsum du ltung bar byed de/_byang chub sems dpa' ni ma gtogs so/_/de ltar na 'ba' lu ka'i 'bras 
[\[203a\]]
[\[203a.1\]]bu lta bu zhes bya'o/_/rigs kyi bu de la ji ltar na rma'i sha rmen lta bu zhe na/_dper na mi zhig rma byung ste sha rmen yod na gso dgos te gtang du mi rung ngo /_/bzhag ste ma gsos na rma yang red la 'bu yang 'jug ste/_de'i rkyen gyis tshe'i dus kyang 
[\[203a.2\]]byed par 'gyur ro/_/byis pa glen pa'i 'dod pa lnga'i 'bras bu yang de dang 'dra ste/_'dod pa ni rma'i nang na sha rmen lta bu yin pas brtson 'grus su gso dgos so/_/'dod pa'i sha rmen ma gsos na/_tshe 'phos ma thag tu ngan song gsum du ltung ste/_byang chub 
[\[203a.3\]]sems dpa' ni ma gtogs so/_/rigs kyi bu de la ji ltar na rlung drag po lta bu zhe na/_dper na rlung drag po langs na ri yang rnyil/_gad pa yang rdig shing yang rtsa ba nas 'don to/_/'dod pa'i rlung drag po yang de dang 'dra ste/_pha ma la yang ngan sems skyed 
[\[203a.4\]]la/_shes rab chen po'i mchog ri bo la sogs pa'i bla na med pa'i byang chub kyi rtsa ba shin tu brtan pa yang rtsa nas 'byin te/_byang chub sems dpa' ni ma gtogs so/_/de ltar na rlung drag po lta bu zhes bya'o/_/de la ji ltar skar ma phod lta bu zhe na/_dper 
[\[203a.5\]]na skar ma phod byung na/_gang du byung ba'i yul der mu ge dang nad dang 'khrug pa 'byung ngo /_/'dod pa'i skar ma phod kyang de dang 'dra ste/_dge ba'i rtsa ba thams cad kyi sa bon gcod cing byis pa ma rabs dag dbul phongs pa dang /_mu ge 'byung ba dang /_nyon 
[\[203a.6\]]mongs pa'i nad skye ba dang /_'khor bar 'khor zhing sdug bsngal rnam pa sna tshogs myong bar byed de/_byang chub sems dpa' ni ma gtogs so/_/de ltar na skar ma phod lta bu zhes bya'o/_/rigs kyi bu byang chub sems dpa' sems dpa' chen po theg pa 
[\[203a.7\]]chen po yongs su mya ngan las 'das pa'i mdo sde la gnas pa na 'dod pa'i kun nas nyon mongs pa la rnam pa 'di dgu lta bur rtogs so/_/rigs kyi bu de bas na byis pa ma rabs ni sdug bsngal yod kyi bden pa med do/_/nyan thos dang rang sangs rgyas ni 
[\[203b\]]
[\[203b.1\]]sdug bsngal yang yod/_sdug bsngal gyi bden pa yang yod kyi/_yang dag pa'i bden pa ni med do/_/byang chub sems dpa' rnams ni sdug bsngal shes shing sdug bsngal med de de bas na sdug bsngal ba ni med kyi yang dag pa'i bden pa ni yod do/_/byis 
[\[203b.2\]]pa ma rabs ni kun 'byung ni yod kyi/_bden pa ni med do/_/nyan thos dang rang sangs rgyas ni kun 'byung yang yod kun 'byung gi bden pa yang yod do/_/byang chub sems dpa' ni kun 'byung shes shing kun 'byung med de de bas na kun 'byung ni med kyi/_yang dag 
[\[203b.3\]]pa'i bden pa ni yod do/_/nyan thos dang rang sangs rgyas ni 'gog pa yod kyang yang dag pa ma yin/_byang chub sems dpa' sems dpa' chen po ni 'gog pa yang yod/_yang dag pa'i bden pa yang yod do/_/nyan thos dang rang sangs rgyas ni lam yod kyang 
[\[203b.4\]]bden pa ni ma yin no/_/byang chub sems dpa' sems dpa' chen po ni lam yang yod la yang dag pa'i bden pa yang yod do/_/rigs kyi bu de la ji ltar na byang chub sems dpa' sems dpa' chen po theg pa chen po yongs su mya ngan las 'das pa'i mdo sde la gnas 
[\[203b.5\]]pa na 'gog pa mthong zhing 'gog pa'i bden pa mthong ba yin zhe na/_'di lta ste nyon mongs pa thams cad yongs su bcad pa'o/_/gal te nyon mongs pa bcad na rtag pa zhes bya'o/_/nyon mongs pa'i me bsad pas na rab tu zhi ba zhes bya'o/_/nyon mongs pa 
[\[203b.6\]]bgags pas na bde ba myong bar gyur to/_/sangs rgyas dang byang chub sems dpa' rnams ni rten cing 'brel par 'byung ba 'dod pas yongs su dag pa zhes bya'o/_/srid pa nyi shu lnga po phyir mi len pas na 'jig rten las 'das pa zhes bya'o/_/'jig rten las 'das 
[\[203b.7\]]pas na bdag ces bya'o/_/gzugs dang /_sgra dang /_dri dang /_ro dang /_reg bya dang /_skyes pa dang /_bud med dang /_skye ba dang /_gnas pa dang /_'gog pa dang /_sdug bsngal dang /_bde ba dang /_sdug bsngal yang ma yin bde ba yang ma yin pa la mtshan 
[\[204a\]]
[\[204a.1\]]mar mi len pas na mthar phyin pa rab tu zhi ba yang dag pa'i bden pa zhes bya'o/_/rigs kyi bu de ltar na byang chub sems dpa'i theg pa chen po yongs su mya ngan las 'das pa'i mdo sde la gnas pa na 'gog pa'i 'phags pa'i bden pa la 
[\[204a.2\]]yongs su rtog pa zhes bya'o/_/rigs kyi bu de la ji ltar na byang chub sems dpa' sems dpa' chen po theg pa chen po yongs su mya ngan las 'das pa la gnas pa na lam gyi 'phags pa'i bden pa rtog pa yin zhe na/_rigs kyi bu dper na mun khung gi nang du me 
[\[204a.3\]]mar byung na de'i nang na dngos po chen po dang chung ngu kun mthong bar 'gyur ro/_/byang chub sems dpa' sems dpa' chen po yang de dang 'dra ste/_theg pa chen po yongs su mya ngan las 'das pa'i mdo la gnas pa dag 'phags pa'i lam brgyad kyi rkyen gyis 
[\[204a.4\]]chos thams cad mthong bar 'gyur ro/_/'di lta ste rtag pa dang /_mi rtag pa dang /_'dus byas dang /_'dus ma byas dang /_sems can dang sems can ma yin pa dang /_dngos po dang dngos po ma yin pa dang /_bde ba dang sdug bsngal dang /_bdag 
[\[204a.5\]]dang bdag med pa dang /_gtsang ba dang mi gtsang ba dang /_nyon mongs pa dang nyon mongs pa ma yin pa dang /_las dang las ma yin pa dang /_bden pa dang bden pa ma yin pa dang /_theg pa dang theg pa ma yin pa dang /_shes pa dang shes pa ma yin pa dang /_
[\[204a.6\]]yon tan dang yon tan ma yin pa dang /_bdag po dang bdag po ma yin pa dang /_mthong ba dang mthong ba ma yin pa dang /_gzugs dang gzugs ma yin pa dang /_lam dang lam ma yin pa dang /_shes rab dang shes rab ma yin pa rnams so/_/
[\[204a.7\]]rigs kyi bu de ltar na byang chub sems dpa' theg pa chen po yongs su mya ngan las 'das pa'i mdo la gnas pa na 'phags pa'i lam gyi bden pa la yongs su rtog pa zhes bya'o/_/byang chub sems dpa' 'od srung gis yang bcom ldan 'das la 'di skad ces 
[\[204b\]]
[\[204b.1\]]gsol to/_/bcom ldan 'das gal te 'phags pa'i lam brgyad kyi 'phags pa'i bden pa lags na/_de'i don 'thun pa ma lags so/_/de ci'i slad du zhe na/_de bzhin gshegs pas skabs kha cig tu zag pa dang bcas pa sgrol ba'i slad du dad 
[\[204b.2\]]pa'i sems ni lam lags so zhes gsungs/_skabs kha cig tu ni bag byed pa lam lags so zhes gsungs te/_sangs rgyas bcom ldan 'das rnams bag byas na bla na med pa yang dag par rdzogs pa'i byang chub tu mngon par rdzogs par 'tshang rgya bas byang chub sems 
[\[204b.3\]]dpa'i lam gyi yan lag go zhes kyang gsungs/_skabs kha cig tu ni brtson 'grus ni lam lags so zhes gsungs te de yang dga' bo la bka' stsal pa/_dga' bo gang zhig brtson 'grus shin tu brtsams na bla na med pa yang dag par rdzogs pa'i byang chub tu mngon 
[\[204b.4\]]par rdzogs par 'tshang rgya'o zhes kyang gsungs/_skabs kha cig tu ni lus la lus kyi rjes su dran pa nye bar gzhag pa ni sems rtse gcig tu dmigs te/_brtson 'grus su lus la lus kyi rjes su dran pa nye bar gzhag pa la nan tan byas na bla na med pa yang dag par 
[\[204b.5\]]rdzogs pa'i byang chub tu mngon par 'tshang rgya'o zhes kyang gsungs/_skabs kha cig tu ni yang dag pa'i ting nge 'dzin lam lags so zhes kyang gsungs te/_de yang 'od srung chen po la bka' stsal pa ltar na yang dag pa'i ting nge 'dzin ni lam lags te/_yang dag 
[\[204b.6\]]pa'i ting nge 'dzin ma lags pa ni lam lags so zhes ma gsungs/_ting nge 'dzin du zhugs na phung po lnga skye zhing 'gog pa yid la byed nus par 'gyur gyi/_ting nge 'dzin du ma zhugs par yid la byed nus pa ma yin no zhes kyang gsungs/_skabs kha cig tu ni chos 
[\[204b.7\]]gcig la gang bsgom zhing nan tan byed pa des sems can thams cad kyi mya ngan dang /_sdug bsngal ba dang /_'khrug pa rnams yongs su sbyang zhing yang dag pa'i chos thob par 'gyur ro zhes gsungs pa ni 'di lta ste/_sangs rgyas rjes su dran pa'i ting nge 'dzin 
[\[205a\]]
[\[205a.1\]]lags so zhes kyang gsungs/_skabs kha cig tu ni mi rtag pa la bsgom pa lam lags so zhes kyang gsungs te/_de yang dge slong rnams la bka' stsal pa/_gang zhig mi rtag pa la mang du bsgoms na bla na med pa yang dag par rdzogs pa'i 
[\[205a.2\]]byang chub tu mngon par 'tshang rgya'o zhes kyang gsungs/_skabs kha cig tu ni shin tu dben pa'i bas mthar gcig pu gnas te yid la byas na myur du bla na med pa yang dag par rdzogs pa'i byang chub tu mngon par 'tshang rgya'o zhes kyang gsungs/_skabs kha cig tu ni pha 
[\[205a.3\]]rol po gzhan la chos bstan pa ni lam lags te chos thos pas the tsom gyi dra ba chod par 'gyur/_the tsom gyi dra ba chod pas na bla na med pa yang dag par rdzogs pa'i byang chub tu mngon par 'tshang rgya'o zhes kyang gsungs/_skabs kha cig tu ni tshul khrims 
[\[205a.4\]]bsrungs pa ni lam lags so zhes gsungs te/_de yang dga' bo la bka' stsal pa/_dga' bo gang zhig tshul khrims srung ba la shin tu nan tan byas na gang zag de ni 'khor ba'i rgya mtsho las rgal bar 'gyur ro zhes kyang gsungs/_skabs kha cig tu ni dge 
[\[205a.5\]]ba'i bshes gnyen la bsten pa ni lam lags so zhes gsungs te/_de yang dga' bo la bka' stsal pa/_gang zhig dge ba'i bshes gnyen la bsten na tshul khrims yongs su dag par 'gyur te/_sems can gang zhig nga la bsnyen bkur byas na bla na med pa yang dag 
[\[205a.6\]]par rdzogs pa'i byang chub tu sems bskyed par 'gyur ro zhes kyang gsungs/_skabs kha cig tu ni byams pa bsgom pa ni lam lags te/_byams pa bsgoms na nyon mongs pa thams cad chod cing mi g.yo ba'i gnas thob par 'gyur ro zhes kyang gsungs/_skabs 
[\[205a.7\]]kha cig tu ni shes rab ni lam lags so zhes gsungs te/_de yang sngon bcom ldan 'das kyis dge slong ma skye dgu'i bdag mo'i slad du phu nu mo gsungs pa dang /_nyan thos rnams kyang shes rab kyi mtshon gyis srid pa'i zag pa dang bcas pa'i nyon 
[\[205b\]]
[\[205b.1\]]mongs pa gcad do zhes kyang gsungs/_skabs kha cig tu ni de bzhin gshegs pas sbyin pa ni lam lags so zhes gsungs te/_de yang sngon sangs rgyas bcom ldan 'das kyis rgyal po sde rab tu pham byed la 'di skad ces bka' stsal to/_/rgyal po chen po ngas sngon 
[\[205b.2\]]sbyin pa mang du byas pas/_de'i rgyu de'i rkyen gyis nga bla na med pa yang dag par rdzogs pa'i byang chub tu sangs rgyas par rig par gyis shig ces kyang gsungs pa lags na/_bcom ldan 'das da gal te 'phags pa'i lam brgyad lam gyi bden pa lags so zhes gsungs na 
[\[205b.3\]]mdo sde gzhan dag las de skad ces gsungs pa dag [{]brdzun [,]rdzun [}]du ma gyur tam/_gal te mdo sde de dag las 'byung ba [{]brdzun [,]rdzun [}]du ma gyur na ci'i slad du de dag las kyang 'phags pa'i lam brgyad ni lam gyi bden pa yin no zhes ma gsungs/_de ltar ma gsungs pas na sngon de bzhin 
[\[205b.4\]]gshegs pas gsungs pa yang 'khrul pa 'dra ste/_bdag ni nges pas sangs rgyas bcom ldan 'das ni yun ring po nas 'khrul pa dang bral bar 'tshal to/_/de nas bcom ldan 'das kyis byang chub sems dpa' 'od srung la bka' stsal pa/_legs so legs so/_/
[\[205b.5\]]rigs kyi bu khyod ni byang chub sems dpa'i theg pa chen po'i mdo sde las don shin tu zab mo shes par 'dod pas de skad ces zhus pa shin tu legs so/_/rigs kyi bu mdo sde de dag kyang thams cad lam gyi bden par 'jug go/_/rigs kyi bu dad pa ni lam mo/_/
[\[205b.6\]]zhes bya ba dad pa ni lam yin te/_dad pa ni rtsa ba yin pas na byang chub kyi lam gyi grogs su 'gyur te/_de bas na ngas gsungs pa de la 'khrul pa med do/_/rigs kyi bu de bzhin gshegs pa ni tshad med pa'i thabs la shin tu mkhas pas sems can gdul 
[\[205b.7\]]ba'i phyir de ltar rnam pa sna tshogs su gsungs pa yin no/_/rigs kyi bu 'di lta ste dper na sman pa mkhas pa ni sems can gyi nad rnam pa sna tshogs la shin tu mkhas pas ji ltar na ba bzhin du sman sbyor te/_sman gyi mi rung ba'i gnyen po yang ston na chu 
[\[206a\]]
[\[206a.1\]]'ba' zhig ni ma gtogs so/_/de yang 'di lta ste sge'u gsher gyi khu ba dang /_shing mngar gyi khu ba dang /_sha kha ra nag po'i khu ba dang /_a ma la'i khu ba dang /_ni pa la'i khu ba dang /_pa ra ha la'i khu ba dang /_chu grang mo dang /_chu tsha ba 
[\[206a.2\]]dang /_dgun chu dang /_bal po se'u yi chu la sogs pa'o/_/rigs kyi bu sman pa mkhas pa nad kyi rnam pa la mkhas pa dag kyang sman la mi rung ba'i gnyen po mang mod kyi chu ni der ma gtogs so/_/de bzhin gshegs pa yang de dang 'dra ste/_thabs la shin 
[\[206a.3\]]tu mkhas pas chos kyi mtshan nyid gcig gis sems can ji lta ji lta ba'i rjes su ming dang mtshan nyid de dang de lta bus rgyas par 'byed cing ston te/_sems can rnams kyang ji ltar bstan pa bzhin du nyams su len to/_/nyams su blangs nas nan tan byas pas 
[\[206a.4\]]nyon mongs pa thams cad byang bar 'gyur ba ni ji ltar nad pas sman pa'i lung bzhin du byas pas nad 'byang ba bzhin no/_/rigs kyi bu gzhan yang 'di lta ste dper na mi zhig skad rnam pa kun la mkhas te/_mi phal mo che'i nang du 'dug pa las mi thams cad 
[\[206a.5\]]skom gyis yongs su gdungs te/_'di skad du bdag skom ste chu 'dod do zhes smra na/_mi des rnam pa ji bzhin du chu grang mo gtsang ma so sor byin na rnam pa de dag la la ni chu 'dod do zhes zer/_la la ni pa Ni zhes zer/_la la ni u di zhes zer/_la la ni sa le ma 
[\[206a.6\]]zhes zer/_la la ni sa li zhes zer/_la la ni pa na zhes zer/_la la ni bdud rtsi zhes zer/_la la ni 'o ma zhes zer te/_de ltar chu'i ming smra ba tshad med pa 'khor rnams la smra'o/_/rigs kyi bu de bzhin gshegs pa yang de dang 'dra ste/_'phags pa'i 
[\[206a.7\]]lam gcig gis nyan thos rnams la dad pa'i dbang po nas 'phags pa'i lam brgyad kyi bar du rgyas par ston cing 'chad do/_/rigs kyi bu gzhan yang 'di lta ste/_dper na gser mgar mkhas pa ni gser gcig pu la lus kyi rgyan rnam pa sna tshogs yid 
[\[206b\]]
[\[206b.1\]]bzhin du byed do/_/'di lta ste gdu bu dang /_sor gdub dang /_rna cha dang /_cod pan dang /_dpung rgyan la sogs pa rnam pa sna tshogs mi 'thun mod kyi gser las gzhan ma yin no/_/rigs kyi bu de bzhin gshegs pa yang de dang 'dra ste/_sangs 
[\[206b.2\]]rgyas ni lam gcig las sems can gyi rjes su rnam pa sna tshogs su 'byed cing ston te/_bar bar ni rnam pa gcig ces ston to/_/'di lta ste sangs rgyas rnams kyi byang chub ni gcig ste/_gnyis su med do zhes gsungs pa/_yang rnam pa gnyis te/_
[\[206b.3\]]ting nge 'dzin dang /_shes rab bo zhes kyang gsungs/_gzhan yang rnam pa gsum du gsungs te/_lta ba dang /_ye shes dang /_shes rab bo/_/gzhan yang rnam pa bzhi ste/_mthong ba'i lam dang /_sgom pa'i lam dang /_mi slob pa'i lam dang /_
[\[206b.4\]]sangs rgyas kyi lam mo/_/gzhan yang rnam pa lnga ste/_dad pa spyod pa'i lam dang /_chos spyod pa'i lam dang /_dad pas rnam par grol ba'i lam dang /_mthong bas phyin pa'i lam dang /_lus kyis rig pa'i lam mo/_/gzhan yang rnam pa drug ste rgyun 
[\[206b.5\]]du zhugs pa'i lam dang /_lan cig phyir ldog pa'i lam dang /_lan cig phyir mi ldog pa'i lam dang /_dgra bcom pa'i lam dang /_rang sangs rgyas kyi lam dang /_sangs rgyas kyi lam mo/_/gzhan yang rnam pa bdun te/_dran pa byang chub kyi yan lag dang /_
[\[206b.6\]]chos rnam par 'byed pa byang chub kyi yan lag dang /_brtson 'grus byang chub kyi yan lag dang /_dga' ba byang chub kyi yan lag dang /_shin tu sbyangs pa byang chub kyi yan lag dang /_ting nge 'dzin byang chub kyi yan lag dang /_btang snyoms byang chub kyi yan 
[\[206b.7\]]lag go/_/gzhan yang rnam pa brgyad de/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_
[\[207a\]]
[\[207a.1\]]yang dag pa'i ting nge 'dzin to/_/gzhan yang rnam pa dgu ste/_'phags pa'i lam yan lag brgyad dang dad pa'o/_/gzhan yang rnam pa bcu ste/_stobs bcu'o/_/gzhan yang rnam pa bcu gcig ste/_stobs bcu dang byams pa 
[\[207a.2\]]chen po'o/_/gzhan yang rnam pa bcu gnyis te/_stobs bcu dang /_byams pa chen po dang /_snying rje chen po'o/_/gzhan yang rnam pa bcu gsum ste/_stobs bcu dang /_byams pa chen po dang /_snying rje chen po dang /_sangs rgyas rjes su dran pa'i ting 
[\[207a.3\]]nge 'dzin no/_/gzhan yang rnam pa bcu drug ste/_stobs bcu dang /_byams pa chen po dang /_snying rje chen po dang /_sangs rgyas rjes su dran pa'i ting nge 'dzin dang /_sangs rgyas kyis brnyes pa'i yang dag pa'i dran pa nye bar gzhag pa gsum mo/_/gzhan 
[\[207a.4\]]yang rnam pa nyi shu ste/_stobs bcu dang /_mi 'jigs pa bzhi dang /_byams pa chen po dang /_snying rje chen po dang /_sangs rgyas rjes su dran pa'i ting nge 'dzin dang /_yang dag pa'i dran pa nye bar gzhag pa gsum mo/_/rigs kyi bu lam de dag ni dngos 
[\[207a.5\]]po gcig ste/_de bzhin gshegs pas sngon sems can gyi phyir rnam pa sna tshogs su gsungs pa yin no/_/rigs kyi bu 'di lta ste dper na me lta bu dngos po gcig tu zad na tshig pa las me mang por gyur to/_/'di lta ste/_shing gi me dang /_rtswa'i me dang /_
[\[207a.6\]]phub ma'i me dang /_rta rtug dang /_ba lang gi lci ba'i me zhes rnam pa mang por btags so/_/rigs kyi bu sangs rgyas kyi lam yang de dang 'dra bar gcig ste gnyis su med mod kyi/_sems can gyi phyir rnam pa sna tshogs su so sor phye ba yin no/_/rigs 
[\[207a.7\]]kyi bu gzhan yang 'di lta ste dper na/_rnam par shes pa gcig las rnam pa drug tu phye ste/_bstan pa ni mig gi skabs su ni mig gi rnam par shes pa zhes btags pa nas yid kyi rnam par shes pa'i bar du de bzhin du rgyas par rig par bya'o/_/rigs kyi bu 
[\[207b\]]
[\[207b.1\]]lam yang de dang 'dra bar gcig ste/_gnyis su med mod kyi/_de bzhin gshegs pas sems can dag gdul ba'i phyir rnam pa sna tshogs su phye zhing bstan pa yin no/_/rigs kyi bu gzhan yang 'di lta ste dper na/_gzugs lta bu gcig la mig 
[\[207b.2\]]gis mthong ba'i skabs su ni gzugs zhes bya/_rna bas thos pa'i skabs su ni sgra zhes btags/_snas snom pa'i tshe ni dri zhes bya/_lces myong ba'i dus su ni ro zhes bya/_lus kyis tshor ba'i skabs su ni reg bya zhes btags so/_/rigs kyi bu lam 
[\[207b.3\]]yang de dang 'dra bar gcig ste gnyis su med mod kyi/_sems can dag gdul ba'i phyir rnam pa sna tshogs su phye zhing bstan to/_/rigs kyi bu don de lta bas na 'phags pa'i lam gyi yan lag brgyad kyang 'phags pa'i lam gyi bden pa zhes bya'o/_/rigs kyi 
[\[207b.4\]]bu sangs rgyas bcom ldan 'das kyis 'phags pa'i bden pa bzhi rim gyis bstan te/_de'i rgyu de'i rkyen gyis sems can tshad med pa snyed 'khor ba las sgrol bar gyur to/_/byang chub sems dpa' 'od srung gis sangs rgyas la gsol pa/_/bcom 
[\[207b.5\]]ldan 'das sngon dus gcig cig na/_klung gang gA'i 'gram shi shu zhes bgyi ba'i tshal na bzhugs te/_de'i tshe de bzhin gshegs pas shing gi 'dab ma gcig phyag gis blangs nas dge slong rnams la bka' stsal pa/_da ltar nga'i lag na yod pa'i 'dab ma mang 
[\[207b.6\]]ngam/_sa la brten te rtsi shing la sogs pa skyes pa thams cad kyi lo ma mang zhes bka' stsal pa dang /_dge slong rnams kyis gsol pa/_sa la brten te skyes pa'i rtsi shing gi lo ma ni rab tu mang ste/_dpag tu ma mchis so/_/de bzhin gshegs pa'i phyag na 
[\[207b.7\]]bsnams pa'i lo ma ni shin tu yang nyung ste smos su mi 'tshal lo/_/bka' stsal pa/_dge slong dag ngas rtogs pa'i chos thams cad ni sa chen po la brten te skyes pa'i rtsi shing la sogs pa'i lo ma dang 'dra'o/_/sems can rnams la bstan pa ni lag na khyer 
[\[208a\]]
[\[208a.1\]]ba'i lo ma dang 'dra zhes gsungs na/_bcom ldan 'das de'i tshe de skad ces gsungs pa de de bzhin gshegs pas chos tshad med pa thugs su chud pa/_gal te bden pa bzhi'i nang du gtogs na ni de bzhin gshegs pas sngar gsungs kyang lags/_
[\[208a.2\]]gal te ma gtogs na ni bden pa lnga mchis par 'gyur ro/_/de nas bcom ldan 'das kyis byang chub sems dpa' 'od srung la bka' stsal pa/_legs so legs so/_/rigs kyi bu khyod kyis de skad ces zhus pa ni sems can tshad med pa la phan pa dang bde 
[\[208a.3\]]ba'i don gyi phyir zhus pa legs so/_/rigs kyi bu 'di ltar chos thams cad ni 'phags pa'i bden pa bzhi'i nang du gtogs so/_/'od srung gis yang gsol pa/_de ltar chos thams cad 'phags pa'i bden pa bzhi'i nang du gtogs na ci'i slad du de bzhin 
[\[208a.4\]]gshegs pas smos pa tsam ste rgyas par ma gsungs/_bcom ldan 'das kyis bka' stsal pa/_rigs kyi bu der gtogs pa ni yin mod kyi bstan cing bshad pa zhes mi bya'o/_/de ci'i phyir zhe na/_rigs kyi bu 'phags pa'i bden pa rtogs pa la shes 
[\[208a.5\]]rab rnam pa gnyis te/_'bring dang rab bo/_/'bring ni nyan thos dang rang sangs rgyas kyi shes rab bo/_/rab ni sangs rgyas dang byang chub sems dpa'i ye shes so/_/rigs kyi bu phung po rnams la sdug bsngal bar rtogs pa ni shes rab 'bring zhes bya'o/_/phung po 
[\[208a.6\]]rnams la mtshan nyid grangs med par phye ste/_thams cad sdug bsngal bar shes pa nyan thos dang rang sangs rgyas rnams kyis shes pa'i spyod yul ma yin pa ni ye shes rab ces bya'o/_/rigs kyi bu don 'di dag ni mdo sde dag las kyang ngas ma gsungs so/_/rigs kyi bu 
[\[208a.7\]]'jug pa shes pa ni sgo zhes kyang bya/_sdug bsngal zhes kyang bya ste/_de ni shes rab 'bring zhes bya'o/_/mtshan nyid rnam pa sna tshogs su phye ste/_thams cad sdug bsngal ba/_nyan thos dang rang sangs rgyas rnams kyis shes pa'i spyod yul ma yin pa ni ye shes rab 
[\[208b\]]
[\[208b.1\]]ces bya'o/_/don 'di dag kyang mdo sde de dag las ngas ma gsungs so/_/rigs kyi bu gang khams shes pa ni yan lag ces bya/_mtshan nyid ces kyang bya/_sdug bsngal ba zhes kyang bya ste/_de ni shes rab 'bring zhes bya'o/_/khams rnams la mtshan 
[\[208b.2\]]nyid tshad med par phye ste/_thams cad sdug bsngal ba/_nyan thos dang rang sangs rgyas rnams kyis shes pa'i spyod yul ma yin pa ni ye shes rab ces bya'o/_/rigs kyi bu don 'di dag kyang mdo sde de dag las ngas ma gsungs so/_/rigs kyi bu gzugs 
[\[208b.3\]]'jig pa'i mtshan nyid du shes pa ni shes rab 'bring zhes bya'o/_/gzugs la mtshan nyid rnam pa sna tshogs su phye ste/_thams cad sdug bsngal ba/_nyan thos dang rang sangs rgyas kyis shes pa'i spyod yul ma yin pa ni ye shes rab ces bya ste/_don 'di yang 
[\[208b.4\]]mdo sde de dag las ngas ma gsungs so/_/rigs kyi bu tshor ba la tshor ba'i mtshan nyid du shes pa ni shes rab 'bring zhes bya'o/_/tshor ba la mtshan nyid rnam pa sna tshogs su phye ste/_nyan thos dang rang sangs rgyas kyis shes pa'i spyod yul ma yin pa ni ye shes rab 
[\[208b.5\]]ces bya ste/_rigs kyi bu don 'di yang mdo sde de dag las ngas ma gsungs so/_/rigs kyi bu 'du shes la len pa'i mtshan nyid du shes pa ni shes rab 'bring zhes bya'o/_/'du shes la len pa'i mtshan nyid rnam pa sna tshogs su phye ste/_nyan thos dang rang sangs 
[\[208b.6\]]rgyas kyis shes pa'i spyod yul ma yin pa ni ye shes rab ces bya ste/_don 'di ni mdo sde de dag las kyang ngas ma gsungs so/_/rigs kyi bu 'du byed la byed pa'i mtshan nyid du shes pa ni shes rab 'bring zhes bya'o/_/'du byed la byed pa'i mtshan nyid rnam pa sna 
[\[208b.7\]]tshogs su phye ste/_nyan thos dang rang sangs rgyas kyis shes par 'gyur ba'i mtshan nyid ma yin pa ni ye shes rab ces bya'o/_/rigs kyi bu don 'di ni mdo sde dag las kyang ngas ma gsungs so/_/rigs kyi bu rnam par shes pa la bye brag 'byed pa'i mtshan nyid du shes 
[\[209a\]]
[\[209a.1\]]pa ni shes rab 'bring zhes bya'o/_/rnam par shes pa la shes pa'i mtshan nyid rnam pa sna tshogs su phye ste/_nyan thos dang rang sangs rgyas kyis shes pa'i mtshan nyid ma yin pa ni ye shes rab ces bya'o/_/rigs kyi bu don 'di ni mdo sde de dag 
[\[209a.2\]]las kyang ngas ma gsungs so//_//'phags pa yongs su mya ngan las 'das pa chen po'i mdo/_bam po [{]bcwa [,]bco [}]brgyad pa/_rigs kyi bu 'dod pa'i rkyen gyis phung po lnga skyes par shes pa ni shes rab 'bring zhes bya'o/_/gang zag gcig gi 'dod 
[\[209a.3\]]pa skyes pa yang nyan thos dang rang sangs rgyas tshad med mtha' yas pa rnams kyis mi shes pa/_sems can thams cad kyi 'dod pa gang dang gang skyes pa de dang de dag thams cad shes pa ni ye shes rab ces bya ste/_don 'di yang mdo sde de dag las ngas ma gsungs 
[\[209a.4\]]so/_/rigs kyi bu nyon mongs pa 'gog par shes pa ni shes rab 'bring zhes bya'o/_/nyon mongs pa yang dpag tu med pa la/_'gog pa yang de bzhin dpag tu med par rnam par phye ste/_nyan thos dang rang sangs rgyas rnams kyis shes pa'i spyod yul ma yin 
[\[209a.5\]]pa ni ye shes rab ces bya ste/_don 'di yang mdo sde de dag las ngas ma gsungs so/_/rigs kyi bu lam gyi mtshan nyid kyis nyon mongs pa spong bar shes pa ni shes rab 'bring zhes bya'o/_/rigs kyi bu lam gyi mtshan nyid kyang tshad med mtha' yas pa la/_
[\[209a.6\]]spong bar 'gyur ba'i nyon mongs pa yang tshad med mtha' yas par rnam par phye ste/_nyan thos dang rang sangs rgyas rnams kyis shes pa'i spyod yul ma yin pa ni ye shes rab ces bya ste/_don 'di yang mdo sde de dag las ngas ma gsungs so/_/rigs kyi bu kun 
[\[209a.7\]]rdzob kyi bden pa shes pa ni shes rab 'bring zhes bya'o/_/kun rdzob kyi bden pa tshad med mtha' yas dpag tu med par rnam par phye ste/_nyan thos dang rang sangs rgyas rnams kyis shes pa'i spyod yul ma yin pa ni ye shes rab ces bya ste/_don 'di yang mdo sde de 
[\[209b\]]
[\[209b.1\]]dag las ngas ma gsungs so/_/rigs kyi bu 'du byed thams cad mi rtag pa dang /_chos thams cad bdag med pa dang mya ngan las 'das pa ni zhi ba don dam par shes pa ni shes rab 'bring zhes bya'o/_/don dam pa tshad med mtha' yas dpag tu med par shes 
[\[209b.2\]]shing /_nyan thos dang rang sangs rgyas rnams kyis shes pa'i spyod yul ma yin pa ni ye shes rab ces bya ste/_don 'di yang mdo sde de dag las ngas ma gsungs so/_/de nas byang chub sems dpa' sems dpa' chen po 'jam dpal gzhon nus bcom ldan 
[\[209b.3\]]'das la 'di skad ces gsol to/_/bcom ldan 'das kun rdzob kyi bden pa dang /_don dam pa'i bden pa zhes bgyi ba'i don ji lta bu lags/_bcom ldan 'das don dam pa'i bden pa la kun rdzob kyi bden pa mchis sam/_kun rdzob kyi bden pa la don dam pa'i bden 
[\[209b.4\]]pa mchis sam/_ci ste mchis na bden pa gcig tu bas so/_/ci ste ma mchis na de bzhin gshegs pas gsungs pa [{]brdzun [,]rdzun [}]du mi 'gyur ram/_bka' stsal pa/_rigs kyi bu kun rdzob kyi bden pa nyid don dam pa'i bden pa'o/_/gsol pa/_bcom ldan 
[\[209b.5\]]'das de lta na ni bden pa gnyis su ma mchis so/_/bcom ldan 'das kyis bka' stsal pa/_rigs kyi bu shin tu thabs mkhas pas sems can gyi rjes su bden pa gnyis su gsungs so/_/rigs kyi bu tshig tu smra ba ltar na rnam pa gnyis te/_'jig rten gyi 
[\[209b.6\]]chos dang /_'jig rten las 'das pa'i chos so/_/rigs kyi bu 'jig rten las 'das pa'i gang zag gis shes pa de ni don dam pa'i bden pa zhes bya'o/_/'jig rten pa'i gang zag gis shes pa ni kun rdzob kyi bden pa zhes bya'o/_/rigs kyi bu phung po lnga 
[\[209b.7\]]'dus pa las bdag ces btags te/_sems can ma rabs ni btags pa'i rjes su 'jug pas kun rdzob kyi bden pa zhes bya'o/_/phung po la yang bdag ces bya ba med par shes la/_phung po'i pha rol na yang bdag med par shes pa ni 'jig rten las 'das 
[\[210a\]]
[\[210a.1\]]pa zhes bya ste/_mtshan nyid ji lta ba bzhin du shes pa ni don dam pa'i bden pa zhes bya'o/_/gzhan yang rigs kyi bu chos la la ni ming yang yod la 'bras bu yang yod do/_/chos la la ni ming yod la 'bras bu med do/_/rigs kyi bu ming yod 
[\[210a.2\]]la 'bras bu med pa ni kun rdzob kyi bden pa'o/_/ming yang yod la 'bras bu yang yod pa ni don dam pa'i bden pa'o/_/rigs kyi bu bdag ji lta ba bzhin du sems can dang /_srog dang /_shes pa dang /_mthong ba dang /_'tsho ba dang /_shed can dang /_shed 
[\[210a.3\]]bdag dang /_tshor ba dang /_byas pa dang /_tsha ba'i dus kyi smig rgyu dang /_dri za'i grong khyer dang /_rus sbal gyi spu dang /_ri bong gi rwa dang /_me mgal bskor ba'i 'khor lo dang /_phung po dang /_khams dang /_skye mched rnams ni kun rdzob kyi bden pa zhes bya'o/_/
[\[210a.4\]]sdug bsngal ba dang /_kun 'byung dang /_'gog pa dang /_lam ni don dam pa'i bden pa zhes bya'o/_/rigs kyi bu 'jig rten gyi chos la rnam pa lnga ste/_ming gi 'jig rten dang /_tshig gi 'jig rten dang /_'ching ba'i 'jig rten dang /_chos kyi 'jig rten dang /_
[\[210a.5\]]chags pa'i 'jig rten dang lnga'o/_/rigs kyi bu ming gi 'jig rten gang zhe na/_skyes pa dang /_bud med dang /_bum pa dang /_gos dang /_shing rta dang /_khang khyim la sogs pa'i dngos po ni ming gi 'jig rten zhes bya'o/_/tshig gi 'jig rten gang zhe na/_rtsa ba 
[\[210a.6\]]bzhi pa'i tshigs su bcad pa gcig ste/_tshigs su bcad pa de dag ni tshig gi 'jig rten zhes bya'o/_/'ching ba'i 'jig rten gang zhe na/_dril ba dang /_sbyar ba dang /_mdud pa bor ba dang /_sbams pa dang /_bcings pa dang /_thal mo sbyar ba ni 'ching ba'i 
[\[210a.7\]]'jig rten zhes bya'o/_/chos kyi 'jig rten gang zhe na/_gaN DI brdungs na dge 'dun 'du ba dang /_rnga brdungs na dmag cha ba dang /_dung bus na dus shes pa ste/_de ni chos kyi 'jig rten zhes bya'o/_/chags pa'i 'jig rten gang zhe na/_dper na rgyang ring po nas kha 
[\[210b\]]
[\[210b.1\]]dog bsgyur ba'i gos gyon pa'i mi mthong na/_de ni dge sbyong yin gyi/_bram ze ma yin no zhes chags pa dang /_thag pa mdud pa bor ba se ral kha ru thogs pa mthong na/_de 'di snyam du de ni bram ze yin gyi/_dge sbyong ma yin no snyam bsams pa de ni chags pa'i 
[\[210b.2\]]'jig rten zhes bya'o/_/rigs kyi bu de dag ni 'jig rten gyi chos rnam pa lnga zhes bya'o/_/rigs kyi bu so so'i skye bo gang zhig de ltar 'jig rten gyi chos rnam pa lnga po la sems phyin ci ma log ste/_yang dag pa ji lta ba bzhin du shes na don dam pa'i bden pa 
[\[210b.3\]]zhes bya'o/_/gzhan yang rigs kyi bu tshig pa dang /_chod pa dang /_shigs pa dang /_'jig pa ni kun rdzob kyi bden pa zhes bya'o/_/mi tshig_/mi chod/_mi shigs/_mi 'jig pa ni don dam pa'i bden pa zhes bya'o/_/gzhan yang rigs kyi bu sdug 
[\[210b.4\]]bsngal gyi mtshan nyid brgyad dang bcas pa ni kun rdzob kyi bden pa zhes bya'o/_/skye ba med/_rga ba med/_na ba med/_'chi ba med/_'dod pa dang bye bral ba med/_dgra sdang ba dang phrad pa med/_'dod pa mi rnyed pa med/_phung po lnga med pa ni don dam pa'i 
[\[210b.5\]]bden pa zhes bya'o/_/gzhan yang rigs kyi bu dper na shes pa'i rtsal mang po dang ldan pa'i mi zhig rgyug pa'i tshe ni rgyug pa zhes bya/_zhing brnga ba'i tshe ni zhing pa zhes bya/_zas kyi g.yos byed na g.yos mkhan zhes bya/_shing bzhog pa'i tshe ni shing mkhan zhes bya/_
[\[210b.6\]]gser dngul gyi rdungs byed pa'i tshe ni gser mgar zhes bya ste/_de ltar mi gcig la ming du btags pa mang du yod do/_/chos kyang de dang 'dra ste/_yang dag par gcig mod kyi ming du btags pa mang ngo /_/pha ma phrad cing 'dus pa las skyes pa ni kun rdzob kyi 
[\[210b.7\]]bden pa zhes bya'o/_/rten cing 'brel te 'byung ba bcu gnyis 'dus pa las skyes pa ni don dam pa'i bden pa zhes bya'o/_/byang chub sems dpa' sems dpa' chen po 'jam dpal gzhon nus yang bcom ldan 'das la 'di skad ces gsol to/_/bcom 
[\[211a\]]
[\[211a.1\]]ldan 'das yang dag pa'i bden pa zhes bgyi ba'i don ji lta bu lags/_bcom ldan 'das kyis bka' stsal pa/_rigs kyi bu yang dag pa'i bden pa zhes bya ba ni yang dag pa'i chos so/_/rigs kyi bu gang chos yang dag pa ma yin pa de ni 
[\[211a.2\]]yang dag pa'i bden pa ma yin no/_/rigs kyi bu yang dag pa'i bden pa zhes bya ba ni phyin ci ma log pa ste/_phyin ci ma log pa ni yang dag pa'i bden pa zhes bya'o/_/rigs kyi bu yang dag pa'i bden pa ni mi bden pa med pa ste/_mi bden pa dang bcas pa ni 
[\[211a.3\]]yang dag pa'i bden pa zhes mi bya'o/_/rigs kyi bu yang dag pa'i bden pa ni theg pa chen po ste/_theg pa chen po ma yin pa ni yang dag pa'i bden pa zhes mi bya'o/_/rigs kyi bu yang dag pa'i bden pa ni sangs rgyas kyis gsungs pa ste/_bdud kyis smras 
[\[211a.4\]]pa ma yin no/_/bdud kyis smras pa dang /_sangs rgyas kyis gsungs pa ma yin pa ni yang dag pa'i bden pa zhes mi bya'o/_/rigs kyi bu yang dag pa'i bden pa zhes bya ba ni rnam par dag pa'i lam gcig ste/_gnyis su med pa'o/_/rigs kyi bu rtag pa 
[\[211a.5\]]dang bcas/_bde ba dang bcas/_bdag dang bcas yongs su dag pa dang bcas pa ni yang dag pa'i bden pa'i don zhes bya'o/_/'jam dpal gzhon nus yang gsol pa/_bcom ldan 'das gal te yang dag pa de yang dag pa'i bden pa lags na yang dag 
[\[211a.6\]]pa'i chos ni de bzhin gshegs pa'i stong pa nyid dang /_rang sangs rgyas kyi rang bzhin lags te/_ci ste de lta bu lags na/_de bzhin gshegs pa dang /_nam mkha' nyid dang /_sangs rgyas kyi rang bzhin bye brag ma mchis par 'gyur ro/_/bcom ldan 'das 
[\[211a.7\]]kyis 'jam dpal la bka' stsal pa/_sdug bsngal yod na bden pa dang bcas/_yang dag pa dang bcas/_kun 'byung yod na bden pa dang bcas/_yang dag pa dang bcas/_'gog pa yod na bden pa dang bcas/_yang dag pa dang bcas/_lam yod na 
[\[211b\]]
[\[211b.1\]]bden pa dang bcas/_yang dag pa dang bcas so/_/rigs kyi bu de bzhin gshegs pa ni sdug bsngal ma yin/_bden pa ma yin te/_yang dag pa yin no/_/stong pa nyid kyang sdug bsngal ma yin/_bden pa ma yin te/_yang dag pa yin no/_/sangs 
[\[211b.2\]]rgyas kyi rang bzhin yang sdug bsngal ma yin/_bden pa ma yin te/_yang dag pa yin no/_/'jam dpal sdug bsngal zhes bya ba ni mi rtag pa'i mtshan nyid/_gcad du rung ba'i mtshan nyid de/_de bas na yang dag pa'i bden pa zhes mi bya'o/_/de bzhin 
[\[211b.3\]]gshegs pa nyid ni sdug bsngal ma yin/_mi rtag pa ma yin/_gcad du rung ba ma yin te/_de bas na yang dag pa zhes bya ste/_nam mkha' dang sangs rgyas kyi rang bzhin yang de bzhin du rig par bya'o/_/rigs kyi bu gzhan yang kun 'byung zhes bya ba ni phung 
[\[211b.4\]]po lnga 'dus shing skye bar byed pas sdug bsngal zhes kyang bya/_mi rtag pa zhes kyang bya/_gcad du rung ba ste/_yang dag pa'i bden pa zhes mi bya'o/_/rigs kyi bu de bzhin gshegs pa ni kun 'byung gi mtshan nyid ma yin/_phung po'i rgyu ma yin/_gcad du 
[\[211b.5\]]rung ba'i mtshan nyid ma yin te/_de bas na yang dag pa zhes bya ste/_nam mkha' dang /_sangs rgyas kyi rang bzhin yang de bzhin du rig par bya'o/_/rigs kyi bu 'gog pa zhes bya ba ni nyon mongs pa 'gog pa ste/_rtag pa yang yin/_mi rtag pa yang yin no/_/theg 
[\[211b.6\]]pa gnyis kyis 'thob pa ni mi rtag pa zhes bya'o/_/sangs rgyas rnams kyis 'thob pa ni rtag pa zhes kyang bya/_rang gis rig pa'i chos zhes kyang bya ste/_yang dag pa'i bden pa zhes bya'o/_/rigs kyi bu de bzhin gshegs pa nyid ni 'gog pa zhe'am/_nyon mongs 
[\[211b.7\]]pa 'gog pa zhes kyang mi bya/_rtag pa dang /_mi rtag pa yang ma yin/_rang gis rig pa yang ma yin/_rtag pa gnas pa mi 'gyur ba ste/_de bas na yang dag pa zhes bya'o/_/nam mkha' dang /_sangs rgyas kyi rang bzhin yang de bzhin du rig par bya'o/_/
[\[212a\]]
[\[212a.1\]]rigs kyi bu lam zhes bya ba ni nyon mongs pa gcod pa ste/_rtag pa yang ma yin la mi rtag pa yang ma yin te/_bsgom pa'i chos yin pas na yang dag pa'i bden pa zhes bya'o/_/de bzhin gshegs pa ni lam gyis nyon mongs pa gcod pa yang ma yin/_
[\[212a.2\]]rtag pa dang mi rtag pa yang ma yin/_bsgom pa'i chos kyang ma yin te/_rtag pa gnas pa mi 'gyur mi 'pho bas de'i phyir bde ba zhes bya ste/_nam mkha' dang sangs rgyas kyi rang bzhin yang de bzhin du rig par bya'o/_/rigs kyi bu gzhan yang yang dag pa zhes bya ba ni de 
[\[212a.3\]]bzhin gshegs pa ste/_de bzhin gshegs pa yang yang dag pa'o/_/yang dag pa ni nam mkha' ste/_nam mkha' yang yang dag pa'o/_/yang dag pa ni sangs rgyas kyi rang bzhin te/_sangs rgyas kyi rang bzhin yang yang dag pa'o/_/'jam dpal sdug bsngal 
[\[212a.4\]]yod na sdug bsngal gyi rgyu dang bcas/_sdug bsngal zad pa dang bcas/_sdug bsngal gyi gnyen po dang bcas te/_de bzhin gshegs pa ni sdug bsngal ma yin pa nas gnyen po'i bar du ma yin pas de bas na yang dag pa zhes bya ste/_bden pa ma yin no/_/nam mkha' 
[\[212a.5\]]dang sangs rgyas kyi rang bzhin yang rig par bya'o/_/sdug bsngal ni 'dus byas dang bcas/_zag pa dang bcas/_mi bde ba dang bcas so/_/de bzhin gshegs pa ni 'dus byas dang bcas pa ma yin/_zag pa dang bcas pa ma yin te/_rab tu bde bas na yang dag pa 
[\[212a.6\]]yin gyi/_bden pa ma yin no/_/'jam dpal gzhon nus yang bcom ldan 'das la 'di skad ces gsol to/_/bcom ldan 'das kyis gsungs pa ltar phyin ci ma log pa ni yang dag pa'i bden pa zhes gsungs te/_gal te de lta bu lags na bden pa bzhi la phyin ci 
[\[212a.7\]]log bzhi mchis sam/_gal te mchis na ci'i slad du phyin ci ma log pa ni yang dag pa'i bden pa zhes gsungs/_phyin ci log thams cad ni yang dag pa ma lags so/_/bcom ldan 'das kyis 'jam dpal la bka' stsal pa/_phyin ci log thams cad ni sdug 
[\[212b\]]
[\[212b.1\]]bsngal gyi bden pa'i nang du gtogs te/_dper na sems can lta bu phyin ci log gi sems dang bcas pas phyin ci log ces bya'o/_/rigs kyi bu dper na mi zhig pha ma dang /_slob dpon dang /_bla ma'i ngag mi nyan la/_bstan pa bzhin du mi byed pa de ni phyin ci log pa 
[\[212b.2\]]zhes bya ste/_phyin ci log de yang sdug bsngal ma yin pa ma yin gyi/_sdug bsngal yin no/_/'jam dpal gyis yang gsol pa/_bcom ldan 'das kyis gsungs pa ltar mi bden pa ma lags pa de yang dag pa'i bden pa lags na/_mi bden pa de ni 
[\[212b.3\]]yang dag pa'i bden pa ma lags par 'tshal to/_/bcom ldan 'das kyis bka' stsal pa/_rigs kyi bu mi bden pa [{]brdzun [,]rdzun [}]thams cad ni sdug bsngal gyi nang du gtogs te/_dper na sems can zhig pha rol po gzhan la dbang bzas te/_g.yo sgyu zhig byas 
[\[212b.4\]]na/_de'i rgyu de'i rkyen gyis sems can dmyal ba dang /_byol song gi skye gnas dang /[ {]yi dgas [,]yi dwags [}]kyi khams su ltung ste de dag ni mi bden pa zhes bya'o/_/mi bden pa de ni sdug bsngal ba ma yin pa ma yin gyi sdug bsngal ba yin no/_/nyan thos dang /_rang sangs rgyas dang /_
[\[212b.5\]]sangs rgyas bcom ldan 'das rnams ni yongs su spangs te mi spyod pas na mi bden pa zhes mi bya'o/_/mi bden pa ni sangs rgyas rnams dang theg pa gnyis kyis yongs su bsal ba'i phyir yang dag pa'i bden pa zhes bya'o/_/'jam dpal gyis yang gsol pa/_bcom 
[\[212b.6\]]ldan 'das kyis gsungs pa ltar theg pa chen po la yang dag pa'i bden pa zhes bgyi na/_nyan thos dang rang sangs rgyas kyi theg pa ni yang dag pa ma lags par 'gyur ro/_/bcom ldan 'das kyis 'jam dpal la bka' stsal pa/_theg pa gnyis po ni yang dag 
[\[212b.7\]]pa yang yin la/_yang dag pa yang ma yin no/_/nyan thos dang rang sangs rgyas kyis nyon mongs pa rnams bcad pas na yang dag pa zhes bya'o/_/mi rtag cing mi gnas la 'gyur zhing 'pho ba'i chos can yin pas na yang dag pa ma yin no/_/'jam dpal 
[\[213a\]]
[\[213a.1\]]gyis yang gsol pa/_bcom ldan 'das kyis gsungs pa ltar yang dag pa zhes bgyi na/_gang bdud kyis smras pa de yang dag pa ma lags par 'tshal te/_bcom ldan 'das bdud kyis smras pa de 'phags pa'i bden par rtogs pa lags 
[\[213a.2\]]sam/_bcom ldan 'das kyis 'jam dpal la bka' stsal pa/_bdud kyis smras pa ni sdug bsngal dang /_kun 'byung zhes bya ba'i bden pa gnyis kyi nang du gtogs so/_/ji tsam du chos ma yin pa dang /_'dul ba ma yin pa pha rol la phan pa dang /_bde 
[\[213a.3\]]ba'i don du mi 'gyur ba thams cad ni dus thams cad du mi dal bar smras kyang /_pha rol pos sdug bsngal mthong bar ram/_kun 'byung chod par ram/_'gog pa rig par ram/_lam bsgom par 'gyur ba med de/_de bas na mi bden pa yin te/_mi bden pa de 
[\[213a.4\]]ni bdud kyis smras pa zhes bya'o/_/'jam dpal gyis yang gsol pa/_bcom ldan 'das kyis gsungs pa ltar rnam par dag pa'i lam gcig ste/_gnyis su ma mchis so zhes bgyi ba/_mu stegs can rnams kyang 'di skad du rnam par dag pa'i lam 
[\[213a.5\]]gcig ste gnyis su ma mchis so zhes mchi na/_ci ste lam gcig pu de yang dag pa'i bden pa lags na/_mu stegs can dang khyad par ci mchis/_ci ste khyad par ma mchis na rnam par dag pa'i lam gcig go zhes gsungs pa'i yang mi rigs so/_/bcom ldan 
[\[213a.6\]]'das kyis bka' stsal pa/_rigs kyi bu mu stegs can rnams la sdug bsngal dang /_kun 'byung gi bden pa ni yod kyi/_'gog pa dang /_lam gyi bden pa ni med pas 'gog pa ma yin pa la 'gog par 'du shes/_lam ma yin pa la lam du 'du shes/_
[\[213a.7\]]'bras bu ma yin pa la 'bras bur 'du shes/_rgyu ma yin pa la rgyur 'du shes/_de bas de la ni rnam par dag pa'i lam gcig ste/_gnyis su med do zhes bya ba med do/_/'jam dpal gyis yang gsol pa/_bcom ldan 'das kyis gsungs pa ltar rtag pa dang 
[\[213b\]]
[\[213b.1\]]bcas/_bdag dang bcas/_bde ba dang bcas/_dag pa dang bcas pa la yang dag pa'i don ces bgyi na lta/_mu stegs can rnams la yang dag pa'i bden pa mchis kyi sangs rgyas kyi chos la ni ma mchis par 'gyur ro/_/de ci'i slad du zhe na/_mu stegs can 
[\[213b.2\]]rnams kyang 'di skad ces smra ste/_'du byed thams cad ni rtag pa'o/_/ji ltar rtag ce na/_yid du 'ong ba dang /_yid du mi 'ong ba'i las kyi rnam par smin pa la sogs pa med par mi 'gyur ba'i phyir ro/_/yid du 'ong ba ni dge ba bcu'i 'bras bu myong ba'o/_/yid du 
[\[213b.3\]]mi 'ong ba ni mi dge ba bcu'i rnam par smin pa ste/_gal te 'du byed thams cad mi rtag na las byas pa'i rnams 'di nas shi 'phos nas pha rol tu rnam par smin pa'i 'bras bu sus myong bar 'gyur/_de bas na 'du byed thams cad ni rtag pa lags te srog bcad pa'i rkyen 
[\[213b.4\]]gyis rtag pa zhes bya'o/_/bcom ldan 'das ci ste 'du byed thams cad mi rtag na gsod pa dang /_bsad pa gnyi ga mi rtag par 'gyur ro/_/gal te mi rtag na sems can dmyal bar kha na ma tho ba'i las myong bar 'gyur/_gal te nges par sems can dmyal ba'i 
[\[213b.5\]]rnam par smin pa myong na 'du byed rnams kyang yang dag par mi rtag pa ma lags par 'gyur ro/_/bcom ldan 'das sems rtse gcig tu sems shing dran pa yang rtag pa zhes bgyi'o/_/'di lta ste/_lo bcu lon te dran pa ni lo brgya'i bar du dran te mi brjed pa yang rtag pa 
[\[213b.6\]]zhes bgyi ste/_ci ste mi rtag na sngon mthong ba'i dngos po dag sus dran par 'gyur/_de bas na 'du byed thams cad mi rtag pa ma lags so/_/bcom ldan 'das dran pa thams cad kyang rtag pa zhes bgyi'o/_/dper na mi zhig sngon mi gzhan zhig gi lag pa'am/_
[\[213b.7\]]rkang pa'am/_mgo'am/_gnya' ba la sogs pa ci 'dra ba mthong na phyis mthong ma thag tu ngo shes so/_/ci ste mi rtag pa zhig lags na mtshan ma snga ma med par song ba'i rigs so/_/bcom ldan 'das las byed pa thams cad ni yun ring du goms pa las 'gyur te/_
[\[214a\]]
[\[214a.1\]]thog ma slob pa nas lo gsum mam/_lo lnga nas mkhas par 'gyur bas rtag pa zhes bgyi'o/_/bcom ldan 'das rtsis slob pa yang gcig las gnyis/_gnyis las gsum ste/_brgya stong gi bar du'o/_/ci ste mi rtag na thog ma'i gcig kyang 
[\[214a.2\]]ma mchis par 'gyur ro/_/gal te thog ma gcig ma mchis na gnyis su ga la 'gyur te/_de ltar na gcig ni rtag pa ste gnyis ma lags so/_/gcig ma mchis par ma song bas gnyis nas brgya stong gi bar du 'gyur te/_de bas na rtag go/_/bcom 
[\[214a.3\]]ldan 'das dper na chos klog pa'am/_'don pa lta bu a ga ma gcig dang /_a ga ma gnyis dang /_a ga ma gsum dang /_bzhi'i bar du 'don par 'gyur ro/_/gal te mi rtag na klog pa dang /_'don pa bzhi la thug gi bar du mi 'gyur te/_klog pa dang 'don 
[\[214a.4\]]pa 'phel zhing skye bas na rtag pa zhes bgyi'o/_/bcom ldan 'das bum pa dang /_gos dang /_shing rta dang /_bu lon chags pa dang /_sa chen po'i mtshan nyid ri dang /_chu dang /_nags tshal dang /_rtsi shing gi lo ma dang /_sems can gyi nad gso ba la 
[\[214a.5\]]sogs pa thams cad rtag ste de dang 'dra'o/_/bcom ldan 'das mu stegs can thams cad ni de skad ces mchi ste/_'du byed thams cad rtag ces mchi'o/_/'du byed thams cad rtag na yang dag pa'i bden pa lags par 'gyur ro/_/bcom ldan 'das mu 
[\[214a.6\]]stegs can kha cig kyang 'di skad du bde ba yang yod ces mchi'o/_/ji ltar shes zhe na/_yid du 'ong ba'i 'bras bu myong bar 'gyur ba'i slad du'o/_/bcom ldan 'das bde ba myong ba ni nges par mchis so/_/'di lta ste/_tshangs pa'i rgyal po chen po dang /_dbang 
[\[214a.7\]]bsgyur chen po dang /_brgya byin lha'i dbang phyug dang /_'jug sel dang /_lha dang /_mi la sogs pa ste/_de bas na nges par bde ba mchis so/_/bcom ldan 'das mu stegs can kha cig kyang 'di skad du bde ba mchis zhes smra ste/_de yang sems can dag re zhing 
[\[214b\]]
[\[214b.1\]]tshol ba'i sems skye ba'o/_/'di lta ste bkres pa zas tshol ba dang /_skom pa chu tshol ba dang /_grang ba dro ba tshol ba dang /_tsha ba bsil ba 'dod pa dang /_ngal ba bsti 'dod pa dang /_nad pa 'tsho 'dod pa dang /_'dod pa gzugs tshol ba ste/_ci ste bde ba ma mchis na de 
[\[214b.2\]]dag ci'i slad du tshol/_tshol ba mchis pas na bde ba mchis par mngon no/_/bcom ldan 'das mu stegs can kha cig kyang 'di skad ces mchi'o/_/sbyin pa byin pas bde bar 'gyur te/_'jig rten pa dag dge slong ngam/_bram ze'am/_dbul phongs pa la gos dang /_
[\[214b.3\]]zas dang /_skom dang /_mal cha dang /_nad kyi rkyen sman dang /_bal glang dang /_rta dang /_theg pa dang /_spos phye ma dang /_me tog dang /_khang khyim dang /_gnas dang /_me mar la sogs pa sbyin pa byin na/_tshe phyi ma la yid du 'ong ba'i 'bras bu myong bar 'gyur te/_
[\[214b.4\]]de bas na nges par bde ba mchis so/_/bcom ldan 'das mu stegs can kha cig kyang 'di skad ces mchi'o/_/rgyu dang rkyen gyi phyir bde ba mchis par 'tshal lo/_/'di lta ste bde ba myong ba yang rgyu dang rkyen mchis pas na bde ba la reg pa zhes bya ste/_bde ba ma mchis na 
[\[214b.5\]]rgyu dang rkyen yang ga la mchis/_dper na ri bong gi rwa ma mchis na/_rgyu dang rkyen yang ma mchis so/_/bde ba'i rgyu dang rkyen mchis pas bde ba mchis par 'tshal lo/_/bcom ldan 'das mu stegs can kha cig kyang 'di skad ces mchi ste/_rab dang 'bring dang /_tha 
[\[214b.6\]]ma'i phyir bde ba mchis par 'tshal to/_/bde ba myong ba tha ma ni brgya byin lha'i dbang phyug go/_/bde ba myong ba 'bring ni tshangs pa chen po lha'i rgyal po'o/_/bde ba myong ba rab ni dbang sgyur chen po ste/_de ltar rab dang 'bring dang /_tha ma mchis pas bde ba mchis 
[\[214b.7\]]par 'tshal to/_/bcom ldan 'das mu stegs can kha cig ni 'di skad ces dag pa mchis so/_/zhes mchi'o/_/de ci'i slad du zhe na/_ci ste dag pa zhig ma mchis na 'dod pa skye ba yang mi rigs na/_'dod pa skye ba las na dag pa mchis par 'tshal to/_/kha 
[\[215a\]]
[\[215a.1\]]cig kyang 'di skad ces mchi ste/_gser dang /_dngul dang /_bai dUr+ya dang /_shel dang /_a sa ma gar b+ha dang /_mu sa la gal ba dang /_spug dang /_mu tig dang /_shel gyi snam bu dang /_do shal dang /_'bab chu dang /_chu mig dang /_khrus kyi 
[\[215a.2\]]rdzing bu dang /_bza' ba dang /_btung ba dang /_gos dang /_me tog dang /_spos dang /_spos phye ma dang /_byug spos dang /_snang ba'i sgron ma la sogs pa thams cad kyang yongs su dag pa'i chos can no/_/zhes mchi'o/_/gzhan yang 'di skad du phung po lnga ni 
[\[215a.3\]]snod gtsang ma ste bcud kyang gtsang mas yongs su gang ngo /_/'di lta ste lha dang /_mi dang /_drang srong dang /_dgra bcom pa dang /_rang sangs rgyas dang /_byang chub sems dpa' dang /_sangs rgyas rnams te don de lta bas na gtsang ngo zhes mchi'o/_/bcom 
[\[215a.4\]]ldan 'das mu stegs can kha cig ni bdag ces bgyi ba mchis so zhes mchi ste/_ji tsam du mthong ba dang /_bya ba byed pa ni bdag go zhes mchi ste/_dper na mi zhig rdza mkhan gyi khyim du phyin na rdza mkhan nyid dang ma phrad kyang /_'ji ba dang 'khor lo mthong 
[\[215a.5\]]bas gdon mi za bar rdza mkhan gyi khyim yin par shes te/_bdag ces bya ba yang de dang 'dra ste/_mig gis gzugs mthong ma thag tu nges par bdag ces bgyi ba mchis par 'tshal to/_/ci ste bdag ces bgyi ba ma mchis na/_su zhig gis gzugs mthong su 
[\[215a.6\]]zhig gis sgra thos pa nas reg bya dang /_chos kyi bar du rgyas par ro/_/gzhan yang bdag ces bgyi ba mchis te/_ji ltar shes zhe na/_mtshan ma las rig par 'gyur te/_mtshan ma zhes bgyi ba ji lta bu zhe na/_dbugs rgyu ba dang /_mig gis blta zhing 
[\[215a.7\]]'dzum pa dang /_tshe'i tshad dang /_sdug bsngal dang /_bde ba myong ba dang /_chags pas khro ba dang /_chos de dag la sogs pa ni thams cad bdag ces bgyi ba'i mtshan ma lags te/_de bas na nges par bdag ces bgyi ba mchis par 'tshal to/_/gzhan 
[\[215b\]]
[\[215b.1\]]yang bdag ces bgyi ba mchis pa ni ro bro ba'i bye brag phyed pa ste/_dper na mi zhig shing thog zos na mthong ma thag tu ro ci bro ba 'tshal te/_de bas na bdag ces bgyi ba mchis so/_/gzhan yang bdag ces bgyi ba mchis par las bgyid pa'i sgo nas rig ste/_skam 
[\[215b.2\]]pa thogs na 'dzin pa'i las byed/_sta re thogs na gcod pa'i las byed/_bum pa thogs na chu ldugs pa'i las byed/_shing rta dang 'grogs na 'khor los sgyur ba'i las bgyid de/_las de dag la sogs pa yang bdag ces bgyi ba des bzung bas na byed par 'gyur 
[\[215b.3\]]te/_de bas na nges par bdag ces bgyi ba mchis so/_/gzhan yang bdag ces bgyi bar mchis par ci mngon zhe na/_dper na bu byung ma thag tu nu zho 'thung 'tshal ba ni sngon gyi bag chags las gyur te/_de bas na nges par bdag ces bgyi ba mchis so/_/gzhan 
[\[215b.4\]]yang bdag ces bgyi ba mchis te/_ci mngon zhe na/_'dus shing tshogs pa las sems can pha rol la phan par 'gyur ba'i phyir te/_dper na bum pa dang /_gos dang /_shing rta dang /_zhing dang /_khyim dang /_ri dang /_nags tshal dang /_shing dang /_bal glang 
[\[215b.5\]]dang /_rta dang /_ba lang dang /_lug la sogs te/_dngos po de dag 'dus pa las phan pa'i don du 'gyur te/_nang gi phung po lnga yang de dang 'dra bar mig gi dbang po la sogs pa 'dus shing tshogs na bdag ces bya ba la phan par 'gyur te/_de bas na bdag ces bgyi ba nges 
[\[215b.6\]]par mchis so/_/gzhan yang bdag ces bgyi ba mchis par ci mngon zhe na/_bar du gcod cing sgrib nus pa'i phyir ro/_/dper na dngos po mchis na bar du bcad cing /_bsgrib tu rung gi_/dngos po ma mchis na bsgrib tu ma mchis te/_bsgrib cing bar du gcad du 
[\[215b.7\]]mchis pas na bdag ces bgyi ba mchis par 'tshal to/_/de bas na bdag ces bgyi ba nges par mchis so/_/gzhan yang bdag ces bgyi ba mchis par ci mngon zhe na/_grogs dang grogs ma yin pa'i phyir te/_gnyen dang gnyen ma yin pa yang grogs su 'gyur ba ma 
[\[216a\]]
[\[216a.1\]]lags/_yang dag pa'i chos dang log pa'i chos kyang grogs su 'gyur ba ma lags/_ye shes dang ye shes ma yin pa yang grogs su 'gyur ba ma lags/_dge sbyong dang dge sbyong ma yin pa yang grogs su 'gyur ba ma lags/_bram ze 
[\[216a.2\]]dang bram ze ma yin pa dang /_bu dang bu ma yin pa dang /_nyin dang nyin ma yin pa dang /_mtshan dang mtshan ma yin pa dang /_bdag dang bdag ma yin pa la sogs pa chos de dag ni grogs dang grogs ma yin pas na/_bdag ces bgyi ba nges par mchis so/_/bcom 
[\[216a.3\]]ldan 'das mu stegs can dag kyang de ltar rnam pa sna tshogs kyi sgo nas rtag pa dang /_bde ba dang /_bdag dang /_yongs su dag pa mchis par smra ste/_rtag pa dang /_bde ba dang /_bdag dang yongs su dag pa zhes bgyi ba nges par mchis par 'dzin to/_/bcom ldan 'das 
[\[216a.4\]]don de lta bas na mu stegs can dag kyang yang dag pa'i bden pa mchis zhes smra'o/_/bcom ldan 'das kyis bka' stsal pa/_rigs kyi bu dge sbyong ngam bram ze gang zhig rtag pa yod ce'am/_bde ba yod ce'am/_yongs su dag pa yod ce 'am/_bdag yod ces smra na/_
[\[216a.5\]]de ni dge sbyong ma yin/_bram ze ma yin no/_/de ci'i phyir zhe na/_'khor ba las 'khrul te/_thams cad mkhyen pa'i ye shes dang ldan pa'i ston pa chen po spong ba'i phyir ro/_/dge sbyong dang bram ze de dag ni 'dod pa'i nang du shin tu bying bas dge ba'i chos nyam chung ba'i phyir 
[\[216a.6\]]ro/_/mu stegs can de dag ni 'dod chags dang /_zhe sdang dang /_gti mug gis rnam par bcings kyang /_'dod pa'i bde ba la bzod par byed pa'i phyir ro/_/mu stegs can de dag ni las kyi 'bras bu bdag gis byas pa/_bdag gis myong bar shes mod kyi/_
[\[216a.7\]]mi dge ba'i chos spong bar mi nus so/_/mu stegs can de dag ni yang dag pa'i chos can ma yin/_yang dag pa'i 'tsho bas 'tsho ba ma yin no/_/de ci'i phyir zhe na/_shes rab kyi me med de sbyong mi nus pa'i phyir ro/_/mu stegs can de dag ni 'dod pa lnga'i mchog 
[\[216b\]]
[\[216b.1\]]dam pa la chags mod kyi/_brtson 'grus su nan tan mi byed pas dge ba'i chos kyis dbul ba'i phyir ro/_/mu stegs can de dag ni yang dag pa'i rnam par thar pa 'dod mod kyi tshul khrims bsrung ba'i rkang pa dang mi ldan pa'i phyir ro/_/mu stegs can de dag 
[\[216b.2\]]ni bde ba 'dod mod kyi bde bar 'gyur ba'i rgyu dang rkyen tshol mi nus so/_/mu stegs can de dag ni sdug bsngal bar 'gyur ba thams cad mi 'dod mod kyi/_spyod pa thams cad sdug bsngal gyi rgyur 'gyur ba mi spong ngo /_/mu stegs can de dag ni chen po bzhi'i sbrul gdug 
[\[216b.3\]]pas dkris shing glags kyang bag med par spyod do/_/mu stegs can de dag ni ma rig pas yongs su khebs pas dge ba'i bshes gnyen spong ste/_khams gsum du gnas par mos pas mi rtag pa'i me chen po shin tu 'bar ba las thar bar mi nus so/_/mu 
[\[216b.4\]]stegs can de dag ni nyon mongs pa'i nad lci ba 'tsho dka' bas btab kyang mkhas pa dang ldan pa'i sman pa mi tshol lo/_/mu stegs can de dag ni ma 'ongs pa'i dus mtha' med pa'i lam ring po shin tu ya nga ba bgrod dgos kyang bde ba'i chos kyi tshogs bsag 
[\[216b.5\]]cing bdag gi rgyan du 'gyur ba mi shes so/_/mu stegs can de dag ni 'dod chags kyi gdug pas gsod par 'gyur yang 'dod pa lnga'i ba mo gdug pa la chags so/_/mu stegs can de dag ni zhe sdang gi me shin tu 'bar zhing mched kyang mi dge ba'i bshes gnyen 
[\[216b.6\]]la sten par byed do/_/mu stegs can de dag ni ma rig pas khebs te zil gyis non kyang ngan par lta ba'i chos log pa tshol lo/_/mu stegs can de dag ni/_ngan par lta bas rtag tu bslus kyang de dag la dge ba'i bshes gnyen du 'du shes skyed do/_/mu stegs 
[\[216b.7\]]can de dag ni 'bras bu zhim po la re yang 'bras bu kha ba'i sa bon 'debs so/_/mu stegs can de dag ni nyon mongs pa'i mun khang du zhugs kyang ye shes chen po'i sgron ma spong bar byed do/_/mu stegs can de dag ni nyon mongs pas shin tu gdungs te shin tu skom yang 
[\[217a\]]
[\[217a.1\]]'dod pa'i tshwa chu 'thung ngo /_/mu stegs can de dag ni 'khor ba'i rgya mtsho mtha' yas pas g.yengs kyang bla na med pa'i gru spong bar byed do/_/mu stegs can de dag ni phyin ci log gis shin tu bslad kyang 'du byed thams cad rtag ces smra ste/_'du byed thams cad 
[\[217a.2\]]ni rtag ces bya ba'i gnas med do/_/rigs kyi bu ngas bltas na 'du byed thams cad ni mi rtag pa'o/_/de yang ji ltar shes zhe na/_rgyu dang rkyen gyi sgo nas shes so/_/ji tsam du rkyen las skyes pa'i chos thams cad ni mi rtag par rig par bya'o/_/de bas na mu stegs can gyi chos thams 
[\[217a.3\]]cad ni gcig tsam yang rkyen las ma skyes pa med do/_/rigs kyi bu sangs rgyas kyi rang bzhin ni ma skyes pa/_mi 'gog pa/_'ong ba yang med/_song ba yang med/_'das pa ma yin/_ma 'ongs pa ma yin/_da ltar byung ba ma yin/_rgyu las byas pa ma yin/_rgyu med pa las byas pa 
[\[217a.4\]]ma yin/_ma byas pa ma yin/_byas pa ma yin/_mtshan ma ma yin/_mtshan ma med pa ma yin/_ming yod pa ma yin/_ming med pa ma yin/_ming ma yin/_gzugs ma yin/_ring po ma yin/_thung ngu ma yin/_phung po dang /_khams ma yin/_skye mched du gtogs pa ma yin 
[\[217a.5\]]pas na rtag pa zhes bya'o/_/rigs kyi bu rang sangs rgyas kyi rang bzhin ni de bzhin gshegs pa'o/_/de bzhin gshegs pa ni chos so/_/chos ni rtag pa'o/_/rigs kyi bu rtag ces bya ba ni de bzhin gshegs pa'o/_/de bzhin gshegs pa ni dge 'dun no/_/
[\[217a.6\]]dge 'dun ni rtag pa'o/_/don de lta bas na rkyen las skyes pa'i chos thams cad ni rtag pa zhes mi bya ste/_mu stegs can de dag gi chos ni gcig tsam yang rkyen las ma skyes pa med do/_/rigs kyi bu mu stegs can dag ni sangs rgyas kyi rang bzhin dang /_de bzhin 
[\[217a.7\]]gshegs pa dang /_chos mi mthong bas de bas na mu stegs can dag smra ba thams cad ni [{]brdzun [,]rdzun [}]te yang dag pa'i bden pa med do/_/bus pa ma rabs dag ni sngon bum pa dang /_gos dang /_theg pa dang /_khang khyim dang /_grong khyer dang /_chu klung dang /_ri dang /_nags 
[\[217b\]]
[\[217b.1\]]tshal dang /_skyes pa dang /_bud med dang /_bal glang dang /_rta dang /_ba lang dang /_lug la sogs pa mthong ba las phyis de 'dra ba zhig mthong na rtag pa yin no zhes smra ste/_yang dag par na de ni rtag pa ma yin no/_/rigs kyi bu 'dus byas thams cad ni mi rtag pa'o/_/
[\[217b.2\]]nam mkha' dang 'dus ma byas ni rtag pa zhes bya'o/_/sangs rgyas kyi rang bzhin ni 'dus ma byas pas na rtag pa zhes bya'o/_/nam mkha' zhes bya ba ni sangs rgyas kyi rang bzhin no/_/sangs rgyas kyi rang bzhin ni de bzhin gshegs pa'o/_/de bzhin gshegs pa ni 
[\[217b.3\]]'dus ma byas pa'o/_/'dus ma byas pa ni rtag pa'o/_/rtag pa ni chos so/_/chos ni dge 'dun no/_/dge 'dun ni 'dus ma byas so/_/'dus ma byas ni rtag pa'o/_/rigs kyi bu 'dus byas kyi chos la mdor na rnam pa gnyis te/_gzugs kyi chos dang /_
[\[217b.4\]]gzugs ma yin pa'i chos so/_/gzugs ma yin pa'i chos zhes bya ba ni sems dang sems las byung ba'i chos so/_/gzugs kyi chos zhes bya ba ni sa dang chu dang me dang rlung ngo /_/rigs kyi bu sems ni mi rtag pa zhes bya'o/_/de ci'i phyir zhe na/_rang bzhin gyis dmigs 
[\[217b.5\]]shing rnam par rtog pa dang ldan pa'i phyir ro/_/rigs kyi bu mig gi rnam par shes pa'i rang bzhin so so ba nas yid kyi rnam par shes pa'i rang bzhin gyi bar du yang so so ste/_de bas na mi rtag go/_/rigs kyi bu gzugs kyi spyod yul so so ba nas chos kyi spyod yul gyi bar du yang 
[\[217b.6\]]so so ste/_de bas na mi rtag go/_/rigs kyi bu mig gi rnam par shes pa dang ldan pa so so ba nas yid kyi rnam par shes pa dang ldan pa'i bar du so so ste/_de bas na mi rtag go/_/rigs kyi bu ci ste sems rtag pa zhig yin na ni mig gi rnam par shes pa 'ba' zhig gis chos thams cad 
[\[217b.7\]]la dmigs par 'gyur ba'i rigs so/_/rigs kyi bu mig gi rnam par shes pa so so ba nas yid kyi rnam par shes pa'i bar du so so bas na mi rtag par shes so/_/'dra ba'i chos skad cig skad cig tu skye zhing 'gog pas byis pa ma rabs kyis de ltar mthong nas rtag par 'dzin to/_/
[\[218a\]]
[\[218a.1\]]rigs kyi bu rgyu dang rkyen gyi mtshan nyid gzhig tu rung bas na mi rtag pa zhes bya'o/_/'di lta ste mig gi dbang po dang /_gzugs dang /_snang ba dang /_bsams pa'i rkyen las mig gi rnam par shes pa skye ste/_rna ba'i rnam par shes pa skye ba na yang rkyen so so bas/_
[\[218a.2\]]mig gi rnam par shes pa'i rkyen gyis ma yin pa nas yid kyi rnam par shes pa'i bar du so so ba yang de bzhin du rig par bya'o/_/gzhan yang rigs kyi bu 'du byed rnams kyi rgyu dang rkyen 'jig pas na sems ni mi rtag go/_/'di lta ste mi rtag pa sgom pa'i sems kyang gzhan la/_sdug 
[\[218a.3\]]bsngal ba dang /_stong pa nyid dang /_bdag med pa bsgom pa'i sems kyang gzhan no/_/ci ste sems rtag pa zhig yin na mi rtag pa rtag tu bsgom pas na sdug bsngal ba dang /_stong pa nyid dang /_bdag med pa rtogs par yang mi 'gyur na/_rtag pa dang /_bde ba dang /_bdag dang /_
[\[218a.4\]]yongs su dag pa rtogs pa lta ci smos te/_don de lta bas na mu stegs can gyi chos kyi nang du rtag pa dang /_bde ba dang /_bdag dang yongs su dag pa bsdu mi nus so/_/rigs kyi bu de bas na sems kyi chos ni nges par mi rtag go/_/yang na rigs kyi bu sems kyi rang bzhin tha dad 
[\[218a.5\]]pa'i phyir na mi rtag go/_/'di lta ste nyan thos kyi sems kyi rang bzhin so so/_rang sangs rgyas kyi sems kyi rang bzhin so so/_sangs rgyas rnams kyi sems kyi rang bzhin yang so so ste/_mu stegs can thams cad kyi sems ni rnam pa gsum ste/_rab tu byung ba'i sems 
[\[218a.6\]]dang khyim na gnas pa'i sems dang /_khyim na gnas pas dben pa'i sems so/_/dben pa dang ldan pa'i sems kyang gzhan la/_sdug bsngal dang ldan pa'i sems kyang gzhan/_bde ba yang ma yin sdug bsngal ba yang ma yin pa dang ldan pa'i sems kyang gzhan/_'dod 
[\[218a.7\]]chags dang ldan pa'i sems kyang gzhan/_zhe sdang dang ldan pa'i sems kyang gzhan/_gti mug dang ldan pa'i sems kyang gzhan te/_mu stegs can thams cad kyi sems kyi mtshan nyid kyang gzhan no/_/'di lta ste gti mug dang ldan pa'i sems kyang gzhan la/_
[\[218b\]]
[\[218b.1\]]the tsom dang ldan pa'i sems kyang gzhan/_ngan par lta ba dang ldan pa'i sems kyang gzhan/_'gro ba dang sdod pa'i spyod lam gyi sems kyang gzhan no/_/rigs kyi bu ci ste sems rtag pa zhig yin na/_kha dog sngon po dang /_ser po dang /_dmar po dang /_dkar po dang /_
[\[218b.2\]]smug por bye brag mi phyed pa'i rigs so/_/rigs kyi bu gal te sems rtag pa zhig yin na/_dran par bya ba'i chos thams cad brjed par 'gyur ba'i mi rigs so/_/rigs kyi bu ci ste sems rtag pa zhig yin na klog pa dang /_'don pa'i las byed pa 'phel zhing skye ba'i mi rigs so/_/
[\[218b.3\]]rigs kyi bu ci ste sems rtag pa zhig yin na byas pa dang /_byed pa dang /_bya ba bshad pa'i mi rigs te/_byas pa dang /_byed pa dang /_bya ba yod pas na sems de ni nges par mi rtag par shes par bya'o/_/rigs kyi bu ci ste sems rtag pa zhig yin na/_sdang ba dang /_byams pa med do/_/sdang 
[\[218b.4\]]ba yang ma yin/_byams pa yang ma yin par 'gyur ro/_/ci ste sems rtag pa zhig yin na bdag gi rdzas dang /_gzhan gyi rdzas zhe'am/_'chi'o skye'o zhes brjod pa'i mi rigs so/_/ci ste sems rtag pa zhig yin na bya ba byas kyang skye zhing 'phel ba'i mi rigs so/_/rigs kyi bu don de lta 
[\[218b.5\]]bas na sems kyi rang bzhin ni so so tha dad de tha dad pas na mi rtag par rig par bya'o/_/rigs kyi bu ngas 'dir gzugs ma yin pa'i chos la mi rtag pa'i don bshad pa ni 'di dag yin no/_/de la gzhan yang khyod la gzugs mi rtag pa bshad de/_gzugs ni mi rtag pa ste thog ma nas 
[\[218b.6\]]ma skyes pa'o/_/skyes nas 'gog pa'i phyir mngal du 'jug pa nur nur po'i tshe thog ma nas ma skyes la/_skyes nas 'gyur ba'i phyir ro/_/phyi rol gyi myu gu dang /_sdong bu yang thog ma nas ma skyes la/_skyes nas 'gyur ba'i phyir ro/_/de bas na gzugs kyi chos thams cad ni 
[\[218b.7\]]mi rtag par shes par bya'o/_/rigs kyi bu nang gi gzugs ni dus bzhin du 'gyur te/_nur nur po'i tshe yang gzhan la mer mer po'i tshe yang gzhan/_mkhregs pa'i tshe yang gzhan/_mngal gyi tshe yang gzhan/_skye ba'i tshe yang gzhan/_bus pa'i tshe yang gzhan/_gzhon 
[\[219a\]]
[\[219a.1\]]nu'i tshe yang gzhan pa nas rgas pa'i bar du 'gyur te so sor 'gyur bas na gzhan no/_/phyi rol gyi gzugs thams cad kyang de dang 'dra ste/_myu gu'i tshe yang gzhan/_sdong bu'i tshe yang gzhan/_yal ga'i tshe yang gzhan/_lo ma'i tshe yang gzhan/_me tog gi tshe 
[\[219a.2\]]yang gzhan/_'bras bu'i tshe yang gzhan no/_/rigs kyi bu gzhan yang nang gi ro bro ba yang nur nur po'i tshe yang gzhan pa nas rgas pa'i bar du yang tha dad de gzhan no/_/phyi rol gyi ro bro ba de dang 'dra ste/_myu gu dang /_sdong bu dang /_yal ga dang /_lo ma dang /_me tog dang /_'bras bu'i 
[\[219a.3\]]bar du tha dad de gzhan no/_/nur nur po'i mthu stobs kyi tshe gzhan pa nas rgas kyi bar du mthu stobs kyang tha dad de gzhan no/_/nur nur po'i tshe gzugs byad kyang gzhan pa nas rgas pa'i bar du gzugs byad kyang tha dad de gzhan no/_/nur nur po'i tshe na rnam par smin pa'i 'bras bu yang 
[\[219a.4\]]gzhan pa nas rgas pa'i bar du rnam par smin pa'i 'bras bu yang tha dad de gzhan no/_/nur nur po'i tshe ming btags pa yang gzhan pa nas rgas pa'i bar du ming 'dogs pa yang tha dad de gzhan no/_/'di lta ste nang gi gzugs kyang zhig ma thag tu phyir 'du bas na mi rtag ste/_phyi rol gyi rtsi 
[\[219a.5\]]shing yang zhig ma thag tu phyir 'du bas na mi rtag go/_/bags kyis skye ba'i phyir yang mi rtag go/_/nur nur po nas rgas pa'i bar du yang bags kyis skye zhing 'gyur la myu gu nas 'bras bu'i bar du yang bags kyis skye zhing 'gyur bas na mi rtag go/_/gzugs thams cad 
[\[219a.6\]]'gog par 'gyur bas na mi rtag ste/_nur nur po 'gog pa'i tshe gzhan pa nas rgas pa'i bar du 'gog pa yang gzhan no/_/myu gu 'gog pa gzhan pa nas 'bras bu 'gog pa'i bar du yang gzhan pas na mi rtag go/_/byis pa ma rabs shes pa med pa dag ni skye ba dran par 
[\[219a.7\]]mthong bas rtag par 'dzin te/_don de lta bas na mi rtag pa zhes bya'o/_/gal te mi rtag na de ni sdug bsngal ba yin no/_/sdug bsngal ba yin pas na mi gtsang ba'o/_/rigs kyi bu don 'di dag ni 'od srung gis kyang sngar dris te ngas rgyas par bshad do/_/gzhan 
[\[219b\]]
[\[219b.1\]]yang rigs kyi bu 'du byed thams cad la yang bdag ces bya ba med do/_/rigs kyi bu chos thams cad ces bya ba ni mdor na gzugs dang gzugs ma yin pa ste/_gzugs la ni bdag ces bya ba med do/_/de ci'i phyir zhe na/_gzhig tu rung /_gcad du rung /_btsog tu rung la/_skye zhing 
[\[219b.2\]]'phel ba'i phyir ro/_/bdag ces bya ba ni gzhig tu mi rung /_gcad du mi rung /_skye zhing 'phel ba med de/_de bas na gzugs ni bdag ma yin no/_/gzugs ma yin pa'i chos kyang bdag ma yin no/_/de ci'i phyir zhe na/_rgyu dang rkyen las skyes pa'i phyir ro/_/rigs kyi bu ci 
[\[219b.3\]]ste mu stegs can dag rtse gcig tu dran pas bdag yod par shes pa yin na/_rtse gcig tu dran pa nyid ni bdag ces bya ba ma yin no/_/ci ste rtse gcig tu dran pa bdag yin no zhes byar ni 'das pa'i dngos po dag brjed pa yang yod do/_/brjed pa yod pas na nges par bdag ces 
[\[219b.4\]]bya ba med do/_/rigs kyi bu ci ste mu stegs can dag dran pa'i phyir bdag yod ces byar ni dran pa med pas na bdag ces bya ba med do/_/rigs kyi bu dper na mi zhig lag pa la sor mo drug yod pa mthong na/_de la 'di skad du sngon che ge mo zhig tu ma phrad dam zhes 'dri'o/_/ci 
[\[219b.5\]]ste bdag ces bya ba yod na 'dri ba'i yang mi rigs te/_'di 'dri ba las na bdag ces bya ba nges par med do/_/rigs kyi bu ci ste mu stegs can dag bar du gcad cing sgrib tu rung ba'i phyir bdag yod ces byar ni rigs kyi bu sgrib tu yod pas na nges par bdag ces bya ba med par 
[\[219b.6\]]shes so/_/dper na lha sbyin zhes brjod pa'i tshe lha sbyin ma yin no zhes mi brjod do/_/bdag kyang de dang 'dra ste/_nges par bdag yin na lta/_bdag ces bya ba la sgrib par mi 'gyur te/_sgrib par 'gyur bas na nges par bdag ces bya ba med do/_/ci ste sgrib par 
[\[219b.7\]]'gyur bas bdag yod par shes na de ltar khyod ma bsgribs na nges par bdag ces bya ba med do/_/rigs kyi bu ci ste mu stegs can dag grogs dang grogs ma yin pa las bdag yod par shes so zhes byar ni grogs med pas na bdag ces bya ba med pa'i rigs so/_/grogs 
[\[220a\]]
[\[220a.1\]]med pa'i chos yod de/_'di lta ste de bzhin gshegs pa dang /_nam mkha' dang /_sangs rgyas kyi rang bzhin no/_/bdag ces bya ba yang de dang 'dra bar yang dag par grogs med de/_de bas nges par bdag ces bya ba med do/_/rigs kyi bu gzhan 
[\[220a.2\]]yang mu stegs can dag ci ste ming btags pa las bdag yod par shes so zhes byar ni bdag med pa'i chos la yang bdag med ces 'dogs pa'i ming yod de/_dper na shin tu dbul po zhig gi ming phyug po zhes 'dogs pa dang /_dper na bdag shi'o zhes bya ba ste/_gal te bdag 
[\[220a.3\]]ces bya ba shi na bdag gis bdag gsod par 'gyur ro/_/bdag ces bya ba ni yang dag par na gsad du mi rung ste tha snyad du bdag gsod pa zhes btags so/_/dper na mi thung ngu zhig ring po zhes btags pa dang 'dra ste de bas na nges par bdag ces bya ba med par shes so/_/gzhan 
[\[220a.4\]]yang rigs kyi bu ci ste mu stegs can dag bu byung ma thag tu nu zho tshol ba las bdag yod par shes so zhes bya ba ni/_rigs kyi bu ci ste bdag ces bya ba yod na bus pa chung ngu thams cad mi gtsang ba ngan skyugs dang /_me dang /_sbrul dang /_dug la 'dzin pa'i mi rigs so/_/
[\[220a.5\]]de bas na nges par bdag ces bya ba med do/_/rigs kyi bu sems can thams cad ni rnam pa 'di gsum gyi ye shes mnyam par yod do/_/'di lta ste/_'dod chags dang /_za ba dang /_'jigs pa ste de bas na bdag ces bya ba med do/_/gzhan yang rigs kyi 
[\[220a.6\]]bu ci ste mu stegs can dag mtshan ma dang /_gzugs tsam las bdag yod par shes so zhes byar ni/_rigs kyi bu mtshan ma yod pas kyang bdag med la/_mtshan ma med pas kyang bdag med do/_/dper na mi gnyid log pa'i tshe/_song ba dang /_'ong ba dang /_rgu ba 
[\[220a.7\]]dang /_dgye ba dang /_blta ba yang med la/_bde ba dang sdug bsngal ba yang mi tshor bas na bdag yod pa'i mi rigs so/_/ci ste song ba dang /_'ong ba dang /_rgu ba dang /_dgye ba dang /_blta ba yod pas bdag yod par shes na/_shing gi 'khrul 'khor byas pa'i mi la 
[\[220b\]]
[\[220b.1\]]yang bdag yod pa'i rigs so/_/rigs kyi bu de bzhin gshegs pa yang de dang 'dra ste/_mi 'gro/_mi sdod/_mi dgye/_mi rgu/_mi blta/_mi 'dzum/_sdug bsngal ba ma yin/_bde ba ma yin/_'dod chags ma yin/_zhe sdang ma yin/_gti mug ma yin/_spyod pa ma 
[\[220b.2\]]yin te/_de ltar na de bzhin gshegs pa ni yang dag pa'i bdag ces bya ba yod do/_/gzhan yang rigs kyi bu ci ste mu stegs can dag pha rol pos shing thog skyur mo zos na/_tshu rol gyi 'gram chu langs pa las bdag yod par shes so zhes byar ni/_rigs kyi bu dran pa las 
[\[220b.3\]]mthong nas 'gram chu langs te 'gram chu ni bdag ma yin/_bdag kyang 'gram chu ma yin no/_/dga' ba ma yin/_mya ngan ma yin/_glal ba ma yin/_rgod pa ma yin/_lhung ba ma yin/_skye ba ma yin/_skom pa ma yin/_'grangs pa ma yin te/_de bas na nges par bdag med 
[\[220b.4\]]par shes so/_/rigs kyi bu mu stegs can de dag ni bus pa chung ngu shed ma bye ba dang 'dra ste/_shes pa med pa/_thabs med pa/_rtogs pa med pa/_rtag pa dang /_mi rtag pa dang /_sdug bsngal ba dang /_bde ba dang /_yongs su dag pa dang /_yongs su ma dag pa dang /_
[\[220b.5\]]bdag dang bdag med pa dang /_tshor ba dang tshor ba ma yin pa dang /_sems can dang sems can ma yin pa dang /_bde ba dang bde ba ma yin pa dang /_yod pa dang yod pa ma yin pa mi shes te/_sangs rgyas kyi chos las bag dang /_cha tsam zhig blangs nas rtag pa dang /_bde 
[\[220b.6\]]ba dang /_bdag dang /_yongs su dag par 'dzin te/_yang dag par rtag pa dang /_bde ba dang /_bdag dang /_yongs su dag pa mi shes so/_/dper na dmus long 'o ma'i kha dog mi shes pas/_gzhan la 'o ma'i kha dog ci 'dra zhes dris pa las/_pha rol pos dung gi 
[\[220b.7\]]kha dog 'dra'o zhes bstan na/_dmus long de 'o ma'i kha dog la dung gi sgra 'dra ba zhig yin par 'dzin to/_/yang dung gi kha dog ci 'dra zhes dris pa las/_'bras phye 'dra'o zhes smras na/_dmus long de dung gi kha dog la shin tu 'jam par 'dzin to/_/yang 'di skad 
[\[221a\]]
[\[221a.1\]]du 'bras phye'i kha dog ci 'dra zhes dris pa las/_pha rol pos kha ba 'dra'o zhes smras na/_dmus long des 'bras phye ma'i kha dog la grang bar 'dzin to/_/kha ba'i kha dog kyang ci 'dra zhes dris pa las pha rol pos ngang pa'i gshog pa 'dra'o zhes smras kyang 
[\[221a.2\]]dmus long des de ltar dpe bstan pa bzhi'i sgo nas kyang dmus long des 'o ma'i kha dog yang dag pa ci 'dra ba mi shes so/_/mu stegs can de dag kyang de dang 'dra ste/_rtag pa dang /_bde ba dang /_bdag dang /_yongs su dag pa mi shes so/_/rigs kyi bu de bas na sangs rgyas kyi 
[\[221a.3\]]chos la ni yang dag pa'i bden pa yod kyi/_mu stegs can rnams la ma yin no//_//'phags pa yongs su mya ngan las 'das pa chen po'i mdo/_bam po bcu dgu pa/_'jam dpal gzhon nus bcom ldan 'das la 'di skad ces gsol to/_/ngo mtshar 
[\[221a.4\]]che'o/_/de bzhin gshegs pa ni yongs su mya ngan las 'da' kar bla na med pa'i chos kyi 'khor lo bskor te yang dag pa'i bden pa rnam par phye ste bstan to/_/bcom ldan 'das kyis 'jam dpal la bka' stsal pa/_ci khyod de bzhin gshegs pa la mya ngan las 'da' 
[\[221a.5\]]bar 'du shes sam/_rigs kyi bu de bzhin gshegs pa ni yang dag par na rtag pa/_gnas pa/_mi 'gyur ba/_yongs su mya ngan las ma 'das pa'o/_/rigs kyi bu de la gang zhig bdag tu 'dzin na de ni sangs rgyas kyi bdag ces bya ste/_bla na med pa yang dag par 
[\[221a.6\]]rdzogs pa'i byang chub tu mngon par 'tshang rgya'o/_/bdag ces bya ba ni chos te chos ni bdag gi ba'o/_/bdag ni lam ste lam ni bdag gi ba'o/_/bdag ni bcom ldan 'das te bcom ldan 'das ni bdag gi ba'o/_/bdag ni nyan thos te nyan thos ni bdag gi ba'o/_/
[\[221a.7\]]bdag gi ba ni chos ston par 'gyur te gzhan dag nyan par byed do/_/bdag ni chos kyi 'khor lo bskor te gzhan gyis nus pa ma yin no/_/de bzhin gshegs pa ni de lta bur mi 'dzin te/_de bas na de bzhin gshegs pa ni chos ni 'khor lo mi skor ro/_/rigs kyi 
[\[221b\]]
[\[221b.1\]]bu gang zhig de lta bur 'dzin na bdag ni mig go/_/mig ni bdag gi ba'o/_/rna ba dang /_sna dang /_lce dang /_lus dang /_yid kyi bar du yang de bzhin te/_bdag ni gzugs so gzugs ni bdag gi ba'o/_/de bzhin du chos kyi bar du yang rgyas par rig par bya'o/_/
[\[221b.2\]]bdag ni sa'o/_/sa ni bdag gi ba ste/_chu dang /_me dang /_rlung yang de bzhin du rig par bya'o/_/rigs kyi bu de la gang zhig 'di skad du bdag ces bya ba ni dad pa'o/_/dad pa ni bdag gi ba'o/_/bdag ces bya ba ni mang du thos pa'o/_/mang du thos pa ni bdag gi ba'o/_/bdag 
[\[221b.3\]]ces bya ba ni sbyin pa'i pha rol tu phyin pa/_sbyin pa'i pha rol tu phyin pa ni bdag gi ba'o/_/bdag ces bya ba ni tshul khrims kyi pha rol tu phyin pa/_tshul khrims kyi pha rol tu phyin pa ni bdag gi ba'o/_/bdag ni bzod pa'i pha rol tu phyin pa/_bzod pa'i pha rol tu phyin pa ni bdag gi ba'o/_/
[\[221b.4\]]bdag ni brtson 'grus kyi pha rol tu phyin pa/_brtson 'grus kyi pha rol tu phyin pa ni bdag gi ba'o/_/bdag ni bsam gtan gyi pha rol tu phyin pa/_bsam gtan gyi pha rol tu phyin pa ni bdag gi ba'o/_/bdag ni shes rab kyi pha rol tu phyin pa/_shes rab kyi pha rol tu 
[\[221b.5\]]phyin pa ni bdag gi ba'o/_/bdag ni dran pa nye bar gzhag pa bzhi pa'o/_/dran pa nye bar gzhag pa bzhi ni bdag gi ba'o/_/de bzhin du yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag 
[\[221b.6\]]bdun dang /_'phags pa'i lam yan lag brgyad kyang rgyas par rig par bya'o/_/rigs kyi bu de bzhin gshegs pa ni de ltar mi 'dzin pas na de bzhin gshegs pa ni chos kyi 'khor lo mi bskor ro/_/rigs kyi bu ci ste de bzhin gshegs pa rtag pa gnas pa mi 'gyur 
[\[221b.7\]]mi 'pho ba yin na ci'i phyir de bzhin gshegs pa chos kyi 'khor lo bskor to zhes smras/_de bas na khyod kyis de bzhin gshegs pas chos kyi 'khor lo bskor to zhes bya ba'i mi rigs so/_/rigs kyi bu dper na mig dang snang ba dang /_bsam pa 'dus pa las mig 
[\[222a\]]
[\[222a.1\]]gi rnam par shes pa skye bar 'gyur ro/_/rigs kyi bu mig kyang /_'di ltar bdag gis ni mig gi rnam par shes pa bskyed do snyam mi sems pa nas bsam pa'i bar du yang mig gi rnam par shes pa bskyed do snyam mi sems la/_mig gi rnam par shes pa 
[\[222a.2\]]nyid kyang bdag ni bdag bskyed do snyam mi sems te/_rigs kyi bu 'on kyang de rnams 'dus shing tshogs pa las mthong bar gyur to/_/rigs kyi bu de bzhin gshegs pa yang de dang 'dra ste/_pha rol tu phyin pa drug dang /_byang chub kyi phyogs kyi chos sum cu rtsa bdun 
[\[222a.3\]]dang /_chos rnams rtog pa dang /_gzhan yang lkog ma dang /_rkan dang /_lce dang /_so dang mchu dang /_kha las tshig tu smra ba'i sgra las/_thog ma tshe dang ldan pa kauN+Di n+ya la chos bstan pa ni chos kyi 'khor lo bskor ba zhes bya ste/_don de lta bas na de bzhin gshegs pa 
[\[222a.4\]]ni chos kyi 'khor lo bskor zhes mi bya'o/_/rigs kyi bu gang ma bskor ba de ni chos zhes bya ste chos ni de bzhin gshegs pa'o/_/rigs kyi bu dper na gtsub shing dang /_gtsub stan dang /_lag pa dang /_btsa' 'dus pa las me byung ste/_gtsub shing yang bdag 
[\[222a.5\]]gis ni me phyung ngo snyam mi sems/_gtsub stan dang /_lag pa dang /_btsa' yang bdag gis me phyung ngo snyam mi sems so/_/me yang de ltar bdag gis bdag phyung ngo snyam mi sems so/_/de bzhin gshegs pa yang de dang 'dra ste pha rol tu phyin pa drug nas tshe dang 
[\[222a.6\]]ldan pa kauN+Di n+ya'i bar du chos kyi 'khor lo bskor ba zhes bya ste/_de bzhin gshegs pa ni ngas chos kyi 'khor lo bskor ro snyam mi dgongs so/_/rigs kyi bu de ltar mi dgongs pa de ni chos kyi 'khor lo yang dag par bskor ba zhes bya ste/_de ltar chos kyi 'khor lo bskor ba 
[\[222a.7\]]de ni de bzhin gshegs pa zhes bya'o/_/rigs kyi bu dper na mar yang zho dang /_chu dang /_rdza ma dang /_srub shing /_thag gu dang /_lag pa las mar 'byung ste/_zho yang 'di ltar bdag gis mar phyung ngo snyam mi sems pa nas lag pa'i bar du bdag gis 'di ltar 
[\[222b\]]
[\[222b.1\]]mar phyung ngo snyam mi sems/_mar yang 'di ltar bdag gis mar phyung ngo snyam mi sems te/_rkyen mang po 'dus pa las mar byung bar gyur to/_/de bzhin gshegs pa yang de dang 'dra ste/_'di ltar ngas ni chos kyi 'khor lo bskor to snyam mi dgongs so/_/ji ltar mi 
[\[222b.2\]]dgongs pa de ni chos kyi 'khor lo yang dag par bskor ba zhes bya ste/_chos kyi 'khor lo bskor ba de ni de bzhin gshegs pa zhes bya'o/_/rigs kyi bu dper na sa bon dang /_sa dang /_chu dang /_me dang /_rlung dang /_rmed dang /_dus dang /_las su bya ba las myu gu skye 
[\[222b.3\]]bar 'gyur ro/_/rigs kyi bu sa bon yang 'di ltar bdag gis myu gu bskyed do snyam mi sems pa nas las su byas pa'i bar du yang 'di ltar bdag gis myu gu bskyed do/_/snyam du mi sems/_myu gu yang 'di ltar bdag gis myu gu bskyed do snyam mi sems so/_/de bzhin 
[\[222b.4\]]gshegs pa yang de dang 'dra bar ngas ni chos kyi 'khor lo bskor to snyam du mi dgongs te/_rigs kyi bu gang mi dgongs pa de ni yang dag par chos kyi 'khor lo bskor ba zhes bya ste chos kyi 'khor lo bskor ba de ni de bzhin gshegs pa'o/_/rigs kyi bu dper 
[\[222b.5\]]na rnga yang rnga shing dang /_ko ba dang /_mi'i lag pa dang /_rdung ba 'dus pa las sgra 'byung ste/_rnga yang 'di ltar bdag gis sgra dbyung ngo snyam mi sems pa nas rdung ba dang /_sgra'i bar du yang bdag gis sgra phyung ngo snyam mi sems so/_/de bzhin gshegs pa yang de dang 
[\[222b.6\]]'dra bar ngas ni chos kyi 'khor lo bskor to snyam mi dgongs so/_/rigs kyi bu gang de ltar mi dgongs pa de ni yang dag par chos kyi 'khor lo bskor ba zhes bya ste/_rigs kyi bu chos kyi 'khor lo bskor ba ni 'dus ma byas pa'o/_/'dus ma byas pa ni chos kyi 'khor lo bskor ba'o/_/
[\[222b.7\]]chos kyi 'khor lo bskor ba ni de bzhin gshegs pa'o/_/rigs kyi bu chos kyi 'khor lo bskor ba ni sangs rgyas bcom ldan 'das kyi spyod yul yin gyi/_nyan thos dang rang sangs rgyas kyis shes pa ma yin no/_/rigs kyi bu nam mkha' ni skye ba ma yin/_skyes pa ma yin/_byed 
[\[223a\]]
[\[223a.1\]]pa ma yin/_byas pa ma yin/_'dus byas kyi chos ma yin no/_/de bzhin gshegs pa yang de dang 'dra ste/_skye ba ma yin/_skyes pa ma yin/_byed pa ma yin/_byas pa ma yin/_'dus byas kyi chos ma yin no/_/de bzhin gshegs pa ji lta 
[\[223a.2\]]ba bzhin du sangs rgyas kyi rang bzhin yang de dang 'dra ste/_skye ba ma yin/_skyes pa ma yin/_byed pa ma yin/_byas pa ma yin/_'dus byas kyi chos ma yin no/_/rigs kyi bu sangs rgyas bcom ldan 'das kyi gsung ni rnam pa gnyis te/_'jig rten gyi gsung dang /_
[\[223a.3\]]'jig rten las 'das pa'i gsung ngo /_/rigs kyi bu de bzhin gshegs pas nyan thos dang rang sangs rgyas la ni 'jig rten gyi gsung gis gsung ngo /_/byang chub sems dpa' rnams la ni 'jig rten las 'das pa'i gsung gis gsung ngo /_/rigs kyi bu 'khor 
[\[223a.4\]]gyi dkyil 'khor la yang rnam pa gnyis te/_theg pa chung ngu tshol ba dang /_theg pa chen po tshol ba'o/_/nga sngon bA rA Na sIr nyan thos rnams la chos kyi 'khor lo bskor te da yang rtswa mchog gi grong khyer 'dir byang chub sems dpa' sems dpa' chen po rnams la chos kyi 
[\[223a.5\]]'khor lo bskor to/_/rigs kyi bu gzhan yang gang zag la rnam pa gnyis te/_dbang po 'bring dang /_dbang po rab bo/_/dbang po 'bring po la ni bA rA Na sIr chos kyi 'khor lo bskor to/_/dbang po rab ni mi'i nang na khyu mchog gi rgyal po lta bu byang chub sems dpa' 'od 
[\[223a.6\]]srung la sogs pa la rtswa mchog gi grong khyer 'dir chos chen po'i 'khor lo bskor to/_/rigs kyi bu dbang po tha ma la ni de bzhin gshegs pa chos kyi 'khor lo mi bskor te/_dbang po tha ma zhes bya ba ni log sred can dag go/_/rigs kyi bu gzhan yang sangs rgyas 
[\[223a.7\]]kyi byang chub tshol ba la yang rnam pa gnyis te/_brtson 'grus 'bring po dang /_brtson 'grus rab bo/_/bA rA Na sIr ni brtson 'grus 'bring po rnams la chos kyi 'khor lo bskor to/_/rtswa mchog gi grong khyer 'dir ni brtson 'grus rab rnams la chos chen po'i 'khor lo bskor to/_/
[\[223b\]]
[\[223b.1\]]rigs kyi bu gzhan yang ngas sngon bA rA Na sIr thog ma chos kyi 'khor lo bskor ba na lha dang mi brgyad khri snyed rgyun du zhugs pa'i 'bras bu thob par gyur to/_/da rtswa mchog gi grong khyer 'dir ni lha dang mi khri phrag brgyad cu snyed bla na med pa yang dag par rdzogs pa'i byang chub las phyir 
[\[223b.2\]]mi ldog par gyur to/_/rigs kyi bu sngon bA rA Na sIr ni tshangs pa chen po'i rgyal po nga la phyag 'tshal te/_chos kyi 'khor lo bskor bar gsol to/_/rtswa mchog gi grong khyer 'dir ni byang chub sems dpa' 'od srung gis nga la phyag 'tshal te/_chos kyi 'khor lo bskor bar 
[\[223b.3\]]gsol to/_/rigs kyi bu gzhan yang sngon bA rA Na sIr chos kyi 'khor lo bskor ba na mi rtag pa dang /_sdug bsngal ba dang /_stong pa dang /_bdag med pa ston to/_/da rtswa mchog gi grong khyer 'dir chos kyi 'khor lo bskor ba na rtag pa dang /_bde ba dang /_bdag dang /_yongs 
[\[223b.4\]]su dag pa bstan to/_/gzhan yang rigs kyi bu ngas sngon bA rA Na sIr chos kyi 'khor lo bskor ba na gsung dbyangs tshangs pa'i 'jig rten la thug gi bar du grags so/_/da rtswa mchog gi grong khyer 'dir chos kyi 'khor lo bskor ba na gsung dbyangs kyis shar phyogs kyi 
[\[223b.5\]]sangs rgyas kyi zhing gang gA'i klung gi bye ma nyi shu snyed du grags te/_lho dang nub dang /_byang dang /_phyogs mtshams bzhi dang /_steng dang /_'og tu yang de bzhin du grags par gyur to/_/gzhan yang rigs kyi bu sangs rgyas bcom ldan 'das ji tsam du gsung ba thams 
[\[223b.6\]]cad ni chos kyi 'khor lo bskor ba zhes bya'o/_/rigs kyi bu dper na 'khor los sgyur ba'i rgyal po'i 'khor lo ni ma btul ba'i rnams thul ba dang /_thul ba'i rnams bde bar byed do/_/rigs kyi bu sangs rgyas bcom ldan 'das rnams kyis chos gsungs pa yang /_de 
[\[223b.7\]]dang 'dra ste/_tshad med pa'i kun nas nyon mongs pa ma btul ba yang thul bar byed la/_thul ba yang dge ba'i rtsa ba skye bar byed do/_/rigs kyi bu dper na 'khor los sgyur ba'i rgyal po ni 'khor lo rin po ches phas rgol ba'i dgra thams cad zhi bar byed do/_/de bzhin gshegs 
[\[224a\]]
[\[224a.1\]]pas chos bstan pa yang de dang 'dra ste/_kun nas nyon mongs pa'i dgra thams cad zhi bar byed do/_/gzhan yang rigs kyi bu dper na 'khor los sgyur ba'i rgyal po'i 'khor lo rin po ches ni 'og nas steng du yid bzhin du 'gyur ro/_/de bzhin gshegs pas chos 
[\[224a.2\]]bstan pa yang de dang 'dra ste/_ngan song gi sems can thams cad mtho ris kyi lhar skye ba nas sangs rgyas kyi byang chub la thug gi bar du phyin par byed do/_/rigs kyi bu de bas na khyod kyi de bzhin gshegs pa la chos kyi 'khor lo gdod bskor ro zhes ma zer cig_/de nas 'jam 
[\[224a.3\]]dpal gzhon nur gyur pas yang bcom ldan 'das la 'di skad ces gsol to/_/bcom ldan 'das don 'di dag bdag gis ma 'tshal ba'i slad du zhu ba ni ma lags kyi sems can thams cad la phan pa dang /_bde ba'i slad du zhus pa lags so/_/bcom ldan 'das bdag ni yun 
[\[224a.4\]]ring po nas chos kyi 'khor lo bskor ba ni sangs rgyas bcom ldan 'das kyi spyod yul lags kyi/_nyan thos dang rang sangs rgyas kyi spyod yul ma lags par 'tshal to/_/de nas bcom ldan 'das kyis byang chub sems dpa' 'od srung la bka' stsal pa/_rigs kyi bu de ltar na 
[\[224a.5\]]byang chub sems dpa' theg pa chen po yongs su mya ngan las 'das pa'i mdo la gnas pa ni/_'phags pa'i spyad pa spyod pa zhes bya'o/_/byang chub sems dpa' 'od srung gis yang bcom ldan 'das la 'di skad ces gsol to/_/gzhan yang ci'i slad du 'phags pa'i 
[\[224a.6\]]spyod pa zhes bgyi/_bka' stsal pa/_rigs kyi bu 'phags pa zhes bya ba ni sangs rgyas bcom ldan 'das te/_de bas na 'phags pa'i spyod pa zhes bya'o/_/gsol pa/_bcom ldan 'das gal te sangs rgyas bcom ldan 'das kyi spyod pa lags na nyan thos dang rang sangs 
[\[224a.7\]]rgyas dang byang chub sems dpa'i spyod pa ma lags so/_/bka' stsal pa/_rigs kyi bu sangs rgyas bcom ldan 'das kyang yongs su mya ngan las 'das pa chen po 'di la brten te/_'di ltar rnam par phye zhing bstan pas 'phags pa'i spyod pa zhes bya'o/_/nyan thos dang 
[\[224b\]]
[\[224b.1\]]rang sangs rgyas dang /_byang chub sems dpa' rnams kyang de ltar thos nas rjes su spyod na 'phags pa'i spyod pa zhes bya'o/_/rigs kyi bu byang chub sems dpa' sems dpa' chen po dag spyod pa 'di la gnas na 'jigs pa med pa'i sa la gnas par gyur to/_/
[\[224b.2\]]rigs kyi bu byang chub sems dpa' gang mi 'jigs pa'i sa la gnas na 'dod chags dang /_zhe sdang dang /_gti mug dang /_skye ba dang /_rga ba dang /_na ba dang /_'chi bas nam du yang mi 'jigs te/_sems can dmyal ba dang /_byol song gi skye gnas dang /[ {]yi dgas [,]yi dwags [}]
[\[224b.3\]]su ltung ba'i 'jigs pa med par 'gyur ro/_/rigs kyi bu mi dge ba la rnam pa gnyis te/_lha ma yin dang /_mi'i nang du skyes pa'o/_/mi'i nang du skyes pa la yang mi dge ba rnam pa gsum ste/_log sred can dang /_shin tu rgyas pa'i mdo sde la skur ba dang /_phas 
[\[224b.4\]]pham pa bzhi nyams pa'o/_/rigs kyi bu sa de la gnas pa'i byang chub sems dpa' rnams ni nam du yang de lta bu'i mi dge ba'i gnas su ltung bas mi 'jigs so/_/gzhan yang dge sbyong dang /_bram ze dang /_mu stegs can ngan par lta ba dang /_lha'i bu bdud sdig to can 
[\[224b.5\]]la sogs pas kyang mi 'jigs so/_/gzhan yang srid pa nyi shu lnga bos mi 'jigs te/_de bas na sa 'di ni 'jigs pa med pa zhes bya'o/_/rigs kyi bu byang chub sems dpa' sems dpa' chen po 'jigs pa med pa'i sa la gnas pa ni ting nge 'dzin rnam pa nyi shu lnga thob pas srid pa 
[\[224b.6\]]nyi shu lnga gzhom par byed do/_/rigs kyi bu dri ma med pa'i ting nge 'dzin thob pas ni sems can dmyal ba'i srid pa bcom/_phyir mi ldog pa'i ting nge 'dzin thob pas ni byol song gi srid pa bcom/_sems bde ba'i ting nge 'dzin thob pas ni [{]yi dgas [,]yi dwags [}]kyi srid pa bcom/_rab tu dga' 
[\[224b.7\]]ba'i ting nge 'dzin thob pas ni lha ma yin gyi srid pa bcom/_nyi ma'i 'od zer gyi ting nge 'dzin thob pas ni shar gyi lus 'phags gling du skye ba'i srid pa bcom/_zla ba'i 'od zer gyi ting nge 'dzin thob pas ni nub kyi ba lang spyod du skye ba'i srid pa bcom/_me'i dbal gyi ting nge 'dzin thob 
[\[225a\]]
[\[225a.1\]]pas ni byang gi sgra mi snyan du skye ba'i srid pa bcom/_sgyu ma lta bu'i ting nge 'dzin thob pas ni lho'i 'dzam bu'i gling du skye ba'i srid pa bcom/_chos thams cad mi g.yo ba'i ting nge 'dzin thob pas ni rgyal chen bzhi'i gnas su skye ba'i srid pa bcom/_shin tu 
[\[225a.2\]]gdul dka'i ting nge 'dzin thob pas ni sum cu rtsa gsum gnam du skye ba'i srid pa bcom/_yid du 'ong ba'i ting nge 'dzin thob pas ni thun sbyong 'thab bral gnam du skye ba'i srid pa bcom/_thams cad sngon po'i ting nge 'dzin thob pas ni dga' ldan gnam du skye ba'i srid pa bcom/_
[\[225a.3\]]thams cad ser po'i ting nge 'dzin thob pas ni 'phrul dga'i gnam du skye ba'i srid pa bcom/_thams cad dmar po'i ting nge 'dzin thob pas ni gzhan 'phrul dbang byed gnam du skye ba'i srid pa bcom/_thams cad dkar po'i ting nge 'dzin thob pas ni bsam gtan dang po'i 
[\[225a.4\]]srid pa bcom/_rnam pa sna tshogs kyi ting nge 'dzin thob pas ni tshangs pa chen po'i srid pa bcom/_zung du 'brel ba'i ting nge 'dzin thob pas ni bsam gtan gnyis pa'i srid pa bcom/_'brug sgra'i ting nge 'dzin thob pas ni bsam gtan gsum pa'i srid pa bcom/_char 
[\[225a.5\]]pa bab pa'i ting nge 'dzin thob pas ni bsam gtan bzhi pa'i srid pa bcom/_nam mkha' lta bu'i ting nge 'dzin thob pas ni 'du shes med pa'i srid pa bcom/_me long lta bu'i ting nge 'dzin thob pas ni gtsang ma'i ris lan cig phyir ldog pa'i srid pa bcom/_chags pa med 
[\[225a.6\]]pa'i ting nge 'dzin thob pas ni nam mkha' mtha' yas skye mched stengs kyi srid pa bcom/_rtag pa'i ting nge 'dzin thob pas ni rnam shes mtha' yas skye mched stengs kyi srid pa bcom/_dga' ba'i ting nge 'dzin thob pas ni cung zad med pa'i skye mched stengs kyi srid pa bcom/_
[\[225a.7\]]bdag gi ting nge 'dzin thob pas ni 'du shes med 'du shes med min skye mched stengs kyi srid pa bcom mo/_/rigs kyi bu 'di dag ni byang chub sems dpa'i ting nge 'dzin nyi shu rtsa lnga thob pas srid pa nyi shu rtsa lnga bcom pa zhes bya'o/_/rigs kyi bu ting nge 'dzin nyi shu rtsa lnga po 
[\[225b\]]
[\[225b.1\]]'di dag ni ting nge 'dzin gyi rgyal po zhes bya'o/_/rigs kyi bu byang chub sems dpa' sems dpa' chen po ting nge 'dzin gyi rgyal po 'di dag la zhugs na/_gal te ri rab ri'i rgyal po 'di 'jig par 'dod na yang bsams pa bzhin du 'jig go/_/gal te stong gsum gyi stong 
[\[225b.2\]]chen po'i 'jig rten gyi khams kyi sems can thams cad kyi bsam pa shes par 'dod na yang yid bzhin du shes par 'gyur ro/_/gal te stong gsum gyi stong chen po'i 'jig rten gyi khams na gnas pa'i sems can thams cad lus kyi ba spu'i khung gcig tu zhugs par 'dod 
[\[225b.3\]]na yang yid bzhin du 'gyur te/_dog pa'am gzer ba'i sems med do/_/gal te sems can grangs med par sprul te stong gsum gyi stong chen po'i 'jig rten gyi khams yongs su gang bar 'dod na yang yid bzhin du 'gyur ro/_/ci ste lus gcig las lus mang por 'dod dam/_
[\[225b.4\]]lus mang po las lus gcig tu 'dod na yang yid bzhin du 'gyur te/_de lta bur 'gyur mod kyi/_pad mo ltar sems ci la yang mi chags so/_/rigs kyi bu byang chub sems dpa' sems dpa' chen pos ting nge 'dzin gyi rgyal po de la zhugs nas dbang du 'gyur ba'i sa 
[\[225b.5\]]la yang gnas par 'gyur ro/_/byang chub sems dpa' dbang du 'gyur ba'i sa la gnas pa ni dbang du 'gyur ba'i mthu dang ldan pas gang nas gang du skye bar 'dod pa de dang de dag tu yid bzhin du skye bar 'gyur ro/_/rigs kyi bu dper na 'khor los sgyur ba'i rgyal po gling bzhir 'gro 
[\[225b.6\]]'dod na yid bzhin du phyin te bar du gcod pa med do/_/byang chub sems dpa' sems dpa' chen po yang de dang 'dra ste/_gang nas gang du skye bar 'dod pa de dang de dag tu yid bzhin du skye bar 'gyur ro/_/rigs kyi bu byang chub sems dpa' sems dpa' chen pos gal 
[\[225b.7\]]te sems can dmyal ba na gnas pa'i sems can dag dge ba'i rtsa ba la 'jog par 'gyur na byang chub sems dpa' der skye ste/_byang chub sems dpa' der skye mod kyi/_sngon gyi las kyi 'bras bu ni ma yin gyi/_byang chub sems dpa' sems dpa' chen po dbang du 
[\[226a\]]
[\[226a.1\]]gyur pa'i sa la gnas pa de'i rgyu de'i rkyen gyis der skye bar 'gyur ro/_/rigs kyi bu byang chub sems dpa' sems dpa' chen po sems can dmyal ba na gnas mod kyi/_dmyal ba gtub pa'i sdug bsngal la sogs pa ni mi myong ngo /_/rigs kyi bu byang 
[\[226a.2\]]chub sems dpa' sems dpa' chen po'i lhun gyis grub pa'i yon tan yang tshad med dpag tu med de/_bskal pa khri phrag brgya stong gi bar du yang bshad kyis mi rdzogs na/_sangs rgyas bcom ldan 'das rnams kyi yon tan brjod pa lta smos kyang ci dgos/_de'i tshe na 'khor gyi dkyil 
[\[226a.3\]]'khor de na/_byang chub sems dpa' dri ma med pa'i snying po'i rgyal po zhes bya ba gzi brjid chen po dang mngon par shes pa dang ldan pa/_gzungs chen po thob pa/_ting nge 'dzin phun sum tshogs pa/_'jigs pa med pa thob pa zhig 'dug pa las langs nas bla gos 
[\[226a.4\]]phrag pa gcig tu byas/_pus mo g.yas pa'i lha nga sa la btsugs te/_bcom ldan 'das la 'di skad ces gsol to/_/bcom ldan 'das bcom ldan 'das kyis gsungs pa ltar sangs rgyas dang byang chub sems dpa' rnams kyi yon tan dang ye shes ni tshad ma mchis dpag 
[\[226a.5\]]tu ma mchis te/_bskal pa khri phrag brgya stong gi bar du yang bshad kyis mi rdzogs zhes bgyi ba bdag gis yid la bsams pa ltar theg pa chen po'i mdo sde dang sbyar na de lta ma lags so/_/de ci'i slad du zhe na/_theg pa chen po shin tu rgyas pa'i mdo sde'i mthus sangs 
[\[226a.6\]]rgyas bcom ldan 'das rnams kyi bla na med pa yang dag par rdzogs pa'i byang chub de las 'byung zhing skye'o/_/de nas bcom ldan 'das kyis legs so legs so zhes bya ba byin nas rigs kyi bu de de bzhin no/_/de de bzhin te/_khyod kyis smras pa bzhin te/_de ltar theg pa 
[\[226a.7\]]chen po shin tu rgyas pa'i mdo sde yang de ltar yon tan tshad med mtha' yas pa dang ldan mod kyi/_mdo sde de dag mdo sde 'di'i dper yang mi bzod de/_brgya'i char yang mi bzod/_stong gi char yang mi bzod/_brgya stong gi char yang mi bzod pa nas rtsis sam/_grangs 
[\[226b\]]
[\[226b.1\]]sam/_dpe'i bar du yang mi bzod do/_/rigs kyi bu 'di lta ste dper na ba las 'o ma 'byung ste/_'o ma las ni zho 'byung /_zho las ni mar 'byung /_mar las ni zhun mar 'byung /_zhun mar las ni mar gyi snying po 'byung /_mar gyi snying po zhes bya ba ni mchog dang phul 
[\[226b.2\]]du gyur pa ste/_gang zhig gis 'thungs na nad rnam pa sna tshogs 'byang bar 'gyur te/_sman thams cad kyi nang du yang 'gro'o/_/rigs kyi bu sangs rgyas bcom ldan 'das kyang de dang 'dra ste/_sangs rgyas las ni mdo sde bcu gnyis 'byung ngo /_/mdo sde bcu 
[\[226b.3\]]gnyis las ni mdo'i sde 'byung ngo /_/mdo'i sde las ni shin tu rgyas pa'i mdo sde 'byung ngo /_/shin tu rgyas pa'i mdo sde las ni shes rab kyi pha rol tu phyin pa 'byung ngo /_/shes rab kyi pha rol tu phyin pa las ni yongs su mya ngan las 'das pa chen po mar gyi snying po lta bu 
[\[226b.4\]]'byung ngo /_/mar gyi snying po zhes bya ba ni sangs rgyas kyi rang bzhin gyi dpe'o/_/sangs rgyas kyi rang bzhin zhes bya ba ni de bzhin gshegs pa'o/_/rigs kyi bu de bas na de bzhin gshegs pa'i yon tan ni tshad med mtha' yas dpag tu med pa yin no/_/de nas byang 
[\[226b.5\]]chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das de bzhin gshegs pas gsungs pa ltar yongs su mya ngan las 'das pa'i mdo ni mar gyi snying po lta bur mchog tu gyur/_phul du gyur te/_gang zhig gis 'thungs 
[\[226b.6\]]na nad kyi rnam pa yang 'byang bar 'gyur la/_sman thams cad kyi nang du'ang 'gro'o zhes gsungs pa thos nas bdag 'di snyam du gyur to/_/gang mdo sde 'di mi nyan cing mi 'don pa de ni shin tu yang gti mug che ba ste dge ba'i sems ma mchis par 'tshal to/_/bcom ldan 'das 
[\[226b.7\]]bdag ni pags pa bshus te yi ge 'dri ba'i gzhir byas la/_khrag phyung ste snag tshar bya ba dang /_rkang phyung ste chur bya ba dang /_rus pa gzhogs te smyug gur byas la/_yongs su mya ngan las 'das pa'i mdo sde 'di 'dri bar bzod do/_/bris nas kyang klog pa dang /_'don 
[\[227a\]]
[\[227a.1\]]pa dang /_khong du chud par bya ba dang /_gzhan la yang rgya cher ston cing 'chad kyang bzod do/_/bcom ldan 'das gal te sems can gang zhig longs spyod la chags par 'gyur na bdag gis de la sngar longs spyod byin te/_de'i 'og tu yongs su mya ngan 
[\[227a.2\]]las 'das pa chen po'i mdo sde 'di klog par bskul lo/_/gal te longs spyod chen po dang ldan pa zhig na/_sngar yid la 'dod pa'i gtam snyan pa byas te/_de'i 'og tu theg pa chen po yongs su mya ngan las 'das pa'i mdo sde 'di klog par bskul lo/_/gal te ma rabs shig 
[\[227a.3\]]yin na yang mthus nan gyis klog tu gzhug go/_/gal te nga rgyal can zhig yin na yang bdag gis sngar yid bzhin du g.yog byas te shin tu dga' zhing mgu bar byas la de'i 'og tu yongs su mya ngan las 'das pa'i mdo sde 'di bstan to/_/gal te shin tu rgyas pa'i mdo 
[\[227a.4\]]sde la skur pa zhig mchis na mthu stobs kyis btul bar 'tshal lo/_/btul nas de'i 'og tu yongs su mya ngan las 'das pa'i mdo sde klog tu gzhug go/_/gal te theg pa chen po'i mdo sde la dad cing mos pa zhig na/_bdag de'i drung du mchis te/_shin tu 
[\[227a.5\]]bsti stang dang bcas pas rim gro dang /_bkur sti dang /_mchod pa dang /_bstod pa bgyi'o/_/de nas bcom ldan 'das kyis byang chub sems dpa' 'od srung la bka' stsal pa/_legs so legs so/_/khyod theg pa chen po'i mdo sde la shin tu mos pa dang /_theg pa 
[\[227a.6\]]chen po'i mdo sde la shin tu dga' ba dang /_theg pa chen po'i mdo sde 'dod pa dang /_theg pa chen po'i mdo sde'i ro la dga' ba dang /_theg pa chen po la shin tu dad pa dang /_bsti stang dang /_bkur sti dang /_mchod pa byed pa legs so/_/rigs kyi bu khyod kyis 
[\[227a.7\]]'di ltar shin tu dge ba'i sems 'di'i rgyu dang 'di'i rkyen gyis byang chub sems dpa' sems dpa' chen po tshad med mtha' yas pa gang gA klung gi bye ma snyed las shin tu 'phags te/_de dag pas sngar bla na med pa yang dag par rdzogs pa'i byang chub tu mngon par 'tshang rgya'o/_/khyod 
[\[227b\]]
[\[227b.1\]]ni ring po mi thogs par 'khor gyi dkyil 'khor mang po la yongs su mya ngan las 'das pa'i mdo sde de bzhin gshegs pa'i sangs rgyas kyi rang bzhin dgongs te gsungs pa'i snying po ston cing 'chad par 'gyur ro/_/rigs kyi bu sngon 'das pa'i dus sangs rgyas kyi nyi ma ma shar ba de'i tshe de'i 
[\[227b.2\]]dus na nga bram zer gyur te/_byang chub sems dpa'i spyad pa spyod pa na mu stegs can thams cad kyis mu stegs can gyi gtsug lag thams cad kyang khong du chud de rab tu zhi bar spyod cing /_spyod lam dang ldan pa sems yongs su dag pas phyi rol gyi rkyen gyis 'dod pa'i 'du shes mi skye ste/_
[\[227b.3\]]zhe sdang gi me bsad nas/_rtag pa dang /_bde ba dang /_bdag dang /_yongs su dag pa'i chos yid la bzung ste/_phyogs thams cad du theg pa chen po'i mdo sde btsal kyang shin tu rgyas pa'i ming tsam yang ma thos so/_/nga de'i tshe na gangs kyi ri zhig la gnas te/_ri de shin tu dben 
[\[227b.4\]]la/_chu mig dang /_'bab chu dang /_khrus kyi rdzing bu dang /_skyed shing dang /_nags tshal dang /_rtsi shing gis yongs su gang ste/_gnas de'i bar bar na/_brag las chu mig gtsang ma 'bab ste/_me tog bsung can gyis yongs su brgyan la/_bya dang [{]ri dgas [,]ri dwags [}]kyang dpag tu med do/_/
[\[227b.5\]]de na shin tu ro dang ldan pa'i 'bras bu'i shing rnam pa tha dad pa yang dpag tu med la/_gzhan yang pad mo'i rtsa ba dngar po dang /_shing sngon po'i rtsa ba bsung can gyis yongs su gang ngo /_/nga de'i tshe de'i dus na gcig pu de na gnas te/_shing gi 'bras bu 'ba' zhig za'o/_/zos 
[\[227b.6\]]nas sems rtse gcig tu ting nge 'dzin yid la byed de/_lo tshad med pa'i bar du de bzhin gshegs pa 'jig rten du 'byung ngo zhes kyang ma thos la/_theg pa chen po'i mdo sde'i ming yang ma thos so/_/rigs kyi bu ngas de ltar dka' thub spyod pa na brgya byin lha'i dbang po dang /_
[\[227b.7\]]lha'i bu rnams shin tu ngo mtshar du gyur te/_'dus nas so so nas 'di snyam du 'gyur te/_tshigs su bcad pa 'di smras so/_/gcig la gcig ni 'di skad ces/_/rnam dag gangs kyi ri 'di la/_/rab zhi 'dod chags spangs pa'i bdag_/yon tan brgyad pa'i rgyal 
[\[228a\]]
[\[228a.1\]]po'o/_/'dod chags zhe sdang nga rgyal spangs/_/gti mug g.yo sgyu yongs su bcad/_/ngag gi sgo nas mi smra ba/_/rtsub cing brlang ba'i tshig rnams so/_/de'i tshe 'khor de'i nang na lha'i sras po rab tu dga' ba zhes bya ba zhig gis yang tshigs su bcad de smras pa/_
[\[228a.2\]]de ltar 'dod chags spangs nas su/_/yongs dag brtson 'grus rab brtson pa/_/brgya byin lha yi thabs 'dod dam/_/lha yi gnas su skye bar 'dod/_/ji ste mu stegs can yin na/_/shin tu dka' thub spyad pa 'di/_/brgya byin lha yi dbang po yi/_/dbang dang thabs 
[\[228a.3\]]dag tshol phyir ro/_/de'i tshe gzhan yang lha'i sras po drang srong gcig ces bya bas/_brgya byin la tshigs su bcad de gsol pa/_lha yi dbang po kau shi ka/_/de ltar the tsom bskyed mi rigs/_/mu stegs dka' thub spyod pa yang /_/brgya byin dbang po'i thabs mi tshol/_/
[\[228a.4\]]tshigs su bcad pa de skad ces smras nas yang 'di skad ces gsol to/_/kau shi ka 'jig rten na skyes bu chen po dag ni sems can la phan pa'i phyir gyi/_bdag gi lus la chags pa'i phyir ma yin/_sems can la phan pa dang bde ba'i don gyi phyir dka' thub tshad med 
[\[228a.5\]]pa rnam pa sna tshogs spyod do/_/skyes bu de ni 'khor ba'i skyon mang po mthong bas ci ste sa chen po 'di dang ri dang rgya mtsho chen por rin po ches yongs su gang bar mthong yang /_mchil ma'am/_ngar snabs ltar chags pa mi skyed do/_/de ltar skyes bu chen po de rin po che dang /_
[\[228a.6\]]longs spyod dang /_chung ma dang /_bu dang /_mgo dang /_mig dang /_klad pa dang /_lag pa dang /_rkang pa dang /_yan lag dang /_nying lag dang /_gnas pa'i khang khyim dang /_bal glang dang /_rta dang /_theg pa dang /_bran pho dang /_bran mo dang /_las byed pa'i mi yang yongs su 
[\[228a.7\]]spangs te mtho ris kyi lhar skye bar mi smon gyi/_sems can thams cad la phan pa dang /_bde ba'i don 'ba' zhig sbyor ro/_/bdag gis 'tshal ba ltar na skyes bu chen po de ni yongs su dag cing kun nas nyon mongs pa thams cad yongs su bcad nas bla na med pa yang dag par rdzogs 
[\[228b\]]
[\[228b.1\]]pa'i byang chub 'ba' zhig tshol lo/_/brgya byin lha'i dbang pos yang 'di skad ces smras so/_/khyod kyis smras pa ltar drang srong chen po de 'jig rten dang bcas pa thams cad kyi skyabs su 'gyur ba yin la/_ji ste 'jig rten 'di na sangs rgyas kyi shing chen po byung na/_'jig 
[\[228b.2\]]rten du bcas pa lha dang /_mi dang /_lha ma yin la sogs pa thams cad kyi nyon mongs pa'i sbrul gdug pa sel bar 'gyur te/_sems can de dag sangs rgyas kyi skyed shing gi grib ma la 'dug pas nyon mongs pa'i sbrul gdug pa thams cad rnam par sel bar 'gyur ro/_/drang 
[\[228b.3\]]srong chen po de ma 'ongs pa'i dus su bde bar gshegs par 'gyur na lta/_bdag cag la sogs pa thams cad kyang shin tu 'bar ba'i nyon mongs pa dpag tu med pa zhi bar 'gyur te/_de ni shin tu yang yid ches par dka'o/_/de ci'i phyir zhe na/_sems can tshad med pa 
[\[228b.4\]]brgya stong snyed bla na med pa yang dag par rdzogs pa'i byang chub tu sems bskyed par 'gyur la/_rkyen cung zad tsam gyis bla na med pa yang dag par rdzogs pa'i byang chub las phyir ldog par 'gyur te/_dper na chu'i zla ba ltar chu 'gul na zla ba yang 'gul ba dang 'dra'o/_/
[\[228b.5\]]yang dper na ri mo bris pa'i sku gzugs dang 'dra ste/_bya ba ni dka' la gzhig ni sla ba ltar byang chub kyi sems kyang de dang 'dra ste bskyed ni dka' la ldog ni sla'o/_/drang srong chen po dper na mi zhig go mtshon dang shin tu chas te/_g.yul ngor phyin nas dgra dang phrad ma thag 
[\[228b.6\]]tu 'jigs nas phyir ldog pa dang 'dra bar sems can thams cad kyang de dang 'dra bar byang chub tu sems bskyed pa'i go mtshon gyis yongs su brgyan nas 'khor ba'i skyon mthong ma thag tu 'jigs pa bskyed nas phyir ldog par 'gyur ro/_/de bas na ngas skyes bu de nyon mongs 
[\[228b.7\]]pa dang gdung ba med par dka' ba spyod de/_spyod pa yongs su dag par mthong mod kyi/_'on kyang yid mi ches kyis de'i gan du nye bar song la/_skyes bu de bla na med pa yang dag par rdzogs pa'i byang chub phrag pa la bskur nus sam mi nus pa brtag dgos so/_/
[\[229a\]]
[\[229a.1\]]dper na shing rta la 'phang lo gnyis yod na spyad du rung ba dang /_bya la 'dab ma gnyis yod na 'phur nus pa dang 'dra bar dka' thub spyod pa yang de dang 'dra ste/_shin tu tshul khrims sdom par ni ngas kyang mthong na/_shin tu zab mo'i ye shes yod dam 
[\[229a.2\]]med pa brtag dgos so/_/ci ste shin tu zab mo'i ye shes yod na bla na med pa yang dag par rdzogs pa'i byang chub kyi khur lci ba phrag pa la khyer nus so/_/drang srong dper na nya mo lta bu mngal na phru gu ni rab tu mang mod kyi/_phru gur 'gyur ba ni nyung ngo /_/dper na shing a mra 
[\[229a.3\]]yang me tog ni shin tu mang yang 'bras bur 'gyur ba ni nyung ngo /_/sems can byang chub tu sems bskyed pa yang tshad med mod kyi/_tha mar 'bras bur 'gyur ba ni shin tu nyung ngo /_/drang srong chen po bdag cag 'grogs te skyes bu de gang na bar rtog tu 'dong ngo /_/drang srong 
[\[229a.4\]]dper na gser yang dag par yang rnam pa gsum gyi sgo nas brtags na yang dag pa yin nam ma yin pa rtogs so/_/'di lta ste/_bsreg pa dang /_brdung ba dang /_bdar ba'i sgo nas brtag pa'o/_/dka' thub spyod pa yang de dang 'dra'o zhes smras nas/_de'i tshe brgya 
[\[229a.5\]]byin lha'i dbang po bdag gi lus srin po'i lus shin tu 'jigs su rung ba zhig tu sprul nas gangs kyi ri la babs te/_ha cang yang mi ring ba na 'dug nas/_de'i tshe srin po de yang mi 'jigs pa'i sems dang /_shin tu spobs pa'i skad gsang bas 'das pa'i 
[\[229a.6\]]sangs rgyas rnams kyis gsungs pa tshigs su bcad pa phyed po 'di smras so/_/kye ma'o 'du byed rtag pa med/_/skye zhing 'gog pa'i chos can yin/_/tshigs su bcad pa phyed pa 'di smras nas/_de'i drung du 'dug ste/_shin tu 'jigs su rung ba'i gzugs mngon 
[\[229a.7\]]par bstan nas/_mig bgrad de phyogs bzhi kun tu bltas so/_/de'i tshe dka' thub spyod pa des tshigs su bcad pa phyed po 'di thos nas rab tu dga' ba'i sems skyes pa ni dper na tshong pa shin tu nyam nga ba'i g.yang sar mtshan mo song song ba las grogs stor nas 
[\[229b\]]
[\[229b.1\]]shin du 'jigs te grogs tshol ba las grogs dang phrad pa tsam du shin tu dga' mgu rangs pa tshad med pa skyes so/_/gzhan yang dper na nad yun ring pos btab pa zhig sman pa mkhas pa dang phrad de sman bzang pos gsos pa tsam mam/_dper na rgya mtshor ltung ba 
[\[229b.2\]]las gzings dang phrad pa tsam mam/_shin tu skom gyis gdungs pa zhig chu grang mo dang phrad pa'am/_dgras bdas pa las shor ba tsam mam/_yun ring por btson du bzung ba las thar ba tsam mam/_zhing pa than chen byung ba las char pa bab pa tsam mam/_
[\[229b.3\]]'dron po lam ring por 'dron du song ba phyir 'khor ba tsam du thos nas shin tu dga' ba chen po skyes so/_/rigs kyi bu de'i tshigs su bcad pa phyed po de thos nas shin tu dga' ba yang de dang 'dra ste/_'dug pa las langs nas lag pas skra bteg ste/_phyogs bzhir 
[\[229b.4\]]bltas nas 'di skad ces smras so/_/de ci tshigs su bcad pa smras pa 'di su yin zhes bltas na/_gzhan ni mi snang gi srin po 'ba' zhig mthong nas yang 'di skad ces smras so/_/'di ltar rnam par grol ba'i sgo 'byed pa 'di su yin/_sangs rgyas rnams kyi gsung 
[\[229b.5\]]dbyangs kyi 'brug sgra sgrogs pa 'di su yin/_'khor ba'i gnyid kyis shin tu log pa 'di las sad par byed pa 'di su yin zhes smras so/_/yang 'di skad du 'khor ba na shin tu mu ges gdungs pa'i sems can rnams la bla na med pa'i byang chub kyi ro ston pa 'di su yin/_
[\[229b.6\]]sems can tshad med pa 'khor ba'i rgya mtshor bying ba las gru chen pos 'dren pa 'di su yin/_sems can mang po nyon mongs pa'i nad kyis shin tu gzir ba las nad gso ba'i sman par gyur te sman pa mkhas par 'gyur ba 'di su yin/_tshigs su bcad pa phyed po 'di 
[\[229b.7\]]smras pas bdag gi sems bskul te/_ji ltar zla ba phyed pos pad mo bags kyis phye ba ltar gyur to zhes smras so/_/rigs kyi bu nga de'i tshe de'i dus na gzhan ci yang ma mthong gi_/srin po 'ba' zhig mthong bas yang 'di snyam du tshigs su bcad pa phyed po 'di srin pos ma 
[\[230a\]]
[\[230a.1\]]smras snyam sems par gyur to/_/yang 'di snyam du sems te/_'dis smras pa ni ma yin pa snyam/_de ci'i phyir zhe na/_'di ltar byad gzugs shin tu mi sdug la 'jigs su rung ba ni 'di lta bur mi 'gyur ba'i phyir ro/_/gang gis tshigs su bcad pa 'di 
[\[230a.2\]]thos nas 'jigs su rung ba'i mi sdug pa thams cad dang bral ba'i rigs te/_ci'i phyir na 'di lta bu byad gzugs can gyis 'di skad du tshigs su bcad pa smras par gyur/_de ni me'i nang nas pad mo skye mi srid la/_nyi mas gdungs pa'i 'od las chu grang mo 'byung mi srid snyam 
[\[230a.3\]]sems par gyur te/_rigs kyi bu nga yang de'i tshe na 'di snyam du bdag ni shin tu shes pa med pa ste gal te na srin po 'di sngon 'das pa'i sangs rgyas dang phrad de/_sangs rgyas las tshigs su bcad pa phyed po 'di thos sam sus shes/_tshigs su bcad pa phyed po'i don 'di dri bar 
[\[230a.4\]]bya'o snyam du bsams nas srin po de la bsnyen te 'di skad ces smras so/_/legs so/_/skyes bu chen po khyod sngon 'das pa'i 'jigs pa dang bral bas gsungs pa'i tshigs su bcad pa phyed po 'di su las thos/_skyes bu chen po yid bzhin gyi nor bu rin po che phyed po 'di ga 
[\[230a.5\]]las rnyed/_skyes bu chen po tshigs su bcad pa phyed po 'di'i don 'di ni 'das pa dang /_ma 'ongs pa dang /_da ltar bzhugs pa'i sangs rgyas bcom ldan 'das thams cad kyi yang dag pa'i lam yin te/_'jig rten na gnas pa'i sems can tshad med pa ni rtag tu lta ba'i dra 
[\[230a.6\]]bas kun tu glags pas na nam du yang mu stegs can gyi chos las 'jig rten las 'das pa stobs bcu dang ldan pa shin tu dpa' bas gsungs pa'i stong pa nyid kyi don 'di mi thos so/_/rigs kyi bu ngas de la de skad ces dris pa dang /_phyir nga la 'di skad ces smras so/_/bram 
[\[230a.7\]]ze chen po khyod nga la 'di skad ces ma 'dri shig_/de ci'i phyir zhe na/_kho bo zas ma rnyed nas zhag mang du lon te gnas kun tu btsal kyang ma rnyed pas/_bkres pa dang skom pas yongs su gdungs te sngar smras pa yang myos bzhin du smras par zad kyi/_dran bzhin nam shes bzhin 
[\[230b\]]
[\[230b.1\]]du smras pa ma yin te/_gal te bdag gi mthu stobs kyis nam mkha' la 'phur te byang gi sgra mi snyan du phyin nas lha'i gnas kyi bar du phyin kyang bdag gi zas ma rnyed pas de skad ces smras pa yin no/_/rigs kyi bu ngas dus de'i tshe na srin po la 'di skad ces smras so/_/skyes bu 
[\[230b.2\]]chen po gal te khyod kyis nga la tshigs su bcad pa 'di rdzogs par smras na/_bdag tshe gcig tu khyod kyi slob mar dam 'cha'o/_/skyes bu chen po khyod kyis smras pa 'di ni tshig kyang ma rdzogs/_don yang ma rdzogs na khyod ci'i phyir rdzogs par mi smra/_zang zing gi sbyin pa 
[\[230b.3\]]ni rdzogs pa'i mtha' yod kyi/_chos kyi sbyin pa ni rdzogs pa'i mtha' med do/_/rdzogs pa'i mtha' med mod kyi/_phan pa dang bde ba'i don du che'o/_/bdag gis tshigs su bcad pa phyed po 'di thos nas ngo mtshar du the tsom du gyur gyis tshigs su bcad pa 'di rdzogs 
[\[230b.4\]]par smras te/_bdag gi the tsom bcad na tshe gcig tu khyod kyi slob ma bya'o zhes smras so/_/srin pos smras pa/_khyod kyi shes pa ni lhag ches pas khyod bdag gi don ni cher 'dzin gyi/_kho bo'i bsam pa ni mi sems pa lta/_kho bo ni shin tu bkres pas gdungs nas smra 
[\[230b.5\]]mi phod do/_/ngas yang de la 'di skad ces smras so/_/khyod zas su ci zhig za zhes dris na/_srin po des smras pa/_khyod nga la ma 'dri shig_/ci ste ngas smras na mi mang po dag shin tu skrag par 'gyur ro/_/ngas yang de la 'di skad ces dris so/_/yul stong pa 'dir 
[\[230b.6\]]mi su yang med la nga ni khyod la mi 'jigs na/_ci'i phyir mi smra/_srin po des yang smras pa/_kho bo zas su ni mi'i sha rjen pa dang /_khrag dron po 'thung ste/_kho bo ni bsod nams chung sa pas zas su 'di lta bu za yang gnas thams cad du ma rnyed do/_/'jig rten na mi dag 
[\[230b.7\]]shin tu mang mod kyi/_thams cad bsod nams dang ldan pa sha stag la/_lhas kyang bsrungs pas na bdag ni de dag gsod cing za ba'i mthu med do zhes smras so/_/rigs kyi bu ngas de la 'di skad ces smras so/_/khyod tshigs su bcad pa 'di don dang bcas su rdzogs 
[\[231a\]]
[\[231a.1\]]par smros shig dang nga'i lus 'di khyod la yongs su gtang bar bya'o/_/skyes bu chen po ci ste kho bo'i lus 'di shin tu yang cir yang dgos pa byed kyi/_stag dang /_spyang ki dang /_'phar ba dang /_bya rgod dang /_byan lag dang /_khwa la sogs pas za bar 
[\[231a.2\]]'gyur te/_spu nyag ma gcig tsam gyi bsod nams kyang skye bar mi 'gyur gyi/_bdag ni bla na med pa yang dag par rdzogs pa'i byang chub tshol ba'i phyir snying po med pa'i lus 'dis snying po dang bcas pa'i lus su gyur cig ces smras so/_/srin po des yang 'di skad ces smras 
[\[231a.3\]]so/_/khyod 'di skad du smra ba 'di yi ge 'bru brgyad po'i phyir lus yongs su gtang ngo /_/zhes smra ba 'di su dag gis yid ches par 'gyur/_rigs kyi bu ngas de'i tshe na de la yang 'di skad ces smras so/_/khyod ni yang dag par shes pa med pa ste/_dper na mi zhig kham 
[\[231a.4\]]phor thogs te/_rin po che sna bdun gyi snod dang brjes pa dang 'dra bar bdag kyang snying po med pa'i lus 'dis rdo rje lta bu'i lus thob par 'gyur na/_'di skad ces smras pa 'di la sus yid ches par 'gyur zhes bya ba ni kho bo'i dpang du tshangs pa chen po'i rgyal po dang /_brgya 
[\[231a.5\]]byin lha'i dbang phyug dang /_rgyal chen bzhi'i rgyal po la sogs pa dpang du yod do/_/de ma yin pa gzhan yang byang chub sems dpa' 'phrul gyi mig can sems can tshad med la phan pa dang /_bde ba'i don gyi phyir theg pa chen po la nan tan byed cing pha rol tu phyin pa 
[\[231a.6\]]drug dang ldan pa yang dpang du 'gyur ro/_/de ma yin pa gzhan yang phyogs bcu'i 'jig rten gyi khams na da ltar bzhugs pa'i sangs rgyas bcom ldan 'das da ltar sems can gyi don du 'tsho zhing skyong ba rnams kyang bdag gi dpang du 'gyur te/_bdag ni yi ge 'bru brgyad 
[\[231a.7\]]po'i phyir lus 'di yongs su gtong ngo /_/srin pos yang smras pa/_ci ste khyod de ltar lus yang dag par gtong phod na shin tu legs par nyon cig_/tshigs su bcad pa 'di yang bstan par bya'o/_/rigs kyi bu ngas de'i tshe de skad ces thos nas sems rab tu dga' ba skyes 
[\[231b\]]
[\[231b.1\]]te/_lus la gyon pa'i sha lpags kyi gos phud nas srin po'i stan du bting ste/_slob dpon gdan la bzhugs su gsol zhes smras nas/_thal mo sbyar te pus mo sa la btsugs nas 'di skad ces smras so/_/slob dpon bdag la tshigs su bcad pa phyed po 'di bstan du gsol zhes 
[\[231b.2\]]smras nas/_de nas srin pos tshigs su bcad pa phyed smras so/_/skyes nas 'gog par 'gyur bas na/_/de dag nye bar zhi ba bde/_/de'i tshe srin po des tshigs su bcad pa de smras nas yang 'di skad ces zer ro/_/byang chub sems dpa' sems dpa' chen po khyod tshigs su bcad pa'i don 
[\[231b.3\]]rdzogs pa thos na/_da khyod kyi smon lam yongs su rdzogs mod kyi/_ci ste khyod nges par sems can la phan pa dang bde ba'i don spyod pa la yang dag pa yin zhe na/_da nga la lus sbyin pa'i dus la bab bo zhes smras so/_/rigs kyi bu nga de'i tshe de'i dus na don 'di shin tu yid la byas nas/_
[\[231b.4\]]de'i 'og tu brag dang /_rtsig ngos dang /_shing dang /_lam ka kun tu tshigs su bcad pa 'di bris nas/_lus kyi sha mi snang bar bya ba'i phyir lus la gyon pa'i gos bsdams nas shing khar 'dzegs so/_/de'i tshe shing de'i lhas nga la 'di skad ces dris so/_/legs so/_/legs so/_/
[\[231b.5\]]skyes bu chen po khyod da ltar ci zhig byed snyam du sems/_rigs kyi bu ngas de'i tshe na de la 'di skad ces smras so/_/kho bo ni lus 'di yongs su btang ste tshigs su bcad pa thos pa'i drin bsab snyam sems so/_/shing gi lha des smras pa/_tshigs su bcad pa de thos na phan pa'i 
[\[231b.6\]]don ci zhig yod ces smras so/_/byang chub sems dpa' des smras pa/_tshigs su bcad pa 'di ni 'das pa dang /_ma 'ongs pa dang /_da ltar bzhugs pa'i sangs rgyas bcom ldan 'das rnams kyi stong pa nyid 'byed pa'i chos yin te/_nga ni chos 'di'i phyir lus yongs su 
[\[231b.7\]]gtong ngo /_/rnyed pa dang /_grags pa dang /_longs spyod dang /_rin po che dang /_'khor los sgyur ba'i rgyal po dang /_rgyal chen ris bzhi'i rgyal po dang /_brgya byin lha'i dbang phyug dang /_tshangs pa chen po'i rgyal po dang /_lha dang mi'i bde ba 'dod pa'i phyir ma yin gyi/_
[\[232a\]]
[\[232a.1\]]sems can thams cad la phan pa dang /_bde ba'i don gyi phyir lus 'di yongs su gtong ngo /_/rigs kyi bu nga'i lus 'di yongs su gtong ba'i tshe yang 'di skad ces smras so/_/ji tsam du ser sna la gnas pa'i sems can dag bdag gis lus 
[\[232a.2\]]yongs su btang ba 'di mthong na sbyin pa la gnas par 'gyur ba dang /_gang sbyin pa la zhen pa nga rgyal gyis mngon par zin pa dag kyang bdag gis 'di ltar lus yongs su btang ba 'di mthong bar shog shig ces smon lam btab nas/_lus 'di mchil ma'am/_sa rdo ltar 
[\[232a.3\]]yongs su gtong ngo /_/byang chub sems dpas de'i tshe na de skad ces smras ma thag tu shing kha nas mchongs so/_/de'i tshe de'i dus na steng gi bar snang las sgra skad rnam pa sna tshogs byung nas srid pa'i rtse mo la thug gi bar du grags par gyur to/_/de'i tshe de'i dus na srin po de'i 
[\[232a.4\]]phyir brgya byin gyi lus su bsgyur nas byang chub sems dpa' sa la ma ltung bar blangs te bde bar bzhag go/_/de'i tshe brgya byin lha'i dbang phyug dang /_lha'i sras po dang /_tshangs pa chen po'i rgyal por bcas te/_byang chub sems dpa'i rkang pa la spyi bos phyag 'tshal nas 'di 
[\[232a.5\]]skad ces smras so/_/legs so legs so/_/byang chub sems dpa' yang dag pa ste/_sems can tshad med pa la phan pa dang bde ba'i don du 'gyur ba/_ma rig pa'i mun pa chen por chos chen po'i sgron ma snang bar byed pa/_bdag ni de bzhin gshegs pa'i chos chen po 
[\[232a.6\]]bsrung zhing bskyab pa'i phyir khyod kyi sems 'khrugs shing gnod pa byas pa dag 'gyod cing mthol lo/_/khyod ni ma 'ongs pa'i dus su nges par bla na med pa yang dag par rdzogs pa'i byang chub tu mngon par 'tshang rgya ba na/_bdag cag kyang bsgral bar smon to/_/de'i tshe brgya byin 
[\[232a.7\]]lha'i dbang phyug dang /_lha'i sras po rnams byang chub sems dpa' la phyag 'tshal nas mi snang bar gyur to/_/rigs kyi bu nga sngon tshigs su bcad pa phyed kyi phyir yang lus yongs su btang ste/_de'i rgyu de'i rkyen gyis bskal pa bcu gnyis kyis byams pa bas sngon du bla na 
[\[232b\]]
[\[232b.1\]]med pa yang dag par rdzogs pa'i byang chub tu mngon par sangs rgyas so/_/rigs kyi bu ngas de ltar tshad med pa'i yon tan thob pa yang de bzhin gshegs pa'i yang dag pa'i chos la mchod pa'i dbang gis so/_/rigs kyi bu khyod kyang de dang 'dra ste/_bla na med pa yang dag 
[\[232b.2\]]par rdzogs pa'i byang chub tu sems bskyed pas byang chub sems dpa' tshad med mtha' yas pa klung gang gA'i bye ma snyed pas shin tu 'phags te phul du gyur to/_/rigs kyi bu de ltar na byang chub sems dpa' sems dpa' chen po theg pa chen po yongs su mya ngan las 'das pa 
[\[232b.3\]]la gnas pa na 'phags pa'i spyad pa spyod pa zhes bya'o/_/'phags pa yongs su mya ngan las 'das pa theg pa chen po'i mdo las/_'phags pa'i spyod pa zhes bya ba'i le'u ste drug go//_//'phags pa yongs su mya ngan las 'das pa chen po'i mdo/_bam 
[\[232b.4\]]po nyi shu pa/_rigs kyi bu de la ji ltar na byang chub sems dpa' sems dpa' chen po tshangs par spyod pa zhe na/_rigs kyi bu byang chub sems dpa' sems dpa' chen po theg pa chen po yongs su mya ngan las 'das pa la gnas pa dag chos rnam pa 'di bdun gyis na tshangs par spyod pa 
[\[232b.5\]]dang ldan par 'gyur ro/_/bdun gang zhe na/_'di lta ste/_chos shes pa dang /_don shes pa dang /_dus shes pa dang /_chog shes pa dang /_bdag shes pa dang /_'khor shes pa dang /_bla ma dang 'og ma shes pa'o/_/rigs kyi bu de la ji ltar na byang chub sems dpa' 
[\[232b.6\]]sems dpa' chen po chos shes pa zhe na/_rigs kyi bu byang chub sems dpa' sems dpa' chen pos mdo sde bcu gnyis shes pa yin te/_mdo'i sde dang /_dbyangs kyis bsnyad pa dang /_lung du bstan pa dang /_tshigs su bcad pa dang /_ched du brjod pa dang /_gleng gzhi dang /_
[\[232b.7\]]rtogs pa brjod pa dang /_de lta bu byung ba dang /_skyes pa'i rabs kyi sde dang /_shin tu rgyas pa dang /_rmad du byung ba'i chos dang /_gtan la bab par bstan pa shes pa'o/_/rigs kyi bu mdo'i sde zhes bya ba ni 'di skad bdag gis thos pa zhes smos pa nas/_dga' nas 
[\[233a\]]
[\[233a.1\]]rjes su yi rang ngo zhes bya ba'i bar du ni mdo sde zhes bya'o/_/dbyangs kyis bsnyad pa zhes bya ba ni gang bcom ldan 'das kyis dge slong rnams la bka' stsal pa/_bdag cag kyang shin tu glen te/_shes pa med pas 'phags pa'i bden pa bzhi yang dag pa 
[\[233a.2\]]ji lta ba bzhin du mi shes te/_de bas na 'khor bar yongs su 'khor zhing sdug bsngal gyi rgya mtsho chen por nub par gyur to/_/bden pa bzhi yang gang zhe na/_sdug bsngal ba dang /_kun 'byung ba dang /_'gog pa dang /_lam mo/_/sngon bcom ldan 'das kyis dge slong rnams la mdo'i sde 
[\[233a.3\]]gsungs nas/_de'i tshe na skyes bu dbang po rnon po dag de'i 'og tu chos mnyan pa'i phyir/_sangs rgyas kyi spyan sngar lhags te/_gzhan dag la 'di skad du bcom ldan 'das kyis sngar 'dir ci zhig mdzad ces dris pa dang /_bcom ldan 'das mkhyen bzhin du mdo'i sde sngar gsungs pa las/_
[\[233a.4\]]yang tshigs su bcad de 'di skad du gsungs pa yin no/_/nga sngon khyod dang 'dra bar ni/_/bden pa bzhi po ma mthong ste/_/de bas 'khor bar yongs su 'khor/_/sdug bsngal chen po'i rgya mtshor ltung /_/gang gis bden pa bzhi rtogs na/_/'khor ba yongs su gcod par 'gyur/_/skye 
[\[233a.5\]]ba'i srid pa kun zad na/_/srid pa thams cad len mi srid/_/ces bya ba dag ni dbyangs kyis bsnyad pa'i sde zhes bya'o/_/lung bstan pa'i sde zhes bya ba ni mdo sde'am/_'dul ba las de bzhin gshegs pas kha cig tu lha dang mi rnams la sangs rgyas su lung ston pa ste/_ma pham 
[\[233a.6\]]pa khyod ma 'ongs pa'i dus su rgyal po dung zhes bya ba 'byung ste/_de'i tshe de'i dus na mngon par 'tshang rgya ste/_mtshan yang byams pa zhes bya bar 'gyur ro/_/zhes smos pa dag ni lung du bstan pa'i sde zhes bya'o/_/tshigs su bcad pa'i sde zhes bya ba ni mdo sde dang /_'dul ba 
[\[233a.7\]]gang las lhag pa'i tshigs su bcad pa tshig bzhi po 'di dag smos pa ste/_sdig pa thams cad yongs su spang /_/dge'o cog ni rdzogs par bya/_/bdag gi sems kyang shin tu gdul/_/de ni sangs rgyas bstan pa'o/_/zhes smos pa de dag ni tshigs su bcad pa'i 
[\[233b\]]
[\[233b.1\]]sde zhes bya'o/_/ched du brjod pa zhes bya ba ni bcom ldan 'das phyi dro'i dus su ting nge 'dzin du zhugs nas lha rnams la rgya cher chos bstan te/_de'i tshe na dge slong dag so so nas 'di snyam du de bzhin gshegs pa da ltar ci zhig mdzad snyam bsams nas/_de'i nang par de bzhin 
[\[233b.2\]]gshegs pa ting nge 'dzin las bzhengs te/_sus kyang ma zhus par gzhan gyi bsam pa mkhyen pa'i ye shes kyis 'di skad ces gsungs so/_/kye dge slong dag 'di ltar shes par bya'o/_/lhar skyes pa thams cad ni shin tu yang tshe ring ngo /_/dge slong khyed pha rol po gzhan gyi phyir rnyed 
[\[233b.3\]]pa mi tshol ba legs so/_/'dod pa nyung ba legs so/_/chog shes pa'ang legs so/_/dur khrod na gnas pa'ang legs so zhes sus kyang ma zhus par ched du gsungs pa de dag ni ched du brjod pa'i sde zhes bya'o/_/gleng gzhi zhes bya ba ni mdo sde las tshigs su bcad pa 'byung ba gleng 
[\[233b.4\]]gzhi nas 'byed cing bstan pa ste/_de yang yul mnyan du yod pa na skyes bu gcig gi bya rgyas bya bzung nas tshel por bcug ste/_chu dang 'bras bsnyod nas phyir btang ngo /_/bcom ldan 'das kyis de'i sngon gyi rgyu dang rkyen mkhyen pas de las glengs te tshigs su bcad pa 'di gsungs so/_/
[\[233b.5\]]sdig pa phra mo chung ngu la/_/mi gnod snyam du brnyas mi bya/_/chu yi thigs pa zag pa yang /_/snod chen yongs su gang bar 'gyur/_/zhes gsungs pa de dag ni gleng gzhi'i sde zhes bya'o/_/rtogs pa brjod pa zhes bya ba ni 'dul ba las dpe bstan pa rnams te/_de dag ni 
[\[233b.6\]]rtogs pa brjod pa'i sde zhes bya'o/_/de lta bu byung ba zhes bya ba ni bcom ldan 'das kyis gsungs pa las/_dge slong dag 'di ltar rig par bya'o/_/nga 'jig rten du gshegs te gsungs pa rnams ni khams kyi mdo sde zhes bya ba dang /_bcom ldan 'das bsod skyobs 'jig 
[\[233b.7\]]rten du gshegs te gsungs pa ni bdud rtsi lnga zhes bya ba dang /_sangs rgyas rnam par gzigs 'jig rten du gshegs te gsungs pa ni chos kyi me long zhes bya ba dang /_bcom ldan 'das 'od srung 'jig rten du gshegs te gsungs pa ni stong pa rnam par 'byed pa zhes bya ba smos 
[\[234a\]]
[\[234a.1\]]pa de dag ni de lta bu byung ba'i sde zhes bya'o/_/skyes pa'i rabs zhes bya ba ni bcom ldan 'das sngon byang chub sems dpa'i spyad pa spyod cing dka' ba mdzad pa 'di dag yin te/_dge slong rnams shes par gyis shig_/ngas sngon sha ba'i lus byas pa dang /_dred 
[\[234a.2\]]mo'i lus dang /_sha bkra'i lus dang /_ri bong gi lus dang /_rgyal po'i lus dang /_'khor los sgyur ba'i rgyal po'i lus dang /_klu dang /_nam mkha' lding gi lus la sogs pa byang chub sems dpa'i spyad pa spyod pa na myong bar gyur to zhes smos pa ni skyes pa'i rabs zhes bya'o/_/
[\[234a.3\]]shin tu rgyas pa zhes bya ba ni theg pa chen po shin tu rgyas pa'i mdo sde'i don shin tu rgya che la yangs pa ni nam mkha' dang 'dra zhes gsungs pa ni shin tu rgyas pa'i mdo sde zhes bya'o/_/rmad du byung ba zhes bya ba ni byang chub sems dpa' thog ma btsas ma thag tu sus kyang ma bstan par 
[\[234a.4\]]gom pa bdun song ba dang /_'od zer chen po bkye ba dang /_phyogs bcur bltas pa dang /_spre'u sbrang rtsi'i snod thogs te de bzhin gshegs pa la phul ba dang /_khyi gong kar sangs rgyas la chos nyan pa dang /_bdud sdig to can ba lang sngon por sprul nas/_gyo mo'i lhung bzed 
[\[234a.5\]]mang po bzhag pa'i nang du song ste gcig la gcig reg cing 'khrol yang ma chag pa dang /_sangs rgyas thog ma btsas nas lha'i rten du zhugs pa na/_lha rnams langs te phyag 'tshal ba la sogs pa de dag ni rmad du byung ba'i sde zhes bya'o/_/gtan la bab par bstan pa zhes bya ba ni 
[\[234a.6\]]sangs rgyas bcom ldan 'das kyis mdo sde gsungs pa las/_ji tsam du don gtan la phab par bye brag phye ste mtshan nyid bstan pa ni gtan la dbab par bstan pa'i sde zhes bya'o/_/byang chub sems dpa' de ltar mdo sde bcu gnyis rtogs shing shes na chos shes pa zhes bya'o/_/de 
[\[234a.7\]]la ji ltar na byang chub sems dpa' sems dpa' chen po don shes pa zhe na/_byang chub sems dpa' sems dpa' chen pos yi ge dang tshig tu smra ba thams cad kyi don rgyas par shes pa ni don shes pa zhes bya'o/_/de la ji ltar na byang chub sems dpa' sems dpa' chen po dus 
[\[234b\]]
[\[234b.1\]]shes pa zhe na/_rigs kyi bu byang chub sems dpa' sems dpa' chen pos dus gang du dur khrod na gnas pa dang /_gang gi dus su brtson 'grus shin tu rtsom pa dang /_gang gi dus su btang snyoms dang ting nge 'dzin sgom pa dang /_gang gi dus su sangs rgyas la mchod pa bya ba dang /_
[\[234b.2\]]gang gi dus su slob dpon la bsnyen bkur bya ba dang /_gang gi dus su sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab la nan tan bya ba'i dus shes pa ni dus shes pa zhes bya'o/_/de la ji ltar na byang chub sems dpa' sems dpa' chen 
[\[234b.3\]]po chog shes pa zhe na/_rigs kyi bu byang chub sems dpa' sems dpa' chen po chog shes pa ni 'di lta ste/_zas dang skom dang /_chos gos dang /_sman dang /_'gro ba dang /_sdod pa dang /_'dug pa dang /_nyal ba dang /_gnyid las sad pa dang /_cang mi smra ba dag ni chog shes pa zhes 
[\[234b.4\]]bya'o/_/rigs kyi bu de la ji ltar na byang chub sems dpa' sems dpa' chen po bdag shes pa zhe na/_byang chub sems dpa' de bdag la bdag 'di ltar shes te/_bdag la dad pa ni 'di lta bu zhig yod/_tshul khrims ni 'di lta bu/_mang du thos pa 'di lta bu/_btang snyoms pa ni 
[\[234b.5\]]'di lta bu/_shes rab ni 'di lta bu/_'ong ba dang 'gro ba ni 'di lta bu/_yang dag par dran pa ni 'di lta bu/_dge ba spyod pa ni 'di lta bu/_dris pa ni 'di lta bu/_lan btab pa ni 'di lta bu'o zhes bya ba shes pa ni bdag shes pa zhes bya'o/_/de la ji ltar na byang chub sems dpa' sems dpa' chen po 'khor 
[\[234b.6\]]shes pa zhe na/_rigs kyi bu byang chub sems dpa' 'di ltar 'di ni rgyal rigs kyi 'khor/_'di ni bram ze'i rigs kyi 'khor/_'di ni khyim bdag gi 'khor/_'di ni dge sbyong gi 'khor te/_'khor de dag tu 'di ltar 'gro bar bya/_'di ltar 'dug par bya/_'di 
[\[234b.7\]]ltar chos smra bar bya/_'di ltar dri zhing lan glan par bya ba shes pa ni 'khor shes pa zhes bya'o/_/rigs kyi bu de la ji ltar na byang chub sems dpa' sems dpa' chen po bla ma dang 'og ma shes pa zhe na/_rigs kyi bu de la yang rnam pa gnyis te/_dad pa dang /_ma dad pa'o/_/
[\[235a\]]
[\[235a.1\]]byang chub sems dpa' dad pa ni dge ba dang /_ma dad pa ni mi dge bar rig par bya'o/_/dad pa la yang rnam pa gnyis te/_dge 'dun gyi gnas su gnas pa dang /_mi gnas pa'o/_/de yang byang chub sems dpas gang dge 'dun gyi gnas khang na gnas pa 
[\[235a.2\]]ni dge ba'o/_/mi gnas pa ni mi dge ba'o/_/gnas pa la yang rnam pa gnyis te/_phyag 'tshal ba dang /_phyag mi 'tshal ba'o/_/de yang byang chub sems dpas gang phyag 'tshal ba ni dge ba/_phyag mi 'tshal ba ni mi dge bar rig par bya'o/_/phyag 'tshal ba la yang rnam pa 
[\[235a.3\]]gnyis te/_chos nyan pa dang /_chos mi nyan pa'o/_/de yang byang chub sems dpas gang chos nyan pa ni dge ba/_chos mi nyan pa ni mi dge bar rig par bya'o/_/chos nyan pa la yang rnam pa gnyis te/_sems rtse gcig tu nyan pa dang /_sems rtse gcig tu mi nyan pa'o/_/de 
[\[235a.4\]]yang byang chub sems dpas sems rtse gcig tu nyan pa ni dge ba/_sems rtse gcig tu mi nyan pa ni mi dge bar rig par bya'o/_/sems rtse gcig tu nyan pa la yang rnam pa gnyis te/_don yid la byed pa dang /_don yid la mi byed pa'o/_/de yang byang chub sems dpas 
[\[235a.5\]]gang don yid la byed pa ni dge ba/_don yid la mi byed pa ni mi dge bar rig par bya'o/_/don yid la byed pa la yang rnam pa gnyis te/_smras pa bzhin du spyod pa dang /_smras pa bzhin du mi spyod pa'o/_/de yang smras pa bzhin du spyod pa ni dge ba/_smras pa bzhin du mi spyod pa ni mi dge 
[\[235a.6\]]bar rig par bya'o/_/smras pa bzhin du spyod pa la yang rnam pa gnyis te/_nyan thos kyi theg pa'i sgo nas tshol zhing sdug bsngal ba'i sems can thams cad la phan pa dang bde ba'i don du mi spyod pa dang /_bla na med pa'i byang chub tu bsngos te/_'gro ba mang po la phan pa dang bde ba'i don 
[\[235a.7\]]du sbyor ba ni byang chub sems dpa' ste/_gang 'gro ba mang po la phan pa dang bde ba'i don byed pa ni mchog dam pa'o/_/rigs kyi bu dper na rin po che'i nang na ni yid bzhin gyi nor bu rin po che mchog go/_/ro bro ba'i nang na ni bdud rtsi mchog go/_/de bzhin du byang chub sems dpa' yang 
[\[235b\]]
[\[235b.1\]]lha dang mi'i nang na mchog tu byung phul du gyur te/_dper byar med do/_/rigs kyi bu 'di dag ni byang chub sems dpa' sems dpa' chen po theg pa chen po yongs su mya ngan las 'das pa'i mdo la gnas pa na/_dge ba'i chos bdun la gnas pa zhes bya ste/_byang chub sems dpa' chos rnam 
[\[235b.2\]]pa 'di bdun dang ldan na tshangs par spyod pa zhes bya'o/_/rigs kyi bu gzhan yang tshangs par spyod pa zhes bya ba ni 'di lta ste/_byams pa dang /_snying rje dang /_dga' ba dang /_btang snyoms so/_/byang chub sems dpa' sems dpa' chen po 'od srung gis yang bcom ldan 'das la 'di skad ces 
[\[235b.3\]]gsol to/_/bcom ldan 'das byams pa mang du bsgoms pas zhe sdang ma mchis par 'gyur te/_snying rje'i sems kyis kyang zhe sdang gcod par 'gyur bas na/_ci'i slad du tshad med pa bzhi zhes smos/_don dang sbyar na gsum du bas so/_/bcom ldan 'das byams pa la dmigs pa rnam 
[\[235b.4\]]pa gsum ste/_sems can la dmigs pa dang /_chos la dmigs pa dang /_mi dmigs pa'o/_/snying rje dang /_dga' ba dang /_btang snyoms kyang de dang 'dra ste/_don dang sbyar na gsum du bas te/_bzhir ni ma mchis so/_/sems can la dmigs pa ni phung po lnga la dmigs nas bde 
[\[235b.5\]]bar 'dod pa ste/_de ni sems can la dmigs pa zhes bgyi'o/_/chos la dmigs pa ni sems can la dmigs nas ci dgos pa sbyin pa ste/_de ni chos la dmigs pa zhes bgyi'o/_/mi dmigs pa ni de bzhin gshegs pa la dmigs pa ste/_mi dmigs pa zhes bgyi'o/_/
[\[235b.6\]]byams pa zhes bgyi ba ni dbul phongs pa'i sems can la dmigs pa'o/_/de bzhin gshegs pa ston pa chen po ni dbul phongs pa dang yongs su bral te/_rab tu bde ba lags so/_/ci ste sems can la dmigs na sangs rgyas la dmigs pa ma lags te/_chos kyang de dang 'dra'o/_/
[\[235b.7\]]de bas na de bzhin gshegs pa la dmigs pa ni mi dmigs pa zhes bgyi'o/_/bcom ldan 'das byams pas dmigs pa ni sems can thams cad de dper na pha ma'am/_chung ma'am/_bu'am gnyen bshes la dmigs pa dang 'dra ste/_de bas na sems can la dmigs pa zhes 
[\[236a\]]
[\[236a.1\]]bgyi'o/_/chos la dmigs pa ni pha ma dang /_chung ma dang /_bu dang /_gnyen bshes su mi lta zhing chos thams cad la rten cing 'brel te 'byung bar blta ba ni chos la dmigs pa zhes bgyi'o/_/mi dmigs pa ni chos la mtshan mar mi gnas/_sems can la mtshan 
[\[236a.2\]]mar mi gnas pa ni mi dmigs pa zhes bgyi ste/_snying rje dang /_dga' ba dang /_btang snyoms kyang de dang 'dra'o/_/de bas na gsum du bas kyi bzhir ni ma mchis so/_/bcom ldan 'das gang zag la rnam pa gnyis te/_mthong bas spyod pa dang /_dga' bas spyod pa'o/_/mthong bas 
[\[236a.3\]]spyod pa ni byams pa dang /_snying rje'i shas cher bsgom mo/_/dga' bas spyod pa ni dga' ba dang btang snyoms kyi shas cher bsgom ste/_de bas na gsum du bas kyi bzhir ni ma mchis so/_/bcom ldan 'das tshad med pa zhes bgyi ba ni mtha' yas la/_mtha' dpag tu ma mchis pa'i slad du 
[\[236a.4\]]tshad ma mchis pa zhes bgyi ste/_tshad ma mchis na gcig tu bas kyi bzhir ni ma mchis so/_/ci ste bzhir mchis na tshad ma mchis pa zhes bgyir mi rung ste/_de bas na gcig tu bas kyi bzhir ni ma mchis so/_/bcom ldan 'das kyis 'od srung la bka' stsal pa/_rigs kyi bu sangs 
[\[236a.5\]]rgyas bcom ldan 'das ni so so'i skye bo mang po'i phyir chos gsungs pa yang shin tu dgongs te gsungs pa yin pas rig cing shes par dka'o/_/sems can kha cig la ni rten cing 'brel te 'byung ba gcig tu gsungs te/_rten cing 'brel te 'byung ba gcig gang zhe na/_'di lta ste 
[\[236a.6\]]'dus byas kyi chos thams cad do/_/rigs kyi bu kha cig tu ni rnam pa gnyis su gsungs te/_rgyu dang 'bras bu'o/_/kha cig tu ni rnam pa gsum du gsungs te/_nyon mongs pa dang /_las dang /_sdug bsngal lo/_/kha cig tu ni rnam pa bzhir gsungs te/_ma rig pa dang /_
[\[236a.7\]]'du byed dang /_skye ba dang /_rga shi'o/_/kha cig tu ni rnam pa lngar gsungs te/_tshor ba dang /_sred pa dang /_len pa dang /_srid pa dang /_skye ba'o/_/kha cig tu ni rnam pa drug tu gsungs te/_dus gsum gyi rgyu dang 'bras bu'o/_/skabs kha cig tu ni rnam pa bdun du gsungs te/_rnam 
[\[236b\]]
[\[236b.1\]]par shes pa dang /_ming dang /_gzugs dang /_skye mched drug dang /_reg pa dang /_tshor ba dang /_srid pa dang /_len pa'o/_/kha cig tu ni rnam pa brgyad du gsungs te/_ma rig pa dang /_'du byed dang /_skye ba dang /_rga shi ma gtogs pa lhag ma brgyad po'o/_/kha cig tu ni rnam pa dgur 
[\[236b.2\]]gsungs te/_mdo sde grong khyer zhes bya ba'i nang nas bshad pa dang 'dra bar ma rig pa dang /_'du byed dang /_rnam par shes pa ma gtogs pa'i lhag ma dgu po'o/_/kha cig tu ni rnam pa bcu gcig tu gsungs te/_de yang gcer bu pa kun du smra ba zhes bya ba'i phyir skye ba'i chos gcig 
[\[236b.3\]]ma gtogs par lhag ma rnam pa bcu gcig go/_/skabs kha cig tu ni rten cing 'brel te 'byung ba bcu gnyis rdzogs par gsungs te/_de yang rgyal po'i khab tu 'od srung la sogs pa la ma rig pa nas/_skye ba dang rga shi'i bar du bcu gnyis rdzogs par gsungs pa'o/_/rigs 
[\[236b.4\]]kyi bu rten cing 'brel te 'byung ba gcig la so so'i skye bo'i phyir rnam pa tha dad du gsungs te/_tshad med pa'i sems kyang de dang 'dra'o/_/rigs kyi bu de bas na de bzhin gshegs pas dgongs te gsungs pa'i spyod yul la the tsom mi bskyed do/_/rigs kyi bu sangs rgyas bcom ldan 'das ni shin tu 
[\[236b.5\]]thabs mkhas pa dang ldan pas mi rtag pa la rtag par gsungs/_rtag pa la mi rtag par gsungs/_bde ba la sdug bsngal bar yang gsungs/_sdug bsngal ba la bde bar yang gsungs/_yongs su ma dag pa la yongs su dag par gsungs/_yongs su dag pa la yongs su ma dag par gsungs/_
[\[236b.6\]]bdag la bdag med par gsungs/_bdag med pa la bdag tu gsungs/_sems can ma yin pa la sems can du gsungs/_sems can la ni sems can ma yin par gsungs/_dngos po ma yin pa la ni dngos por gsungs/_dngos po la ni dngos po ma yin par gsungs/_mi bden pa 
[\[236b.7\]]la ni bden par yang gsungs/_bden pa la ni mi bden par gsungs/_yul ma yin pa la ni yul du gsungs/_yul la ni yul ma yin par gsungs/_skye ba ma yin pa la skye bar gsungs/_skye ba ni skye ba ma yin par gsungs pa nas/_ma rig pa la ni rig par gsungs/_rig pa ni 
[\[237a\]]
[\[237a.1\]]ma rig par gsungs/_gzugs ni gzugs ma yin par gsungs/_gzugs ma yin pa la'ang gzugs su gsungs/_lam ma yin pa ni lam du gsungs/_lam la ni lam ma yin pa'i bar du gsungs so/_/rigs kyi bu de bzhin gshegs pas ni tshad med pa'i 
[\[237a.2\]]thabs mkhas pas sems can gdul ba'i phyir [{]brdzun [,]rdzun [}]pa'i bag ga la zhig gsungs/_rigs kyi bu sems can la la zhig longs spyod la chags na/_ngas de la 'khor los sgyur ba'i rgyal por sprul nas lo tshad med pa'i bar du ci dang ci 'dod pa rnam pa sna tshogs byin te/_de'i 'og tu gdod 
[\[237a.3\]]bla na med pa'i yang dag par rdzogs pa'i byang chub la bkod do/_/sems can la la ci ste 'dod pa lnga la chags na lo tshad med pa'i bar du 'dod pa rnam pa lnga'i mchog dam pa la longs spyod du bcug nas/_de'i 'og tu gdod bla na med pa yang dag par rdzogs pa'i byang chub la bkod do/_/
[\[237a.4\]]gal te sems can la la rigs snyems shing nga rgyal can du gyur na/_ngas mi de'i g.yog lo tshad med pa'i bar du byas te/_shin tu bsnyen bkur gyis de'i sems mgu bar byas nas de'i 'og tu gdod bla na med pa yang dag par rdzogs pa'i byang chub la bkod do/_/sems can 
[\[237a.5\]]gang zhig rang bzhin gyis nga rgyal can du gyur te/_gzhan gyis gros gdab cing bcos dgos na/_lo brgya stong gi bar du de la bstan cing bcos nas sems dul bar byas te/_gdod bla na med pa yang dag par rdzogs pa'i byang chub la bkod do/_/rigs kyi bu de bzhin gshegs 
[\[237a.6\]]pa ni lo tshad med pa'i bar du thabs rnam pa sna tshogs kyis 'gro ba mang po bla na med pa yang dag par rdzogs pa'i byang chub la bkod pa yang [{]brdzun [,]rdzun [}]pa yin nam/_sangs rgyas bcom ldan 'das ni mi dge ba la gnas kyang pad mo ltar nyes pa'i 'dam rdzab kyis mi gos so/_/rigs kyi bu 
[\[237a.7\]]tshad med pa bzhi'i don yang de ltar shes par bya'o/_/rigs kyi bu tshad med pa'i sems ni rang bzhin gyis rnam pa bzhi ste/_gang zhig gis nan tan tu byas na tshangs pa chen po'i gnas su skye bar 'gyur ro/_/rigs kyi bu de ltar tshad med pa rnams la grogs su 'gyur ba rnam pa 
[\[237b\]]
[\[237b.1\]]bzhi yod de/_de bas na bzhi zhes bya'o/_/gang byams pa'i sems la nan tan byed pa ni 'dod chags yongs su chod par 'gyur ro/_/snying rje'i sems la nan tan byed pa ni zhe sdang yongs su spong bar 'gyur ro/_/dga' ba'i sems la nan tan byed pa ni mi bde ba yongs su spong bar 'gyur ro/_/
[\[237b.2\]]btang snyoms kyi sems la nan tan byed pa ni 'dod chags pa dang zhe sdang ba'i sems yongs su spong bar 'gyur ro/_/rigs kyi bu don de lta bas na rnam pa bzhi ste/_gcig gam/_gnyis sam/_gsum du ni ma yin no/_/rigs kyi bu khyod smra ba ltar byams pa'i sems kyis zhe sdang spong ba ltar 
[\[237b.3\]]snying rje'i sems kyang de dang 'dra bas gsum du 'os so zhes de skad ma zer cig_/de ci'i phyir zhe na/_rigs kyi bu zhe sdang la yang rnam pa gnyis te/_srog dang bral ba'i zhe sdang dang /_rdeg 'tshog byed pa'i zhe sdang ngo /_/byams pa bsgoms pas ni srog dang dbral ba'i zhe sdang spong bar 'gyur 
[\[237b.4\]]ro/_/snying rje bsgoms pas ni rdeg 'tshog byed pa'i zhe sdang spong bar 'gyur ro/_/rigs kyi bu don de lta bas na tshad med pa ni bzhir 'os pa ma yin nam/_gzhan yang zhe sdang la rnam pa gnyis te/_sems can la zhe sdang ba dang /_sems can ma yin pa la zhe sdang ba'o/_/byams pa 
[\[237b.5\]]bsgoms pas ni sems can la zhe sdang ba spong bar 'gyur ro/_/snying rje bsgoms pas ni sems can ma yin pa la zhe sdang ba spong bar 'gyur ro/_/gzhan yang zhe sdang la rnam pa gnyis te/_rgyu rkyen dang ldan pa dang /_rgyu rkyen dang mi ldan pa'o/_/byams pa bsgoms pas ni rgyu rkyen dang ldan pa 
[\[237b.6\]]spong bar 'gyur ro/_/snying rje bsgoms pas ni rgyu rkyen dang mi ldan pa spong bar 'gyur ro/_/gzhan yang zhe sdang la rnam pa gnyis te/_sngon 'das pa nas goms pa dang /_da ltar gyi dus na goms pa'o/_/byams pa bsgoms pas ni sngon 'das pa'i dus kyi goms pa spong bar 'gyur ro/_/
[\[237b.7\]]snying rje bsgoms pas ni da ltar gyi dus su goms pa spong bar 'gyur ro/_/gzhan yang zhe sdang la rnam pa gnyis te/_'phags pa la zhe sdang ba dang /_bus pa ma rabs la zhe sdang ba'o/_/byams pa'i sems bsgoms pas ni 'phags pa la zhe sdang ba spong bar 'gyur ro/_/snying rje'i sems 
[\[238a\]]
[\[238a.1\]]bsgoms pas ni bus pa ma rabs la zhe sdang ba spong bar 'gyur ro/_/gzhan yang zhe sdang la rnam pa gnyis te/_zhe sdang rab dang /_zhe sdang 'bring ngo /_/byams pa bsgoms pas ni zhe sdang rab spong bar 'gyur ro/_/snying rje bsgoms pas ni zhe sdang 'bring spong bar 'gyur ro/_/rigs 
[\[238a.2\]]kyi bu don de lta bas na rnam pa bzhir 'os na gsum du zad kyi bzhir med do zhes brgal ba'i mi rigs so/_/de bas na 'od srung tshad med pa'i sems la grogs dang gnyen por 'gyur ba ni rnam pa bzhir phye ste bstan pa yin no/_/gzhan yang snod kyi phyir na rnam pa bzhir 'os te/_gal te snod gang 
[\[238a.3\]]la byams pa dang ldan na de la snying rje dang /_dga' ba dang /_btang snyoms yod pa ma yin te/_don de lta bas na rnam pa bzhi las dbrir med do/_/rigs kyi bu spyod pa las bye brag tu yang rnam pa bzhir 'os so/_/gal te byams pa spyod pa'i dus na snying rje dang /_dga' ba dang /_btang snyoms 
[\[238a.4\]]med pas de bas na rnam pa bzhir mngon no/_/rigs kyi bu tshad med pa'i phyir yang rnam pa bzhir 'os so/_/gzhan yang tshad med pa ni rnam pa bzhi yod do/_/tshad med pa'i sems ni kha cig ni dmigs pa yod pas na dbang du 'gyur ba ma yin pa dang /_byams pa'i sems kha cig 
[\[238a.5\]]ni dbang du 'gyur la dmigs pa ma yin pa dang /_byams pa'i sems kha cig ni dmigs pa yang yod la dbang du yang 'gyur ba dang /_byams pa'i sems kha cig ni dmigs pa yang ma yin dbang du 'gyur ba yang ma yin pa'o/_/de la tshad med pa'i sems gang ni dmigs pa yod 
[\[238a.6\]]la dbang du 'gyur ba ma yin pa zhe na/_kha cig sems can tshad med mtha' yas pa la dmigs kyang ting nge 'dzin gyi dbang ma thob bam/_ci ste thob kyang ma nges pa'am/_thob kyang phyir nyams pa'o/_/tshad med pa gang zhig dbang du 'gyur yang dmigs pa ma yin pa zhe na/_'di lta ste dper na 
[\[238a.7\]]pha ma dang phu nu dang /_gnyen bshes la bde bar bya bar dmigs pa ste/_tshad med par dmigs pa ni ma yin no/_/tshad med pa gang zhig dmigs kyang /_dmigs pa la dbang du yang 'gyur ba zhe na/_de ni sangs rgyas dang byang chub sems dpa' rnams so/_/tshad med pa gang 
[\[238b\]]
[\[238b.1\]]zhig dmigs pa yang ma yin dbang du 'gyur ba yang ma yin pa zhe na/_nyan thos dang /_rang sangs rgyas lta bu ni sems can tshad med pa la rgya cher dmigs kyang mi nus la/_dbang du 'gyur ba yang ma yin no/_/rigs kyi bu don de lta bas na tshad med pa ni rnam pa bzhi ste/_nyan thos dang /_rang sangs 
[\[238b.2\]]rgyas rnams kyis shes par nus pa ma yin gyi/_sangs rgyas bcom ldan 'das kyi spyod yul lo/_/rigs kyi bu de ltar dngos po rnam pa bzhi po 'di ni nyan thos dang rang sangs rgyas la yang tshad med pa zhes bya mod kyi smos su mi chog go/_/sangs rgyas bcom ldan 'das rnams ni tshad med mtha' 
[\[238b.3\]]yas pa zhes bya'o/_/byang chub sems dpa' 'od srung gis yang bcom ldan 'das la gsol pa/_bcom ldan 'das de de bzhin no/_/de de bzhin no/_/bcom ldan 'das kyis gsungs pa bzhin te/_sangs rgyas bcom ldan 'das kyi spyod yul lags kyi/_nyan thos dang /_rang sangs rgyas 
[\[238b.4\]]rnams kyi bzod pa ma lags so/_/bcom ldan 'das byang chub sems dpa' gang theg pa chen po yongs su mya ngan las 'das pa la gnas nas/_byams pa dang /_snying rje'i sems su 'gyur ba las byams pa chen po dang /_snying rje chen po'i sems ma lags so/_/zhes bgyi bar 
[\[238b.5\]]'gyur ba mchis sam/_bcom ldan 'das kyis bka' stsal pa yod do/_/rigs kyi bu byang chub sems dpa' gang zhig gal te sems can rnams la gnyen dang /_dgra sdang ba dang /_bar ma rnam pa gsum du phye ste/_gnyen las kyang rab dang 'bring dang tha ma gsum du phye la/_dgra sdang 
[\[238b.6\]]ba yang de bzhin du rnam par phye nas/_byang chub sems dpa' sems dpa' chen pos gnyen du 'gyur ba'i mchog la ni bde ba'i mchog sbyin/_gnyen gyi 'bring dang tha ma la ni snyoms par bde ba'i mchog tsam byin/_dgra sdang ba'i mchog la ni bde ba'i shas cung zad byin/_dgra sdang ba 'bring 
[\[238b.7\]]la ni bde ba yang 'bring tsam byin/_dgra sdang ba tha ma la ni bde ba'i mchog byin te/_byang chub sems dpa' de bzhin du gong nas gong du dgra sdang ba'i mchog la ni bde ba 'bring tsam byin/_dgra sdang ba 'bring dang tha ma la ni mnyam par bde ba'i mchog sbyin pa la nan tan byed dam/_/gong nas 
[\[239a\]]
[\[239a.1\]]gong du rab dang /_'bring dang /_tha ma la yang bde ba'i mchog mnyam par sbyin pa la nan tan byed dam/_gal te dgra sdang ba'i mchog la bde ba'i mchog sbyin par nan tan byed na de ni byams pa'i sems dang ldan pa zhes bya'o/_/byang chub sems dpa' de'i tshe pha ma dang 
[\[239a.2\]]dgra sdang ba'i mchog la yang bye brag med cing sems mnyam par gyur kyang rigs kyi bu de la byams pa zhes bya'i/_byams pa chen po ni ma yin no/_/gsol pa/_bcom ldan 'das ci'i slad du byang chub sems dpa' de lta bu'i byams pa dang ldan yang byams pa chen po zhes mi bgyi/_
[\[239a.3\]]bka' stsal pa/_rigs kyi bu shin tu ldan par dka' bas na byams pa chen po zhes mi bya'o/_/de ci'i phyir zhe na/_yun ring po nas bskal pa tshad med pa'i bar du nyon mongs pa mang du bsags la/_dge ba'i chos ma bsgoms pas de bas na nyin gcig gam/_zhag gcig tsam 
[\[239a.4\]]gyis sems dul bar mi 'gyur ro/_/rigs kyi bu 'di lta ste dper na sran ma skam po la ni khab kyis btsugs kyang mi zug pa dang 'dra bar nyon mongs pa shin tu sra ba yang de dang 'dra ste/_nyin zhag gcig tsam zhig sems rtse gcig tu gyur te ma yengs kyang shin tu gdul dka'o/_/gzhan 
[\[239a.5\]]yang dper na khyi ni mis mi 'jigs kyi/[ {]ri dgas [,]ri dwags [}]sha ba la sogs pa ni mi la 'jigs te mthong ma thag tu 'bros so/_/zhe sdang shin tu spang dka' ba yang khyim srung ba'i khyi dang 'dra'o/_/byams pa'i sems shin tu nyams sla ba ni [{]ri dgas [,]ri dwags [}]sha ba dang 'dra'o/_/de bas na sems 
[\[239a.6\]]ni shin tu gdul dka' bas byams pa chen po zhes mi bya'o/_/rigs kyi bu gzhan yang dper na rdo la ri mo bris na rtag tu yod do/_/chu la ri mo bris na de ma thag tu med par 'gyur te mi gnas so/_/zhe sdang ni rdo la ri mo bris pa dang 'dra'o/_/dge ba'i rtsa ba ni chu la ri mo bris pa dang 'dra 
[\[239a.7\]]ste/_de bas na sems 'di ni shin tu gdul dka'o/_/gzhan yang dper na me'i phung po chen po'i 'od ni yun ring du yod do/_glog gi 'od ni skad cig ma ste mi gnas so/_/zhe sdang ni me'i phung po dang 'dra'o/_/byams pa ni glog gi 'od dang 'dra ste/_de bas na sems 'di ni shin tu 
[\[239b\]]
[\[239b.1\]]gdul dka' ba ste/_don de lta bas na byams pa chen po zhes mi bya'o/_/rigs kyi bu byang chub sems dpa' sems dpa' chen po sa dang po la gnas pa ni byams pa chen po zhes bya'o/_/de ci'i phyir zhe na/_rigs kyi bu sdig to can gyi mchog ni log sred can zhes bya ste/_
[\[239b.2\]]sa dang po la gnas pa'i byang chub sems dpas byams pa chen po bsgom pa ni log sred can la yang bye brag gi sems med la nyes pa mi mthong bas zhe sdang mi skyed do/_/don de lta bas na byams pa chen po zhes bya'o/_/rigs kyi bu sems can thams cad kyi phan pa dang bde bar mi 'gyur 
[\[239b.3\]]ba yongs su sel ba ni byams pa chen po zhes bya'o/_/sems can mang po la phan pa dang bde ba tshad med pa byin pa ni snying rje chen po zhes bya'o/_/sems can thams cad la dga' ba'i sems bskyed pa ni dga' ba chen po zhes bya'o/_/skyo ba med pa ni btang snyoms chen po zhes 
[\[239b.4\]]bya'o/_/bdag dang chos dang mtshan nyid dang bdag gi lus su mi mthong zhing /_chos thams cad mnyam pa nyid du lta ba ni btang snyoms chen po zhes bya'o/_/bdag gi bde ba btang nas gzhan la byin pa ni btang snyoms chen po zhes bya'o/_/rigs kyi bu tshad med pa bzhi tsam gyis 
[\[239b.5\]]byams pa dag pha rol tu phyin pa drug skye zhing rdzogs par 'gyur gyi/_spyod pa gzhan gyis ma yin no/_/rigs kyi bu byang chub sems dpa' sems dpa' chen pos ni sngar 'jig rten gyi tshad med pa bzhi'i sems thob nas gdod bla na med pa yang dag par rdzogs pa'i byang chub tu sems bskyed 
[\[239b.6\]]par 'gyur te/_rim gyis 'jig rten las 'das pa yang thob par 'gyur ro/_/rigs kyi bu 'jig rten gyi tshad med pa'i rgyu las 'jig rten las 'das pa'i tshad med pa thob par 'gyur te/_de bas na tshad med pa chen po zhes bya'o/_/byang chub sems dpa' 'od srung gis bcom ldan 
[\[239b.7\]]'das la gsol pa/_bcom ldan 'das phan pa dang bde bar mi 'gyur ba yongs su sel cing phan pa dang bde bar bya ba bsams pa ni bsams pa tsam du zad kyi/_yang dag par phan pa'am bde bar mi 'gyur ro/_/bcom ldan 'das dper na dge slong mi gtsang ba la rtog pa ni lus la 
[\[240a\]]
[\[240a.1\]]gyon pa'i gos kyang pags par mthong mod kyi/_yang dag par pags pa ma lags so/_/zas rnams kyang srin bur 'du shes mod kyi/_yang dag par srin bu ma lags so/_/sran tshod 'thung ba yang mi gtsang ba'i khu bar 'du shes mod kyi/_yang dag par mi gtsang 
[\[240a.2\]]ba'i khu ba ma lags so/_/zho la rkang ngam klad pa lta bur 'du shes mod kyi/_yang dag par na klad pa ma lags so/_/phye la rus phyer 'du shes mod kyi/_yang dag par na rus phye ma lags so/_/tshad med pa bzhi'i sems kyang de dang 'dra ste/_yang dag par sems can la phan pa dang bde bar 'gyur 
[\[240a.3\]]ba ni ma lags kyi/_kha tsam zhig sems can la bde ba sbyin no zhes smras kyang yang dag par bde bar mi 'gyur na/_de lta bur sems pa de [{]brdzun [,]rdzun [}]pa ma lags sam/_bcom ldan 'das ci ste [{]brdzun [,]rdzun [}]ma lags la yang dag par bden par 'gyur ba zhig na/_ci'i slad du sems can thams cad 
[\[240a.4\]]la sangs rgyas dang byang chub sems dpa' rnams kyi byin gyi rlabs kyis thams cad bde ba myong bar mi mdzad/_ci ste yang dag par bde bar mi 'gyur na/_bcom ldan 'das kyis gsungs pa las ngas mngon du dran pa sngon byams pa'i sems 'ba' zhig la nan tan byas pa tsam gyis 
[\[240a.5\]]bskal pas 'jig rten gyi khams 'di lan bdun bkrus kyi bar du 'jig rten gyi khams 'dir ma skyes te/_'jig rten chags pa'i dus na ni tshangs pa'i lhar skyes/_'jig rten zhig pa'i dus na ni 'og min gnam gyi lhar skyes so/_/tshangs pa'i lhar skyes pa na dbang dang mthur ldan 
[\[240a.6\]]te/_gzhan gyi zil gyis mi non la tshangs pa stong gi nang na mchog tu gyur/_phul du gyur te/_tshangs pa chen po'i rgyal por skyes nas sems can thams cad kyis bdag la gtso bor 'du shes skyes so/_/lan sum cu rtsa drug gi bar du sum cu rtsa gsum gnam gyi lha'i dbang po brgya byin 
[\[240a.7\]]lha'i dbang phyug tu skyes so/_/skye ba tshad med pa brgya stong gi bar du 'khor los sgyur ba'i rgyal por skyes so zhes gsungs te/_byams pa'i sems 'ba' zhig bsgoms pas lha dang /_mi'i longs spyod phun sum tshogs pa thob pas na/_ci ste mi bden na 'di skad du gsungs pa dang yang 
[\[240b\]]
[\[240b.1\]]cis ldan par 'gyur/_bcom ldan 'das kyis bka' stsal pa/_legs so legs so/_/rigs kyi bu khyod ni shin tu dpa' bas mi 'jigs pa dang ldan no/_/de nas 'od srung la tshigs su bcad de bka' stsal pa/_gang zhig sems can gcig tsam la/_/zhe sdang sems ni mi skyed 
[\[240b.2\]]cing /_/de la bde bar 'dod pa ni/_/shin tu byams pa zhes bya'o/_/gang zhig sems can thams cad la/_/snying rje ba yi sems bskyed pa/_/de ni 'phags pa'i rigs zhes bya/_/bsod nams tshad med thob par 'gyur/_/ci ste mngon shes lnga ldan pa'i/_/drang srong sa chen gang bar 
[\[240b.3\]]gyur/_/dbang dang ldan pa'i rgyal po zhig_/bde ba thams cad byin na ni/_/rta dang ba lang nor sna tshogs/_/de yis bsod nams thob pa ni/_/byams pa bsgoms pa'i bsod nams kyis/_/bcu drug cha gcig tsam mi phod/_/rigs kyi bu byams pa bsgoms pa ni [{]brdzun [,]rdzun [}]ma yin te yang dag 
[\[240b.4\]]par bden pa'o/_/nyan thos dang rang sangs rgyas kyi byams pa ni [{]brdzun [,]rdzun [}]pa zhes bya'o/_/sangs rgyas dang byang chub sems dpa'i byams pa ni yang dag pa ste mi [{]brdzun [,]rdzun [}]par mi mngon zhe na/_rigs kyi bu byang chub sems dpa' sems dpa' chen po 'di ltar yongs su mya ngan las 'das pa chen po la 
[\[240b.5\]]gnas pa ni sa la yang gser du mthong /_gser la yang sar mthong ste/_sa la ni chur mthong /_chu la yang sar mthong /_chu la ni mer mthong /_me la yang chur mthong /_sa la ni rlung du mthong /_rlung la yang sar mthong ste/_yid bzhin du grub pas [{]brdzun [,]rdzun [}]pa med do/_/sems can 
[\[240b.6\]]yang dag pa la ni sems can ma yin par yang mthong /_sems can ma yin pa la ni yang dag par sems can du mthong ste/_yid bzhin du grub pas [{]brdzun [,]rdzun [}]pa med do/_/rigs kyi bu de bas na byang chub sems dpa'i tshad med pa bzhi'i sems kyis bsam pa ni yang dag pa'o/_/gzhan yang 
[\[240b.7\]]rigs kyi bu de la ji ltar na yang dag pa'i bsam pa gang zhe na/_nyon mongs pa thams cad yongs su sel ba'i phyir ro/_/rigs kyi bu byams pa'i sems bsgoms pas ni 'dod chags yongs su spong bar 'gyur ro/_/snying rje'i sems bsgoms pas ni zhe sdang yongs su spong bar 'gyur 
[\[241a\]]
[\[241a.1\]]dga' ba'i sems bsgoms pas ni mi bde ba yongs su spong bar 'gyur/_btang snyoms kyi sems bsgoms pas ni 'dod chags dang /_zhe sdang dang /_sems can du 'du shes pa yongs su spong bar 'gyur te/_de bas na yang dag pa'i bsam pa zhes bya'o/_/
[\[241a.2\]]gzhan yang rigs kyi bu byang chub sems dpa' sems dpa' chen po'i tshad med pa bzhi'i sems ni dge ba'i rtsa ba thams cad kyi gzhir 'gyur ro/_/rigs kyi bu byang chub sems dpa' sems dpa' chen po ci ste/_sems can dbul phongs pa dag mi mthong na byams pa skye ba'i rgyu med de/_
[\[241a.3\]]gal te byams pa ma skyes na sbyin pa sbyin pa'i sems mi 'byung ngo /_/sbyin pa byin pa'i rkyen gyis sems can mang po bde bar 'gyur ba ni 'di lta ste/_zas dang /_skom dang /_theg pa dang /_gos dang bdug pa dang /_me tog dang /_gding ba'i khri stan dang /_khang khyim dang /_snang 
[\[241a.4\]]ba'i mar me la sogs pa sbyin pa ste/_de ltar sbyin pa byin pa na de sems ma bcings te chags pa mi skye ba dang /_gdon mi za bar bla na med pa yang dag par rdzogs pa'i byang chub tu bsngos pa'o/_/de'i tshe na sems ci la yang mi chags shing 'du shes gcod pa dang /_rnyed pa dang grags 
[\[241a.5\]]pas 'jigs pa dang /_lha dang mi'i bde ba mi tshol ba dang /_nga rgyal mi skye ba dang /_lan mi re ba dang /_pha rol po la bslu ba'i phyir sbyin pa sbyin pa ma yin pa dang /_longs spyod 'dod pa'i phyir ma yin pa dang /_sbyin pa byin pa na len par mi lta/_tshul khrims bsrung ba dang tshul khrims 
[\[241a.6\]]ngan pa can dang /_bsod nams kyi zhing dang bsod nams kyi zhing ma yin pa dang /_bshes gnyen dang bshes gnyen ma yin par mi lta/_sbyin pa byin pa na snod dang snod ma yin par mi lta/_nyi ma dang dus dang gnas dang /_gnas ma yin par mi lta/_mu ge dang shin tu skyid pa'i dus 
[\[241a.7\]]kyang mi lta/_rgyu dang 'bras bur yang mi lta/_sems can dang sems can ma yin pa dang /_bsod nams dang bsod nams ma yin par mi lta ste/_de ltar sbyin pa dang len pa dang nor gyi dngos por mi lta ba nas/_bar du gcod pa dang /_'bras bu smin pa'i bar du mi lta mod kyi/_sbyin pa rtag 
[\[241b\]]
[\[241b.1\]]tu spyod de rgyun du mi gcod do/_/rigs kyi bu byang chub sems dpa' gal te tshul khrims bsrung ba dang /_tshul khrims ngan pa can dang 'bras bu rnam par smin pa'i bar du lta na sbyin pa byin par mi 'gyur ro/_/gal te sbyin pa ma byin na sbyin pa'i pha rol tu phyin pa yongs su rdzogs par mi 'gyur ro/_/
[\[241b.2\]]gal te sbyin pa'i pha rol tu phyin pa yongs su ma rdzogs na bla na med pa yang dag par rdzogs pa'i byang chub mi 'grub bo/_/rigs kyi bu 'di lta ste/_dper na mi zhig dug mdas phog pa las/_mi de'i gnyen bshes dag de'i dug bsal cing bde bar bya ba'i phyir sman pa mkhas pa gnyer nas dug 
[\[241b.3\]]mda' dbyung ba las mi de 'di skad ces zer ro/_/re zhig kho bo'i lus la ma reg par sdod cig_/bdag gis dug mda' 'di gang phyogs nas 'ongs/_sus 'phangs/_rgyal rigs sam/_bram ze'am/_rigs ngan gyis 'phangs sam/_ga las 'ongs pa brtags te bya'o/_/yang 
[\[241b.4\]]mda' nyid shing ngam/_smyig ma'am/_'on te lcang ma'am/_mde'u nyid kyang sus brdungs/_rno lcags sam/_mnyen lcags sam/_mda' sgro nyid kyang bya ci zhig gi sgro/_bya rgod dam/_byan lag gi sgro'am/_dug nyid kyang ga las byung sus byas pa zhig_/'on te rang byung ba zhig gam/_
[\[241b.5\]]'on te mis byas pa'i dug gam/_'on te sbrul gdug pa'i dug yin nam/_de ltar glen pas brtags kyang rtogs par ma gyur te de ma thag tu tshe 'phos so/_/rigs kyi bu byang chub sems dpa' yang de dang 'dra ste/_sbyin pa byin pa na bye brag tu rnam par 'byed de/_'di ni sbyin pa 
[\[241b.6\]]'di ni len pa'o/_/'di ni tshul khrims bsrung ba 'di ni tshul khrims ngan pa can no zhes bya ba nas/_'bras bu rnam par smin pa'i bar du bye brag tu 'byed pas nam du yang sbyin par mi 'gyur ro/_/gal te sbyin pa ma byin na sbyin pa'i pha rol tu phyin pa yongs su rdzogs par mi 'gyur 
[\[241b.7\]]ro/_/gal te sbyin pa'i pha rol tu phyin pa yongs su ma rdzogs na bla na med pa yang dag par rdzogs pa'i byang chub mi 'grub bo/_/rigs kyi bu byang chub sems dpa' sems dpa' chen po sbyin pa spyod pa na/_sems can thams cad la byams pa'i sems mnyam pa ni bu gcig pa dang 'dra 
[\[242a\]]
[\[242a.1\]]bar 'du shes so/_/gzhan yang sbyin pa byin pa na sems can thams cad la snying rje'i sems bskyed pa ni ji ltar pha mas bu gcig pa na ba'i nad g.yog byed pa dang 'dra'o/_/sbyin pa spyod pa na sems rab tu dga' ba ni ji ltar pha mas bu'i nad sos pa mthong ba dang 'dra'o/_/
[\[242a.2\]]sbyin pa byin nas sems btang snyoms su 'gyur ba ni dper na pha mas bu gcig pa skyed rdzogs te shed bye nas rang sos par mthong ba dang 'dra'o/_/de ltar byang chub sems dpa' sems dpa' chen po byams pa'i sems kyis kha zas kyi bag sbyin pa byin pa na 'di ltar smon lam 'debs 
[\[242a.3\]]te/_bdag gi sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad kyis ye shes chen po'i zas thob cing bla na med pa'i theg pa chen por bsngo ba la brtson par gyur cig_/sems can thams cad kyi dge ba'i ye shes kyi zas 
[\[242a.4\]]thob cing nyan thos dang rang sangs rgyas kyi zas tshol bar ma gyur cig_/sems can thams cad kyis chos kyi dga' ba'i zas thob cing 'dod pa'i zas tshol bar ma gyur cig_/sems can thams cad kyis shes rab kyi pha rol tu phyin pa'i zas thob cing thams cad yongs su rdzogs par 
[\[242a.5\]]'gyur ba dang /_/thogs pa med pa'i mchog gi dge ba'i rtsa ba sdud par gyur cig_/sems can thams cad kyis stong pa nyid kyi mtshan nyid rtogs shing thogs pa med pa'i lus thob nas nam mkha' lta bur gyur cig_/sems can thams cad rtag tu sbyin pa len par 'gyur zhing thams 
[\[242a.6\]]cad la byams pa dang /_brtse ba dang /_kun gyi bsod nams kyi zhing du gyur cig ces smon lam 'debs so/_/rigs kyi bu byang chub sems dpa' sems dpa' chen po byams pa'i sems kyis zas kyi sbyin pa byin pa nas smon lam de dag bskyed pa la shin tu brtan par bya'o/_/rigs 
[\[242a.7\]]kyi bu gzhan yang byang chub sems dpa' sems dpa' chen po byams pa'i sems kyis btung ba'i skom sbyin pa byin pa na 'di ltar smon lam 'debs te/_bdag gi sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad theg 
[\[242b\]]
[\[242b.1\]]pa chen po'i chu bor 'jug pa dang /_ro rnam pa brgyad dang ldan pa'i chu 'thung zhing myur du bla na med pa'i byang chub kyi lam la bgrod pa dang /_nyan thos dang /_rang sangs rgyas kyi skom pas gdung ba spong ba dang /_bla na med pa'i sangs rgyas kyi theg pas mi ngoms pa dang /_nyon mongs 
[\[242b.2\]]pas gdung ba yongs su spong zhing chos kyi ros mi ngoms pa dang /_'khor ba'i 'dod pa spong zhing theg pa chen po yongs su mya ngan las 'das pa la mos pa dang /_chos kyi sku yongs su rdzogs pa dang /_ting nge 'dzin rnams thob pa dang /_shin tu zab pa'i ye shes kyi rgya mtshor zhugs 
[\[242b.3\]]par gyur cig_/sems can thams cad kyis bdud rtsi'i ro myong zhing /_byang chub sems dpa' 'jig rten du 'byung ba'i 'dod pa spangs nas rab tu bde ba'i ro myong bar gyur cig_/sems can thams cad kyis chos kyi ro tshad med pa brgya stong ji snyed dang ldan par 'gyur zhing chos kyi ro 
[\[242b.4\]]dang ldan par gyur nas sangs rgyas kyi rang bzhin mthong bar gyur cig_/sangs rgyas kyi rang bzhin mthong nas chos kyi char rab tu 'bebs par gyur cig_/chos kyi char rab tu phab nas nam mkha' ltar sangs rgyas kyi rang bzhin kun du khebs shing tshad med pa'i sems can thams cad kyis 
[\[242b.5\]]nyan thos dang rang sangs rgyas kyi ro ma yin pa/_theg pa chen po'i chos kyi ro gcig pa thob par gyur cig_/sems can thams cad kyis rnam pa drug tu gyur pa'i ro ma yin pa mngar ba'i ro gcig pa thob par gyur cig_/sems can thams cad kyis chos kyi ro 'ba' zhig tshol zhing thogs 
[\[242b.6\]]pa med pa'i sangs rgyas kyi chos spyod pa'i ro las ro gzhan tshol bar ma gyur cig_/rigs kyi bu byang chub sems dpa' sems dpa' chen po byams pa'i sems kyis btung ba'i skom sbyin pa byin pa na smon lam 'di dag la shin tu brtan par bya'o/_/rigs kyi bu gzhan yang byang chub sems 
[\[242b.7\]]dpa' sems dpa' chen po byams pa'i sems kyis theg pa sbyin pa byin pa na/_'di ltar smon lam 'debs so/_/bdag gis sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad theg pa chen po rdzogs pa dang /_theg pa chen 
[\[243a\]]
[\[243a.1\]]po la gnas pa dang /_phyir mi ldog pa'i theg pa dang /_mi g.yo ba'i theg pa dang /_rdo rje gdan gyi theg pa dang /_nyan thos dang rang sangs rgyas mi tshol ba'i theg pa dang /_sangs rgyas kyi theg pa la 'bab pa dang /_mi phrogs pa'i theg pa dang /_mi zhan pa'i theg 
[\[243a.2\]]pa dang /_phyir mi nur ba'i theg pa dang /_bla na med pa'i theg pa dang /_stobs bcu'i theg pa dang /_yon tan chen po'i theg pa dang /_rmad du byung ba'i theg pa dang /_ngo mtshar che ba'i theg pa dang /_shin tu rnyed dka' ba'i theg pa dang /_mtha' yas pa'i theg pa dang /_thams cad 
[\[243a.3\]]mkhyen pa'i theg pas bteg par gyur cig_/rigs kyi bu byang chub sems dpa' sems dpa' chen po byams pa'i sems kyis theg pa sbyin pa byin pa na rtag tu smon lam de dag bskyed pa la brtan par bya'o/_/rigs kyi bu gzhan yang byang chub sems dpa' sems dpa' chen po bgo 
[\[243a.4\]]ba'i gos sbyin pa byin pa na/_'di ltar smon lam 'debs so/_/bdag gis sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad 'dzem pa dang ngo tsha ba'i gos dang ldan zhing /_chos kyi dbyings kyis lus khebs 
[\[243a.5\]]nas lta ba mang pos glags pa'i gos dral ba dang /_gos kyi lus la khru gang gis mi reg pa dang /_gser gyi mdog can gyi lus thob pa dang /_reg bya rnams shin tu 'jam pa dang /_'od gsal zhing thogs pa med pa dang /_mdog 'tsher zhing pags pa 'jam la 
[\[243a.6\]]'od rtag tu tshad med pa dang /_gzugs med cing gzugs dang bral bar gyur cig_/sems can thams cad kyis gzugs med pa'i lus thob cing gzugs thams cad la 'das pa dang /_gzugs med pa'i yongs su mya ngan las 'das pa chen po la zhugs par gyur cig_/
[\[243a.7\]]ces smon lam 'debs so/_/rigs kyi bu byang chub sems dpa' sems dpa' chen pos gos kyi sbyin pa byin pa na/_de ltar smon lam bskyed pa la brtan par bya'o/_/rigs kyi bu gzhan yang byang chub sems dpa' sems dpa' chen po byams pa bsgom pa na/_me tog dang /_
[\[243b\]]
[\[243b.1\]]byug spos dang /_spos phye ma dang /_bsung can sbyin pa byin pa'i tshe 'di ltar smon lam 'debs so/_/bdag gis sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad kyis sangs rgyas ku su ma'i ting nge 'dzin thob cing /_
[\[243b.2\]]byang chub kyi yan lag bdun gyi cod pan mgo la thogs par shog shig_/sems can thams cad gzugs zla ba nya ba dang 'dra bar 'gyur zhing /_mthong ba'i gzugs thams cad kyang phul du gyur par shog shig_/sems can thams cad kyis mtshan nyid gcig pa'i bsod nams brgyas 
[\[243b.3\]]yongs su brgyan par shog shig_/sems can thams cad kyis yid bzhin du yid du 'ong ba'i gzugs mthong bar shog shig_/sems can thams cad kyis rtag tu dge ba'i bshes gnyen dang phrad cing thogs pa med pa'i gsung thob nas/_mi gtsang ba rnams dang bral bar shog shig_/
[\[243b.4\]]sems can thams cad kyis dge ba'i rtsa ba bla na med pa rin po che lta bu dang ldan par shog shig_/sems can thams cad kyis gcig la gcig mthong ba tsam gyis dga' zhing mdza' ba dang /_sdug bsngal bar 'gyur ba'i mya ngan med pa dang /_so sor dge ba dang ldan zhing gcig la 
[\[243b.5\]]gcig mi gnod par shog shig_/sems can thams cad tshul khrims kyi bsung dang ldan par shog shig_/sems can thams cad thogs pa med pa'i tshul khrims bsrung zhing /_de'i dri bsung gis phyogs bcur yongs su mngad par shog shig_/sems can thams cad shin tu 
[\[243b.6\]]brtan pa'i tshul khrims dang /_'gyod pa med pa'i tshul khrims dang /_thams cad mkhyen pa'i ye shes kyi tshul khrims dang /_tshul khrims ngan pa yongs su spangs pa'i tshul khrims dang /_thams cad med pa'i tshul khrims dang /_sngon ma byung ba'i tshul khrims dang /_mkhan 
[\[243b.7\]]po med pa'i tshul khrims dang /_bya ba med pa'i tshul khrims dang /_gdung ba med pa'i tshul khrims dang /_nyon mongs pa med pa'i tshul khrims dang /_mthar phyin pa'i tshul khrims dang /_mnyam pa'i tshul khrims dang ldan zhing /_spos kyi lde gus lus la byugs pa dang /_mtshon 
[\[244a\]]
[\[244a.1\]]gyis 'debs shing 'dzugs pa la mnyam par byams sdang med par shog shig_/sems can thams cad bla na med pa'i tshul khrims thob pa dang /_theg pa chung ngu'i tshul khrims ma yin pa theg pa chen po'i tshul khrims dang ldan par shog shig_/sems 
[\[244a.2\]]can thams cad tshul khrims kyi pha rol tu phyin pa dang ldan te/_sangs rgyas bcom ldan 'das kyi lhun gyis grub pa'i tshul khrims dang ldan par shog shig_/sems can thams cad sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_
[\[244a.3\]]shes rab la goms par shog shig_/sems can thams cad yongs su mya ngan las 'das pa chen po'i pad mo dam pa dang ldan zhing /_pad mo'i dri bsung gis phyogs bcur yongs su mngad par shog shig_/sems can thams cad theg pa chen po yongs su mya ngan las 'das pa 
[\[244a.4\]]bla na med pa'i zas bsung can dang ldan zhing ji ltar bung ba dag me tog gi kha dog dang bsung la mi gnod pa ltar shog shig_/sems can thams cad yon tan tshad med pa las grub pa'i lus dang ldan par shog shig ces smon lam 'debs so/_/rigs kyi bu byang chub sems dpa' sems 
[\[244a.5\]]dpa' chen po byams pa'i sems kyis me tog dang spos kyi sbyin pa byin pa na rtag tu smon lam 'di dag gdab pa la brtan par bya'o/_/rigs kyi bu gzhan yang byang chub sems dpa' sems dpa' chen po byams pa'i sems kyis khri stan dang gding ba sbyin pa byin pa na 'di ltar smon lam 
[\[244a.6\]]'debs so/_/bdag gis sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad lha'i lha nyal ba'i khri dang ldan par gyur cig_/shes rab chen po dang ldan zhing bsam gtan bzhi'i gnas la 'dug pa dang /_byang chub 
[\[244a.7\]]sems dpa' nyal ba'i khri stan la nyal ba dang /_nyan thos dang rang sangs rgyas kyi khri stan la mi nyal ba dang /_ngan pas nyal ba'i khri stan yongs su spong bar shog shig_/sems can thams cad shin tu bde bar nyal zhing /_'khor ba'i khri stan yongs su spangs te/_yongs 
[\[244b\]]
[\[244b.1\]]su mya ngan las 'das pa seng ge'i khri stan dang ldan par shog shig_/sems can thams cad khri stan de la 'dug nas kyang de ma yin pa'i sems can tshad med pa gzhan la yang mngon par shes pa seng ge rnam par rol pa mngon du ston par shog shig_/sems can thams cad theg pa 
[\[244b.2\]]chen po'i gzhal med khang chen po 'di la gnas nas sems can thams cad la yang sangs rgyas kyi rang bzhin ston par shog shig_/sems can thams cad bla na med pa'i khri stan la 'dug nas 'jig rten gyi chos kyis mi 'phrogs par shog shig_/sems can thams cad bzod 
[\[244b.3\]]pa'i khri stan thob nas 'khor ba'i bkres grang gi mu ge las bral bar shog shig_/sems can thams cad 'jigs pa med pa'i khri stan thob nas nyon mongs pa'i dgra thams cad spong bar shog shig_/sems can thams cad rnam par dag pa'i khri stan thob nas bla na med pa yang 
[\[244b.4\]]dag par rdzogs pa'i byang chub 'ba' zhig la brtson par shog shig_/sems can thams cad dge ba la gnas pa'i khri stan thob nas rtag tu dge ba'i bshes gnyen gyis skyob par shog shig_/sems can thams cad glo g.yas pas nyal ba'i khri stan thob nas sangs rgyas rnams 
[\[244b.5\]]kyis mdzad pa'i chos la gnas par shog shig_/ces smon lam 'debs so/_/rigs kyi bu byang chub sems dpa' sems dpa' chen pos de ltar byams pa'i sems kyis khri stan dang gding ba sbyin pa byin pa na de ltar smon lam gdab pa la brtan par bya'o/_/rigs kyi bu gzhan 
[\[244b.6\]]yang byang chub sems dpa' sems dpa' chen po byams pa'i sems kyis khang khyim gyi sbyin pa byin pa na 'di ltar smon lam 'debs so/_/bdag gis sbyin pa byin pa 'di sems can thams cad dang thun mong du gyur cig_/de'i rgyu de'i rkyen gyis sems can thams cad theg pa chen po'i 
[\[244b.7\]]khang par gnas shing dge ba'i bshes gnyen dag spyod pa la nan tan du spyod pa dang /_snying rje chen po la nan tan du byed pa dang /_pha rol tu phyin pa drug la nan tan du spyod pa dang /_yang dag par rdzogs pa'i sangs rgyas kyi mdzad pa la spyod pa dang /_byang chub sems dpa' 
[\[245a\]]
[\[245a.1\]]thams cad kyis spyad pa'i lam la spyod pa dang /_nam mkha' ltar mtha' yas shing rgya che ba la spyod par shog shig_/sems can thams cad yang dag pa'i dran pa dang ldan zhing ngan par rtog pa yongs su spong bar shog shig_/sems can thams cad rtag pa dang /_
[\[245a.2\]]bde ba dang /_bdag dang /_yongs su dag pa la bde bar gnas shing phyin ci log bzhi yongs su spong bar shog shig_/sems can thams cad 'jig rten las 'das pa'i yi ge dang 'bru 'dzin par shog shig_/sems can thams cad bla na med pa thams cad mkhyen pa'i ye 
[\[245a.3\]]shes kyi snod du nges par shog shig_/sems can thams cad bdud rtsi'i khang par 'jug par shog shig_/sems can thams cad thog ma dang /_bar ma dang /_tha ma'i sems kun gyis rtag tu yongs su mya ngan las 'das pa'i khang par zhugs par shog shig_/sems 
[\[245a.4\]]can thams cad ma 'ongs pa'i dus su byang chub sems dpa'i gzhal med khang du rtag tu gnas par shog shig ces smon lam 'debs so/_/rigs kyi bu byang chub sems dpa' sems dpa' chen pos byams pa'i sems kyis gnas pa'i khang khyim sbyin pa byin pa na rtag tu 
[\[245a.5\]]smon lam 'di dag bskyed pa la brtan par bya'o/_/rigs kyi bu gzhan yang byang chub sems dpa' sems dpa' chen po byams pa'i sems kyis mar me'i snang ba sbyin pa byin pa na 'di ltar smon lam 'debs so/_/bdag gis sbyin pa byin pa 'di sems can thams cad dang 
[\[245a.6\]]thun mong du gyur cig_/de'i rgyu de'i rkyen gyis sems can thams cad tshad med pa'i 'od dang ldan zhing sangs rgyas kyi chos la bde bar gnas par shog shig_/sems can thams cad rtag tu snang bas kun du gsal bar shog shig_/sems can thams cad mdog dam pa 
[\[245a.7\]]dang ldan te phul du gyur pa'i mdog 'tsher ba dang ldan par shog shig_/sems can thams cad shin tu rnam par dag pa'i mig dang ldan te ldongs pa'i rab rib chod par shog shig_/sems can thams cad thams cad mkhyen pa'i ye shes kyi sgron ma dang ldan te/_bdag 
[\[245b\]]
[\[245b.1\]]med pa dang /_sems can med pa dang /_gang zag med pa dang /_srog med pa la shin tu mkhas par shog shig_/sems can thams cad sangs rgyas kyi rang bzhin yongs su dag pa nam mkha' lta bur mthong bar shog shig_/sems can thams cad shin tu rnam par dag 
[\[245b.2\]]pa'i mig dang ldan te/_phyogs bcu'i 'jig rten gyi khams gang gA'i klung gi bye ma snyed kyang gsal bar mthong bar shog shig_/sems can thams cad sangs rgyas kyi 'od dang ldan te/_phyogs bcur snang bar shog shig_/sems can thams cad thogs pa med pa'i 
[\[245b.3\]]mig dang ldan te/_thams cad kyis sangs rgyas kyi rang bzhin yongs su dag pa mthong bar shog shig_/sems can thams cad ye shes chen po'i snang ba thob cing mun pa thams cad dang log sred can thams cad bcom par shog shig_/sems can thams cad tshad med pa'i 
[\[245b.4\]]'od dang ldan zhing tshad med pa'i sangs rgyas kyi zhing kun snang bar shog shig_/sems can thams cad theg pa chen po'i sgron me 'dzugs shing /_theg pa chung ngu gnyis kyi sgron me spong bar shog shig_/sems can thams cad snang ba'i 'od dang ldan zhing ma rig pa'i mun pa 
[\[245b.5\]]bsal nas nyi ma stong bas lhag pa'i kun du snang ba'i yon tan dang ldan par shog shig_/sems can thams cad me'i 'od kyi nor bu zhes bya ba'i snang ba thob nas/_stong gsum gyi stong chen po'i 'jig rten gyi khams kyi mun nag thams cad bsal bar shog shig_/sems 
[\[245b.6\]]can thams cad spyan lnga dang ldan te/_chos rnams kyi mtshan nyid rtogs pa dang /_ston pa mi dgos par rang gis rig par shog shig_/sems can thams cad ma rig pa la mi lta bar shog shig_/sems can thams cad theg pa chen po yongs su mya ngan las 'das 
[\[245b.7\]]pa'i 'od zer gyis sems can thams cad la sangs rgyas kyi rang bzhin yang dag par ston par shog shig_/ces smon lam 'debs so/_/rigs kyi bu byang chub sems dpa' sems dpa' chen po byams pa'i sems kyis mar me'i snang ba sbyin pa byin pa na rtag tu smon 
[\[246a\]]
[\[246a.1\]]lam 'di dag bskyed pa la brtan par bya'o//_//'phags pa yongs su mya ngan las 'das pa chen po'i mdo/_bam po nyi shu rtsa gcig pa/_rigs kyi bu nyan thos dang /_rang sangs rgyas dang /_byang chub sems dpa' dang /_sangs 
[\[246a.2\]]rgyas bcom ldan 'das rnams kyi dge ba'i rtsa bar 'gyur ba'i gzhi ni byams pa yin no/_/rigs kyi bu byang chub sems dpa' sems dpa' chen po byams pa'i sems la nan tan byed pa na tshad med pa'i dge ba'i rtsa ba 'di dag skye bar 'gyur ro/_/'di lta ste/_mi 
[\[246a.3\]]sdug pa la rtog pa dang /_dbugs phyi nang du rgyu ba bgrang ba dang /_mi rtag pa dang /_skye ba dang /_'gog pa dang /_dran pa nye bar gzhag pa bzhi dang /_thabs mkhas pa bdun dang /_rtog pa'i gnas gsum dang /_rten cing 'brel te 'byung ba bcu gnyis dang /_
[\[246a.4\]]bdag med pa la sogs pa rtog pa dang /_drod dang /_spyi bo dang /_bzod pa dang /_'jig rten mchog gi chos dang /_mthong ba'i lam dang /_bsgom pa'i lam dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan 
[\[246a.5\]]lag bdun dang /_'phags pa'i lam gyi yan lag brgyad dang /_bsam gtan bzhi dang /_tshad med pa bzhi dang /_rnam par thar pa brgyad dang /_mchog gi gnas brgyad dang /_thams cad 'jug pa bcu dang /_stong pa nyid dang /_mtshan ma med pa dang /_smon pa med 
[\[246a.6\]]pa dang /_rtsod pa med pa'i ting nge 'dzin dang /_pha rol po'i sems shes pa'i ye shes dang /_mngon par shes pa rnams dang /_thog ma'i mtha' shes pa'i ye shes dang /_nyan thos kyi ye shes dang /_rang sangs rgyas kyi ye shes dang /_byang chub sems dpa'i ye shes dang /_
[\[246a.7\]]sangs rgyas kyi ye shes la sogs pa chos de dag thams cad kyi gzhir 'gyur ba ni byams pa yin no/_/rigs kyi bu de bas na byams pa ni yang dag pa'i bden pa ste [{]brdzun [,]rdzun [}]pa ma yin no/_/rigs kyi bu ci ste gcig gis dge ba'i rtsa ba thams cad kyi gzhir 'gyur ba gang 
[\[246b\]]
[\[246b.1\]]yin zhes dris na byams pa yin no zhes gyis shig_/de bas na yang dag pa ste [{]brdzun [,]rdzun [}]pa ma yin no/_/rigs kyi bu dge bar 'gyur ba ni yang dag par sems pa'o/_/yang dag par sems pa ni byams pa'o/_/byams pa ni de bzhin gshegs pa'o/_/byams pa ni 
[\[246b.2\]]theg pa chen pa'o/_/theg pa chen po ni byams pa'o/_/byams pa ni de bzhin gshegs pa'o/_/rigs kyi bu byams pa ni byang chub kyi lam mo/_/byang chub kyi lam ni de bzhin gshegs pa'o/_/de bzhin gshegs pa ni byams pa'o/_/rigs kyi bu byams pa ni 
[\[246b.3\]]tshangs pa chen po'o/_/tshangs pa chen po ni byams pa'o/_/byams pa ni de bzhin gshegs pa'o/_/rigs kyi bu byams pa ni sems can thams cad kyi pha ma lta bu yin no/_/pha ma ni byams pa'o/_/byams pa ni de bzhin gshegs pa'o/_/rigs kyi bu byams pa ni 
[\[246b.4\]]bsam gyis mi khyab pa'o/_/bsam gyis mi khyab pa ni sangs rgyas kyi spyod yul lo/_/sangs rgyas rnams kyi spyod yul ni byams pa'o/_/de bas na byams pa ni de bzhin gshegs pa yin par rig par bya'o/_/rigs kyi bu byams pa ni sems can gyi sangs rgyas kyi 
[\[246b.5\]]rang bzhin no/_/de ltar sangs rgyas kyi rang bzhin de yang yun ring po nas nyon mongs pas zil gyis mnan te/_bsgribs pas sems can rnams kyis ma mthong ngo /_/de ltar sangs rgyas kyi rang bzhin ni byams pa'o/_/byams pa ni de bzhin gshegs pa'o/_/rigs 
[\[246b.6\]]kyi bu byams pa ni stong pa chen po'o/_/stong pa chen po ni byams pa chen po'o/_/byams pa ni de bzhin gshegs pa'o/_/rigs kyi bu byams pa ni nam mkha'o/_/nam mkha' ni byams pa'o/_/byams pa ni de bzhin gshegs pa'o/_/rigs kyi bu byams pa ni 
[\[246b.7\]]rtag pa'o/_/rtag pa ni chos so/_/chos ni dge 'dun no/_/dge 'dun ni byams pa'o/_/byams pa ni de bzhin gshegs pa'o/_/rigs kyi bu byams pa ni bde ba'o/_/bde ba ni chos so/_/chos ni dge 'dun no/_/dge 'dun ni byams pa'o/_/byams pa ni 
[\[247a\]]
[\[247a.1\]]de bzhin gshegs pa'o/_/rigs kyi bu byams pa ni yongs su dag pa'o/_/yongs su dag pa ni chos so/_/chos ni dge 'dun no/_/dge 'dun ni byams pa'o/_/byams pa ni de bzhin gshegs pa'o/_/rigs kyi bu byams pa ni bdag ces bya'o/_/bdag 
[\[247a.2\]]ni chos so/_/chos ni dge 'dun no/_/dge 'dun ni byams pa'o/_/byams pa ni de bzhin gshegs pa'o/_/rigs kyi bu byams pa ni bdud rtsi'o/_/bdud rtsi ni byams pa'o/_/byams pa ni sangs rgyas kyi rang bzhin no/_/sangs rgyas kyi rang bzhin ni chos so/_/chos 
[\[247a.3\]]ni dge 'dun no/_/dge 'dun ni byams pa'o/_/byams pa ni de bzhin gshegs pa'o/_/rigs kyi bu byams pa ni byang chub sems dpa' thams cad kyi bla na med pa'i byang chub bo/_/byang chub ni byams pa'o/_/byams pa ni de bzhin gshegs pa'o/_/rigs kyi bu byams 
[\[247a.4\]]pa ni sangs rgyas bcom ldan 'das thams cad kyi tshad med pa'i spyod yul lo/_/tshad med pa'i spyod yul ni byams pa'o/_/de bas na byams pa de ni de bzhin gshegs pa yin par rig par bya'o/_/rigs kyi bu byams pa ni mi rtag pa'o/_/mi rtag pa ni byams pa'o/_/
[\[247a.5\]]byams pa ni nyan thos kyi byams pa yin par rig par bya'o/_/rigs kyi bu byams pa de sdug bsngal ba yin na sdug bsngal ba ni byams pa yin no/_/de bas na byams pa de ni nyan thos kyi byams pa yin par rig par bya'o/_/rigs kyi bu byams pa yongs su ma dag pa 
[\[247a.6\]]yin na yongs su ma dag pa'i byams pa'o/_/de bas na byams pa de ni nyan thos kyi byams pa yin par rig par bya'o/_/rigs kyi bu byams pa ni bdag med pa yin no/_/bdag med pa ni byams pa'o/_/de bas na byams pa de ni nyan thos kyi byams pa'o/_/rigs 
[\[247a.7\]]kyi bu byams pa ni mi bden pa'o/_/mi bden pa ni byams pa'o/_/byams pa de ni nyan thos kyi byams pa'o/_/rigs kyi bu nyan thos kyi byams pa ni sbyin pa'i pha rol tu phyin pa ma yin na sbyin pa'i byams pa ni ma yin te/_byams pa de ni nyan thos kyi byams pa'o/_/shes 
[\[247b\]]
[\[247b.1\]]rab kyi pha rol tu phyin pa'i bar du yang de bzhin du rgyas par rig par bya'o/_/rigs kyi bu byams pa gang zhig sems can la phan mi thogs na byams pa de ni nyan thos kyi byams pa'o/_/rigs kyi bu byams pa gang zhig mtshan nyid gcig pa'i lam la ma zhugs na 
[\[247b.2\]]byams pa de ni nyan thos kyi byams pa'o/_/rigs kyi bu byams pa gang zhig chos thams cad mngon par ma rtogs na byams pa de ni nyan thos kyi byams par rig par bya'o/_/rigs kyi bu byams pa gang zhig de bzhin gshegs pa'i snying po mi mthong na byams pa de ni 
[\[247b.3\]]nyan thos kyi byams pa'o/_/rigs kyi bu byams pa gang zhig chos thams cad yod pa'i mtshan nyid du mi mthong na byams pa de ni nyan thos kyi byams pa'o/_/rigs kyi bu ci ste byams pa zag pa dang bcas na zag pa dang bcas pa'i byams pa de ni nyan thos kyi byams pa'o/_/
[\[247b.4\]]rigs kyi bu ci ste byams pa 'dus byas dang bcas na 'dus byas dang bcas pa'i byams pa de ni nyan thos kyi byams pa'o/_/rigs kyi bu ci ste byams pa sa dang po la mi gnas na sa dang po'i byams pa ma yin te/_de ni nyan thos kyi byams pa yin par rig par bya'o/_/rigs 
[\[247b.5\]]kyi bu ci ste byams pas sangs rgyas kyi stobs bcu dang /_mi 'jigs pa bzhi thob par mi nus na byams pa de ni nyan thos kyi byams pa yin par rig par bya'o/_/rigs kyi bu byams pa gang gis dge sbyong gi 'bras bu thob par 'gyur ba'i byams pa de ni nyan thos kyi 
[\[247b.6\]]byams pa yin par rig par bya'o/_/rigs kyi bu byams pa gang zhig yod pa dang /_med pa dang /_yod pa'ang ma yin med pa'ang ma yin pa dang bcas pa de ni nyan thos dang rang sangs rgyas la sogs pa thams cad kyis dpag nus pa ma yin no/_/rigs kyi 
[\[247b.7\]]bu ci ste byams pa bsam gyis mi khyab na chos kyang bsam gyis mi khyab bo/_/sangs rgyas kyi rang bzhin yang bsam gyis mi khyab bo/_/de bzhin gshegs pa yang bsam gyis mi khyab bo/_/rigs kyi bu byang chub sems dpa' sems dpa' chen po theg pa 
[\[248a\]]
[\[248a.1\]]chen po yongs su mya ngan las 'das pa la gnas pa ni byams pa de lta bu dag la nan tan byed do/_/gnyid kyi bde ba la gnas kyang rtag tu brtson 'grus rtsom pas gnyid kyis zil gyis mi non no/_/rtag tu sad mod kyi gnyid med pa'i phyir sad pa'ang med 
[\[248a.2\]]do/_/gnyid kyi nang na lha rnams yongs su bsrung mod kyi sdig pa mi spyod pas na bsrung ba'ang med do/_/gnyid dang yongs su bral bas rmi lam ngan pa'am/_mi dge bar 'gyur ba gang yang med do/_/tshangs pa'i lhar skyes mod kyi dbang du gyur pas na skye ba'ang med do/_/
[\[248a.3\]]rigs kyi bu gang byams pa la nan tan byed pa de ni de lta bu'i yon tan tshad med pa bsam gyis mi khyab pa dang ldan par 'gyur ro/_/rigs kyi bu yongs su mya ngan las 'das pa'i mdo sde dam pa 'di yang de lta bu'i yon tan tshad med pa bsam gyis mi khyab pa dang ldan no/_/
[\[248a.4\]]sangs rgyas bcom ldan 'das kyang de lta bu'i yon tan tshad med pa mtha' yas pa dang ldan no/_/byang chub sems dpa' 'od srung gis bcom ldan 'das la gsol pa/_bcom ldan 'das ci ste byang chub sems dpa' sems dpa' chen po dag ji tsam yid la 
[\[248a.5\]]bgyid pa de dag thams cad yang dag par bden pa lags la/_nyan thos dang /_rang sangs rgyas kyi bden pa yang dag pa ma lags na/_ci'i slad du byang chub sems dpa' sems dpa' chen po'i mthu stobs kyis sems can thams cad mtshungs par bde ba myong 
[\[248a.6\]]bar mi mdzad/_de ltar sems can thams cad yang dag par bde ba mi myong bas na byang chub sems dpa'i byams pa'i sems la nan tan bgyid pa ni phan pa ma mchis so/_/bcom ldan 'das kyis bka' stsal pa/_rigs kyi bu byang chub sems dpa'i byams 
[\[248a.7\]]pa ni phan par mi 'gyur ba ma yin te/_rigs kyi bu sems can kha cig ni nges par sdug bsngal myong ba yang yod/_kha cig ni mi myong ba yang yod do/_/sems can gang nges par sdug bsngal myong bar 'gyur ba log sred can dag la ni byang chub sems dpa'i byams 
[\[248b\]]
[\[248b.1\]]pas phan par mi 'gyur ro/_/gang sdug bsngal myong ba ma nges pa dag la ni byang chub sems dpa'i byams pas phan par 'gyur te/_sems can de dag rab tu bde ba myong bar byed do/_/rigs kyi bu 'di lta ste dper na mi zhig rgyang ring po na seng ge dang /_stag dang /_spyang 
[\[248b.2\]]ki dang /_srin po dang /[ {]yi dgas [,]yi dwags [}]la sogs pa mthong na rang bzhin gyis 'jigs skrag pa skye'o/_/ci ste mtshan mo g.yang sa mthong na yang de bzhin du 'jigs pa skye'o/_/rigs kyi bu mi de rang bzhin gyis 'jigs pa skye ba dang 'dra bar sems can gang byams pa la nan tan 
[\[248b.3\]]byed pa mthong na/_rang bzhin gyis bde ba myong bar 'gyur ro/_/rigs kyi bu don de lta bas na byang chub sems dpa' byams pa la nan tan byed pa ni yang dag par yid la byed pa ste/_phan par mi 'gyur ba yang ma yin no/_/rigs kyi bu ngas ni byams pa de la rnam pa tshad med pa 
[\[248b.4\]]bshad do/_/'di lta ste mngon par shes pa dag go/_/rigs kyi bu dper na lha sbyin gyis rgyal po ma skyes dgra la de bzhin gshegs pa bsad par bstan te/_de'i tshe nga rgyal po'i khab tu bsod snyoms mthar gyis len par zhugs pa na rgyal po ma skyes dgras nor srung ba'i 
[\[248b.5\]]bal glang smyos pa btang nas nga dang slob mar bcas pa gsod du bcug go/_/de'i tshe bal glang de dag gis sems can tshad med pa brgya stong rdzis te bsad pas sems can shi ba de dag gi khrag gis phog pas lhag par smyos par yang gyur la/_nga'i slob ma ngur smrig gyon 
[\[248b.6\]]pa yang khrag snyam du mthong nas/_bal glang de dag 'dor te byung ngo /_/nga'i slob ma'i nang na 'dod pa dang ma bral ba thams cad ni phyogs bzhir bros te/_tshe dang ldan pa dga' bo 'ba' zhig ma gtogs so/_/de'i tshe de'i dus na rgyal po'i khab na gnas pa'i mi thams cad 
[\[248b.7\]]skad 'thun pas ngus te/_mchi ma blags nas 'di skad ces smras so/_/kyi hud de bzhin gshegs pa ni med par gyur to/_/de ci'i slad du de bzhin gshegs pa 'di ltar nang gcig tu zhig par gyur ces smras so/_/de'i tshe na lha sbyin ngo mtshar gyi dga' ba skyes nas/_
[\[249a\]]
[\[249a.1\]]dge sbyong gau ta ma med par gyur pa ni legs so/_/deng phan cad ni yang dag pa med par gyur te gros legs par smon pa bzhin du grub par gyur to zhes smras so/_/rigs kyi bu de'i tshe na ngas nor srung ba'i bal glang gdul ba'i phyir byams pa zhes bya ba'i 
[\[249a.2\]]ting nge 'dzin la snyoms par zhugs nas phyag brkyang ste bstan pas sor mo lnga la seng ge lnga snang bar gyur to/_/bal glang gis de mthong nas shin tu skrag pas bshang gci yang shor te lus sa la brdabs nas nga'i zhabs la gus par phyag byas so/_/rigs kyi bu de'i tshe na nga'i 
[\[249a.3\]]sor mo lnga la yang dag par seng ge med kyang byams pa bsgoms pa'i dge ba'i rtsa ba'i mthus de dag btul bar gyur to/_/rigs kyi bu gzhan yang nga yongs su mya ngan las 'da' kar rtswa mchog gi grong khyer du gshegs pa na/_gyad lnga brgya tsam zhig lam ka na lam 
[\[249a.4\]]'chos shing phyag dar dang chag chag byed do/_/lam ka na pha bong zhig yod pa la gyad rnams log ste/_mthu stobs ci yod pas bteg kyang dor ma nus so/_/de'i tshe na gyad rnams la thugs brtse ba'i phyir byams pa'i thugs bskyed nas/_zhabs kyi mthe bos pha 
[\[249a.5\]]bong de gnam 'phang du bor nas/_phyag gis bzung ste phyag mthil g.yas par bzhag go/_/bus pa tsam gyis zhib mor yang gyur la phyir yang bsdus te bsgongs par gyad rnams kyis mthong bar byas so/_/gyad de dag gi nga rgyal dang dregs pa'i sems kyang zhi bar 
[\[249a.6\]]byas nas chos rnam pa sna tshogs kyang bstan te/_bla na med pa yang dag par rdzogs pa'i byang chub tu sems bskyed du bcug go/_/rigs kyi bu de'i tshe na de bzhin gshegs pas yang dag par na zhabs kyi mthe bos pha bong de gnam 'phang du bor ba'am/_phyag mthil g.yas 
[\[249a.7\]]par bzhag pa'am/_/zhib mor byas pa'am/_phyir gong bur bsgongs pa yang med mod kyi/_rigs kyi bu de yang byams pa'i dge ba'i rtsa ba'i mthu las na/_gyad rnams kyis dngos po de lta bu dag mthong bar rig par bya'o/_/rigs kyi bu gzhan yang lho phyogs 
[\[249b\]]
[\[249b.1\]]be ta la'i yul na/_grong khyer chen po shu pa la zhes bya ba na khyim bdag 'dod pa zhes bya ba sngon 'das pa'i dus na sangs rgyas tshad med pa snyed la dge ba'i rtsa ba bskyed pa 'gro ba mang po'i gtso bor gyur pa zhig yod do/_/rigs kyi bu grong khyer chen po de na gnas pa'i mi thams cad mu stegs 
[\[249b.2\]]can la phyogs te/_gcer bu pa dag gi g.yog byed do/_/de'i tshe de'i dus na khyim bdag de gdul ba'i phyir rgyal po'i khab nas grong khyer der gshegs par chas so/_/de'i bar ni dpag tshad drug cu rtsa lnga zhig yod de/_de na gnas pa'i sems can dag gdul ba'i phyir bcom 
[\[249b.3\]]ldan 'das 'khor dang bcas te gom pas dal gyis gshegs so/_/de'i tshe grong khyer shu pa la zhes bya ba na gnas pa'i gcer bu pa rnams nga 'ong ngo zhes thos nas/_de dag sems kyis 'di snyam du bsams par gyur to/_/gal te dge sbyong gau ta ma 'dir 'ongs na 'di na gnas 
[\[249b.4\]]pa thams cad bdag cag kyang spong zhing yo byad mi ster te/_dbul phongs par gyur na/_bdag cag cis 'tsho bar 'gyur snyam bsams nas/_gcer bu pa rnams so sor kha bkram ste/_grong khyer de na gnas pa'i mi rnams la 'di skad ces bsgo'o/_/dge sbyong gau ta ma zhes 
[\[249b.5\]]bya ba de 'dir 'ong zhes grag gis/_dge sbyong de ni pha dang ma yang spangs nas gar yang rgyu zhing 'gro ste/_gang nas gang du phyin pa'i gnas de dang de dag tu lo nyes pa dang mu ge 'byung bar byed/_nad mang ba dang 'chi ba mang bar byed de/_de las thar ba yang med do/_/dge 
[\[249b.6\]]sbyong gau ta ma ma rungs pa de ni 'khor yang srin po [{]yi dgas [,]yi dwags [}]ma rungs pa sha stag khrid cing 'ong ngo /_/de la ni pha yang med/_ma yang med de/_dbul phongs pas ched du 'khor 'dod pa'i phyir 'ong ngo /_/des ston cing 'chad pa yang [{]brdzun [,]rdzun [}]'ba' zhig tu zad de gang du phyin 
[\[249b.7\]]kyang thog ma nas bde ba dang skyid pa med do zhes bsgrags pas/_de dag gis de skad thos nas shin tu 'jigs skrag ste/_gcer bu pa'i rkang pa la spyi bos phyag 'tshal nas phyir 'di skad ces smras so/_/ston pa chen po bdag cag gis thabs ci byas na/_dge sbyong gau ta 
[\[250a\]]
[\[250a.1\]]ma 'dir mi 'ong bar 'gyur/_gcer bu pas smras pa/_dge sbyong gau ta ma ni rang bzhin gyis nags tshal dang /_chu mig dang /_'bab chu la dga' ba'i rigs kyis grong phyi na ci yod pa thams cad bcad de med par bya dgos kyis/_khyed rnams so so nas grong 
[\[250a.2\]]khyer gyi phyi rol du deng la skyed shing gcig kyang ma lus par chod cig_/chu mig dang /_khron pa dang /_'bab chu kun yang mi gtsang ba dang /_ngan skyugs kyis khong shig_/phyir log la grong khyer gyi sgo dam du bcad la dgra cha bshams te grong khyer bsrungs la ci nas kyang 
[\[250a.3\]]mi chud par bya'o/_/gal te gnas 'dir ma chud na khyed kyang gdod bde bar 'gyur ro/_/bdag cag kyang ci nus kyis dge sbyong gau ta ma phyir bzlog pa'i cho ga bya'o zhes smras nas de dag kyang bsgo ba bzhin du mnyan te/_shing thams cad kyang bcad/_chu yang bskams 
[\[250a.4\]]nas dgra cha bshams te grong khyer bsrung ngo /_/rigs kyi bu de'i tshe nga grong khyer der phyin pa na/_nags tshal dang /_skyed shing ni gcig kyang mi snang gi_/mi mang po mtshon cha thogs te sdod pa mthong ngo /_/de lta bu dag mthong ba dang shin tu thugs brtse nas byams pa'i 
[\[250a.5\]]thugs bskyed pas/_nags tshal dang /_skyed shing thams cad kyang phyir skyes te/_de ma yin pa gzhan yang dpag tu med pa'i shing rnams skyes la/_chu mig dang /_rdzing bu dang /_khron pa dang /_'bab chu thams cad kyang shin tu gsal zhing dang ba ni bai dUr+ya sngon po lta 
[\[250a.6\]]bur gyur nas/_kun tu gang zhing lud de/_me tog rnam pa sna tshogs kyis kyang yongs su khebs par gyur to/_/grong khyer de'i ngos kyi ra ba yang bai dUr+ya mthon mthing lta bur gyur te/_grong khyer de na gnas pa thams cad kyis thal byung du nga 'khor dang bcas pa yang 
[\[250a.7\]]gsal bar mthong ngo /_/grong khyer gyi sgo de yang rang bye nas thogs par ma gyur/_mtshon cha rnams kyang me tog sna tshogs su gyur te/_khyim bdag 'dod pas gtso bor byas nas mi thams cad 'khor dang bcas te/_bcom ldan 'das kyi spyan sngar lhags so/_/ngas 
[\[250b\]]
[\[250b.1\]]de dag la chos rnam pa sna tshogs bshad nas/_de dag thams cad bla na med pa yang dag par rdzogs pa'i byang chub tu sems bskyed par gyur to/_/rigs kyi bu de'i tshe na ngas de ltar yang dag par nags tshal dang /_skyed shing bskyed pa'am/_chu gtsang mas chu mig dang /_rdzing 
[\[250b.2\]]bu kun gang bar byas pa'am/_grong khyer gyi ra ba bai dUr+yar bsgyur ba'am/_de na gnas pa'i mi de dag gis thal byung du mthong bar byas pa'am/_grong khyer gyi sgo rang dbye ba'am/_mtshon cha rnams me tog tu bsgyur ba med mod kyi/_rigs kyi bu de yang byams pa'i dge ba'i rtsa ba'i 
[\[250b.3\]]mthu las mi de dag gis dngos po de dag mthong bar gyur to/_/rigs kyi bu gzhan yang mnyan du yod pa na bram ze'i bu mo ba si ta zhes bya ba la bu gcig pu zhig yod de/_dpe med par shin tu byams shing sdug pa las nad kyis btab nas shi bar gyur to/_/de'i tshe bud med de mya ngan 
[\[250b.4\]]chen pos gdungs pas myos te/_sgren mor kun tu rgyug kyang ngo mi tsha ste lam gyi bzhi mdo dag tu ngus nas bu ga re bu gar song zhes 'bod cing grong khyer kun tu rgyu zhing 'gro yang ngal ba med do/_/rigs kyi bu bud med de sngon 'das pa'i dus kyi sangs rgyas la dge ba'i rtsa ba bskyed pa zhig yin 
[\[250b.5\]]pas/_ngas bud med de la byams pa'i thugs bskyed pas/_de'i tshe na bud med des nga mthong nas nga la bur 'du shes bskyed de/_de ma thag tu sems sor chud nas/_nga pang du blangs te nga la 'o byas so/_/de'i tshe de'i dus na ngas dga' bo la chos gos 'di bud med de la byin cig 
[\[250b.6\]]ces bka' stsal to/_/de la chos gos byin nas chos rnam pa sna tshogs bshad de/_bud med des chos thos nas rab tu dga' mgu rangs te/_bla na med pa yang dag par rdzogs pa'i byang chub tu sems bskyed par gyur to/_/rigs kyi bu de'i tshe na yang dag par de'i bu yang nga 
[\[250b.7\]]ma yin la/_nga'i ma yang de ma yin te/_pang du blangs pa'am/_'o byas pa yang med mod kyi/_rigs kyi bu de yang byams pa'i dge ba'i rtsa ba'i mthu las bud med des dngos po de lta bu dag mthong bar rig par bya'o/_/rigs kyi bu gzhan yang grong khyer ser skya na dge bsnyen 
[\[251a\]]
[\[251a.1\]]ma ma hA si na dar ta zhes bya ba sngon 'das pa'i dus na sangs rgyas tshad med pa snyed la dge ba'i rtsa ba rab tu bskyed pa zhig zla ba gsum gyi bar du dge 'dun spyan drangs nas/_nad kyi rkyen sman yang 'bul lo/_/de'i tshe dge 'dun de dag gi nang na dge slong gcig cig 
[\[251a.2\]]nad tshabs po ches btab nas/_sman pa gnyer te dpyad byas nas nad 'di ni sha zhig gis sman bya dgos te/_sha med na srog kyang ring por mi thub bo zhes bsgo'o/_/de'i tshe dge bsnyen mas tshig de skad ces smras pa thos nas/_gser thogs te tshong dus su 'di skad ces 
[\[251a.3\]]smras so/_/kye khyod la sha 'tshong ba ci yod/_ring du sha dang mnyam pa'i gser sbyin no zhes tshong dus thog thag tu btsal kyang sha ma rnyed do/_/de nas dge bsnyen ma de gri blangs nas bdag nyid kyi brla sha bcad de gtubs nas/_sha tsog tu byas spod rnam pa sna tshogs kyis btab ste 
[\[251a.4\]]dge slong nad pa de la byin no/_/dge slong des sha zos nas nad kyang sos par gyur to/_/de'i tshe dge bsnyen ma de sha bcad pa'i rma red nas shin tu mi bzad pa'i sdug bsngal chen po myong bas/_'di skad du sangs rgyas la phyag 'tshal lo/_/sangs rgyas la phyag 'tshal lo/_/
[\[251a.5\]]zhes bos so/_/de'i tshe de'i dus na nga mnyan du yod pa na bzhugs te de skad ces bos pa thos nas/_bud med de la shin tu thugs rje chen po skyes pas bud med des de ma thag tu nga mthong bar gyur to/_/de nas de'i rma la sman gyis bskus ma thag tu snga ma kho na bzhin du sor chud 
[\[251a.6\]]par gyur to/_/de nas de la chos rnam pa sna tshogs bstan cing bshad nas rab tu dga' mgu rangs te bla na med pa yang dag par rdzogs pa'i byang chub tu sems bskyed par gyur to/_/rigs kyi bu nga ni de'i tshe na yang dag par grong khyer ser skyar yang ma gshegs la/_dge 
[\[251a.7\]]bsnyen ma'i rma la sman bskus pa yang med mod kyi/_rigs kyi bu de yang byams pa'i dge ba'i rtsa ba'i shugs kyis dge bsnyen ma des de lta bu'i dngos po dag mthong bar gyur to/_/rigs kyi bu gzhan yang lha sbyin ma rungs pa chog mi shes te/_zas kyi tshod ma zin nas mar 
[\[251b\]]
[\[251b.1\]]mang du 'thungs pa las [{]glad pa [,]klad pa [}]na zhing sbos par gyur te/_shin tu mi bzad pa'i sdug bsngal chen po myong ste/_'di skad du sangs rgyas la phyag 'tshal lo/_/sangs rgyas la phyag 'tshal lo zhes bos so/_/de'i tshe na nga grong khyer u da ni na bzhugs pa las/_de skad ces bos 
[\[251b.2\]]pa'i sgra thos nas shin tu byams pa'i sems skyes pas de'i tshe lha sbyin gyis nga mthong bar gyur to/_/de'i tshe nga yang der gshegs nas phyag gis mgo dang lto ba la byugs te/_lga'i khu ba blud nas 'thungs ma thag tu sos par gyur to/_/rigs kyi bu de'i tshe na yang dag par 
[\[251b.3\]]lha sbyin gyi drung du gshegs pa yang med la/_phyag gis mgo dang lto ba la byugs pa'am/_lga'i khu ba yang blud pa med mod kyi/_rigs kyi bu de yang byams pa'i dge ba'i rtsa ba'i shugs kyis lha sbyin gyis dngos po de dag mthong bar rig par bya'o/_/rigs kyi bu 
[\[251b.4\]]gzhan yang yul ko sa lar mi rgod ma rungs pa lnga brgya tsam zhig bsdongs shing chom shod byed de shin tu gnod par gyur nas rgyal po sde rab tu pham byed kyis dmag gis btab ste/_thams cad bzung nas mig phyung ste/_nags tshal stug por bzhag go/_/de'i tshe na mi rgod 
[\[251b.5\]]ma rungs pa de dag sngon sangs rgyas rnams la dge ba'i rtsa ba bskyed pa sha stag ste/_de ltar mig phyung bas shin tu sdug bsngal chen po myong bar gyur pas 'di skad du sangs rgyas la phyag 'tshal lo/_/sangs rgyas la phyag 'tshal lo zhes bos so/_/bdag cag la 
[\[251b.6\]]mgon dang skyabs bgyid pa ma mchis te/_dpung gnyen ma mchis so zhes cho nge btab ste ngus so/_/de'i tshe na nga rgyal bu dze ta'i tshal na bzhugs pa las de skad ces 'bod pa'i sgra thos nas shin tu byams pa'i thugs bskyed de/_de'i tshe na shin tu bsil ba'i rlung gis 
[\[251b.7\]]ri bsung can las sman bdud rtsi lta bu rnam pa sna tshogs kyis mig tu bkang nas phyir sos bzhin du mthong bar gyur to/_/mi rgod ma rungs pa de dag de ltar mig phye ma thag tu de bzhin gshegs pa mthong bar gyur to/_/de nas mi rgod ma rungs pa de dag la dam pa'i chos bstan 
[\[252a\]]
[\[252a.1\]]nas bla na med pa yang dag par rdzogs pa'i byang chub tu sems bskyed du bcug go/_/rigs kyi bu de'i tshe na yang dag par rlung du sprul pa yang med la/_ri bsung can nas spos blangs pa'am/_mi de dag gi mdun du chos bstan pa yang med mod kyi/_rigs kyi bu de 
[\[252a.2\]]yang byams pa'i dge ba'i rtsa ba'i shugs kyis mi rgod ma rungs pa de dag gis de lta bu'i dngos po dag mthong bar gyur to/_/rigs kyi bu gzhan yang rgyal tshab bai dUr+ya zhes bya ba glen zhing gti mug pas rgyal po'i thabs phrogs te/_bdag nyid rgyal sar zhugs nas/_sngon gyi 
[\[252a.3\]]'khon ma btang bas shAka rigs kyi bu mo stong phrag bcu gnyis snyed rna ba dang /_sna bcad de/_rkang lag gtubs nas 'obs kyi nang du bor ro/_/de'i tshe bud med de rnams shin tu sdug bsngal bar gyur nas sangs rgyas la phyag 'tshal lo/_/sangs rgyas la phyag 'tshal lo/_/
[\[252a.4\]]bdag cag la mgon dang skyabs bgyid pa ma mchis so zhes smras nas skad chen po phyung ste ngus so/_/bud med de rnams sngon sangs rgyas mang po la dge ba'i rtsa ba bskyed pa sha stag ste/_nga de'i tshe na 'od ma'i tshal na bzhugs pa las de skad ces bos pa'i sgra thos nas shin tu 
[\[252a.5\]]thugs rje skyes pas de'i tshe bu mo de dag gis nga grong khyer ser skyar gshegs te rma yang chu gtsang mas bkrus nas sman gyis bskus par mthong ste/_sdug bsngal yang de ma thag tu zhi bar gyur to/_/rna ba dang /_sna dang /_rkang lag thams cad bcad pa yang phyir skyes te sor chud par 
[\[252a.6\]]gyur to/_/de'i tshe na ngas dam pa'i chos kyang bstan nas thams cad bla na med pa yang dag par rdzogs pa'i byang chub tu sems bskyed de/_thams cad dge slong ma skye dgu'i bdag mo chen mo'i drung du rab tu byung nas bsnyen par rdzogs par gyur to/_/rigs kyi bu de bzhin gshegs 
[\[252a.7\]]pas ni de'i tshe na yang dag par grong khyer ser skyar gshegs pa yang med la/_rma bkrus pa'am/_sman bskus pa'am/_sdug bsngal zhi bar byas pa yang med mod kyis/_rigs kyi bu de dag thams cad kyang byams pa'i dge ba'i rtsa ba'i shugs kyis bud med de dag gis 
[\[252b\]]
[\[252b.1\]]dngos po de lta bu dag mthong bar rig par bya'o/_/snying rje dang dga' ba'i sems kyang de dang 'dra'o/_/rigs kyi bu de bas na byang chub sems dpa' sems dpa' chen po'i byams pa'i sems yid la byed pa ni yang dag pa ste [{]brdzun [,]rdzun [}]pa ma yin no/_/rigs kyi bu 
[\[252b.2\]]tshad med pa yang bsam gyis mi khyab la/_byang chub sems dpa'i spyod pa yang bsam gyis mi khyab/_sangs rgyas rnams kyi mdzad pa yang bsam gyis mi khyab/_theg pa chen po yongs su mya ngan las 'das pa'i mdo sde 'di yang bsam gyis mi khyab bo/_/rigs kyi 
[\[252b.3\]]bu gzhan yang byang chub sems dpa' sems dpa' chen po byams pa dang /_snying rje chen po dang /_dga' ba la nan tan byas nas bu gcig pa dang 'dra ba'i sa rab tu dga' ba la gnas par 'gyur ro/_/rigs kyi bu de la ci'i phyir na sa de la rab tu dga' ba zhes kyang bya la bu 
[\[252b.4\]]gcig pa dang 'dra ba zhes kyang bya zhe na/_rigs kyi bu 'di lta ste/_dper na pha mas bu bde zhing skyid par mthong na sems rab tu dga' bar 'gyur ro/_/byang chub sems dpa' sems dpa' chen po sa de la gnas pa yang de dang 'dra ste/_sems can thams cad la bu gcig 
[\[252b.5\]]pa dang 'dra ba'i lta bas dge ba la nan tan byed par mthong na rab tu dga' ba'i sems skye ste/_de bas na sa de ni rab tu dga' ba zhes bya'o/_/rigs kyi bu 'di lta ste/_dper na pha mas bu na ba mthong na shin tu sdug bsngal ba'i sems skye ste/_snying rje bas mya ngan gyi sems dang 
[\[252b.6\]]cung zad kyang mi 'bral lo/_/byang chub sems dpa' sems dpa' chen po sa de la gnas pa yang de dang 'dra ste/_so so'i skye bo dag nyon mongs pa'i nad kyis yongs su gzir ba mthong nas bu dang 'dra bar snying brtse bas mya ngan byed de/_lus kyi ba spu'i bu ga nas khrag kyang zag 
[\[252b.7\]]go/_/de bas na sa 'di ni bu gcig pa lta bu zhes kyang bya'o/_/rigs kyi bu dper na byis pa chung ngu shed ma bye ba ni bong ba dang /_gseg ma dang /_rus gong dang /_shing bu dang /_btsog pa'i bag kyang lag tu blangs nas khar 'jug go/_/de'i pha mas de lta bu dag mthong na 
[\[253a\]]
[\[253a.1\]]gnod par 'gyur du dogs te/_lag pa g.yon pas ni 'gram pa btsir/_lag pa g.yas pas ni phyir 'byin to/_/byang chub sems dpa' sems dpa' chen po sa de la gnas pa yang de dang 'dra ste/_sems can dag chos kyi sku'i shed ma rdzogs pas 
[\[253a.2\]]lus dang /_ngag dang /_yid kyi sgo nas sdig pa mi dge ba'i chos spyod par byang chub sems dpas mthong na ye shes kyi lag gis de nas 'byin te/_de dag 'khor ba na 'khor zhing sdug bsngal mang po myong bar mi 'dod pas sa 'di ni bu gcig pa dang 'dra ba zhes bya'o/_/rigs 
[\[253a.3\]]kyi bu 'di lta ste/_dper na pha ma zhig la shin tu byams pa'i bu gcig pu yod pa las gal te shi bar gyur na de'i pha ma yang lhan cig tu shi bar 'dod do/_/byang chub sems dpa' sems dpa' chen po yang de dang 'dra ste/_gal te log sred can dag sems can dmyal bar 
[\[253a.4\]]ltung na de dang lhan cig tu sems can dmyal bar 'gro bar 'dod do/_/de ci'i phyir zhe na/_log sred can de dag sdug bsngal myong ba'i tshe gal te skad cig tsam zhig 'gyod pa'i sems skyes na ngas de la chos rnam pa sna tshogs bstan cing bshad de/_skad cig thang cig tsam 
[\[253a.5\]]gyi dge ba'i rtsa ba skye bar byed pas na sa 'di ni bu gcig pa dang 'dra ba zhes bya'o/_/rigs kyi bu 'di lta ste/_dper na pha ma la bu gcig pu zhig yod na bu de gnyid log gam sad kyang rung ste/_'gro 'am/_sdod dam/_'dug gam/_nyal yang rtag tu sems la dran no/_/
[\[253a.6\]]gal te nyes pa zhig byas na yang tshig 'jam pos ston cing 'chos kyi ngan pas ni ma yin no/_/byang chub sems dpa' sems dpa' chen po yang de dang 'dra ste/_gal te so so'i skye bo dag sems can dmyal ba 'am/_byol song gi skye gnas sam/_gshin rje'i 'jig 
[\[253a.7\]]rten du skyes kyang rung /_lha dang mir skyes kyang rung ste/_dge ba'am sdig pa ci byed snyam rtag tu sems te mi gtong ngo /_/gal te sdig pa mi dge ba'i las zhig byed na yang de la zhe sdang ba'i sems mi skye ste/_de bas na sa 'di ni bu gcig pa dang 'dra ba zhes bya'o/_/de nas 
[\[253b\]]
[\[253b.1\]]byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das kyis gsungs pa ltar na shin tu zab pas bdag cag gis 'tshal ba ni shin tu yang rgya chung na 'di ji lta bur 'tshal bar bgyid/_gal te byang chub sems dpa' dag bu 
[\[253b.2\]]gcig pa lta bu'i sa la gnas pas de lta bur gyur na lta/_ci'i slad du de bzhin gshegs pa sngon rgyal po mdzad pa'i tshe byang chub sems dpa'i spyad pa spyod pa na bram ze de snyed kyi srog bcad par gyur/_gal te sa 'di thob na ni skyob cing dpung gnyen du gyur pa'i rigs/_gal te 
[\[253b.3\]]ma thob na ci'i slad du sems can dmyal bar mi ltung /_gal te sems can thams cad la sras sgra gcan 'dzin dang 'dra bar dgongs na ci'i slad du lha sbyin la 'di skad du glen pa ngo tsha med pa mi'i ngar snabs za ba zhes bka' stsal pas lha sbyin gyis thos nas 'khon du bzung ste/_mi 
[\[253b.4\]]dge ba'i sems bskyed nas/_sangs rgyas kyi sku la khrag phyung bar gyur/_/lha sbyin gyis de lta bu'i sdig pa byas nas kyang de bzhin gshegs pas sems can dmyal bar ltung zhing bskal pa gcig gi bar du sdug bsngal myong bar 'gyur ro zhes lung bstan/_bcom ldan 
[\[253b.5\]]'das kyis de skad ces gsungs pa de don dang 'gal bar 'gyur ba ma lags sam/_bcom ldan 'das btsun pa rab 'byor lta bu stong pa nyid kyi sa la gnas pa yang grong du 'jug cing bsod snyoms len pa na sngar pha rol po la yongs su rtog go/_/gal te pha rol pos brnyas 
[\[253b.6\]]sam smod pa'i sems su gyur na ci ste shin tu bkres par gyur kyang /_de dag las bsod snyoms mi len to/_/de ci'i slad du zhe na/_btsun pa rab 'byor ni rtag tu 'di snyam du sems te/_'di lta bu dag mngon par dran no/_/sngon gyi bsod nams kyi zhing du 'gyur ba zhig la/_
[\[253b.7\]]mi dge ba'i rtog pa gcig tsam bskyed pas de'i rgyu de'i rkyen gyis sems can dmyal ba chen por lhung ste/_sdug bsngal chen po myong bar 'gyur ro/_/bdag ci ste ltogs par gyur te/_gzha' gtsang ma zos kyang bla'i/_gzhan dag bdag la brnyas shing smad pas sems can 
[\[254a\]]
[\[254a.1\]]dmyal bar ltung zhing sdug bsngal myang bar mi bya'o snyam bsams nas yang 'di snyam du sems so/_/ci ste sems can gang zhig bdag 'greng ba la 'phya bar gyur na/_bdag gzha' gtsang du 'dug pa las mi ldang ngo /_/gal te sems can gang zhig bdag 
[\[254a.2\]]'dug pa la 'phya bar gyur na bdag gzha' gtsang du 'greng ba las gnas mi bskyod de/_'gro ba dang nyal ba yang de dang 'dra'o/_/de ltar btsun pa rab 'byor yang sems can gyi yid bsrung ba'i phyir de lta bur sems bskyed na byang chub sems dpa' sems dpa' chen po lta smos kyang ci 
[\[254a.3\]]'tshal/_gal te bu gcig pa dang 'dra ba'i sa thob na ci'i slad du de bzhin gshegs pas de lta bu'i gsung ma klas pa gsungs pas sems can mang po shin tu mi dge ba'i sems bskyed par gyur/_bcom ldan 'das kyis bka' stsal pa/_rigs kyi bu 'di skad du sangs rgyas 
[\[254a.4\]]bcom ldan 'das la so so'i skye bo'i nyon mongs par 'gyur ba'i rgyu mdzad do zhes ma rgol cig_/rigs kyi bu gal te sbrang bu'i mchus rgya mtsho'i gting thug par zad par byed kyang srid kyi/_de bzhin gshegs pas ni sems can gyi nyon mongs pa'i rgyur 'gyur bar mi mdzad 
[\[254a.5\]]do/_/rigs kyi bu gal te sa chen po 'di gzugs ma yin par 'gyur yang srid/_chu ni skam pa'i mtshan nyid du 'gyur yang srid/_me ni grang ba'i mtshan nyid du 'gyur yang srid/_rlung ni gnas pa'i mtshan nyid du 'gyur yang srid/_dkon mchog gsum dang /_sangs rgyas 
[\[254a.6\]]kyi rang bzhin dang /_nam mkha' ni mi rtag pa'i mtshan nyid du 'gyur yang srid kyi/_de bzhin gshegs pa ni sems can rnams kyi nyon mongs pa'i rgyur 'gyur ba mi mdzad do/_/rigs kyi bu gal te tshul khrims kyi rtsa ba bzhi nyams pa dang /_log sred can dang /_dam pa'i chos 
[\[254a.7\]]la skur pa dag lus 'di nyid kyis stobs bcu dang /_mi 'jigs pa dang /_mtshan sum cu rtsa gnyis dang /_dpe byad bzang po brgyad cu 'thob kyang srid kyi/_de bzhin gshegs pa ni sems can rnams kyi nyon mongs pa'i rgyur 'gyur ba mi mdzad do/_/rigs kyi bu gal 
[\[254b\]]
[\[254b.1\]]te nyan thos dang /_rang sangs rgyas la sogs pa ni/_rtag tu gnas shing mi 'gyur yang srid kyi/_de bzhin gshegs pa ni sems can rnams kyi nyon mongs pa'i rgyur 'gyur ba mi mdzad do/_/rigs kyi bu gal te sa bcu la gnas pa'i byang chub sems dpa' dag tshul khrims kyi 
[\[254b.2\]]rtsa ba bzhi nyams shing log sred can du gyur nas dam pa'i chos la skur kyang srid kyi/_de bzhin gshegs pa ni sems can rnams kyi nyon mongs pa'i rgyur 'gyur ba mi mdzad do/_/rigs kyi bu gal te sems can tshad med pa thams cad sangs rgyas kyi rang bzhin med par 'gyur yang 
[\[254b.3\]]srid/_/de bzhin gshegs pa yang mthar yongs su mya ngan las 'da' bar 'gyur yang srid kyi/_de bzhin gshegs pa ni sems can rnams kyi nyon mongs pa'i rgyur 'gyur ba mi mdzad do/_/rigs kyi bu gal te zhags pas rlung zin pa'am/_sos lcags chod pa'am/_
[\[254b.4\]]sen mos ri rab 'jig nus kyang srid kyi/_de bzhin gshegs pa ni sems can rnams kyi nyon mongs pa'i rgyur 'gyur ba mi mdzad do/_/sbrul gdug pa dang lhan cig tu gnas sam/_seng ge ltogs pa'i khar lag pa bcug gam/_kha Da la'i thal bas lus 
[\[254b.5\]]bkrus par gyur kyang bla'i/_'di skad du sangs rgyas bcom ldan 'das ni sems can rnams kyi nyon mongs pa'i rgyur 'gyur ba mdzad do zhes smra bar mi bya'o/_/rigs kyi bu de bzhin gshegs pa ni yang dag par sems can rnams kyi nyon mongs pa yongs su gcod kyi/_nam 
[\[254b.6\]]du yang nyon mongs pa'i rgyur 'gyur ba mi mdzad do/_/rigs kyi bu khyod smra ba ltar de bzhin gshegs pas sngon bram ze bsad do zhes bya ba ni rigs kyi bu byang chub sems dpa' sems dpa' chen po chung ngu na grog sbur tsam yang ched du mi gsod na bram ze gsod pa lta smos 
[\[254b.7\]]kyang ci dgos te/_byang chub sems dpa' ni rtag tu thabs mkhas pa rnam pa sna tshogs kyis sems can rnams la tshad med pa'i 'tsho ba'i srog sbyin par byed do/_/rigs kyi bu kha zas sbyin pa ni srog sbyin pa zhes bya ste/_byang chub sems dpa' sems dpa' chen po sbyin 
[\[255a\]]
[\[255a.1\]]pa'i pha rol tu phyin pa la spyad pa spyod pa na rtag tu sems can dag tshad med pa'i 'tsho ba sbyin par byed do/_/rigs kyi bu srog gcod pa yongs su spangs pa'i tshul khrims bsrungs pas tshe ring bar gyur to/_/byang chub sems dpa' sems dpa' chen po 
[\[255a.2\]]tshul khrims kyi pha rol tu phyin pa la spyad pa spyod pa na/_sems can thams cad la 'tsho ba'i srog tshad med pa sbyin pa byin no/_/rigs kyi bu ngag gi sgo nas nyes pa'i skyon med pas na tshe ring bar 'gyur ro/_/byang chub sems dpa' sems dpa' chen po bzod pa'i pha rol tu phyin pa la 
[\[255a.3\]]spyad pa spyod pa na sems can la 'khon du 'gyur ba mi ston te/_legs pa ni gzhan la bdar/_nyes pa ni bdag khas len pas rtsod pa med de tshe ring bar 'gyur ro/_/de bas na byang chub sems dpa' bzod pa'i pha rol tu phyin pa la spyad pa spyod pa na sems can la tshad med pa'i 'tsho ba'i 
[\[255a.4\]]srog sbyin pa zhes bya'o/_/rigs kyi bu dge ba la brtson 'grus byas pas tshe ring bar 'gyur ro/_/byang chub sems dpa' sems dpa' chen po brtson 'grus kyi pha rol tu phyin pa la spyad pa spyod pa ni rtag tu sems can dag dge ba'i chos la nan tan byed par bskul nas so so'i skye bo 
[\[255a.5\]]dag de bzhin du byas pas tshe tshad med pa thob par byas te/_de bas na byang chub sems dpa' sems dpa' chen po brtson 'grus kyi pha rol tu phyin pa la spyad pa spyod pa na sems can la tshad med pa'i 'tsho ba byin pa yin no/_/rigs kyi bu sems sdud pa la nan tan byed pa ni tshe ring 
[\[255a.6\]]bar 'gyur te byang chub sems dpa' sems dpa' chen po bsam gtan gyi pha rol tu phyin pa la spyad pa spyod pa na/_sems can dag mnyam par 'jog pa'i sems la nan tan byed par bskul nas sems can dag de bzhin du spyod pas tshe ring bar 'gyur ro/_/de bas na 
[\[255a.7\]]byang chub sems dpa' sems dpa' chen po bsam gtan gyi pha rol du phyin pa la spyad pa spyod pa ni sems can la tshad med pa'i 'tsho ba sbyin pa zhes bya'o/_/rigs kyi bu ji tsam du dge bar 'gyur ba'i phyogs la bag yod par spyod pa ni tshe ring bar 'gyur ro/_/byang chub sems 
[\[255b\]]
[\[255b.1\]]dpa' sems dpa' chen po shes rab kyi pha rol tu phyin pa la spyad pa spyod pa na sems can rnams dge ba'i chos la bag yod par spyod du bcug nas so so'i skye bo dag de bzhin du spyad pas de'i rgyu de'i rkyen gyis tshe ring bar 'gyur te/_de bas na byang chub sems dpa' sems 
[\[255b.2\]]dpa' chen po shes rab kyi pha rol tu phyin pa la spyad pa spyod pa na sems can la 'tsho ba tshad med pa sbyin pa zhes bya'o/_/rigs kyi bu don de lta bas na byang chub sems dpa' sems dpa' chen po sems can thams cad la srog 'phrog pa'i chos med do/_/rigs kyi bu 
[\[255b.3\]]khyed kyis 'di skad du nga la bram ze bsad pa'i tshe sa 'di thob bam zhes dris pa ni rigs kyi bu ngas de'i tshe sa de thob pas de dag la sdug par dgongs pa'i phyir de dag gi srog gi dbang po bcad pa yin gyi/_ngan sems kyis ni ma yin no/_/rigs kyi bu 'di lta ste/_dper na 
[\[255b.4\]]bu gcig pa'i pha ma ni bu de la shin tu sdug par bsams pas gal te nyes pa chen po zhig byas te gyod la thug par gyur na de'i pha ma 'jigs skrag pas skrod pa'am/_gsod par yang byed de/_de ltar gal te skrod dam gsod kyang ngan sems ni med do/_/byang chub sems 
[\[255b.5\]]dpa' sems dpa' chen po dam pa'i chos bsrung zhing skyob pa yang de dang 'dra ste/_gal te sems can gang zhig theg pa chen po'i chos la skur pa 'debs na de la gzhu ba dang /_'tshog pa dang /_gnod par bya ba dang /_gal te na srog gi dbang po'i bar du yang gcod de/_ma 
[\[255b.6\]]'ongs pa'i dus su dge ba'i chos la nan tan byed par 'dod do/_/byang chub sems dpa' sems dpa' chen po rtag tu 'di snyam du sems te rgyu gang dang rkyen gang gis sems can rnams dad pa'i sems skye bar 'gyur snyam sems te/_thabs ji bzhin du de'i las byed de/_bram ze 
[\[255b.7\]]mang po dag tshe 'phos nas mtshams med pa'i sems can dmyal bar skyes te/_rnam pa gsum po 'di dag sems so/_/bdag gnas gang nas 'dir skyes snyam sems te/_sngon mi'i rgyud las skyes par shes pa dang /_bdag skye ba'i gnas 'di ci yin snyam bsams 
[\[256a\]]
[\[256a.1\]]nas/_mtshams med pa'i sems can dmyal ba yin par shes pa dang /_las gang dang rkyen gang gis 'dir skyes par gyur snyam bsams nas/_'di ni theg pa chen po shin tu rgyas pa'i mdo sde la 'phya zhing skur pa dang ma dad pa'i rgyu dang rkyen gyis rgyal 
[\[256a.2\]]pos bsad nas gnas 'dir skyes par gyur to snyam sems so/_/de ltar bsams nas theg pa chen po shin tu rgyas pa'i mdo sde la shin tu dad pa dang gus pa'i sems skyes te/_de nas tshe 'phos nas de bzhin gshegs pa zil dngar rnga zhes bya ba'i 'jig rten du skyes te tshe 
[\[256a.3\]]yang bskal pa bcu snyed tshang bar gyur to/_/rigs kyi bu don de lta bas na ngas sngon mi de dag la bskal pa bcu snyed thub par gyur pa'i 'tsho ba byin pa yin na/_de la gsod pa zhes byar rung ngam/_rigs kyi bu gang sa rko ba dang /_rtswa rnga ba dang /_shing gcod pa dang /_ro 
[\[256a.4\]]la mtshon gyis 'debs pa dang /_rgyab pa dang /_'tshog pa dang /_gzhu ba'i las byas na de'i rgyu de'i rkyen gyis sems can dmyal bar ltung bar 'gyur ram/_byang chub sems dpa' 'od srung gis bcom ldan 'das la gsol pa/_/bcom ldan 'das kyis gsungs 
[\[256a.5\]]pa'i don bdag gis 'tshal ba ltar na/_sems can dmyal bar ltung bar 'gyur ro/_/de ci'i slad du zhe na/_sngon bcom ldan 'das kyis nyan thos la chos bstan pa na/_kye dge slong dag mgal dum la yang ngan sems ma skyed cig_/de ci'i phyir zhe na/_sems can 
[\[256a.6\]]thams cad ni ngan sems bskyed pa'i rgyus sems can dmyal bar ltung bar 'gyur ro zhes gsungs so/_/de nas bcom ldan 'das kyis byang chub sems dpa' 'od srung la legs so shin tu legs so zhes bya ba byin nas/_khyod kyis smras pa bzhin du legs par 
[\[256a.7\]]yid la zung shig ces bka' stsal to/_/rigs kyi bu ngan sems kyis sems can dmyal bar ltung zhes bya ba ni byang chub sems dpa' la ngan sems zhes bya ba med do/_/de ci'i phyir zhe na/_byang chub sems dpa' sems dpa' chen po ni sems can thams cad la chung 
[\[256b\]]
[\[256b.1\]]ngu na grog sbur gyi bar du yang byams shing brtse ba dang phan pa dang bde ba'i sems bskyed do/_/de yang ci'i phyir zhe na/_rgyu dang rkyen du 'gyur ba dang /_thabs la mkhas pa'i phyir ro/_/thabs mkhas pa'i shugs kyis sems can rnams dge ba'i rtsa ba bskyed par 'gyur ro/_/rigs kyi bu don de lta bas na 
[\[256b.2\]]ngas de'i tshe na/_shin tu thabs mkhas pas de dag gi srog phrogs kyang ngan sems kyis ni ma yin no/_/rigs kyi bu bram ze'i chos kyis gal te grog sbur shing rta bcu gang ba bsad kyang sdig par mi 'gyur/_sbrang ma dang /_mchu sbrang dang /_byi la dang /_seng ge dang /_stag dang /_
[\[256b.3\]]dom dang /_dred dang /_gcan gzan sdig pa can sems can la gnod par 'gyur ba dag shing rta bcu tshang bar bsad dam/[ {]yi dgas [,]yi dwags [}]dang /_srin po dang /_grul bum dang /_ka ta pu ta na dang /_brjed byed dang /_smyo byed dang /_skem byed la sogs pa [{]yi dgas [,]yi dwags [}]sems can la gnod 
[\[256b.4\]]par 'gyur ba dag gi srog bcad kyang rnam par smin pa'i sdig med do/_/gal te mi'i nang na ngan pa zhig bsad na yang rnam par smin pa'i sdig yod de/_bsad ma thag tu ma mthol na [{]yi dgas [,]yi dwags [}]kyi khams su ltung bar 'gyur ro/_/gal te zhag gsum zan mi za bar mthol 
[\[256b.5\]]zhing bshags na/_sdig pa'ang lhag ma ma lus par 'byang bar 'gyur ro/_/gal te slob dpon bsad dam pha ma dang bud med bsad dam/_bal glang bsad na lo grangs med pa stong gi bar du sems can dmyal bar ltung bar 'gyur ro zhes smra'o/_/rigs kyi bu sangs rgyas dang 
[\[256b.6\]]byang chub sems dpa' ni shes bzhin du bsad pa la rnam pa gsum ste/_rab dang 'bring dang tha ma'o/_/tha ma ni grog sbur la sogs te byol song gi skye gnas thams cad do/_/de la ma gtogs pa ni byang chub sems dpa' dag byol song gi lus su skye bar ston pa'o/_/rigs 
[\[256b.7\]]kyi bu byang chub sems dpa' sems dpa' chen po smon lam gyi dbang gis byol song gi skye gnas su skye ba ston pa yang yod de/_de ni gsod pa'i tha ma zhes bya'o/_/gsod pa tha ma'i rgyu dang rkyen gyis kyang sems can dmyal ba dang /_byol song gi skye gnas dang /_
[\[257a\]]
[\[257a.1\]{]yi dgas [,]yi dwags [}]kyi khams su ltung ste/_sdug bsngal tha ma myong bar 'gyur ro/_/de ci'i phyir zhe na/_byol song la yang dge ba'i rtsa ba cung zad yod de/_de dag bsad na kha na ma tho ba'i rnam par smin pa myong bar 'gyur te/_de ni gsod pa tha ma zhes 
[\[257a.2\]]bya'o/_/gsod pa 'bring zhes bya ba ni so so'i skye bo ma rabs nas rgyun du zhugs pa'i bar du ni 'bring zhes bya ste/_las de'i rgyu de'i rkyen gyis kyang sems can dmyal ba dang /_byol song gi skye gnas dang /[ {]yi dgas [,]yi dwags [}]kyi khams su ltung ste/_sdug bsngal 
[\[257a.3\]]'bring myong bar 'gyur bas 'di ni gsod pa 'bring zhes bya'o/_/gsod pa rab ces bya ba ni pha ma bsad pa nas/_dgra bcom pa dang /_rang sangs rgyas dang /_byang chub sems dpar nges pa'i bar du bsad na rab ces bya'o/_/de'i rgyu de'i rkyen gyis mtshams 
[\[257a.4\]]med pa'i sems can dmyal ba chen por ltung zhing sdug bsngal rab myong bar 'gyur te/_de ni bsad pa rab ces bya'o/_/rigs kyi bu gang zhig gis log sred can bsad na bsad pa rnam pa gsum gang du yang mi bsdu'o/_/rigs kyi bu bram ze de dag ni thams 
[\[257a.5\]]cad kyang log sred can zhes bya'o/_/dper na sa rko ba dang /_rtswa rnga ba dang /_shing gcod pa dang /_ro la mtshon gyis btab bam/_rgyab pa dang /_btsogs brdegs kyang /_kha na ma tho ba'i rnam par smin par mi 'gyur la/_log sred can bsad pa yang de dang 'dra 
[\[257a.6\]]ste/_kha na ma tho ba'i rnam par smin pa med do/_/de ci'i phyir zhe na/_bram ze de dag la yang dad pa la sogs te dbang po lnga'i bar du med pas na de dag bsad kyang sems can dmyal bar mi ltung ngo //_//'phags pa yongs su mya ngan las 'das pa 
[\[257a.7\]]chen po'i mdo/_bam po nyi shu rtsa gnyis pa/_rigs kyi bu khyod kyis 'di skad du de bzhin gshegs pa la khyod ci'i phyir lha sbyin la glen pa mchil ma za'o zhes spyos te ci bya zhes zer ba mi rigs so/_/de ci'i phyir zhe na/_sangs rgyas bcom ldan 'das ni ji tsam du gsung ngo 
[\[257b\]]
[\[257b.1\]]cog bsam gyis mi khyab pa yin no/_/rigs kyi bu yang dag par smra ba la ni 'jig rten pa thams cad 'dod do/_/dus ma yin pa dang /_chos ma yin pa dang /_phan pa dang bde bar mi 'gyur ba'i tshig ni nam du yang mi gsung ngo /_/rigs kyi bu tshig kha cig ni shin tu brlang 
[\[257b.2\]]zhing rtsub la [{]brdzun [,]rdzun [}]pa yang yin te/_dus ma yin pa dang /_chos ma yin pa dang /_gang gis thos kyang mi 'dod pa dang /_phan pa dang /_bde bar mi 'gyur ba ni ngas nam du yang ma gsungs so/_/rigs kyi bu tshig tu gsung ba kha cig ni brlang zhing rtsub kyang yang dag pa mi 
[\[257b.3\]{]brdzun [,]rdzun [}]pa ste/_dus dang ldan pa/_chos dang ldan pa/_sems can thams cad la phan pa dang bde ba ste/_thos pas mi dga' bar 'gyur ba yang nges par gsung ngo /_/de ci'i phyir zhe na/_sangs rgyas bcom ldan 'das ni mkhyen pa dang ldan pa ste/_shin tu thabs mkhas 
[\[257b.4\]]pa dang ldan pa'i phyir ro/_/rigs kyi bu ngas sngon dus gcig na 'brog dgon pa dang /_grong dang /_grong khyer dang /_nags tshal du rgyu zhing gshegs pa na nags tshal gyi drung na [{]yi dgas [,]yi dwags [}]'brog dgon pa zhes bya ba zhig yod de/_zas su sha za khrag 'thung bas 
[\[257b.5\]]sems can mang po la gnod par yang 'gyur la/_grong khyer de'i mi rnams la nyin re zhing re re za'o/_/rigs kyi bu ngas de'i tshe na [{]yi dgas [,]yi dwags [}]de la chos rgyas par bstan cing bshad kyang khro zhing gtum la glen te shes pa med pas ngas bstan pa mi nyan to/_/de'i tshe na 
[\[257b.6\]]ngas [{]yi dgas [,]yi dwags [}]mthu chen po dang ldan pa zhig tu sprul nas de'i gnas kyang bsgul te mi bde bar byas so/_/de'i tshe na [{]yi dgas [,]yi dwags [}]de de ma thag tu 'khor dang bcas te gnas nas byung nas nga la rgol du chas so/_/de'i tshe [{]yi dgas [,]yi dwags [}]des nga mthong ma thag tu dran pa stor 
[\[257b.7\]]te/_myos bzhin du shin tu 'jigs skrag pas sa la 'gyel te brgyal bar gyur nas mi ro lta bur dbugs kyang chad par gyur to/_/de la ngas byams pa brtse ba'i thugs bskyed nas/_lag pas de'i mgo bo la byugs pas de ma thag tu phyir sangs nas 'di skad 
[\[258a\]]
[\[258a.1\]]ces smras so/_/bdag ni deng lus dang srog kyang phyir thob ste/_lha'i rgyal po chen po 'di ni shin tu mthu che ba dang gzi brjid che ba ste/_byams pa brtse ba'i thugs dang ldan pas bdag gi nyes pa'i skyabs kyang byas zhes smras so/_/de'i tshe na yi 
[\[258a.2\]]dgas de nga la dad pa'i sems bskyed pas ngas de'i tshe phyir yang de bzhin gshegs pa'i skur sprul nas gzhan yang chos rnam pa sna tshogs bstan cing bshad nas/[ {]yi dgas [,]yi dwags [}]de srog mi gcod pa'i khrims srung du bcug go/_/de'i tshe na 'brog dgon pa'i grong khyer de na 
[\[258a.3\]]khyim bdag gcig za ba'i res la bab nas grong gi mi rnams kyis kyang [{]yi dgas [,]yi dwags [}]de'i drung du bskyal lo/_/de'i tshe [{]yi dgas [,]yi dwags [}]des khyim bdag blangs nas nga la phul lo/_/ngas kyang blangs nas khyim bdag de'i ming yang lag pa zhes btags so/_/de'i tshe na yi 
[\[258a.4\]]dgas des bcom ldan 'das la 'di skad ces gsol to/_/bcom ldan 'das bdag cag 'khor dang bcas pa ni sha dang khrag 'tshal ba lags na/_da srog mi gcod pa'i khrims blangs na bdag cag cis 'tsho bar bgyi/_de la ngas 'di skad ces bka' stsal to/_/
[\[258a.5\]]deng phyin chad nga'i nye gnas nyan thos rnams gang na sangs rgyas kyi chos la nan tan byed pa'i gnas thams cad du kun gyis khyod la zas sbyin par bka' stsal to/_/rigs kyi bu de'i rgyu de'i rkyen gyis dge slong rnams kyis 'brog dgon pa'i [{]yi dgas [,]yi dwags [}]la rtag tu gtor ma byin 
[\[258a.6\]]cig ces khrims bcas pa yin no/_/gal te gnas khang dag tu gtor ma ma byin par gyur na de dag ni nga'i nye gnas ma yin te/_lha'i bdud kyi dpung dang 'khor yin par rig par bya'o/_/rigs kyi bu de bzhin gshegs pa ni sems can gdul ba'i phyir de lta 
[\[258a.7\]]bu'i thabs rnam pa sna tshogs ston te/_ched du de dag 'jigs par byed pa ni ma yin no/_/rigs kyi bu ngas sngon dbyug pa thogs te/[ {]yi dgas [,]yi dwags [}]chos srung ba zhes bya ba brdegs so/_/yang dus gcig na [{]yi dgas [,]yi dwags [}]lug mgo zhes bya ba ri ka nas 
[\[258b\]]
[\[258b.1\]]phul te rbab tu btang ngo /_/gzhan yang shing ka nas [{]yi dgas [,]yi dwags [}]spre'u zhes bya ba g.yang du btang ba dang /_bal glang nor srung ba zhes bya ba seng ge lnga mthong bar byas pa dang /_rdo rje'i lus su sprul nas mu stegs can kun tu smra ba 'jigs par byas pa dang /_seng ldeng 
[\[258b.2\]]gi phur bus [{]yi dgas [,]yi dwags [}]spu can la btsugs pa dang /_de la sogs pa byas kyang [{]yi dgas [,]yi dwags [}]de dag la gnod par ma gyur te/_de dag la dam pa'i chos la gnas par bya ba'i phyir thabs rnam pa sna tshogs ston to/_/rigs kyi bu ngas de'i tshe na yang dag par lha sbyin la 
[\[258b.3\]]spyos pa yang med la/_lha sbyin nyid kyang glen pa yang ma yin/_mi'i mchil ma za ba yang ma yin/_ngan song du skye bar yang mi 'gyur/_mtshams med pa'i sems can dmyal bar bskal pa gcig gi bar du sdug bsngal myong ba yang ma yin dge 'dun gyi dbyen byas 
[\[258b.4\]]pa'am/_sangs rgyas kyi sku la khrag phyung ba yang ma yin/_rtsa ba bzhi nyams pa yang ma yin/_dam pa'i chos la skur pa dang /_theg pa chen po'i mdo sde la skur pa yang ma yin/_log sred can yang ma yin/_nyan thos dang rang sangs rgyas kyang ma yin no/_/rigs 
[\[258b.5\]]kyi bu lha sbyin zhes bya ba ni yang dag par na nyan thos dang /_rang sangs rgyas kyi spyod yul ma yin gyi/_sangs rgyas nyag gcig gis mkhyen cing gzigs par zad do/_/rigs kyi bu de bas na khyod kyis 'di skad du de bzhin gshegs pas ci'i phyir lha sbyin la smod pa dang 
[\[258b.6\]]gshe ba dang spyo ba mdzad ces ma 'dri shig_/khyod kyis ni sangs rgyas rnams kyi spyod yul la/_de ltar the tsom bskyed pa'i mi rigs so/_/byang chub sems dpa' 'od srung gis yang bcom ldan 'das la gsol pa/_dper na bu ram shing ni yang dang yang bskol na ro 
[\[258b.7\]]rnam pa sna tshogs 'byung ba dang 'dra bar bdag kyang bcom ldan 'das las yang dang yang thos pas chos kyi ro rnam pa mang du thob pa ni 'di lta ste 'byung ba'i ro dang /_'dod pa spong ba'i ro dang /_zhi ba'i ro dang /_byang chub kyi ro rnams so/_/yang bcom ldan 'das 
[\[259a\]]
[\[259a.1\]]dper na gser yang dag pa ni yang dang yang bzhu ste brdungs na gser btso mar 'gyur te shin tu gsal ba dang /_mnyen pa dang /_shin tu 'od gsal ba dang /_rin thang skye bar 'gyur te/_lha dang mi'i rin po cher 'gyur ro/_/bcom ldan 
[\[259a.2\]]'das de bzhin gshegs pa yang de dang 'dra ste/_yang dang yang zhu zhing dris na shin tu zab mo'i don thos pa dang mthong bar 'gyur bas zab mo la rnal 'byor pa rnams gzungs su 'dzin cing nan tan byed pa dang /_skye bo tshad med pa dag bla na med pa yang dag par rdzogs 
[\[259a.3\]]pa'i byang chub tu sems bskyed par 'gyur ba dang /_de'i 'og tu lha dang mi la sogs pas bsti stang dang /_bkur stir mchod par 'gyur ro/_/de nas bcom ldan 'das kyis byang chub sems dpa' 'od srung la legs so legs so zhes bya ba byin te/_'od srung 
[\[259a.4\]]byang chub sems dpa' sems dpa' chen pos sems can la phan pa dang bde bar 'dod pa'i phyir shin tu zab mo'i don 'di dris pa legs so/_/rigs kyi bu don de lta bas na/_ngas kyang khyod kyis bsams pa bzhin du theg pa chen po shin tu rgyas pa zab mo'i 
[\[259a.5\]]don bstan pa ni 'di lta ste/_rab tu dga' ba bu gcig pa dang 'dra ba'i sa bstan pa'o/_/byang chub sems dpa' 'od srung gis yang bcom ldan 'das la gsol pa/_gal te byang chub sems dpa' dag byams pa dang snying rje dang dga' ba la nan tan byas pas bu 
[\[259a.6\]]gcig pa dang 'dra ba'i sa thob par 'gyur na/_btang snyoms kyi sems la nan tan bgyid pa na sa gang dag thob par 'gyur/_bcom ldan 'das kyis bka' stsal pa/_legs so shin tu legs so rigs kyi bu khyod ni shin tu dus la mkhas pas ngas kyang 
[\[259a.7\]]bshad par dgongs pa las khyod kyis zhus pa legs so/_/byang chub sems dpa' sems dpa' chen po btang snyoms kyi sems la nan tan byed pa na/_rab 'byor ltar stong pa nyid kyi mnyam pa'i sa la gnas par 'gyur ro/_/rigs kyi bu byang chub 
[\[259b\]]
[\[259b.1\]]sems dpa' sems dpa' chen po stong pa nyid kyi mnyam pa'i sa la gnas pa na/_pha ma dang /_phu nu dang /_sring mo dang /_bu dang /_gnyen bshes dang /_byams sdang du mi dmigs pa nas/_phung po dang /_khams dang /_skye mched dang /_sems can 
[\[259b.2\]]dang /_/'tsho ba'i bar du mi dmigs so/_/rigs kyi bu de ltar nam mkha' la pha ma dang /_phu nu dang /_chung ma dang /_bu med pa nas/_sems can dang /_'tsho ba'i bar du med pa dang 'dra bar chos thams cad kyang pha ma nas/_'tsho ba'i bar du med do/_/
[\[259b.3\]]rigs kyi bu byang chub sems dpa' sems dpa' chen po yang chos thams cad la sems mnyam par lta ba ni ji ltar nam mkha' dang 'dra'o/_/de ci'i phyir zhe na/_stong pa nyid kyi chos la nan tan byed pa la shin tu mkhas pa'i phyir ro/_/byang chub sems dpa' 'od 
[\[259b.4\]]srung gis yang bcom ldan 'das la gsol pa/_de la stong pa nyid ces bgyi ba gang lags/_bka' stsal pa/_rigs kyi bu stong pa nyid ces bya ba ni 'di lta ste/_nang stong pa nyid dang /_phyi stong pa nyid dang /_phyi nang stong pa nyid dang /_'dus byas stong pa nyid 
[\[259b.5\]]dang /_/'dus ma byas stong pa nyid dang /_thog ma dang tha ma med pa stong pa nyid dang /_rang bzhin stong pa nyid dang /_dmigs su med pa'i stong pa nyid dang /_don dam pa'i stong pa nyid dang /_stong pa nyid kyi stong pa nyid dang /_stong pa chen po'o/_/byang chub sems 
[\[259b.6\]]dpa' sems dpa' chen po ji lta bur nang gi stong pa la yongs su rtog ce na/_byang chub sems dpa' sems dpa' chen po nang gi chos stong pa nyid du rtog go/_/nang gi chos stong pa nyid ni 'di lta ste pha ma dang /_byams sdang dang /_sems can dang /_'tsho ba dang /_rtag 
[\[259b.7\]]pa dang /_bde ba dang /_bdag dang /_yongs su dag pa yang med/_de bzhin gshegs pa dang /_chos dang /_dge 'dun dang /_rdzas kyi dngos po yang med do/_/de ltar nang gi chos la sangs rgyas kyi rang bzhin yod mod kyi/_sangs rgyas kyi rang bzhin de ni nang 
[\[260a\]]
[\[260a.1\]]na yang ma yin/_phyi rol na yang ma yin no/_/de ji lta zhe na/_sangs rgyas kyi rang bzhin ni rtag pa/_gnas pa/_mi 'gyur mi 'pho ba'i phyir ro/_/de dag ni byang chub sems dpa' sems dpa' chen po nang gi stong pa nyid la yongs su rtog pa zhes 
[\[260a.2\]]bya'o/_/phyi rol gyi stong pa nyid kyang de dang 'dra ste/_nang gi chos cung zad kyang med pa'o/_/phyi nang gi stong pa yang de dang 'dra'o/_/rigs kyi bu de bzhin gshegs pa dang /_sangs rgyas dang /_chos dang dge 'dun dang /_sangs rgyas kyi rang bzhin ni stong pa 
[\[260a.3\]]gnyis po 'di la mi gnas so/_/de ci'i phyir zhe na/_de ltar rtag pa dang /_bde ba dang bdag dang /_yongs su dag pa dang /_chos rnam pa bzhi po 'di dag ni stong pa nyid ces mi bya ste/_phyi nang gnyis ka stong pa nyid ces bya'o/_/rigs kyi bu 'dus byas stong 
[\[260a.4\]]pa nyid ni ji tsam du 'dus byas kyi chos thams cad stong pa nyid do/_/'di lta ste nang stong pa nyid dang /_phyi stong pa nyid dang /_phyi nang stong pa nyid dang /_rtag pa dang /_bde ba dang /_bdag dang /_yongs su dag pa stong pa nyid dang /_sems can dang /_'tsho ba dang /_
[\[260a.5\]]de bzhin gshegs pa dang /_chos dang dge 'dun dang /_don dam pa stong pa ste/_de la sangs rgyas kyi rang bzhin 'dus byas kyi chos ma yin te/_de bas na sangs rgyas kyi rang bzhin ni 'dus byas kyi chos kyi stong pa nyid ma yin pas 'dus byas kyi stong pa zhes bya'o/_/
[\[260a.6\]]rigs kyi bu de la ji ltar na byang chub sems dpa' sems dpa' chen po 'dus ma byas pa'i stong pa la yongs su rtog pa zhe na/_'dus ma byas kyi chos de ni thams cad kyang stong pa nyid do/_/'di lta ste/_mi rtag pa dang /_sdug bsngal ba dang /_yongs su ma 
[\[260a.7\]]dag pa dang /_bdag med pa dang /_phung po dang /_khams dang /_skye mched dang /_sems can dang /_'tsho ba'i mtshan nyid dang /_'dus byas dang /_zag pa dang bcas pa dang /_nang gi chos dang /_phyi rol gyi chos so/_/'dus ma byas pa'i 
[\[260b\]]
[\[260b.1\]]chos las/_sangs rgyas la sogs te/_chos rnam pa bzhi po 'di dag ni 'dus byas kyang ma yin la/_'dus ma byas pa'i mtshan nyid kyang ma yin te/_dge ba'i phyir na 'dus ma byas pa nyid ma yin no/_/rtag pa dang gnas pa'i phyir 'dus byas pa ma yin te/_
[\[260b.2\]]'di dag ni byang chub sems dpa' 'dus ma byas pa'i stong pa la yongs su rtog pa zhes bya'o/_/de la ji ltar na byang chub sems dpa' thog ma med pa'i stong pa nyid la yongs su rtog pa zhe na/_byang chub sems dpa' sems dpa' chen pos 'khor ba la mtha' med 
[\[260b.3\]]par mthong bas thams cad kyang stong pa nyid dang rab tu zhi ba'o/_/'di lta ste/_stong pa nyid ces bya ba ni rtag pa dang /_bde ba dang /_bdag dang /_yongs su dag pa ste/_thams cad stong pa nyid kyis zhi ba/_'gyur ba dang 'pho ba med pa/_sems can dang /_'tsho 
[\[260b.4\]]ba dang /_dkon mchog gsum dang /_sangs rgyas kyi rang bzhin dang /_'dus ma byas pa'i chos kyang med pa ni byang chub sems dpa' thog ma med pa'i stong pa nyid la yongs su rtog pa zhes bya'o/_/de la ji ltar na byang chub sems dpa' sems dpa' chen po 
[\[260b.5\]]dmigs su med pa'i stong pa nyid la yongs su rtog pa zhe na/_dper na mi zhig bu med pas khyim stong ngo zhes mthar byams pa dang sdang ba med par rtog pa dang /_glen pa gti mug can dag phyogs tsam stong ngo zhes smra ba dang /_dbul po ngan pa dag thams cad stong 
[\[260b.6\]]pa'o zhes kha cig ni stong pa nyid du smra/_kha cig ni stong pa ma yin no zhes smra ba lta bu ma yin te/_byang chub sems dpa' de ltar yongs su rtog pa na mi dbul po dang 'dra bar thams cad stong pa nyid du rtog ste/_de ltar na byang chub sems dpa' sems dpa' chen 
[\[260b.7\]]po dmigs su med pa'i stong pa nyid la yongs su rtog pa zhes bya'o/_/de la ji ltar na byang chub sems dpa' sems dpa' chen po don dam pa'i stong pa nyid la rtog pa zhe na/_rigs kyi bu byang chub sems dpa' sems dpa' chen pos don dam pa stong pa nyid la 
[\[261a\]]
[\[261a.1\]]yongs su rtog pa'i tshe mig gi dbang po skye ba na gang nas kyang ma 'ongs la/_tha ma 'gag pa'i dus na yang song ba med do/_/thog ma nas med la yod pa dang /_yod nas kyang phyir med par 'gyur te/_de ltar yang dag pa nyid kyi 
[\[261a.2\]]rjes bcad na mig kyang med/_bdag po yang med de/_ji ltar mig la rang bzhin med pa dang 'dra bar chos thams cad kyang de dang 'dra'o/_/chos gang la sogs pa la don dam pa'i stong pa zhes bya zhe na/_las kyang yod rnam par smin pa yang yod 
[\[261a.3\]]bzhin du byed pa yod par mi mthong ste/_stong pa'i chos 'di dag ni don dam pa'i stong pa zhes bya ste/_de ltar na byang chub sems dpa' sems dpa' chen po don dam pa'i stong pa nyid la rtog pa zhes bya'o/_/de la ji ltar na byang chub sems dpa' sems 
[\[261a.4\]]dpa' chen po stong pa nyid kyi stong pa la rtog pa zhe na/_stong pa nyid kyi stong pa zhes bya ba ni nyan thos dang /_rang sangs rgyas la sogs pas myong bar 'gyur ba'i gnas yin te/_rigs kyi bu yod pa yang ma yin la/_med pa yang ma yin pa ni stong 
[\[261a.5\]]pa nyid kyi stong pa zhes bya'o/_/yin yang yin la/_ma yin pa yang ma yin pa ni stong pa nyid kyi stong pa zhes bya'o/_/rigs kyi bu sa bcu la gnas pa'i byang chub sems dpa' yang de la phyogs cung zad rdul gyi cha shas tsam rtog par 'gyur ba yin na/_
[\[261a.6\]]gzhan lta smos kyang ci dgos/_rigs kyi bu de ltar stong pa nyid kyi stong pa ni nyan thos kyi stong pa nyid kyi stong pa'i ting nge 'dzin dang thun mong du 'gyur ba ma yin te/_de ni byang chub sems dpa' stong pa nyid kyi stong pa la yongs su rtog pa zhes bya'o/_/rigs 
[\[261a.7\]]kyi bu de la ji ltar na byang chub sems dpa' sems dpa' chen po stong pa chen po la yongs su rtog pa zhe na/_rigs kyi bu stong pa chen po zhes bya ba ni 'di lta ste/_shes rab kyi pha rol tu phyin pa ste stong pa chen po zhes bya'o/_/rigs kyi bu byang chub 
[\[261b\]]
[\[261b.1\]]sems dpa' sems dpa' chen po sa 'di la gnas pa na stong pa nyid kyi sgo thob pas nam mkha' lta bur mnyam pa'i sa la gnas par 'gyur ro/_/rigs kyi bu ngas 'khor gyi dkyil 'khor chen po 'dir 'di lta bu la sogs pa stong pa nyid kyi don bstan pa na byang 
[\[261b.2\]]chub sems dpa' sems dpa' chen po klung gang gA bcu'i bye ma snyed nam mkha' ltar mnyam pa'i sa la gnas par gyur to/_/rigs kyi bu byang chub sems dpa' sems dpa' chen po dag sa de la gnas nas chos thams cad la thogs pa med de/_
[\[261b.3\]]gzung ba yang med/_mos par 'gyur ba yang med de/_don de lta bas na nam mkha' ltar mnyam pa'i sa zhes bya'o/_/rigs kyi bu 'di lta ste/_dper na nam mkha' ni gzugs yid du 'ong ba la chags par yang mi byed yid du mi 'ong ba'i gzugs la zhe sdang 
[\[261b.4\]]bar yang mi skyed do/_/byang chub sems dpa' sems dpa' chen po sa 'di la gnas pa yang de dang 'dra ste/_gzugs bzang po dang ngan pa la 'dod pa'am/_zhe sdang ba'i sems med do/_/rigs kyi bu 'di lta ste dper na nam mkha' ni rgya che la yangs 
[\[261b.5\]]pas zla med de/_chos thams cad shong ba dang 'dra bar byang chub sems dpa' sems dpa' chen po yang sa de la gnas na de dang 'dra bar shin tu rgya che ba dang /_zla med pa dang /_chos thams cad shong ba yin no/_/don de lta bas na nam mkha' ltar mnyam 
[\[261b.6\]]pa'i sa zhes bya'o/_/rigs kyi bu byang chub sems dpa' sems dpa' chen pos sa 'di la gnas na chos thams cad mthong ba dang rtogs par 'gyur te/_gal te spyod dam/_dmigs sam/_de'i rang bzhin dang /_mtshan nyid dang rgyu dang rkyen dang /_
[\[261b.7\]]sems can gyi sems dang /_dbang po dang /_bsam gtan dang /_theg pa dang /_dge ba'i bshes gnyen dang /_tshul khrims srung ba dang /_sbyin pa la spyod pa la sogs pa chos thams cad rtogs shing mthong bar 'gyur ro/_/rigs kyi bu gzhan yang 
[\[262a\]]
[\[262a.1\]]byang chub sems dpa' sems dpa' chen pos de la gnas na shes bzhin du mi mthong ngo /_/gang dag shes zhe na/_'di lta ste bdag smyung bar byed pa'i chos dang /_chur mchong ba dang /_mer mchong ba dang /_brag la mchong ba dang /_rkang pa ya 
[\[262a.2\]]gcig gis 'greng ba dang /_tsha ba lngas sreg pa dang /_thal khung dang /_sa dang tsher phung dang /_lo ma dang /_rtswa dang /_lci ba'i steng na nyal ba dang /_gos rtsub po gso ras gyon pa dang /_dur khrod dang /_phyag dar khrod du bor ba'i bar bur gyon pa dang /_kham 
[\[262a.3\]]pa la gyon pa dang /_sha ba'i pags pa gyon pa dang /_shing shun dang /_rtswa gyon pa dang /_rtswa dang 'bras bu za ba dang /_pad mo'i rtsa ba dang /_snum gyi zhag dang ba lang gi lci ba dang /_rtsa ba dang 'bras bu za ba dang /_gal te slong zhing za na yang /_khyim bdag 
[\[262a.4\]]gcig las lhag par mi slong ste/_ci ste med ces byas na thal byung du 'gro ste/_phyir bos kyang 'ong du mi btub pa dang /_lan tshwa dang /_sha dang ba'i 'o ma las gyur pa'i ro rnam pa lnga myong bar mi byed pa dang /_rtag tu phub ma za zhing chu tshan 'thung ba dang /_ba lang 
[\[262a.5\]]gi dka' thub dang /_khyi dang bya dang phag gi dka' thub len pa dang /_lus la thal ba skus pa dang /_skra skyed pas mtshan mar 'dzin pa dang /_lug gis lha rjed cing de'i 'og tu gsod pa dang /_zla ba bzhi mi rjed pa dang zhag bdun rlung za ba dang /_me tog 
[\[262a.6\]]rnam pa brgya stong gis lha rnams la mchod de/_de'i rkyen gyis 'dod pa thams cad 'grub bo zhes zer ba dang /_de la sogs pa chos 'di dag ni bla na med pa rnam par thar ba'i rgyur 'gyur ba'i gnas med do/_/de dag ni shes par bya ba zhes bya'o/_/de la mi 
[\[262a.7\]]mthong ba ni byang chub sems dpa' sems dpa' chen pos gang zag gcig tsam yang chos de dag byas pas yang dag par rnam par thar pa ma mthong bas na mi mthong ba zhes bya'o/_/rigs kyi bu gzhan yang byang chub sems dpa' sems dpa' chen po shes bzhin 
[\[262b\]]
[\[262b.1\]]du mthong ba yang yod do/_/de la mthong ba gang zhe na/_sems can dag log par 'gro ba'i chos de dag byas na gdon mi za bar sems can dmyal bar ltung bar mthong ste/_de ni mthong ba zhes bya'o/_/de la shes pa gang zhe na/_sems can de dag sems 
[\[262b.2\]]can dmyal ba de las thar nas mir skyes te/_sbyin pa'i pha rol tu phyin pa spyod pa nas pha rol tu phyin pa gzhan gyi bar du rdzogs par spyod na de dag gdon mi za bar yang dag pa'i rnam par grol ba thob par shes te/_de ni shes pa zhes bya'o/_/rigs kyi bu gzhan 
[\[262b.3\]]yang byang chub sems dpa' sems dpa' chen pos mthong ba dang shes pa yod do/_/de la mthong ba gang zhe na/_rtag pa dang mi rtag pa dang /_sdug bsngal ba dang /_bde ba dang /_yongs su dag pa dang /_yongs su ma dag pa dang /_bdag dang bdag med 
[\[262b.4\]]pa mthong ba ni mthong ba zhes bya'o/_/de la shes pa gang zhe na/_de bzhin gshegs pa rnams ni mthar mya ngan las 'das par gshegs pa ma yin par shes pa dang /_de bzhin gshegs pa rnams kyi sku ni rdo rje ste/_mi 'jig pa nyon mongs pa las grub pa ma yin 
[\[262b.5\]]pa/_btsog pa dang /_mnam pa dang /_rul ba dang /_myags pa'i sku ma yin par shes so/_/gzhan yang sems can thams cad la sangs rgyas kyi rang bzhin yod par shes pa ste/_de ni shes pa zhes bya'o/_/rigs kyi bu gzhan yang byang chub sems dpa' 
[\[262b.6\]]sems dpa' chen pos shes pa dang mthong ba yod do/_/de la shes pa ni sems can gang dag dad pa'i sems dang ldan pa shes so/_/sems can gang dag ni theg pa chen po tshol bar byed/_gang zag gang ni 'khor ba'i rjes su 'brang bar byed/_gang zag gang 
[\[262b.7\]]ni 'khor ba las zlog par byed/_gang zag gang ni yang dag pa la gnas par byed/_sems can gang dag ni pha rol tu phyin pa yang rab tu shes so/_/'khor ba ni byis pa ma rabs so/_/'khor ba las zlog pa ni rgyun du zhugs pa nas/_rang sangs rgyas 
[\[263a\]]
[\[263a.1\]]kyi bar du thob pa'o/_/yang dag pa la gnas pa ni byang chub sems dpa' rnams so/_/pha rol tu phyin pa ni yang dag par rdzogs pa'i sangs rgyas yin te/_de dag ni shes pa zhes bya'o/_/de la mthong ba ni byang chub sems dpa' 
[\[263a.2\]]sems dpa' chen po theg pa chen po yongs su mya ngan las 'das pa'i mdo sde la gnas nas tshangs par spyod pa'i sems dang /_shin tu rnam par dag pa'i 'phrul gyi mig gis so so'i skye bo dag lus dang ngag dang yid kyi sgo nas mi dge ba gsum gyi las 
[\[263a.3\]]byas pas sems can dmyal ba dang byol song gi skye gnas dang /[ {]yi dgas [,]yi dwags [}]kyi khams su skye ba mthong ba dang /_so so'i skye bo dge ba'i las la nan tan byed pa dag ni tshe 'phos nas mtho ris kyi lha dang mir skye ba mthong ba dang /_de la sems can kha cig ni mun 
[\[263a.4\]]pa nas mun par 'gro ba dang /_sems can kha cig ni mun pa nas snang bar 'gro ba dang /_sems can kha cig ni snang ba nas mun par 'gro ba dang /_sems can kha cig ni snang ba nas snang bar 'gro ba yang mthong ste/_de ni mthong ba zhes bya'o/_/rigs 
[\[263a.5\]]kyi bu gzhan yang byang chub sems dpa' sems dpa' chen pos mthong ba dang shes pa yod do/_/byang chub sems dpa' sems dpa' chen pos so so'i skye bo kha cig lus la nan tan byas/_tshul khrims la nan tan byas/_sems la nan tan byas/_
[\[263a.6\]]shes rab la nan tan byas kyang /_gang zag de tshe 'di nyid la sdig pa'i las kyi rnam par smin par 'gyur ba dang /_'dod chags dang zhe sdang dang /_gti mug gi rkyen gyis gdon mi za bar sems can dmyal ba'i las rnam par smin par 'gyur ba dang /_
[\[263a.7\]]gang zag gang dag lus la nan tan byas/_tshul khrims dang sems dang /_shes rab la nan tan byas pas tshe 'di la yang ba tsam myong nas sems can dmyal bar mi ltung ba yang shes so/_/de la las gang dag ni 'phral du rnam par smin par 'gyur zhe na/_
[\[263b\]]
[\[263b.1\]]sdig pa mi dge ba'i las ci yod pa mthol zhing bshags la/_bshags pa'i 'og tu phyis mi byed pa dang /_'dzem pa dang ngo tsha ba dang ldan pa'i phyir dkon mchog gsum la mchod pa byed pa'i phyir/_bdag gis bdag la gnong bkur ba'i phyir/_gang zag de ni 
[\[263b.2\]]dge ba'i las de'i rgyu de'i rkyen gyis sems can dmyal bar mi ltung ste/_tshe 'di la myong ba ni 'di lta ste/_klad pa na ba dang /_mig na ba dang /_lto na ba dang /_rgyab na ba dang /_mi snyan pa dang /_'chi bar 'gyur ba dang /_gshe ba dang spyo ba dang /_brgyad pa dang /_
[\[263b.3\]]bskyed pa dang /_gzhu ba dang rdeg pa dang /_bzung ba dang /_bkres pa dang /_skom pas sdug bsngal te/_de dag la sogs pa tshe 'di la yang myong bar shes pa ni shes pa zhes bya'o/_/de la mthong ba ni byang chub sems dpa' sems dpa' chen pos gang zag kha cig 
[\[263b.4\]]lus la nan tan mi byed/_tshul khrims dang sems dang /_shes rab la nan tan mi byed kyang sdig pa'i las chung ngu byed na de'i las ni tshe 'di la 'phral du myong bar mthong ngo /_/gang zag des sdig pa chung ngu byas la 'chags shing mthol bar yang mi byed/_
[\[263b.5\]]bdag gis bdag la gnong bskur bar yang mi byed/_'dzem pa dang ngo tsha bar yang mi byed/_'jigs pa'am skrag par yang mi byed na de las 'phel zhing skye bar 'gyur te/_sems can dmyal ba myong bar mthong ste/_de ni mthong ba zhes bya'o/_/gzhan yang 
[\[263b.6\]]shes la mi mthong ba yang yod do/_/de la shes pa ni sems can thams cad la sangs rgyas kyi rang bzhin yod par ni shes la/_nyon mongs pas zil gyis non te bsgribs nas mi mthong bas na/_de ni shes la mi mthong ba zhes bya'o/_/gzhan yang 
[\[263b.7\]]shes la cung zad mthong ba yod do/_/sa bcu la gnas pa'i byang chub sems dpa' sems dpa' chen po dag ni sems can thams cad la sangs rgyas kyi rang bzhin yod par shes kyang gsal bar mi mthong ba ni zla ba nyin mo mi gsal ba dang 'dra'o/_/gzhan yang 
[\[264a\]]
[\[264a.1\]]mthong yang mthong la shes kyang shes pa ni sangs rgyas bcom ldan 'das so/_/de ni gzigs pa dang mkhyen pa zhes bya'o/_/gzhan yang mthong ba dang shes pa dang /_mi mthong ba dang mi shes pa yod do/_/de la mthong ba dang shes pa ni 'di lta 
[\[264a.2\]]ste/_'jig rten gyi yi ge dang /_skad dang /_pho dang mo dang /_theg pa dang /_bum pa dang /_khang pa dang /_grong khyer dang /_zas dang gos dang /_ri dang chu dang /_ra ba dang sems can gyi tshe'i tshad ni mthong ba dang shes pa zhes bya'o/_/de la mi mthong ba dang mi shes 
[\[264a.3\]]pa ni 'phags pa rnams kyis dgongs te gsungs pa'i tshig dang /_pho mo med pa nas ra ba'i bar du med pa ni mi mthong ba dang mi shes pa zhes bya'o/_/gzhan yang shes la mi mthong ba yod de/_shes pa ni sbyin pa'i gnas dang /_mchod pa'i gnas shes pa dang /_
[\[264a.4\]]len pa'i gnas shes pa dang /_rgyu dang 'bras bu shes pa ste/_de ni shes pa zhes bya'o/_/de la mi mthong ba ni sbyin pa'i gnas dang /_mchod pa'i gnas dang /_len pa'i gnas mi mthong /_rgyu dang 'bras bu rnam par smin pa mi mthong ba ste/_de ni mi mthong ba zhes bya'o/_/
[\[264a.5\]]byang chub sems dpa' sems dpa' chen po sa rnam pa brgyad po shes pa ni de bzhin gshegs pa'i spyan rnam pa lnga shes pa zhes bya'o/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das byang chub sems dpa' 
[\[264a.6\]]sems dpa' chen pos de ltar rtogs shing 'tshal bar gyur na phan pa ji lta bu dag 'thob par 'gyur/_bcom ldan 'das kyis bka' stsal pa/_byang chub sems dpa' sems dpa' chen pos de ltar rtogs shing shes na so so yang dag par shes pa bzhi 'thob par 'gyur 
[\[264a.7\]]ro/_/'di lta ste chos so so yang dag par shes pa dang /_don so so yang dag par shes pa dang /_tshig so so yang dag par shes pa dang /_spobs pa so so yang dag par shes pa'o/_/de la chos so so yang dag par shes pa ni chos thams cad dang chos kyi mtshan nyid shes 
[\[264b\]]
[\[264b.1\]]pa'o/_/don so so yang dag par shes pa ni chos thams cad kyi don du btags pa thams cad shes pa ste/_chos kyi rjes su ming dang tshig tu gdags pa las don du 'gyur ba thams cad do/_/tshig so so yang dag par shes pa ni yi ge'i gtsug lag dang /_sgra skad kyi 
[\[264b.2\]]gtsug lag dang /_rnam par rig byed kyi gtsug lag dang /_'jig rten pa'i gtsug lag rnams so/_/spobs pa so so yang dag par shes pa ni 'di lta ste/_byang chub sems dpa' sems dpa' chen pos ji tsam tshig tu smra ba las thogs pa'am bar chad byed pa med cing 
[\[264b.3\]]phyir mi zlogs pa/_'jigs pa med cing zil gyis mi non pa'o/_/rigs kyi bu 'di dag ni byang chub sems dpas de ltar mthong zhing shes pa tsam gyis/_so so yang dag par shes pa bzhi thob par 'gyur ba zhes bya'o/_/rigs kyi bu gzhan yang chos so so yang dag par 
[\[264b.4\]]shes pa ni byang chub sems dpa' sems dpa' chen pos nyan thos dang /_rang sangs rgyas dang /_byang chub sems dpa' dang /_sangs rgyas kyi chos rnams yongs su shes pa'o/_/don so so yang dag par shes pa ni theg pa la rnam pa gsum yod mod kyi/_gcig tu 
[\[264b.5\]]'du bar shes pa la so so tha dad pa'i mtshan nyid med pa'o/_/tshig so so yang dag par shes pa ni byang chub sems dpa' sems dpa' chen pos chos gcig la yang ming rnam pa sna tshogs su btags nas bskal pa tshad med pa'i bar du bshad kyang mi rdzogs kyi/_nyan thos 
[\[264b.6\]]dang rang sangs rgyas kyis ni de ltar bshad nus pa'i gnas med do/_/spobs pa so so yang dag par shes pa ni byang chub sems dpa' sems dpa' chen po bskal pa tshad med pa'i bar du sems can thams cad la chos rnams ston pa ni ming dang don rnam pa tha dad pa sna tshogs 
[\[264b.7\]]bshad kyang zad pa'i mtha' med do/_/rigs kyi bu gzhan yang chos so so yang dag par shes pa ni byang chub sems dpa' sems dpa' chen pos de ltar chos kun shes kyang de la chags pa med do/_/don so so yang dag par shes pa ni don rnams shes kyang de la mi 
[\[265a\]]
[\[265a.1\]]chags so/_/tshig so so yang dag par shes pa ni byang chub sems dpa' sems dpa' chen pos ming dang tshig rnams shes kyang de la chags pa med do/_/spobs pa so so yang dag par shes pa ni byang chub sems dpa' sems dpa' chen pos de ltar 
[\[265a.2\]]bstan cing bshad pa ni mchog yin par shes kyang de la mi chags pa'o/_/de ci'i phyir zhe na/_rigs kyi bu gal te chags par gyur na byang chub sems dpa' zhes mi bya'o/_/byang chub sems dpa' 'od srung gis bcom ldan 'das la yang gsol pa/_bcom 
[\[265a.3\]]ldan 'das gal te ma chags na chos 'tshal bar mi 'gyur/_gang chos 'tshal ba ni chags pa ste/_gang mi chags par 'tshal ba ni ci yang 'tshal ba ma mchis pa lags na/_ci'i slad du de bzhin gshegs pas chos 'tshal ba la ma chags pa'o zhes gsungs/_
[\[265a.4\]]bcom ldan 'das kyis bka' stsal pa/_rigs kyi bu ji tsam du chags pa ni thogs pa med pa ma yin gyi chags pa med pa la thogs pa med pa zhes bya'o/_/rigs kyi bu de bas na byang chub sems dpa' thams cad 'dra ste chags pa yod na thogs pa med pa ma yin no/_/
[\[265a.5\]]gal te thogs pa ma yin na byang chub sems dpa' zhes mi bya ste/_de ni byis pa ma rabs yin par rig par bya'o/_/ci'i phyir chags pa de la byis pa ma rabs zhes bya zhe na/_byis pa ma rabs thams cad ni gzugs la chags pa nas rnam par shes pa'i bar du chags so/_/
[\[265a.6\]]gzugs la chags pas 'dod chags pa'i sems skye'o/_/'dod chags pa'i sems bskyed pas gzugs kyis rnam par bcings pa nas rnam par shes pa'i bar du rnam par bcings so/_/de ltar 'ching bas rnam par bcings pas na skye ba dang rga ba dang /_na ba dang 'chi ba dang slos 
[\[265a.7\]]pa'i mya ngan dang smre sngags 'don pa'i sdug bsngal chen po dang /_nyon mongs pa thams cad las thar bar ma gyur to/_/de bas na gang chags pa ni byis pa ma rabs zhes bya ste/_don de lta bas na byis pa ma rabs thams cad ni so so yang dag par shes pa bzhi med do/_/rigs kyi 
[\[265b\]]
[\[265b.1\]]bu byang chub sems dpa' sems dpa' chen po ni bskal pa tshad med/_grangs med pa'i bar du chos rnams shes shing mthong bar gyur to/_/de ltar shes shing mthong bas na don yang shes par gyur to/_/de ltar chos kyi mtshan nyid shes shing don shes pas na gzugs rnams la 
[\[265b.2\]]chags pa mi skyed pa nas/_rnam par shes pa'i bar du yang de dang 'dra'o/_/de ltar ma chags pas na byang chub sems dpa' gzugs la yang chags pa'i sems mi skyed pa nas/_rnam par shes pa'i bar du chags pa'i sems mi skyed do/_/de ltar chags pa med pas na 
[\[265b.3\]]gzugs kyis rnam par ma bcings pa nas rnam par shes pa'i bar du ma bcings pa'o/_/de ltar rnam par shes pa ma bcings pas na/_skye ba dang /_rga ba dang na ba dang 'chi ba dang /_slos pa'i mya ngan dang smre sngags 'don pa dang sdug bsngal chen po dang /_nyon mongs pa thams cad 
[\[265b.4\]]las rnam par thar bar gyur to/_/don de lta bas na byang chub sems dpa' thams cad ni so so yang dag par shes pa bzhi 'thob pa'o/_/rigs kyi bu de'i rgyu de'i rkyen gyis nga'i nye gnas rnams la mdo sde bcu gnyis las kyang chags pas bcings pa ni bdud kyis bcings pa zhes 
[\[265b.5\]]bya'o/_/gang ma chags pa de ni bdud kyis bcings pa las rnam par thar pa zhes bya'o/_/'di lta ste dper na 'jig rten na gang nyes pa byed pa de ni rgyal pos rnam par bcings par 'gyur ro/_/gang nyes pa med pa de ni rgyal pos kyang mi 'ching ngo /_/byang chub sems dpa' 
[\[265b.6\]]sems dpa' chen po yang de dang 'dra ste/_gang chags pas bcings pa ni bdud kyis bcings pa zhes bya'o/_/gang chags pas ma bcings pa de ni bdud kyis ma bcings pa zhes bya'o/_/de bas na byang chub sems dpa' sems dpa' chen po la ni chags pa med do/_/rigs 
[\[265b.7\]]kyi bu gzhan yang chos so so yang dag par shes pa ni byang chub sems dpa' sems dpa' chen po yi ge'i gzungs la shin tu mkhas pas brjed par mi 'gyur te/_gzungs zhes bya ba ni 'di lta ste sa dang ri lta bu'am mig dang sprin lta bu'am/_mi dang ma lta bu ste/_chos 
[\[266a\]]
[\[266a.1\]]thams cad kyang de 'dra'o/_/don so so yang dag par shes pa ni byang chub sems dpas chos thams cad kyi ming dang tshig shes kyang don mi shes so/_/don so so yang dag par shes pa thob pa ni don rnams kyang shes so/_/ji ltar na don shes pa yin zhe na/_de ni 
[\[266a.2\]]sa lta bu 'dzin pa ste/_dper na sas ni sems can dang sems can ma yin pa thams cad 'dzin te/_de bas na sa lta bur 'dzin pa zhes bya'o/_/rigs kyi bu ri lta bur 'dzin pa ni/_byang chub sems dpa' sems dpa' chen po 'di snyam du sems te/_de ci'i phyir ri la 'dzin pa zhes bya zhe na/_ris ni 
[\[266a.3\]]sa bzung ste/_mi g.yo bar byed pas 'dzin pa zhes bya'o/_/ci'i phyir mig la 'dzin pa zhes bya zhe na/_mig gis snang ba 'dzin pa'i phyir na 'dzin pa zhes bya'o/_/ci'i phyir na sprin la 'dzin pa zhes bya zhe na/_sprin ni klu'i dbugs yin te/_klu'i dbugs kyis chu 'dzin pas na sprin yang 
[\[266a.4\]]'dzin pa zhes bya'o/_/ci'i phyir mi la 'dzin pa zhes bya zhe na/_mi chos dang chos ma yin pa 'dzin nus pa'i phyir mi yang 'dzin pa zhes bya'o/_/ci'i phyir ma la 'dzin pa zhes bya zhe na/_mas bu 'dzin pa'i phyir ma yang 'dzin pa zhes bya'o/_/byang chub sems dpa' sems dpa' chen 
[\[266a.5\]]pos chos thams cad kyi ming dang tshig dang don shes pa yang de dang 'dra'o/_/tshig so so yang dag par shes pa ni byang chub sems dpa' sems dpa' chen pos tshig rnam pa sna tshogs kyis don gcig bstan cing bshad pa yang don med pa'o/_/dper na skyes pa dang bud med dang /_khang 
[\[266a.6\]]khyim dang theg pa dang /_sems can la sogs pa'i ming rnams so/_/ci'i phyir don med ce na/_rigs kyi bu don med ces bya ba ni byang chub sems dpa' dang sangs rgyas rnams kyi spyod yul lo/_/tshig ces bya ba ni byis pa ma rabs rnams kyi spyod yul lo/_/don shes pa'i phyir na tshig so 
[\[266a.7\]]so yang dag par shes pa thob par 'gyur ro/_/spobs pa so so yang dag par shes pa ni byang chub sems dpa' sems dpa' chen pos tshig shes shing don shes pas bskal pa tshad med grangs med pa'i bar du tshig dang don bshad pa zad mi shes pa'i phyir spobs pa so so yang dag par shes 
[\[266b\]]
[\[266b.1\]]pa zhes bya'o/_/rigs kyi bu byang chub sems dpa' sems dpa' chen pos bskal pa tshad med pa mtha' yas grangs med pa'i bar du kun rdzob kyi bden pa la shin tu nan tan byas so/_/de ltar shin tu nan tan byas pas na chos so so yang dag par shes pa rtogs par gyur to/_/gzhan yang 
[\[266b.2\]]bskal pa tshad med grangs med pa'i bar du don dam pa'i bden pa la nan tan byas pas na/_don so so yang dag par shes pa thob par gyur to/_/gzhan yang bskal pa tshad med mtha' yas pa'i bar du gtsug lag be'i ka ra na la shin tu nan tan byas pas tshig so so yang dag par shes pa thob par gyur to/_/
[\[266b.3\]]gzhan yang bskal pa tshad med grangs med pa'i bar du 'jig rten gyi gtsug lag bslabs pas spobs pa so so yang dag par shes pa thob par gyur to/_/rigs kyi bu nyan thos dang rang sangs rgyas kyis ni so so yang dag par shes pa bzhi po 'di dag 'thob pa'i gnas med do/_/rigs kyi bu ngas mdo sde dgu po las/_
[\[266b.4\]]nyan thos dang rang sangs rgyas kyi so so yang dag par shes pa bzhi 'thob po zhes gsungs te/_nyan thos dang rang sangs rgyas kyis ni yang dag par 'thob pa med do/_/de ci'i phyir zhe na/_byang chub sems dpa' sems dpa' chen po ni sems can gyi don byed pas so so yang dag par shes pa bzhi la nan tan 
[\[266b.5\]]byed do/_/rang sangs rgyas la sogs pa ni zhi ba phyogs gcig pa spyod de gcig pu gnas pa la dga' bas gal te sems can gyi don byed na yang mngon par shes pa 'ba' zhig ston gyi/_rtag tu cang mi smra bar 'dug pas ston cing bshad pa med na/_so so yang dag par shes pa bzhi lta zhig ga la yod/_ci'i 
[\[266b.6\]]phyir cang mi smra ba la bstan pa med ce na/_rang sangs rgyas kyis chos bshad pas sems can gyi don byed pa'am pha rol pos drod dang /_spyi bo dang /_'jig rten pa'i chos kyi mchog 'thob par 'gyur ba'am/_rgyun du zhugs pa dang /_lan cig phyir ldog pa dang phyir mi ldog pa dang /_dgra bcom pa 'thob par ram/_sangs rgyas 'thob 
[\[266b.7\]]par ram/_byang chub sems dpa' sems dpa' chen po 'thob par byed kyang mi nus la/_pha rol pos bla na med pa yang dag par rdzogs pa'i byang chub tu sems skyed par byed kyang mi nus so/_/de ci'i phyir zhe na/_rigs kyi bu rang sangs rgyas la ni 'jig rten dang 'jig rten las 'das pa'i mdo sde dgu po med de/_de bas na rang 
[\[267a\]]
[\[267a.1\]]sangs rgyas ni tshig so so yang dag par shes pa dang /_spobs pa so so yang dag par shes pa med do/_/rigs kyi bu rang sangs rgyas ni tshig kun shes mod kyi/_chos so so yang dag par shes pa ni med do/_/de ci'i phyir zhe na/_chos so so yang dag par shes pa ni yi ge shes pa zhes bya ste/_rang sangs rgyas kyis kyang yi 
[\[267a.2\]]ge shes mod kyi/_yi ge so so yang dag par shes pa zhes bya ba med do/_/de yang ci'i phyir zhe na/_rtag pa gnas pa zhes bya ba'i yi ge gnyis po mi shes pas na/_rang sangs rgyas ni tshig so so yang dag par shes pa thob pa ma yin no/_/don shes kyang don so so yang dag par shes pa ma yin no/_/yang dag par don shes pa ni sems 
[\[267a.3\]]can thams cad la sangs rgyas kyi rang bzhin yod par shes pa'o/_/sangs rgyas kyi rang bzhin gyi don ni bla na med pa yang dag par rdzogs pa'i byang chub ces bya'o/_/de lta bas na rang sangs rgyas ni don so so yang dag par shes pa thob pa ma yin te/_de bas na rang sangs rgyas ni thams cad kyi thams cad du so so yang dag 
[\[267a.4\]]par shes pa bzhi med do/_/ci'i phyir nyan thos la so so yang dag par shes pa bzhi med ce na/_nyan thos la thabs mkhas pa rnam pa gsum po med pa'i phyir ro/_/gsum po gang zhe na nges pa'i tshig 'jam po smra zhing chos sbyin pa dang /_nges pa'i tshig rtsub po smra zhing chos sbyin pa dang /_'jam po yang ma yin/_
[\[267a.5\]]rtsub po yang ma yin pas chos sbyin pa ste/_nyan thos la rnam pa gsum po 'di dag med pas na so so yang dag par shes pa bzhi med do/_/gzhan yang nyan thos dang rang sangs rgyas ni tshig dang don shes pa'i mthar yang ma phyin la/_spyod yul shes pa'i dbang du 'gyur ba'i ye shes kyang med/_stobs 
[\[267a.6\]]bcu dang /_mi 'jigs pa bzhi yang med rten cing 'brel par 'byung ba bcu gnyis kyi mthar phyin pa yang ma yin/_sems can rnams kyi dbang po rno rtul gyi khyad par rtogs par yang ma gyur/_bden pa gnyis la the tsom za ba'i sems kyang yongs su chad pa ma yin/_sems can gyi sems yul ci la dmigs pa 
[\[267a.7\]]yang mkhas par ma gyur/_don dam pa'i stong pa nyid ston pa la shin tu mkhas par yang ma gyur te/_de bas na theg pa chung ngu gnyis kyis ni so so yang dag par shes pa bzhi 'thob pa ma yin no/_/de nas byang chub sems dpa' 'od srung gis yang bcom ldan 'das la gsol pa/_bcom ldan 'das de ltar nyan thos dang rang 
[\[267b\]]
[\[267b.1\]]sangs rgyas la thams cad kyi thams cad du so so yang dag par shes pa bzhi ma mchis na/_ci'i slad du de bzhin gshegs pas 'di skad du/_tshe dang ldan pa shA ri'i bu ni shes rab kyi mchog go/_/maud gal ya na chen po ni mngon par shes pa'i mchog go/_/kauSh+Thi la chen po ni so so yang dag par shes pa bzhi'i 
[\[267b.2\]]mchog ces gsungs la/_ci ste mchis na de bzhin gshegs pa ci'i slad du de skad ces bka' stsal/_de nas bcom ldan 'das kyis byang chub sems dpa' 'od srung la legs so shin tu legs so zhes bya ba byin no/_/rigs kyi bu 'di lta ste/_dper na klung gang gA'i chu yang tshad med la/_klung sin+du zhes bya ba'i chu 
[\[267b.3\]]yang tshad med/_klung pak+Shu'i chu yang tshad med/_klung si ta'i chu yang tshad med/_mtsho ma dros pa'i chu yang tshad med/_rgya mtsho chen po'i chu yang tshad med de de ltar chu mang po dag tshad med par 'dra mod kyi/_yang dag par na mang nyung ni mi mnyam mo/_/nyan thos dang rang sangs rgyas dang byang chub sems dpa' rnams kyi so so 
[\[267b.4\]]yang dag par shes pa bzhi yang de dang 'dra'o/_/rigs kyi bu de la mnyam mo zhes bya ba ni gnas med do/_/rigs kyi bu ngas bus pa ma rabs la khyad par du kauSh+Thi la chen po ni so so yang dag par shes pa bzhi'i mchog go zhes gsungs te/_khyod kyis dris pa'i don ni 'di'o/_/rigs kyi bu nyan thos kyi theg pa pa 
[\[267b.5\]]dag la las ni gcig tsam 'thob/_la las ni gnyis tsam 'thob ste/_bzhi car rdzogs par 'thob pa ni gnas med do/_/byang chub sems dpa' 'od srung gis yang bcom ldan 'das la gsol pa/_bcom ldan 'das kyis gsungs pa ltar/_sngar tshangs par spyod pa'i le'u gsungs pa las byang chub sems dpa' 
[\[267b.6\]]shes pa dang mthong bas so so yang dag par shes pa bzhi 'thob pa ni/_byang chub sems dpas shes pa dang mthong ba la 'thob pa yang ma mchis la/_sems kyang ma mchis pas thob pa med do zhes gsungs te/_bcom ldan 'das byang chub sems dpa' sems dpa' chen po ni yang dag par na thob pa ma 
[\[267b.7\]]mchis so/_/ci ste byang chub sems dpa' la 'thob pa'i sems mchis na/_byang chub sems dpa' ma lags te byis pa ma rabs so zhes gsungs na/_de ci'i slad du de bzhin gshegs pas byang chub sems dpas 'thob pa mchis so zhes gsungs/_bcom ldan 'das kyis bka' stsal pa/_rigs kyi bu legs so/_
[\[268a\]]
[\[268a.1\]]ngas kyang bshad par dgongs pa las khyod kyis zhus pa shin tu legs so/_/rigs kyi bu byang chub sems dpa' sems dpa' chen po ni yang dag par na ci yang 'thob pa med de/_ci yang 'thob pa med pa ni so so yang dag par shes pa bzhi zhes bya'o/_/rigs kyi bu don ci zhig gi phyir ci yang 'thob pa 
[\[268a.2\]]med pa la so so yang dag par shes zhes bya zhe na/_gal te thob pa yod na thogs pa dang bcas pa zhes bya ste/_ji tsam du thogs pa dang bcas pa de ni phyin ci log bzhi zhes bya'o/_/rigs kyi bu byang chub sems dpa' sems dpa' chen po la phyin ci log bzhi med pa'i phyir so so yang dag par shes pa bzhi 'thob ste/_
[\[268a.3\]]de bas na byang chub sems dpa' ni ci yang 'thob pa med pa zhes bya'o/_/rigs kyi bu gzhan yang ci yang 'thob pa med pa ni shes rab ces bya'o/_/byang chub sems dpa' sems dpa' chen pos shes rab de 'thob pas na ci yang 'thob pa med pa zhes bya'o/_/'thob pa dang bcas pa ni ma rig pa zhes bya ste/_byang chub sems dpa' ni ma rig 
[\[268a.4\]]pa'i mun pa yongs su bcad pas na 'thob pa med pa zhes bya ste/_de bas na byang chub sems dpa' ni 'thob pa med pa zhes bya'o/_/rigs kyi bu gzhan yang 'thob pa med pa ni mya ngan las 'das pa chen po zhes bya'o/_/byang chub sems dpa' sems dpa' chen po ni de ltar mya ngan las 'das pa chen po la bde bar gnas pas 
[\[268a.5\]]chos rnams kyi mtshan nyid mi mthong bas byang chub sems dpa' ni 'thob pa med pa zhes bya'o/_/ji tsam du 'thob pa dang bcas pa de ni srid pa nyi shu rtsa lnga zhes bya'o/_/byang chub sems dpa' ni srid pa nyi shu rtsa lnga po yongs su bcad nas mya ngan las 'das pa chen po 'thob pas na byang chub sems dpa' 
[\[268a.6\]]ni ci yang 'thob pa med pa zhes bya'o/_/rigs kyi bu gzhan yang 'thob pa med pa ni theg pa chen po zhes bya'o/_/byang chub sems dpa' sems dpa' chen pos chos thams cad la mi gnas pas na theg pa chen po thob par 'gyur te/_de bas na byang chub sems dpa' ni ci yang 'thob pa med 
[\[268a.7\]]pa zhes bya'o/_/ji tsam du thob pa yod na ni nyan thos dang rang sangs rgyas kyi byang chub ces bya'o/_/byang chub sems dpa' ni theg pa chung ngu gnyis kyi byang chub yongs su bcad de sangs rgyas kyi byang chub thob pas na/_byang chub sems dpa' ni 'thob pa med pa zhes bya'o/_/rigs kyi bu gzhan yang 
[\[268b\]]
[\[268b.1\]]'thob pa med pa ni shin tu rgyas pa'i mdo sde zhes bya'o/_/byang chub sems dpa' mdo sde 'di klog cing 'don pas na mya ngan las 'das pa chen po thob pa zhes bya ste/_de bas na byang chub sems dpa' ni ci yang 'thob pa med pa zhes bya'o/_/'thob pa yod pa ni mdo sde bcu gcig po ste/_
[\[268b.2\]]byang chub sems dpa' theg pa chen po'i mdo sde shin tu rgyas pa 'ba' zhig ston cing 'chad de/_de bas na byang chub sems dpa' ni ci yang 'thob pa med pa zhes bya'o/_/rigs kyi bu gzhan yang 'thob pa med pa ni nam mkha' dang mnyam zhes bya'o/_/'jig rten na dngos po ci yang med 
[\[268b.3\]]pa ni nam mkha' zhes bya ste/_byang chub sems dpas nam mkha' lta bu'i ting nge 'dzin thob pas ci yang mi mthong ste/_de bas na byang chub sems dpa' ni ci yang 'thob pa med pa zhes bya'o/_/'thob pa dang bcas pa ni 'khor bar 'khor ba'i 'khor lo ste/_byis pa ma rabs thams cad 
[\[268b.4\]]ni 'khor bar 'khor bas na mthong ba yod do/_/byang chub sems dpas ni 'khor ba thams cad yongs su bcad de de bas na byang chub sems dpa' ni ci yang 'thob pa med pa zhes bya'o/_/rigs kyi bu gzhan yang byang chub sems dpa' sems dpa' chen pos ci yang 'thob pa med pa ni rtag pa 
[\[268b.5\]]dang /_bde ba dang bdag dang yongs su dag pa zhes bya'o/_/byang chub sems dpa' sems dpa' chen pos sangs rgyas kyi rang bzhin mthong bas na rtag pa dang /_bde ba dang bdag dang yongs su dag pa zhes bya ba 'thob ste/_de bas na byang chub sems dpa' sems dpa' chen po ni ci yang 'thob pa 
[\[268b.6\]]med pa zhes bya'o/_/'thob pa dang bcas pas ni mi rtag pa mi bde ba bdag med pa yongs su ma dag pa ste/_byang chub sems dpa' sems dpa' chen pos de ltar mi rtag pa dang /_mi bde ba dang bdag med pa dang /_yongs su ma dag pa yongs su bcad pas na byang chub sems dpa' ni ci yang 'thob pa med pa zhes 
[\[268b.7\]]bya'o/_/rigs kyi bu gzhan yang ci yang 'thob pa med pa ni don dam pa'i stong pa nyid ces bya ste/_byang chub sems dpa' sems dpa' chen pos don dam pa'i stong pa nyid la rnam par bltas na ci yang mi mthong bas byang chub sems dpa' ni ci yang 'thob pa med pa zhes bya'o/_/'thob pa dang bcas pa ni lta 
[\[269a\]]
[\[269a.1\]]ba lnga zhes bya ste/_byang chub sems dpa' ni lta ba lnga yongs su bcad de don dam pa'i stong pa nyid 'thob pas na byang chub sems dpa' ni ci yang 'thob pa med pa zhes bya'o//_//'phags pa yongs su mya ngan las 'das pa chen po'i mdo/_bam po nyi shu rtsa gsum pa/_rigs kyi bu gzhan yang ci yang 'thob 
[\[269a.2\]]pa med pa ni bla na med pa yang dag par rdzogs pa'i byang chub ces bya ste/_byang chub sems dpa' sems dpa' chen pos bla na med pa yang dag par rdzogs pa'i byang chub 'thob pa ni ci yang 'thob pa med pas byang chub sems dpa' ni ci yang 'thob pa med pa zhes bya'o/_/'thob pa dang bcas pa ni nyan thos dang rang sangs rgyas 
[\[269a.3\]]kyi byang chub ste/_byang chub sems dpa' ni theg pa chung ngu gnyis kyi byang chub yongs su bcad pas byang chub sems dpa' ni ci yang 'thob pa med pa zhes bya'o/_/rigs kyi bu khyod kyis dris pa yang 'thob pa med la/_ngas bshad pa la yang 'thob pa med do/_/ji tsam du thob par yod pa de ni bdud kyi ris yin te 
[\[269a.4\]]nga'i nye gnas ma yin no/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das kyis byang chub sems dpa'i thob pa ma mchis pa bdag la bstan pa na sems can tshad med pa rnams mtshan ma dang bcas pa'i sems yongs su spangs par gyur te/_de bas na 
[\[269a.5\]]bdag gis thob pa ma mchis pa'i don zhus pas tshad med pa'i sems can de dag bdud kyi 'khor du 'gyur ba spangs nas sangs rgyas kyi nye gnas su gyur to/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das sngar shing sA la'i drung na bzhugs 
[\[269a.6\]]pa na tsun da la tshigs su bcad de bka' stsal pa/_/sngon ni yod la da ni med/_/sngon ni med la da ni yod/_/dus gsum srid pa'i chos thams cad/_/de lta bu yi gnas mi srid/_/ces bcom ldan 'das kyis gsungs pa'i don ji lta bu lags/_bcom ldan 'das 
[\[269a.7\]]kyis bka' stsal pa/_rigs kyi bu ngas sems can mang po gdul ba'i phyir yang de skad ces gsungs pa yin/_gzhan yang nyan thos dang rang sangs rgyas kyi phyir yang de skad ces gsungs pa yin/_gzhan yang 'jam dpal gzhon nu'i phyir de skad ces gsungs pa yin gyi/_tsun da gcig 
[\[269b\]]
[\[269b.1\]]pu'i phyir de skad ces tshigs su bcad de gsungs pa ma yin no/_/de'i tshe 'jam dpal gyis nga la de skad du zhu bar gzas pa las/_ngas de'i sems pa mkhyen nas de la bshad do/_/ngas de ltar bshad nas 'jam dpal gzhon nus ni don yang mngon par rtogs par gyur to/_/byang 
[\[269b.2\]]chub sems dpa' 'od srung gis yang bcom ldan 'das la gsol pa/_bcom ldan 'das 'jam dpal ltar don mngon par rtogs pa du mchis/_de bzhin gshegs pas 'khor gyi dkyil 'khor la rgya cher bstan du gsol/_bcom ldan 'das kyis bka' stsal pa/_shin 
[\[269b.3\]]tu brtags par nyon cig dang khyod la yang bshad par bya'o/_/thog ma nas yod ces bya ba ni nga la sngon nyon mongs pa tshad med pa snyed yod de/_nyon mongs pa'i dbang gis da ltar gyi mya ngan las 'das pa chen po med do/_/thog ma nas med ces bya ba ni thog ma nas shes 
[\[269b.4\]]rab kyi pha rol tu phyin pa med de/_shes rab kyi pha rol tu phyin pa med pas da ltar gyi kun nas nyon mongs pa yod do/_/gal te dge sbyong ngam/_bram ze'am/_lha'am/_bdud dam/_tshangs pa'am/_mi'am gang yang rung ste/_de bzhin gshegs pa la 'das pa dang /_ma 'ongs 
[\[269b.5\]]pa dang /_da ltar gyi dus na nyon mongs pa yod ces smra na de ni gnas ma yin no/_/rigs kyi bu gzhan yang thog ma nas yod ces bya ba ni nga la thog ma nas pha ma gnyis 'dus pa las byung ba'i lus yod de/_de bas na da ltar gyi rdo rje lta bu'i chos kyi skur ni med do/_/thog ma nas med 
[\[269b.6\]]ces bya ba ni nga'i sku la thog ma nas mtshan sum cu rtsa gnyis dang /_dpe byad bzang po brgyad cu med de/_thog ma nas mtshan sum cu rtsa gnyis dang /_dpe byad bzang po brgyad cu med pas/_da ltar gyi nad bzhi brgya rtsa bzhi tshang bar yod do/_/de la gal te dge sbyong ngam/_bram 
[\[269b.7\]]ze'am/_lha'am/_bdud dam/_tshangs pa'am/_mir bcas pa gang yang rung ste/_de bzhin gshegs pa la 'das pa dang /_ma 'ongs pa dang /_da ltar gyi dus na nad kyi sdug bsngal yod ces smra na de ni gnas ma yin no/_/rigs kyi bu gzhan yang thog ma nas yod 
[\[270a\]]
[\[270a.1\]]ces bya ba ni nga la thog ma nas mi rtag pa dang /_bdag med pa dang /_bde ba med pa dang /_yongs su dag pa med pa yod de/_de ltar mi rtag pa dang /_bdag med pa dang /_bde ba med pa dang /_yongs su dag pa med pa yod pas da ltar gyi bla na med pa yang dag par rdzogs 
[\[270a.2\]]pa'i byang chub ni med do/_/thog ma nas med ces bya ba ni thog ma nas sangs rgyas kyi rang bzhin ma mthong ste/_de ltar ma mthong bas na rtag pa dang /_bde ba dang /_bdag dang /_yongs su dag pa med do/_/de la gal te dge sbyong ngam/_bram ze'am/_lha'am/_bdud dam/_tshangs pa 
[\[270a.3\]]'am/_mir bcas pa gang zhig gis de bzhin gshegs pa la 'das pa dang /_ma 'ongs pa dang /_da ltar gyi dus na mi rtag ce'am/_bde ba dang /_bdag dang /_yongs su dag pa med ces zer na/_de ni gnas ma yin no/_/rigs kyi bu gzhan yang thog ma nas yod ces bya ba ni thog 
[\[270a.4\]]ma nas bus pa ma rabs las dka' thub spyod pa'i sems kyis bla na med pa yang dag par rdzogs pa'i byang chub thob snyam ste/_dngos po de lta bu'i phyir da ltar gyi dus na bdud rnam bzhi choms pa yang ma yin no/_/thog ma nas med ces bya ba ni thog ma nas pha rol tu phyin pa drug med do/_/
[\[270a.5\]]pha rol tu phyin pa drug med pas na bus pa ma rabs kyi dka' thub spyod pa'i sems kyis bla na med pa yang dag par rdzogs pa'i byang chub thob snyam sems so/_/de la gal te dge sbyong ngam/_bram ze'am/_lha'am/_bdud dam/_tshangs pa'am/_mir bcas pa gang zhig gis de bzhin 
[\[270a.6\]]gshegs pa la 'das pa dang /_ma byon pa dang /_da ltar gyi dus na dka' thub spyod pa yod do/_/zhes smra na/_de ni gnas ma yin no/_/rigs kyi bu gzhan yang thog ma nas yod ces bya ba ni nga la thog ma nas zas dang 'dres pa'i lus yod do/_/zas kyi lus yod pas da ltar 
[\[270a.7\]]gyi mtha' yas pa'i sku med do/_/thog ma nas med ces bya ba ni thog ma nas byang chub kyi phyogs kyi chos sum cu rtsa bdun med do/_/de ltar byang chub kyi phyogs kyi chos sum cu rtsa bdun med pas da ltar gyi zas dang 'dres pa'i lus yod do/_/de la gal te dge sbyong ngam/_bram ze 'am/_
[\[270b\]]
[\[270b.1\]]lha'am/_bdud dam/_tshangs pa'am/_mir bcas pa gang zhig gis de bzhin gshegs pa la 'das pa dang /_ma 'ongs pa dang /_da ltar gyi dus na zas dang 'dres pa'i lus yod ces zer na/_de ni gnas ma yin no/_/rigs kyi bu gzhan yang thog ma nas yod ces 
[\[270b.2\]]bya ba ni ngas sngon thog ma nas chos thams cad blangs pa dang /_chags pa'i sems yod de/_de bas na da ltar gyi mthar phyin pa'i stong pa nyid kyi ting nge 'dzin ni med do/_/thog ma nas med ces bya ba ni thog ma nas dbu ma'i don bden pa med do/_/de ltar dbu ma'i don bden pa med 
[\[270b.3\]]pas chos thams cad la ma chags pa'i sems med do/_/gal te dge sbyong ngam/_bram ze'am/_lha'am/_bdud dam/_tshangs pa'am/_mir bcas pa gang zhig gis de bzhin gshegs pa la 'das pa dang /_ma 'ongs pa dang /_da ltar gyi dus na chos thams cad la 
[\[270b.4\]]mtshan ma yod do zhes smra na de ni gnas ma yin no/_/rigs kyi bu gzhan yang thog ma nas yod ces bya ba ni ngas sngon bla na med pa yang dag par rdzogs pa'i byang chub thob pa na dbang po rtul po nyan thos kyi nye gnas su gyur pa yod do/_/de ltar dbang po rtul po nyan thos kyi 
[\[270b.5\]]nye gnas su gyur pa yod pas na theg pa gcig pu'i bden pa med do/_/thog ma nas med ces bya ba ni thog ma nas dbang po rnon po'i mi'i nang na bal glang gi rgyal po lta bu byang chub sems dpa' 'od srung la sogs pa med do/_/dbang po rnon po 'od srung lta bu med pas na ci rigs 
[\[270b.6\]]su thabs mkhas pas theg pa gsum du phye ste bstan to/_/de la gal te dge sbyong ngam/_bram ze'am/_lha'am/_bdud dam/_tshangs pa'am/_mir bcas pa gang zhig gis kyang de bzhin gshegs pa la 'das pa dang /_ma 'ongs pa dang /_da ltar gyi dus na 
[\[270b.7\]]theg pa gsum mthar phyin pa yin no zhes smra na de ni gnas ma yin no/_/rigs kyi bu gzhan yang thog ma nas yod ces bya ba ni ngas sngon 'di skad du da ste zla ba gsum na shing sA la drung gnyis kyi bar na yongs su mya ngan las 'da'o zhes gsungs te/_de bas na da ltar shin tu 
[\[271a\]]
[\[271a.1\]]rgyas pa yongs su mya ngan las 'das pa theg pa chen po'i mdo 'chad par mi 'gyur ro/_/thog ma nas med ces bya ba ni/_thog ma nas 'jam dpal la sogs pa byang chub sems dpa' sems dpa' chen po rnams med do/_/de ltar med pas na da ltar de 
[\[271a.2\]]bzhin gshegs pa la mi rtag go zhes gsungs so/_/de la gal te dge sbyong ngam/_bram ze'am/_lha'am/_bdud dam/_tshangs pa'am/_mi yang rung gang zhig gis de bzhin gshegs pa la 'das pa dang /_ma 'ongs pa dang /_da ltar gyi dus su mi rtag go zhes 
[\[271a.3\]]zer na de ni gnas ma yin no/_/rigs kyi bu de bzhin gshegs pa ni sems can thams cad kyi phyir chos thams cad mkhyen kyang mi mkhyen ces gsung ngo /_/chos thams cad gzigs kyang gzigs pa med do zhes gsung /_mtshan ma dang bcas pa'i chos la mtshan 
[\[271a.4\]]ma med do zhes gsung /_mtshan ma med pa'i chos kyang mtshan ma dang bcas pa'o zhes gsung /_yang dag par mi rtag pa yang rtag go zhes gsung /_yang dag par rtag pa yang mi rtag go zhes gsung ste/_bdag dang bde ba dang /_yongs su dag pa yang de bzhin du 
[\[271a.5\]]rgyas par rig par bya'o/_/theg pa gsum gyi chos kyang theg pa gcig tu gsung /_theg pa gcig kyang ci rigs par gsum du gsung ngo /_/mdo'i mtshan nyid ni rgyas pa'i mtshan nyid du gsung /_rgyas pa'i mtshan nyid kyang mdor gsung /_phas pham pa bzhi 
[\[271a.6\]]ni nyes pa sbom por yang gsung /_nyes pa sbom po ni phas pham pa bzhir yang gsung /_kha na ma tho ba ni kha na ma tho ba ma yin par gsung /_kha na ma tho ba ma yin pa ni kha na ma tho ba dang bcas pa yin no zhes gsung /_nyes pa yang ba ni lci bar gsung /_lci ba ni yang 
[\[271a.7\]]bar yang gsung ngo /_/de ci'i phyir zhe na/_de bzhin gshegs pas ni sems can so so'i dbang po gsal bar gzigs pa'i phyir ro/_/rigs kyi bu de bzhin gshegs pa ni de skad gsung yang [{]brdzun [,]rdzun [}]ma yin no/_/de ci'i phyir zhe na/[ {]brdzun [,]rdzun [}]du smra ba ni skyon dang 
[\[271b\]]
[\[271b.1\]]bcas pa yin te/_de bzhin gshegs pa ni nyes pa'i skyon thams cad yongs su bral ba yin na [{]brdzun [,]rdzun [}]du smra ba ga la zhig yod/_rigs kyi bu de bzhin gshegs pa la [{]brdzun [,]rdzun [}]du gsung ba med mod kyi/_ji ste sems can dag la [{]brdzun [,]rdzun [}]du smra ba'i rkyen gyi/_chos kyis phan 
[\[271b.2\]]pa'i don du 'gyur na/_ci rigs pa'i thabs kyis de la ston cing gsung ngo /_/rigs kyi bu kun rdzob kyi bden pa thams cad ni/_de bzhin gshegs pa'i don dam pa'i bden pa'o/_/de ci'i phyir zhe na/_sangs rgyas bcom ldan 'das ni don dam pa'i bden pa las kun 
[\[271b.3\]]rdzob kyi bden pa gsungs te/_gzhan du na so so'i skye bo dag don dam pa'i bden pa thob par bya ba'i phyir ro/_/ji ste so so'i skye bo dag don dam pa'i bden pa mi thob na sangs rgyas bcom ldan 'das kyis kun rdzob kyi bden pa nam du yang mi gsung ngo /_/rigs kyi bu de bzhin 
[\[271b.4\]]gshegs pa ni bar 'ga'i dus su kun rdzob kyi bden pa gsung ba na/_sems can gyis ni de bzhin gshegs pas don dam pa'i bden pa gsung ngo snyam sems so/_/skabs kha cig tu ni don dam pa'i bden pa gsungs pa na sems can gyis de bzhin gshegs pa ni kun 
[\[271b.5\]]rdzob kyi bden pa gsung ngo snyam sems te/_de ni sangs rgyas bcom ldan 'das rnams kyi spyod yul zab mo yin gyi nyan thos dang rang sangs rgyas rnams kyis shes pa ni ma yin no/_/rigs kyi bu de bas na khyod kyis byang chub sems dpa' sems dpa' chen po la ci yang 
[\[271b.6\]]'thob pa med do zhes brgal ba'i mi rigs so/_/byang chub sems dpa' ni rtag tu don dam pa'i bden pa dang ldan pa yin na/_ci'i phyir ci yang 'thob pa med do zhes brgal/_'od srung gis yang gsol pa/_bcom ldan 'das don dam pa'i bden pa ni lam zhes kyang bgyi/_
[\[271b.7\]]byang chub ces kyang bgyi/_mya ngan las 'das pa zhes kyang bgyi na/_ji ste byang chub sems dpa' lam dang byang chub dang mya ngan las 'das pa thob na de ni mi rtag pa lags so/_/de ci'i slad du zhe na/_ji ste rtag pa lags na 'thob par yang mi rung ngo /_/dper na nam mkha' ni sus 
[\[272a\]]
[\[272a.1\]]kyang 'thob par yang mi rung ngo /_/bcom ldan 'das dper na 'jig rten gyi dngos po dag thog ma nas med la da yod pa ni mi rtag pa zhes bgyi na byang chub kyang de dang 'dra ste/_ji ste byang chub thob pa zhig lags na mi rtag pa zhes bgyi'o/_/ji ste chos rtag pa zhig 
[\[272a.2\]]lags na/_'thob pa yang ma mchis la skye ba yang ma mchis te/_dper na sangs rgyas kyi rang bzhin yang 'thob pa yang ma mchis la/_skye ba yang ma mchis so/_/bcom ldan 'das lam ni gzugs kyang ma lags/_gzugs ma lags pa yang ma lags/_ring po yang ma 
[\[272a.3\]]lags/_thung ngu yang ma lags/_mtho ba yang ma lags/_dma' ba yang ma lags/_skye ba yang ma lags/_'gog pa yang ma lags/_dmar po yang ma lags/_dkar po yang ma lags/_sngon po yang ma lags/_ser po yang ma lags/_yod pa yang ma lags/_
[\[272a.4\]]med pa yang ma lags na/_ci'i slad du de bzhin gshegs pas 'thob par rung zhes gsungs/_byang chub dang mya ngan las 'das pa yang de dang mtshungs so/_/bcom ldan 'das kyis bka' stsal pa/_de de bzhin te/_de de bzhin no/_/rigs kyi bu lam la rnam pa gnyis te/_rtag 
[\[272a.5\]]pa dang mi rtag pa'o/_/byang chub la yang rnam pa gnyis te/_rtag pa dang mi rtag pa'o/_/mya ngan las 'das pa yang de dang 'dra ste/_phyi rol pa mu stegs can gyi lam ni mi rtag pa zhes bya'o/_/nang gi lam ni rtag pa zhes bya'o/_/nyan thos dang rang sangs rgyas kyi byang chub ni 
[\[272a.6\]]mi rtag pa zhes bya'o/_/byang chub sems dpa' dang sangs rgyas rnams kyi byang chub ni rtag pa zhes bya'o/_/phyi rol gyi rnam par grol ba ni mi rtag pa zhes bya'o/_/nang gi rnam par grol ba ni rtag pa zhes bya'o/_/rigs kyi bu lam dang byang chub dang mya ngan las 'da' ba ni kun 
[\[272a.7\]]kyang rtag pa zhes bya'o/_/sems can thams cad ni rtag tu nyon mongs pa grangs med pas yongs su khebs te/_shes rab kyi mig med pas mthong bar ma gyur to/_/so so'i skye bo dag mthong bar 'dod pas tshul khrims dang /_ting nge 'dzin dang /_shes rab la nan tan du spyod do/_/
[\[272b\]]
[\[272b.1\]]de ltar na nan tan du spyod pas na lam dang byang chub dang mya ngan las 'da' ba mthong bar 'gyur te/_de ni byang chub sems dpas lam dang /_byang chub dang /_mya ngan las 'da' ba thob pa zhes bya'o/_/lam gyi mtshan nyid ni yang dag par skye ba'am 'gog pa ma yin te/_de bas 
[\[272b.2\]]na gzung du med do/_/rigs kyi bu lam dang zhes bya ba ni gzugs dang /_dbyibs kyang med/_bltar rung ba'am/_dpag tu rung ba'am/_shes par rung ba ma yin mod kyi/_yang dag par na dgos pa yod do/_/rigs kyi bu dper na sems can gyi sems kyang gzugs 
[\[272b.3\]]ma yin/_ring po ma yin/_thung ngu ma yin/_sbom po ma yin/_phra mo ma yin/_bcings pa ma yin/_grol ba ma yin/_mthong ba'i chos ma yin mod kyi/_med pa ni ma yin no/_/de bas na ngas khyim bdag skyabs med zas sbyin la sems ni grangs khyer gyi bdag po dang 'dra'o/_/
[\[272b.4\]]khyim bdag gal te sems ma bsrungs na lus dang ngag kyang bsrungs par mi 'gyur gyi/_sems bsrungs na lus dang ngag kyang bsrungs par 'gyur ro/_/lus dang ngag legs par ma bsrungs na sems can dag ngan song gsum du ltung bar byed do/_/lus dang ngag bsrungs na 
[\[272b.5\]]sems can rnams lha dang mi'i mya ngan las 'das pa thob par 'gyur ro/_/de ltar thob pa ni yang dag pa zhes bya'i ma thob pa ni yang dag pa zhes mi bya'o/_/rigs kyi bu lam dang byang chub dang mya ngan las 'da' ba yang de dang 'dra ste/_yod pa yang ma yin rtag pa yang ma yin 
[\[272b.6\]]no/_/ji ste med pa zhig yin na nyon mongs pa thams cad cis chod par 'gyur/_de ltar yod pas na byang chub sems dpa' thams cad kyis kyang mngon sum du gsal bar mthong zhing shes so/_/rigs kyi bu mthong ba la rnam pa gnyis te/_mtshan mas mthong ba dang /_
[\[272b.7\]]mngon sum du gsal bar mthong ba'o/_/de la ji ltar na mtshan mas mthong ba yin zhe na/_dper na rgyang ma nas dud pa mthong na me mthong ba zhes bya ste/_yang dag par me ma mthong ste/_me ma mthong mod kyi [{]brdzun [,]rdzun [}]yang ma yin no/_/chu bya mthong na chu mthong ba zhes bya ste chu 
[\[273a\]]
[\[273a.1\]]ma mthong mod kyi [{]brdzun [,]rdzun [}]ma yin no/_/dper na me tog dang lo ma mthong na rtswa ba mthong zhes bya'o/_/rtswa ba ma mthong mod kyi de yang [{]brdzun [,]rdzun [}]ma yin no/_/dper na mi zhig ra ba'i rgyab na rwa mthong na ba lang mthong ba zhes bya ste/_ba lang nyid ma mthong yang [{]brdzun [,]rdzun [}]ni ma yin no/_/
[\[273a.2\]]dper na bud med sbrum ma mthong na skyes pa dang nyal bar mthong ngo zhes byas kyang nyal ba nyid ma mthong mod kyi [{]brdzun [,]rdzun [}]ni ma yin no/_/dper na skyed shing gi lo ma mthong bas chu mthong ngo zhes byas kyang chu nyid ma mthong mod kyi [{]brdzun [,]rdzun [}]ni ma yin no/_/dper na sprin mthong bas char pa mthong ngo 
[\[273a.3\]]zhes byas kyang /_char pa nyid ma mthong mod kyi [{]brdzun [,]rdzun [}]ni ma yin no/_/dper na lus kyi las dang ngag gi las mthong bas yid kyi las mthong ngo zhes byas kyang /_yid kyi las ni ma mthong mod kyi [{]brdzun [,]rdzun [}]du smra ba ni ma yin te/_de ni mtshan mas mthong ba zhes bya'o/_/de la ji 
[\[273a.4\]]ltar na mngon sum du gsal bar mthong zhe na/_dper na mig gis gzugs mthong ba lta bu ste/_rigs kyi bu dper na gang zag mig gi dbang po ma nyams shing yongs su dag pas lag mthil du a mra'i 'bras bu gzhag pa dang 'dra bar/_byang chub sems dpa' sems dpa' 
[\[273a.5\]]chen pos lam dang byang chub dang mya ngan las 'das pa mngon sum du gsal bar mthong ba yang de dang 'dra'o/_/de ltar mthong mod kyi thog ma nas mthong ba'i mtshan nyid med do/_/rigs kyi bu de'i rgyu de'i rkyen gyis ngas sngon shA ri'i bu la 'di skad ces bka' stsal to/_/shA 
[\[273a.6\]]ri'i bu 'jig rten du bcas pa dge sbyong dang /_bram ze dang /_lha dang /_bdud dang /_tshangs pa dang /_mi la sogs pa thams cad kyis mi shes pa dang /_mi mthong ba dang /_mi rtogs pa thams cad de bzhin gshegs pas thams cad mkhyen cing gzigs te rtogs so/_/byang 
[\[273a.7\]]chub sems dpa' rnams kyang de bzhin no/_/shA ri'i bu 'jig rten du bcas pa rnams kyis shes pa dang /_mthong ba dang /_rtogs pa ni nga dang byang chub sems dpa' rnams kyis mkhyen cing gzigs te rtogs so/_/'jig rten du bcas pa thams cad kyis mi shes pa dang /_mi 
[\[273b\]]
[\[273b.1\]]mthong ba dang /_mi rtogs pa ni 'di ltar bdag gis mi shes mi mthong mi rtogs par ni mi shes kyi/_'jig rten gyi sems can 'di dag ni shes pa dang mthong ba dang rtogs pa la bdag gis 'di ltar shes so mthong ngo rtogs so zhes zer ro/_/shA ri'i bu de bzhin gshegs pa ni thams 
[\[273b.2\]]cad mkhyen cing gzigs kyang 'di ltar ngas mkhyen cing gzigs so zhes mi gsung ste/_byang chub sems dpa' thams cad kyang de bzhin no/_/de ci'i phyir zhe na/_gal te de bzhin gshegs pas mkhyen cing gzigs pa'am rtogs par dgongs na de ni sangs rgyas bcom ldan 
[\[273b.3\]]'das sam/_byang chub sems dpa' zhes mi bya ste/_byis pa ma rabs yin no/_/byang chub sems dpa' 'od srung gis yang bcom ldan 'das la 'di skad ces gsol to/_/bcom ldan 'das kyis shA ri'i bu la 'di skad ces 'jig rten gyis shes pa ni ngas mkhyen la/_'jig 
[\[273b.4\]]rten gyis mi shes pa yang ngas kun mkhyen no zhes gsungs pa'i don ji lta bu lags/_bcom ldan 'das kyis bka' stsal pa/_rigs kyi bu 'jig rten du bcas pa thams cad kyis ni sangs rgyas kyi rang bzhin mi shes mi mthong mi rtogs te/_gal te shes sam mthong ngam rtogs na 
[\[273b.5\]]'jig rten pa zhes mi bya'i byang chub sems dpa' yin no/_/'jig rten pas ni mdo sde bcu gnyis dang /_/rten cing 'brel te 'byung ba bcu gnyis dang /_/phyin ci log bzhi dang /_bden pa bzhi dang /_byang chub kyi phyogs kyi chos sum cu rtsa bdun dang /_bla na med pa yang 
[\[273b.6\]]dag par rdzogs pa'i byang chub dang /_yongs su mya ngan las 'das pa chen po yang mi shes mi mthong mi rtogs so/_/ci ste shes sam mthong ngam/_rtogs na 'jig rten pa zhes mi bya'i byang chub sems dpa' zhes bya'o/_/rigs kyi bu 'di dag ni 'jig rten pas mi shes mi 
[\[273b.7\]]mthong mi rtogs pa zhes bya'o/_/de la ji ltar na 'jig rten pas shes shing mthong ba dang rtogs pa zhe na/_'di lta ste/_tshangs pa'i lha dang /_dbang sgyur dang /_lag brgyad pa dang /_rang bzhin dang /_dus dang /_rdul dang /_chos dang /_chos ma yin pa dang /_byams 
[\[274a\]]
[\[274a.1\]]pa'i bdag po dang /_'jig rten gyi thog ma dang /_mtha' dang rtag pa dang /_chad par lta ba gnyis dang /_bsam gtan dang po nas/_'du shes med min skye mched stengs ni mya ngan las 'das pa'o zhes smra ste/_rigs kyi bu de ni 'jig rten pa'i shes pa dang 
[\[274a.2\]]mthong ba dang rtogs pa zhes bya'o/_/byang chub sems dpa' sems dpa' chen pos kyang dngos po de dag de ltar shes shing mthong ste/_byang chub sems dpa' de ltar shes shing mthong la rtogs kyang /_ci ste mi shes mi mthong ma rtogs zhes smra na [{]brdzun [,]rdzun [}]du 'gyur te/_ji tsam 
[\[274a.3\]]du [{]brdzun [,]rdzun [}]du smra ba ni kha na ma tho bar 'gyur te/_kha na ma tho ba'i dbang gis sems can dmyal bar ltung ngo /_/rigs kyi bu gal te skyes pa'am/_bud med dam/_dge sbyong ngam/_bram ze'am/_gang yang rung ba lam dang /_byang chub dang /_mya ngan las 'das pa med do zhes smra na 
[\[274a.4\]]de ni log sred can yin te/_bdud kyi ris la gtogs pa chos la skur pa zhes bya'o/_/de ltar chos la skur pa de ni sangs rgyas rnams la skur pa zhes bya ste/_gang zag de ni 'jig rten pa zhes kyang mi bya/_'jig rten pa ma yin zhes kyang mi bya'o/_/de'i tshe 'od srung 
[\[274a.5\]]gis de skad ces gsungs pa thos nas tshigs su bcad pa 'di dag gis sangs rgyas la mngon par bstod do/_/sems can kun la thugs brtse ba/_/bdag ni de la skyabs su mchi/_/gdug pa'i zug rngu 'byin pas na/_/de bas sman pa'i rgyal por grags/_/'jig 
[\[274a.6\]]rten sman pas gso ba ni/_/skad cig sos te slar yang ldang /_/de bzhin gshegs pas gso ba ni/_/de las nam du'ang mi ldang ngo /_/bcom ldan 'das kyis bdud rtsi'i sman/_/sems can rnams la yongs btang ba/_/sems can rnams kyis de 'tshal nas/_/
[\[274a.7\]]'chi ba med la skye ba med/_/de bzhin gshegs pas bdag slad du/_/yongs su mya ngan 'das pa bstan/_/sems can gsung ba thob pa rnams/_/skye 'gag med pa thob par 'gyur/_/byang chub sems dpa' 'od srung gis tshigs su bcad pa de skad smras 
[\[274b\]]
[\[274b.1\]]nas yang bcom ldan 'das la 'di skad ces gsol to/_/bcom ldan 'das kyis gsungs pa ltar 'jig rten pa thams cad kyis mi shes mi mthong mi rtogs pa dag byang chub sems dpas thams cad shes shing mthong la rtogs so zhes bgyi ba/_ci ste byang chub sems 
[\[274b.2\]]dpa' yang 'jig rten pa lags na ni/_'jig rten pas ni mi shes mi mthong mi rtogs pa dag_/byang chub sems dpas shes so mthong ngo rtogs so zhes bgyi ba yang mi rung /_ci ste 'jig rten pa ma lags na tha dad pa yang ci zhig mchis/_bcom ldan 'das kyis bka' 
[\[274b.3\]]stsal pa/_rigs kyi bu byang chub sems dpa' zhes bya ba ni 'jig rten pa yang yin la/_'jig rten pa yang ma yin no/_/gang mi shes mi mthong mi rtogs pa ni 'jig rten pa zhes bya'o/_/shes shing mthong la rtogs pa ni 'jig rten pa zhes mi bya'o/_/khyod kyis tha dad pa ci yod 
[\[274b.4\]]ces dris pa yang ngas bshad par bya'o/_/rigs kyi bu ji ste skyes pa'am bud med gang yang rung ba/_yongs su mya ngan las 'das pa'i mdo sde thos ma thag tu dad pa skyes nas bla na med pa yang dag par rdzogs pa'i byang chub tu sems bskyed pa ni 'jig rten pa'i byang chub 
[\[274b.5\]]sems dpa' zhes bya ste/_'jig rten pa thams cad kyis mi shes mi mthong mi rtogs pa ltar/_byang chub sems dpa' yang 'jig rten pa dang 'thun par mi shes mi mthong mi rtogs so/_/byang chub sems dpa' yongs su mya ngan las 'das pa'i mdo sde thos nas/_
[\[274b.6\]]'jig rten pas mi shes mi mthong mi rtogs pa dag byang chub sems dpas shes shing mthong la rtogs so/_/de ltar dngos po de dag shes nas/_bdag 'di snyam du sems so/_/bdag gi ji ltar thabs gang gis nan tan gang byas pas shes pa dang mthong ba dang rtogs par 'gyur 
[\[274b.7\]]snyam sems so/_/yang 'di snyam du de ni shin tu dad pa'i sems kyis tshul khrims yongs su dag par bsrungs pa las thob par 'gyur snyam sems so/_/rigs kyi bu de'i tshe na byang chub sems dpa' de'i rgyu de'i rkyen gyis ma 'ongs pa'i dus su gang nas gang du skye ba de dang 
[\[275a\]]
[\[275a.1\]]de dag tu tshul khrims yongs su dag par srung ngo /_/rigs kyi bu de ltar byang chub sems dpa' sems dpa' chen po tshul khrims yongs su dag pas na gang nas gang du skyes kyang rtag tu nga rgyal dang ngan par lta ba dang the tsom gyis glags pa med de/_
[\[275a.2\]]nam du yang de bzhin gshegs pa mthar yongs su mya ngan las 'das par zhugs so zhes mi zer te/_de dag ni byang chub sems dpa' tshul khrims yongs su dag par bsrungs pa zhes bya'o/_/de ltar tshul khrims yongs su dag pas na ting nge 'dzin la nan tan 
[\[275a.3\]]byed do/_/ting nge 'dzin la nan tan byed pas na gang nas gang du skye ba de dang de dag tu yang dag pa'i dran pa mi nyams so/_/'di lta ste sems can thams cad la sangs rgyas kyi rang bzhin yod pa dang /_mdo sde bcu gnyis dang /_sangs rgyas bcom ldan 'das rnams 
[\[275a.4\]]kyi rtag pa dang bde ba dang bdag dang yongs su dag pa dang /_byang chub sems dpa' thams cad shin tu rgyas pa yongs su mya ngan las 'das pa chen po'i mdo la gnas pas thams cad kyis/_sangs rgyas kyi rang bzhin mthong ba la sogs te dngos po de dag mi brjod do/_/
[\[275a.5\]]ting nge 'dzin la nan tan byas pas stong pa bcu gcig kyang 'thob par 'gyur te/_de ni byang chub sems dpa'i ting nge 'dzin yongs su dag pa la nan tan byed pa zhes bya'o/_/de ltar tshul khrims dang /_ting nge 'dzin du ldan par gyur pas yongs su dag pa'i shes rab la 
[\[275a.6\]]nan tan byed do/_/shes rab la nan tan byas pas na thog ma nas lus kyi nang na bdag yod par ram/_bdag gi nang na lus yod par mi 'dzin te lus dang /_bdag lus ma yin/_bdag ma yin par mi 'dzin te/_de ni byang chub sems dpa' shes rab yongs su 
[\[275a.7\]]dag par nan tan byed pa'o/_/shes rab la nan tan byas pas tshul khrims bsrungs pa rnams kyang shin tu brtan par gyur to/_/rigs kyi bu 'di lta ste/_dper na ri rab lhun po ni rlung rnam pa bzhis bskyod mi nus so/_/byang chub sems dpa' sems dpa' chen po 
[\[275b\]]
[\[275b.1\]]yang de dang 'dra ste/_phyin ci log bzhis bskyod mi nus so/_/rigs kyi bu byang chub sems dpa' de'i tshe na bdag gis tshul khrims bsrungs pa rnams cis kyang bskyod mi nus par shes so mthong ngo rtogs so/_/de ni byang chub sems dpas shes pa dang mthong ba rtogs 
[\[275b.2\]]pa zhes bya ste/_'jig rten pas ni ma yin no/_/rigs kyi bu byang chub sems dpa' sems dpa' chen pos de ltar tshul khrims bsrungs pa rnams shin tu brtan zhing mi g.yo bar mthong bas 'gyod pa'i sems med de/_'gyod pa med pas sems rab tu dga' bar 
[\[275b.3\]]'gyur/_rab tu dga' bar gyur pas sems shin tu tshim par 'gyur ro/_/shin tu tshim par gyur pas bde bar 'gyur/_sems rab tu bde bar gyur pas mi g.yo ba'i ting nge 'dzin 'thob bo/_/mi g.yo ba'i ting nge 'dzin 'thob pas shes pa dang lta ba yang 
[\[275b.4\]]dag par 'gyur ro/_/shes pa dang lta ba yang dag par gyur pas 'khor ba las yongs su skyo'o/_/'khor ba las skyo bas na rnam par grol bar 'gyur ro/_/rnam par grol bar gyur pas na sangs rgyas kyi rang bzhin gsal bar mthong ste/_de ni byang chub 
[\[275b.5\]]sems dpas shes pa dang mthong ba dang /_rtogs pa yin gyi/_'jig rten pas shes pa ni ma yin no/_/rigs kyi bu 'di dag ni 'jig rten pas ni mi shes mi mthong mi rtogs pa yin gyi/_byang chub sems dpas ni shes so mthong ngo rtogs so/_/'od srung 
[\[275b.6\]]gis yang gsol pa/_ji ltar byang chub sems dpa' tshul khrims yongs su dag par nan tan bgyis pas 'gyod pa'i sems ma mchis pa nas sangs rgyas kyi rang bzhin gyi bar du gsal bar mthong ba lags/_bcom ldan 'das kyis bka' stsal pa/_rigs 
[\[275b.7\]]kyi bu 'jig rten gyi tshul khrims ni yongs su dag pa zhes mi bya'o/_/de ci'i phyir zhe na/_'jig rten gyi tshul khrims ni srid pa dang bcas pa/_rang bzhin gyis ma nges pa/_mthar phyin pa ma yin te/_sems can thams cad kyi don du rgyas par 'gyur ba ma yin 
[\[276a\]]
[\[276a.1\]]pa'i phyir yongs su dag pa zhes mi bya'o/_/yongs su dag pa ma yin pas na 'gyod pa'i sems dang bcas so/_/'gyod pa'i sems dang bcas pas na dga' ba'i sems med do/_/dga' ba'i sems med pas tshim pa med/_tshim pa med pas 
[\[276a.2\]]bde ba med do/_/bde ba med pas mi g.yo ba'i ting nge 'dzin med do/_/mi g.yo ba'i ting nge 'dzin med pas shes pa dang lta ba yang dag pa med do/_/shes pa dang lta ba yang dag pa med pas 'khor ba la skyo ba med/_'khor ba la skyo ba med pas rnam par grol bar mi 
[\[276a.3\]]'gyur/_rnam par ma grol bas na sangs rgyas kyi rang bzhin mi mthong ngo /_/sangs rgyas kyi rang bzhin mi mthong bas yongs su mya ngan las 'das pa chen po mi 'thob ste/_de ni 'jig rten gyi tshul khrims zhes bya'i yongs su dag pa ma yin no/_/rigs kyi bu byang 
[\[276a.4\]]chub sems dpa' sems dpa' chen po'i yongs su dag pa'i tshul khrims ni tshul khrims nyid kyang tshul khrims ma yin pa/_srid pa dang bcas pa ma yin pa nges pa/_mthar phyin pa/_sems can gyi don du 'gyur ba ste/_de ni byang chub sems dpa'i tshul khrims 
[\[276a.5\]]yongs su dag pa zhes bya'o/_/rigs kyi bu byang chub sems dpa' sems dpa' chen pos yongs su dag pa'i tshul khrims la 'gyod pa med pa'i sems ched du ma bskyed kyang /_'gyod pa med pa'i sems rang skye'o/_/rigs kyi bu dper na mi zhig me long thogs na bzhin 
[\[276a.6\]]ched du snang bar ma byas kyang bzhin rang 'byung ngo /_/dper na zhing pas zhing gshin pa la sa bon btab na myu gu ched du ma bskyed kyang myu gu rang skye'o/_/dper na me mar btsugs na mun pa ched du med par ma byas kyang mun pa rang med par 'gyur ro/_/rigs kyi bu byang chub sems 
[\[276a.7\]]dpa' sems dpa' chen po tshul khrims yongs su dag par bsrungs pas 'gyod pa med pa'i sems rang skye ba yang de dang 'dra'o/_/tshul khrims yongs su dag pas rab tu dga' ba'i sems thob par 'gyur ro/_/rigs kyi bu dper na skyes bu ngo bzhin bzang po dang ldan 
[\[276b\]]
[\[276b.1\]]pa zhig bdag gi bzhin mthong na rab tu dga' ba'i sems skye'o/_/tshul khrims yongs su dag pa yang de dang 'dra'o/_/rigs kyi bu tshul khrims ngan pa can ni tshul khrims yongs su ma dag pas na dga' ba'i sems mi skye'o/_/dper na bzhin mi sdug pa zhig bdag 
[\[276b.2\]]gi bzhin mthong na dga' ba'i sems mi skye ba ltar tshul khrims ngan pa can yang de dang 'dra'o/_/rigs kyi bu dper na bud med rdze'u thogs pa gnyis shig gcig ni zho'i bum pa thogs la/_gcig ni dar ba'i bum pa thogs te/_gnyis ka 'grogs nas tshong 'dus su chas 
[\[276b.3\]]pa las lam du rdeg 'chos te/_bum pa gnyis ka chag na gcig ni dga'/_gcig ni mi dga'o/_/tshul khrims dang ldan pa dang /_tshul khrims nyams pa yang de dang 'dra'o/_/tshul khrims yongs su dag pa ni sems rab tu dga' bar 'gyur ro/_/sems rab tu dga' 
[\[276b.4\]]bas na de 'di snyam du sems so/_/sangs rgyas bcom ldan 'das kyis yongs su mya ngan las 'das pa las gang gis tshul khrims yongs su dag par bsrungs na mya ngan las 'da' bar 'gyur ro zhes gsungs te/_bdag gis kyang tshul khrims yongs su dag par 
[\[276b.5\]]nan tan byas na 'thob par 'gyur ro snyam sems te/_de'i rgyu de'i rkyen gyis na sems rab tu dga' bar 'gyur ro/_/byang chub sems dpa' 'od srung gis yang gsol pa/_bcom ldan 'das dga' ba dang bde ba zhes bgyi ba la khyad par ci mchis/_bcom ldan 
[\[276b.6\]]'das kyis bka' stsal pa/_rigs kyi bu byang chub sems dpa' sems dpa' chen po kha na ma tho bar 'gyur ba'i sdig pa mi byed pas na dga' ba zhes bya'o/_/yongs su dga' ba'i sems kyis tshul khrims srung ba ni bde ba zhes bya'o/_/rigs kyi bu byang chub sems 
[\[276b.7\]]dpa' sems dpa' chen pos 'khor ba shin tu rtogs pas dga' ba zhes bya'o/_/yongs su mya ngan las 'das pa chen po thob pas bde ba zhes bya'o/_/tha ma ni dga' ba zhes bya'o/_/mchog ni bde ba zhes bya'o/_/'jig rten dang 'dres pa'i chos yongs su spangs pa ni dga' 
[\[277a\]]
[\[277a.1\]]ba zhes bya'o/_/ma 'dres pa'i chos 'thob pa ni bde ba zhes bya'o/_/tshul khrims yongs su dag pas na lus las su rung ba dang /_ngag rtsub po'i skyon med de/_byang chub sems dpa' de'i tshe lta ba dang /_nyan pa dang /_snom pa dang /_ro myong bar byed pa 
[\[277a.2\]]dang /_reg bya dang /_shes par byed pa thams cad la kha na ma tho bar 'gyur ba med do/_/kha na ma tho bar 'gyur ba med pas sems rab tu bde bar 'gyur ro/_/sems rab tu bde bar gyur pas na zhi ba'i ting nge 'dzin 'thob bo/_/zhi ba'i ting nge 'dzin thob pas na 
[\[277a.3\]]shes pa dang lta ba yang dag par 'gyur ro/_/shes pa dang lta ba yang dag par gyur pas 'khor ba la yongs su skyo'o/_/'khor ba la yongs su skyo bas na rnam par grol bar 'gyur/_rnam par grol bas na sangs rgyas kyi rang bzhin mthong ngo /_/sangs rgyas kyi rang bzhin 
[\[277a.4\]]mthong bas na yongs su mya ngan las 'das pa chen po 'thob bo/_/de dag ni byang chub sems dpa'i tshul khrims yongs su dag pa yin gyi/_'jig rten gyi tshul khrims ni ma yin no/_/de ci'i phyir zhe na/_rigs kyi bu byang chub sems dpa' sems dpa' chen pos tshul khrims 
[\[277a.5\]]yongs su dag par bsrungs na chos rnam pa 'di lnga grogs su 'gyur ro/_/lnga gang zhe na/_dad pa dang ldan pa yin/_khrel ba dang ldan pa yin/_'dzem pa dang ldan pa yin/_dge ba'i bshes gnyen dang ldan pa yin/_tshul khrims la gus par byed pa yin no/_/
[\[277a.6\]]sgrib pa lnga yongs su spangs pas lta ba rnam par dag par 'gyur ba dang /_lta ba lnga yongs su spangs pas the tsom gyi sems med par 'gyur ro/_/gzhan yang the tsom lnga yongs su spong bar 'gyur te/_lnga gang zhe na/_sangs rgyas la the tsom za ba dang /_chos la the tsom za 
[\[277a.7\]]ba dang /_dge 'dun la the tsom za ba dang /_tshul khrims la the tsom za ba dang /_bag med pa la the tsom za ba'o/_/byang chub sems dpa' de'i tshe dbang po lnga yang thob par 'gyur te/_lnga gang zhe na/_dad pa'i dbang po dang /_brtson 'grus kyi dbang po dang /_dran pa'i 
[\[277b\]]
[\[277b.1\]]dbang po dang /_ting nge 'dzin gyi dbang po dang /_shes rab kyi dbang po'o/_/dbang po lnga thob pas mya ngan las 'das pa rnam pa lnga yang 'thob par 'gyur ro/_/lnga gang zhe na/_gzugs rnam par grol ba nas/_rnam par shes pa rnam par grol ba'i bar du ste/_de ni byang chub 
[\[277b.2\]]sems dpa'i tshul khrims yongs su dag pa zhes bya'i/_'jig rten gyi ma yin no/_/rigs kyi bu de dag ni 'jig rten pas mi shes pa dang mi mthong ba dang mi rtogs pa ste/_byang chub sems dpas shes pa dang mthong ba dang rtogs pa zhes bya'o/_/rigs kyi bu ji ste nga'i nye gnas 
[\[277b.3\]]las theg pa chen po yongs su mya ngan las 'das pa'i mdo sde 'chang ngam/_'dzin tam/_klog gam/_'don tam/_glegs bam du 'dri'am/_ston cing 'chad pa gang zhig tshul khrims nyams na gzhan gyis brnyas shing smod de/_de dag 'di skad du gal te sangs rgyas 
[\[277b.4\]]kyis dgongs pa'i snying po yongs su mya ngan las 'das pa chen po'i mdo mthu dang ldan pa zhig yin na/_ci'i phyir tshul khrims mnos pa nyams par 'gyur zhes zer ro/_/ci ste gang zhig mya ngan las 'das pa'i mdo 'chang ngam 'dzin pa la tshul khrims nyams na de ni mdo sde 
[\[277b.5\]]mthu med par rig par bya ste/_gal te mthu med na klog gam 'don kyang phan pa'i don du mi 'gyur te/_de ltar mya ngan las 'das pa'i mdo sde la brnyas smad pas sems can tshad med mtha' yas pa snyed sems can dmyal bar ltung bar byed do/_/ci ste mdo sde 'di nyid 'chang 
[\[277b.6\]]ngam 'dzin pa de tshul khrims nyams par byed na de ni sems can gyi sdig pa'i bshes gnyen yin te/_nga'i nye gnas ma yin gyi bdud kyi 'khor yin no/_/gang zag de ni mdo sde 'di nyid 'chang ngam/_'dzin tam/_nyan du yang ma gnang gi nyis na ma bcangs/_ma bzung /_ma 
[\[277b.7\]]bsgoms kyang sla'i/_tshul khrims nyams pas 'chang ngam/_'dzin tam sgrub par byed pa ma yin no/_/rigs kyi bu nga'i nye gnas las yongs su mya ngan las 'das pa'i mdo sde 'chang ngam/_'dzin tam/_klog gam/_'don tam/_glegs bam du 'dri ba'am/_ston cing 
[\[278a\]]
[\[278a.1\]]'chad 'dod na yang dag pa'i lus dang sems kyis bsgrub par bya'i/_nyam rangs dang 'phyar ba dang 'gran tor gyis ni ma yin no/_/de la lus las byung ba ni nyam rangs zhes bya/_sems las byung ba ni 'phyar ba zhes bya'o/_/tshol ba dang bcas pa'i 
[\[278a.2\]]sems ni 'phyar ba zhes bya/_lus kyi las byas pa ni nyam rangs zhes bya'o/_/ci ste nga'i nye gnas tshol ba dang bcas/_byed pa'i las dang bcas na theg pa chen po yongs su mya ngan las 'das pa'i mdo sde 'di 'chang ngam/_gzung bar mi bya'o/_/ci ste de lta bu dang bcas 
[\[278a.3\]]pas mdo sde 'di nyid 'chang ngam 'dzin par byed na/_gzhan gyis brnyas smod par 'gyur te/_de la 'di skad du ji ste sangs rgyas kyi dgongs pa'i snying po yongs su mya ngan las 'das pa'i mdo sde mthu dang ldan pa zhig yin na/_ci'i phyir khyod la tshol ba dang bcas/_
[\[278a.4\]]byed pa dang bcas par 'gyur zhes zer ro/_/ci ste mdo sde 'di nyid 'chang bar byed pa de tshol ba dang bcas/_byed pa dang bcas na de ni mdo sde 'di nyid la mthu med do zhes zer bar 'gyur ro/_/gal te mthu med na 'chang ngam 'dzin par byed kyang phan pa'i don du mi 
[\[278a.5\]]'gyur la/_de ltar mya ngan las 'das pa'i mdo sde la brnyas smad pas/_sems can tshad med pa snyed sems can dmyal bar ltung bar byed do/_/mdo sde 'di 'chang ngam 'dzin par byed pa de tshol ba dang bcas/_byed pa dang bcas na de ni sems can gyi mi dge ba'i bshes 
[\[278a.6\]]gnyen yin te/_nga'i nye gnas ma yin gyi bdud kyi ris yin no/_/gzhan yang rigs kyi bu nga'i nye gnas las yongs su mya ngan las 'das pa'i mdo sde 'chang ba dang /_'dzin pa dang /_klog pa dang /_'don pa dang /_glegs bam du 'dri ba dang /_ston par byed pa dag dus ma 
[\[278a.7\]]yin par bstan par mi bya/_brda mi phrad pa la bstan par mi bya/_gsol ba ma btab pa la bstan par mi bya/_brnyas pa'i sems dang bcas pas bstan par mi bya/_dus thams cad kyi thams cad du bshad par mi bya/_bdag bstod pa'i phyir bstan par mi bya/_gzhan 
[\[278b\]]
[\[278b.1\]]smad pa'i phyir bshad par mi bya/_sangs rgyas kyi chos nub par 'gyur bar bshad par mi bya/_'jig rten gyi chos dar bar 'gyur ba'i phyir bshad par mi bya'o/_/rigs kyi bu nga'i nye gnas las mdo sde 'di 'chang ba dang 'dzin pa dag dus ma yin par ston pa nas 'jig rten gyi 
[\[278b.2\]]chos dar bar byed pa'i bar du ston na/_gzhan gyis dpyas shing smod par 'gyur te/_'di skad ces zer ro/_/sangs rgyas kyis dgongs te gsungs pa'i snying po yongs su mya ngan las 'das pa'i mdo sde 'di mthu dang ldan pa zhig yin na/_ci'i phyir dus ma yin pa ston pa nas 'jig 
[\[278b.3\]]rten gyi chos dar bar byed pa'i bar du ston par 'gyur ro zhes zer ro/_/gal te mdo sde 'di 'dzin pa dag de lta bu'i tshul du ston na mdo sde 'di la mthu med par 'dzin to/_/ci ste mthu med na bcangs sam 'dzin kyang phan pa dang bde ba don du mi 'gyur te/_de ltar de mya ngan las 'das 
[\[278b.4\]]pa'i mdo sde la brnyas smad pas sems can tshad med pa'i rnams sems can dmyal bar ltung bar 'gyur ro/_/mdo sde 'di 'chang zhing 'dzin pa dag dus ma yin par ston pa nas 'jig rten gyi chos dar bar bya ba'i bar du ston na/_de ni sems can gyi mi dge ba'i bshes gnyen yin 
[\[278b.5\]]gyi/_nga'i nye gnas ma yin te/_bdud kyi ris su gtogs pa yin no/_/rigs kyi bu de la gang zhig yongs su mya ngan las 'das pa'i mdo sde 'chang ngam/_'dzin tam/_ston tam/_sangs rgyas kyi rang bzhin ston cing 'chad pa dang /_de bzhin gshegs pas dgongs te gsungs 
[\[278b.6\]]pa'i snying po 'chad pa dang /_theg pa chen po ston pa dang /_shin tu rgyas pa'i mdo sde ston pa dang /_nyan thos kyi theg pa ston pa dang /_rang sangs rgyas kyi theg pa ston pa dang /_rnam par grol ba ston pa dang /_sangs rgyas kyi rang bzhin mthong ba dag thog ma kho nar lus yongs su dag par 
[\[278b.7\]]sbyang bar bya'o/_/lus yongs su dag pas na brnyas smod pa med do/_/brnyas smod pa med pas sems can tshad med pa rnams yongs su mya ngan las 'das pa'i mdo sde la yongs su dag pa'i dad pa skye'o/_/dad pa'i sems skyes pas mdo sde 'di la rim gro dang bkur stir byed do/_/
[\[279a\]]
[\[279a.1\]]gal te tshig bzhi pa'i tshigs su bcad pa gcig gam/_rkang pa gcig gam/_tshig 'bru gcig tsam thos par byed de/_chos bstan pa de yang bla na med pa yang dag par rdzogs pa'i byang chub tu sems skyed par byed na gang zag de ni sems can gyi dge ba'i bshes 
[\[279a.2\]]gnyen yang dag pa yin gyi mi dge ba'i bshes gnyen ma yin/_nga'i nye gnas yin gyi bdud kyi ris ma yin/_de ni byang chub sems dpa' zhes bya'i/_'jig rten pa ma yin no/_/rigs kyi bu 'di dag ni 'jig rten pas mi shes pa dang mi mthong ba dang mi rtogs pa ste/_byang chub sems dpas 
[\[279a.3\]]ni shes pa mthong ba rtogs pa zhes bya'o/_/rigs kyi bu gzhan yang ji ltar na 'jig rten thams cad kyis mi shes mi mthong mi rtogs la/_byang chub sems dpas shes pa dang mthong ba dang rtogs pa zhe na/_'di lta ste dran par bya ba'i gnas drug go/_/drug gang zhe na/_sangs rgyas dran par bya 
[\[279a.4\]]ba dang /_chos dran par bya ba dang /_dge 'dun dran par bya ba dang /_bslab tshig dran par bya ba dang /_sbyin pa dran par bya ba dang /_lha dran par bya ba'o//_//'phags pa yongs su mya ngan las 'das pa chen po'i mdo/_bam po nyi shu rtsa bzhi pa/_rigs kyi bu de la ji ltar na sangs rgyas 
[\[279a.5\]]dran par bya zhe na/_de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa/_sangs rgyas bcom ldan 'das 
[\[279a.6\]]ni rtag pa/_mi 'gyur ba/_mi 'pho ba/_stobs bcu dang mi 'jigs pa bzhi dang ldan pa/_seng ge chen po'i sgra sgrogs pa/_dge sbyong chen po/_bram ze chen po/_tshangs pa chen po/_mthar phyin pa/_pha rol tu phyin pa gzhan gyis mi thub pa/_spyi gtsug bltar mi snang ba/_bsnyengs 
[\[279a.7\]]pa med pa/_bag tsha ba med pa/_g.yo ba med pa/_gcig pu grogs med pa/_ma bstan par rang gis rig pa/_myur ba'i ye shes/_ye shes chen po/_rno ba'i ye shes/_zab pa'i ye shes/_rnam par grol ba'i ye shes/_thun mong ba med pa'i ye shes/_kun tu rgyas pa'i ye shes/_
[\[279b\]]
[\[279b.1\]]mthar phyin pa'i ye shes/_rin po che'i ye shes dang ldan pa/_mi'i nang na khyu mchog gi rgyal po lta bu/_mi'i nang na glang po che'i rgyal po lta bu/_mi'i nang na klu'i rgyal po lta bu/_mi'i nang na skyes bu/_mi'i nang na me tog pad mo lta bu/_pun da rI ka lta bu/_kha lo sgyur ba/_mi'i ston pa/_
[\[279b.2\]]sbyin bdag chen po/_chos chen po ston pa/_chos mkhyen pa'i phyir chos chen po ston pa/_don mkhyen pa'i phyir chos chen po ston pa/_dus mkhyen pa'i phyir chos chen po ston pa/_chog shes pa'i phyir chos chen po ston pa/_bdag shes pa'i phyir chos chen po ston pa/_'khor chen po shes 
[\[279b.3\]]pa'i phyir chos chen po ston pa/_sems can gyi rang bzhin rnam pa tha dad pa mkhyen pa'i phyir chos chen po ston pa dbang po rnon po dang rtul po dang bar ma mkhyen pa'i phyir chos chen po ston pa/_lam dbu ma ston pa'i phyir chos chen po ston pa zhes bya'o/_/de la ji ltar na de bzhin 
[\[279b.4\]]gshegs pa zhes bya zhe na/_sngon 'das pa'i sangs rgyas rnams kyis gsungs pa las mi 'gyur ba'i phyir de bzhin gshegs pa zhes bya'o/_/ji ltar mi 'gyur zhe na/_sngon 'das pa'i sangs rgyas rnams kyang sems can bsgral ba'i phyir mdo sde bcu gnyis gsungs so/_/
[\[279b.5\]]de bzhin gshegs pa yang de dang 'dra bas na de bzhin gshegs pa zhes bya'o/_/sangs rgyas bcom ldan 'das rnams ni pha rol tu phyin pa drug dang /_byang chub kyi phyogs sum cu rtsa bdun dang /_stong pa bcu gcig las gshegs pas na yongs su mya ngan las 'das pa chen 
[\[279b.6\]]por phyin te/_de bzhin gshegs pa yang de dang 'dra bas na sangs rgyas la de bzhin gshegs pa zhes bya'o/_/sangs rgyas bcom ldan 'das ni sems can gyi phyir thabs de nyid kyis theg pa gsum du bstan te/_sku tshe'i tshad kyang tshad med dpag tu med pas de bzhin gshegs 
[\[279b.7\]]pa yang de dang 'dra ste/_de bas na sangs rgyas la de bzhin gshegs pa zhes bya'o/_/de la ji ltar na dgra bcom pa zhe na/_'jig rten gyi chos thams cad ni dgra zhes bya ste/_sangs rgyas kyis rnam pa de dag choms pas na dgra bcom pa zhes bya'o/_/bdud rnam pa bzhi 
[\[280a\]]
[\[280a.1\]]ni byang chub sems dpa'i dgra zhes bya ste/_sangs rgyas bcom ldan 'das kyang byang chub sems dpa' mdzad pa na/_thams cad mkhyen pa'i ye shes kyis bdud rnam pa bzhi bcom pas na dgra bcom pa zhes bya'o/_/gzhan yang dgra bcom pa ni yongs su spangs 
[\[280a.2\]]pa zhes bya ste/_byang chub sems dpa'i tshe na nyon mongs pa tshad med pa rnams yongs su spangs pas na dgra bcom pa zhes bya'o/_/gzhan yang dgra bcom pa ni 'das pa'i sangs rgyas rnams kyi bde ba zhes bya'o/_/sngon byang chub sems dpa' mdzad pa na bskal pa tshad med grangs med pa'i 
[\[280a.3\]]bar du sems can gyi phyir sdug bsngal rnam pa sna tshogs myong yang mi bde ba med de rtag tu bde'o/_/de bzhin gshegs pa yang de dang 'dra bas na dgra bcom pa zhes bya'o/_/gzhan yang dgra bcom pa zhes bya ba ni 'jig rten du bcas pa/_lha dang mi thams cad kyis lha rdzas kyi me tog dang /_
[\[280a.4\]]phreng ba dang /_rgyal mtshan dang /_ba dan dang /_rol mo rnam pa sna tshogs kyis mchod pas na dgra bcom pa zhes bya'o/_/de la ji ltar na yang dag par rdzogs pa zhe na/_yang dag pa zhes bya ba ni phyin ci ma log pa'o/_/rdzogs pa zhes bya ba ni phyin ci log bzhi mngon par ma rtogs 
[\[280a.5\]]pa med pa'o/_/gzhan yang yang dag pa zhes bya ba ni dka' thub spyod pa'o/_/rdzogs pa zhes bya ba ni sdug bsngal spyod pa'i rkyen kyis nges par sdug bsngal gyi 'bras bu myong bar shes pa'o/_/gzhan yang yang dag pa zhes bya ba ni 'jig rten gyi dbu ma'o/_/rdzogs pa zhes bya ba 
[\[280a.6\]]ni mthar lam dbu ma la nan tan byas na nges par bla na med pa yang dag par rdzogs par shes pa'o/_/gzhan yang yang dag pa ni bgrang du yod pa/_tshad gzung du yod pa/_dpag tu yod pa'o/_/rdzogs pa zhes bya ba ni bgrang du med pa/_tshad gzung du med pa/_dpag tu 
[\[280a.7\]]med pa ste/_de bas na sangs rgyas la yang dag par rdzogs pa zhes bya'o/_/rigs kyi bu nyan thos dang rang sangs rgyas la yang dag par rdzogs pa zhes bya ba yod de/_de ni yang dag par rdzogs pa ma yin no/_/de ci'i phyir zhe na/_yang dag par rdzogs pa ni phung po lnga 
[\[280b\]]
[\[280b.1\]]dang /_/skye mched bcu gnyis dang /_khams [{]bcwa [,]bco [}]brgyad shes pa ste/_nyan thos dang rang sangs rgyas kyis kyang shes pas yang dag par rdzogs pa zhes bya'o/_/ci'i phyir yang dag par rdzogs pa ma yin zhe na/_rigs kyi bu ci ste theg pa chung ngu gnyis kyis bskal pa tshad med 
[\[280b.2\]]pa'i bar du gzugs kyi phung po gcig pu la rtog kyang rdzogs par mi shes pas/_de'i phyir nyan thos dang rang sangs rgyas ni yang dag par rdzogs pa zhes mi bya'o/_/de la ji ltar na mkhyen pa dang zhabs su ldan pa zhe na/_mkhyen pa ni dge ba'i 'bras bu tshad med pa thob pa'o/_/
[\[280b.3\]]zhabs dang ldan pa ni zhabs nyid do/_/de la dge ba'i 'bras bu ni bla na med pa yang dag par rdzogs pa'i byang chub bo/_/zhabs zhes bya ba ni tshul khrims dang shes rab ste/_tshul khrims dang shes rab kyi rkang pas bla na med pa yang dag par rdzogs pa'i byang chub tu phyin pas na mkhyen 
[\[280b.4\]]pa dang zhabs su ldan pa zhes bya'o/_/gzhan yang mkhyen pa ni rig pa'o/_/ldan pa ni bkra shis so/_/zhabs ni 'bras bu'o/_/rigs kyi bu de dag ni 'jig rten gyi don zhes bya'o/_/rig pa ni rnam par grol ba'o/_/bkra shis ni bla na med pa yang dag par rdzogs pa'i byang chub 
[\[280b.5\]]bo/_/'bras bu ni yongs su mya ngan las 'das pa chen po ste/_de bas na mkhyen pa dang zhabs su ldan pa zhes bya'o/_/gzhan yang mkhyen pa ni snang ba zhes bya'o/_/ldan pa ni las zhes bya'o/_/zhabs ni 'bras bu zhes bya ste/_rigs kyi bu de ni 'jig rten gyi don to/_/snang ba zhes 
[\[280b.6\]]bya ba ni bag yod pa'o/_/las ni pha rol tu phyin pa drug go/_/'bras bu ni bla na med pa yang dag par rdzogs pa'i byang chub bo/_/gzhan yang mkhyen pa ni rig pa gsum ste/_byang chub kyi rig pa dang /_sangs rgyas kyi rig pa dang /_ma rig pa'i rig pa'o/_/de la byang chub kyi 
[\[280b.7\]]rig pa ni shes rab kyi pha rol tu phyin pa'o/_/sangs rgyas kyi rig pa ni sangs rgyas kyi rig pa nyid do/_/ma rig pa'i rig pa ni stong pa nyid kyi mthar phyin pa'o/_/ldan pa zhes bya ba ni bskal pa grangs med pa'i bar du sems can gyi phyir dge ba'i las mang po bsgoms pa'o/_/zhabs zhes 
[\[281a\]]
[\[281a.1\]]bya ba ni sangs rgyas kyi rang bzhin gsal bar mthong ba ste/_de bas na mkhyen pa dang zhabs su ldan pa zhes bya'o/_/de la ji ltar na bde bar gshegs pa zhe na bde ba ni mtho ba'o/_/gshegs pa ni mi mtho ba ste/_rigs kyi bu de ni 'jig rten gyi don to/_/mtho ba ni 
[\[281a.2\]]bla na med pa yang dag par rdzogs pa'i byang chub bo/_/mi mtho ba ni de bzhin gshegs pa'i thugs so/_/rigs kyi bu ji ste thugs mtho na/_de bzhin gshegs pa zhes mi bya ste/_de bas na de bzhin gshegs pa la bde bar gshegs pa zhes bya'o/_/gzhan yang bde ba ni dge ba'i 
[\[281a.3\]]bshes gnyen no/_/gshegs pa ni dge ba'i bshes gnyen gyi 'bras bu ste/_rigs kyi bu de ni 'jig rten gyi don to/_/dge ba'i bshes gnyen ni sems dang po bskyed pa'o/_/'bras bu ni yongs su mya ngan las 'das pa chen po ste/_de bzhin gshegs pa ni thog ma sems 
[\[281a.4\]]bskyed pa ma btang bas yongs su mya ngan las 'das pa chen po 'thob pas/_de'i phyir bde bar gshegs pa zhes bya'o/_/gzhan yang bde ba ni bzang po'o/_/gshegs pa ni yod pa ste/_rigs kyi bu de ni 'jig rten gyi don to/_/de la bzang po ni sangs rgyas kyi rang bzhin mthong 
[\[281a.5\]]ba'o/_/yod pa ni mya ngan las 'das pa chen po'o/_/rigs kyi bu mya ngan las 'das pa'i rang bzhin ni yang dag par yod pa ma yin mod kyi/_sangs rgyas bcom ldan 'das kyis 'jig rten gyi dbang du byed de yod ces gsungs so/_/rigs kyi bu dper na 'jig rten gyi 
[\[281a.6\]]mi bu med pa la bu yod do zhes bya ba dang /_lam med par lam yod do zhes smras pa dang 'dra ste/_yongs su mya ngan las 'das pa yang 'jig rten gyi dbang du byas nas yod do zhes gsungs so/_/sangs rgyas bcom ldan 'das rnams ni yongs su mya ngan las 'das pa 
[\[281a.7\]]chen po lhun gyis grub pa'i phyir bde bar gshegs pa zhes bya'o/_/rigs kyi bu de la ji ltar na 'jig rten rig pa zhe na/_rigs kyi bu 'jig rten zhes bya ba ni phung po lnga'o/_/rig pa ni shes pa'o/_/sangs rgyas bcom ldan 'das ni phung po lnga la shin tu mkhas pas 'jig rten 
[\[281b\]]
[\[281b.1\]]rig pa zhes bya'o/_/gzhan yang 'jig rten zhes bya ba ni 'dod pa lnga'o/_/rig pa zhes bya ba ni ma chags pa'o/_/'dod pa lnga la yongs su ma chags pa'i phyir yang 'jig rten rig pa zhes bya'o/_/gzhan yang 'jig rten zhes bya ba ni shar phyogs kyi 'jig rten gyi khams tshad med 
[\[281b.2\]]grangs med de/_nyan thos dang rang sangs rgyas kyis mi shes mi mthong mi rtogs pa dag sangs rgyas bcom ldan 'das kyis ni mkhyen cing gzigs te rtogs so/_/de bzhin du lho dang /_nub dang /_byang dang /_phyogs mtshams bzhi dang /_steng dang 'og gi 'jig rten gyi khams kyang de 
[\[281b.3\]]bzhin du rig pas na sangs rgyas bcom ldan 'das ni 'jig rten rig pa'o/_/gzhan yang 'jig rten zhes bya ba ni skye bo ma rabs thams cad do/_/rig pa zhes bya ba ni skye bo ya rabs rnams kyis dge ba dang sdig pa'i rgyu dang 'bras bu shes pa ste/_nyan thos dang rang sangs rgyas rnams 
[\[281b.4\]]kyis shes pa ma yin gyi sangs rgyas nyag gcig gis mkhyen pas na sangs rgyas bcom ldan 'das ni 'jig rten rig pa'o/_/gzhan yang 'jig rten zhes bya ba ni pad mo zhes bya'o/_/rig pa ni mi gos pa zhes te/_rigs kyi bu de ni 'jig rten gyi don to/_/pad mo zhes bya 
[\[281b.5\]]ba ni de bzhin gshegs pa'o/_/mi gos pa ni de bzhin gshegs pa la 'jig rten gyi chos brgyad kyis mi gos pa'i phyir sangs rgyas bcom ldan 'das ni 'jig rten rig pa zhes bya'o/_/gzhan yang 'jig rten rig pa ni sangs rgyas dang byang chub sems dpa' la 'jig rten rig pa 
[\[281b.6\]]zhes bya'o/_/de ci'i phyir zhe na/_sangs rgyas dang byang chub sems dpa' ni 'jig rten gzigs pa'i phyir 'jig rten rig pa zhes bya'o/_/rigs kyi bu dper na zas kyi rkyen gyis 'tsho bar 'gyur bas zas la 'tsho ba zhes bya ba dang 'dra bar sangs rgyas dang byang chub sems dpa' yang 'jig 
[\[281b.7\]]rten gzigs pas 'jig rten rig pa zhes bya'o/_/de la ji ltar na bla na med pa zhe na/_bla na yod pa ni gcod pa'i don te/_gcad du med pa'i phyir bla na med pa'o/_/sangs rgyas bcom ldan 'das la nyon mongs pa mi mnga' ba'i phyir gcad du med de/_de bas na sangs rgyas bcom 
[\[282a\]]
[\[282a.1\]]ldan 'das ni bla na med pa zhes bya'o/_/gzhan yang bla na yod pa zhes bya ba ni rtsod pa dang bcas pa'o/_/bla na med pa ni rtsod pa med pa ste/_de bzhin gshegs pa la rtsod pa med pas sangs rgyas bcom ldan 'das ni bla na med pa'o/_/gzhan yang bla na yod pa zhes bya ba ni 
[\[282a.2\]]tshig gis sun dbyung du rung ba'o/_/bla na med pa ni tshig gis sun dbyung du mi rung ba ste/_de bzhin gshegs pas gsungs pa la sems can thams cad kyis sun dbyung du mi rung bas na sangs rgyas bcom ldan 'das ni bla na med pa'o/_/gzhan yang bla na yod pa zhes bya ba ni bla na yod pa'o/_/
[\[282a.3\]]bla na med pa zhes bya ba ni bla na med pa ste/_dus gsum gyi sangs rgyas rnams la 'das pa med pa'i phyir sangs rgyas bcom ldan 'das ni bla na med pa'o/_/gzhan yang bla na yod pa zhes bya ba ni gsar rnying ngo /_/sangs rgyas bcom ldan 'das ni yongs su mya ngan las 'das pa'i ngo bo nyid 
[\[282a.4\]]du gyur pas gsar rnying zhes bya ba med de/_sangs rgyas bcom ldan 'das ni bla na med pa zhes bya'o/_/rigs kyi bu de la ji ltar na skyes bu 'dul zhing kha lo sgyur ba zhe na/_bdag nyid skyes bu yin pas skyes bu gzhan yang 'dul lo/_/rigs kyi bu de bzhin gshegs pa zhes bya ba ni yang 
[\[282a.5\]]dag par na skyes bu ma yin skyes bu ma yin pa yang ma yin te/_skyes bu 'dul ba'i phyir de bzhin gshegs pa ni skyes bu zhes bya'o/_/rigs kyi bu skyes pa dang bud med gang yang rung /_chos rnam pa 'di bzhi dang ldan na skyes bu zhes bya'o/_/bzhi gang zhe na/_dge ba'i bshes gnyen 
[\[282a.6\]]tshol ba dang /_chos nyan pa dang /_don sems pa dang /_smras pa bzhin du spyod pa'o/_/rigs kyi bu chos rnam pa bzhi po 'di dang ldan pa'i skyes pa yang rung /_bud med kyang rung de ni skyes bu zhes bya'o/_/rigs kyi bu gal te skyes pa yin yang chos rnam pa 'di bzhi dang mi ldan na 
[\[282a.7\]]skyes bu zhes mi bya'o/_/de ci'i phyir zhe na/_skyes pa'i lus yin mod kyi/_spyod pa byol song dang 'dra ste/_de bzhin gshegs pa ni pho mo gnyis ka 'dul bas skyes bu 'dul zhing kha lo sgyur ba zhes bya'o/_/gzhan yang rigs kyi bu dper na rta'i kha lo sgyur ba ni rnam pa bzhi 
[\[282b\]]
[\[282b.1\]]ste/_spu la reg pa dang /_pags pa la reg pa dang /_sha la reg pa dang /_rus pa la reg pa ste/_ci la reg pa bzhin du kha lo sgyur ba'i yid bzhin du 'gro'o/_/de bzhin gshegs pa yang de dang 'dra ste/_chos rnam pa 'di bzhis sems can rnams 'dul lo/_/gang 
[\[282b.2\]]zhe na/_skye ba bshad pas sangs rgyas kyi bka' bzhin byed pa ni dper na spu la reg pa tsam gyis kha lo sgyur ba'i yid bzhin du 'gro ba dang 'dra ste gcig go/_/skye ba dang rga ba'i chos bstan pas sangs rgyas kyi bka' bzhin du byed pa ni dper na spu dang pags pa la reg pa tsam 
[\[282b.3\]]gyis kha lo sgyur ba'i yid bzhin du 'gro ba dang 'dra ste gnyis so/_/skye ba dang /_rga ba dang na ba bstan pas sangs rgyas kyi bka' bzhin du byed pa ni dper na spu dang pags pa dang sha la reg pas kha lo sgyur ba'i yid bzhin du 'gro ba dang 'dra ste gsum mo/_/skye ba dang rga ba dang na 
[\[282b.4\]]ba dang shi ba bstan pas sangs rgyas kyi bka' bzhin du byed pa ni dper na spu dang pags pa dang sha dang rus pa la reg pas kha lo sgyur ba'i yid bzhin du 'gror btub pa dang 'dra ste bzhi'o/_/rigs kyi bu rta'i kha lo sgyur ba ni nges pa ma yin gyi/_sangs rgyas bcom ldan 'das kyis 
[\[282b.5\]]sems can gdul ba ni nges pa ste mi [{]brdzun [,]rdzun [}]pas na sangs rgyas bcom ldan 'das ni skyes bu 'dul zhing kha lo sgyur ba zhes bya'o/_/de la ji ltar na lha dang mi rnams kyi ston pa zhe na/_ston pa zhes bya ba la rnam pa gnyis te/_dge ba ston pa dang /_sdig pa ston pa'o/_/sangs rgyas 
[\[282b.6\]]dang byang chub sems dpa' ni rtag tu dge ba'i chos rnams sems can la ston to/_/dge ba'i chos gang dag ce na/_lus dang ngag dang yid kyi sgo nas dge ba'o/_/sangs rgyas dang byang chub sems dpa' ni sems can rnams la 'di skad ces ston to/_/kye rigs kyi bu dag 
[\[282b.7\]]lus mi dge ba'i las yongs su spang bar bya'o/_/de ci'i phyir zhe na/_lus mi dge ba'i las yongs su spangs na rnam par grol bar 'gyur ro/_/de bas na chos 'di dag ni khyed la ston gyi/_mi dge ba'i las yongs su ma spangs pas rnam par grol bar 'gyur ro zhes khyed la 
[\[283a\]]
[\[283a.1\]]mi ston to/_/ci ste sems can rnams sdig pa'i las yongs su spangs na ngan song gsum du ltung bar 'gyur ro zhes bya ba'i gnas med do/_/yongs su spangs na bla na med pa yang dag par rdzogs pa'i byang chub 'thob cing mya ngan las 'das pa chen po 'thob par 
[\[283a.2\]]'gyur ba ni gnas yod do/_/de bas na sangs rgyas dang byang chub sems dpa' ni rtag tu chos 'di nyid sems can rnams la ston te/_ngag dang yid kyang de bzhin du rig par bya'o/_/de bas na sangs rgyas bcom ldan 'das ni bla na med pa ston pa'o/_/gzhan yang sngon ma thob pa thob 
[\[283a.3\]]par gyur la/_thob pa rnams sems can la ston pa dang /_thog ma nas tshangs par ma spyad pa tshangs par spyod de/_spyod pa rnams kyang sems can la ston pa dang /_bdag nyid ma rig pa bcom pas sems can gyi ma rig pa 'joms pa dang /_bdag nyid yongs su dag pa'i 
[\[283a.4\]]mig thob pas sems can gyi ldongs pa'i rab rib bsal nas yongs su dag pa'i mig thob par byed pa dang /_bdag nyid bden pa gnyis shes pas sems can rnams la yang bden pa gnyis ston pa dang /_bdag nyid rnam par grol bas sems can rnams la rnam 
[\[283a.5\]]par grol ba'i chos ston pa dang bdag nyid mtha' med pa'i 'khor ba'i klung las rgal bas sems can thams cad kyang de la sgrol ba dang /_bdag nyid 'jigs pa med par gyur pas sems can rnams la 'jigs pa med pa ston pa dang /_bdag nyid yongs su mya ngan las 
[\[283a.6\]]'das pas sems can rnams la mya ngan las 'das pa chen po ston pa ste/_de'i phyir na sangs rgyas bcom ldan 'das ni bla na med pa ston pa zhes bya'o/_/lha zhes bya ba ni nyin mo zhes bya ste/_lha rnams la nyin ring mtshan thung bas ni lha zhes bya'o/_/gzhan yang lha zhes 
[\[283a.7\]]bya ba ni mya ngan med pa ste/_rtag tu bde ba'i phyir na lha zhes bya'o/_/gzhan yang lha zhes bya ba ni snang ba'i sgron ma zhes bya'o/_/mun pa bcom nas snang ba chen por 'gyur ba'i phyir lha zhes bya'o/_/gzhan yang sdig pa'i las nag po bcom nas dge ba'i las 
[\[283b\]]
[\[283b.1\]]dkar po thob ste/_lhar skye ba'i phyir na lha zhes bya'o/_/lha ni bkra shis pa ste/_bkra shis pa'i phyir lha zhes bya'o/_/gzhan yang lha zhes bya ba ni nyi ma ste/_nyi ma la 'od yod pa'i phyir nyi ma la lha zhes bya'o/_/don de lta bus na lha zhes bya'o/_/mi zhes bya ba ni don la mang du 
[\[283b.2\]]sems pa'o/_/gzhan yang mi zhes bya ba ni lus dang ngag 'jam zhing des pa'o/_/gzhan yang mi zhes bya ba ni nga rgyal dang bcas pa'o/_/mi zhes bya ba ni nga rgyal bcom pa'o/_/rigs kyi bu sangs rgyas bcom ldan 'das ni sems can thams cad kyi bla na med 
[\[283b.3\]]pa'i ston pa yin mod kyi/_gsung rab las lha dang mi'i ston pa zhes 'byung ngo /_/de ci'i phyir zhe na/_sems can thams cad kyi nang na lha dang mi 'ba' zhig gis bla na med pa yang dag par rdzogs pa'i byang chub tu sems bskyed nus shing dge ba bcu'i las byed nus pas rgyun 
[\[283b.4\]]du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa dang /_rang sangs rgyas kyi 'bras bu dang /_bla na med pa yang dag par rdzogs pa'i byang chub 'thob par 'gyur bas de'i phyir na sangs rgyas bcom ldan 
[\[283b.5\]]'das ni lha dang mi'i ston pa zhes bya'o/_/de la ji ltar na sangs rgyas zhes bya zhe na/_sangs rgyas zhes bya ba ni tshor ba'i don te/_bdag kyang tshor la gzhan yang tshor bar byed do/_/rigs kyi bu dper na mi zhig khyim du rkun po 'ong bar tshor na rkun pos mi tshugs so/_/byang 
[\[283b.6\]]chub sems dpa' sems dpa' chen po yang tshad med pa'i nyon mongs pa thams cad tshor te/_de ltar tshor bas na nyon mongs pa thams cad kyis mi tshugs so/_/de bas na sangs rgyas zhes bya'o/_/de ltar tshor bas na mi skye mi rga mi na mi 'chi ste/_de'i phyir na sangs rgyas zhes 
[\[283b.7\]]bya'o/_/de la ji ltar na bcom ldan 'das zhe na/_bcom pa zhes bya ba ni bcom pa'o/_/ldan pa zhes bya ba ni nyon mongs pa'o/_/nyon mongs pa thams cad bcom pa'i phyir na bcom ldan 'das zhes bya'o/_/gzhan yang dge ba'i chos thams cad dang ldan pa'i phyir chos 
[\[284a\]]
[\[284a.1\]]rnams kyi don la shin tu mkhas pa'i phyir/_yon tan chen po dang ldan pas gzhan gyis mi thub pa'i phyir/_grags pa chen po phyogs bcur grags pa'i phyir/_sbyin pa rnam pa sna tshogs byin pa'i phyir/_bskal pa tshad med grangs med pa'i bar du bud med 
[\[284a.2\]]kyi dbang po skyugs pa lta bur bor ba'i phyir ro/_/rigs kyi bu gal te skyes pa'am bud med gang zhig gis de ltar sangs rgyas rjes su dran pa bsgoms na/_'gro'am sdod dam 'dug gam nyal lam snang ngam mun par gyur kyang /_nyin mtshan rtag tu sangs rgyas mthong 
[\[284a.3\]]ba dang mi 'bral lo/_/rigs kyi bu ci'i phyir de bzhin gshegs pa dgra bcom pa yang dag par rdzogs pa nas bcom ldan 'das kyi bar du de lta bu yon tan tshad med pa dang /_grags pa chen po dang ldan zhe na/_rigs kyi bu byang chub sems dpa' sems dpa' chen po ni sngon 
[\[284a.4\]]bskal pa tshad med grangs med pa'i bar du pha ma dang /_mkhan po dang /_slob dpon dang /_bla ma dang /_gong ma rnams la rim gro dang bkur stir byas/_bskal pa tshad med grangs med pa'i bar du sems can gyi phyir sbyin pa byin pa dang /_tshul khrims bsrungs pa dang /_
[\[284a.5\]]bzod pa bsgoms par byas pa dang /_brtson 'grus brtsams pa dang /_bsam gtan la mnyam par bzhag pa dang /_shes rab la nan tan byas pa dang /_byams pa chen po dang /_snying rje chen po dang /_dga' ba chen po dang /_btang snyoms chen po la nan 
[\[284a.6\]]tan byas pas de'i phyir mtshan sum cu rtsa gnyis dang /_dpe byad bzang po brgyad cu dang /_rdo rje lta bu'i sku thob par gyur to/_/gzhan yang byang chub sems dpa' sngon bskal pa tshad med grangs med pa'i bar du dad pa dang /_brtson 'grus dang /_dran pa dang /_
[\[284a.7\]]ting nge 'dzin dang /_shes rab kyi dbang po la nan tan byas te/_slob dpon dang /_bla ma la rim gro dang bkur stir byas nas de yang chos 'dod pa'i phyir gyi/_zas dang rnyed pa 'dod pa'i phyir ma yin no/_/byang chub sems dpa' gal te mdo sde bcu 
[\[284b\]]
[\[284b.1\]]gnyis bzung nas gal te klog gam 'don kyang rtag tu sems can thams cad rnam par grol bar bya ba dang rab tu bde bar bya ba'i phyir gyi/_bdag nyid kyi phyir ni ma yin no/_/de ci'i phyir zhe na/_byang chub sems dpa' ni rtag tu 'jig rten las 'das pa'i sems dang /_
[\[284b.2\]]rab tu byung ba'i sems dang /_'dus ma byas pa'i sems dang /_rtsod pa med pa'i sems dang /_dri ma med pa'i sems dang /_bcings pa med pa'i sems dang /_chags pa med pa'i sems dang /_sgrib pa med pa'i sems dang /_lung mi ston pa med pa'i sems dang /_
[\[284b.3\]]'khor ba med pa'i sems dang /_the tshom gyi dra ba med pa'i sems dang /_'dod chags med pa'i sems dang /_zhe sdang med pa'i sems dang /_gti mug med pa'i sems dang /_nga rgyal med pa'i sems dang /_rnyog pa med pa'i sems dang /_nyon mongs pa med pa'i sems 
[\[284b.4\]]dang /_sdug bsngal med pa'i sems dang /_tshad med pa'i sems dang /_rgya che ba'i sems dang /_nam mkha' lta bu'i sems dang /_med pa'i sems dang /_med pa ma yin pa'i sems dang /_dul ba'i sems dang /_mi skyo ba'i sems dang /_mi 'chab pa'i 
[\[284b.5\]]sems dang /_'jig rten ma yin pa'i sems dang /_rtag tu ting nge 'dzin gyi sems dang /_rtag tu nan tan byed pa'i sems dang /_rtag tu rnam par grol ba'i sems dang /_re ba med pa'i sems dang /_smon pa med pa'i sems dang /_shin tu smon pa med pa'i 
[\[284b.6\]]sems dang /_smra ba med pa'i sems dang /_mnyen zhing des pa'i sems dang /_mi gnas pa'i sems dang /_dbang sgyur ba'i sems dang /_zag pa med pa'i sems dang /_don dam pa'i sems dang /_mi ldog pa'i sems dang /_mi rtag pa'i sems dang /_
[\[284b.7\]]yang dag pa'i sems dang /_g.yo sgyu med pa'i sems dang /_dge ba'i sems dang /_lhag chad med pa'i sems dang /_bar chad med pa'i sems dang /_bus pa lta bu ma yin pa'i sems dang /_nyan thos lta bu ma yin pa'i sems dang /_rang sangs rgyas lta bu ma 
[\[285a\]]
[\[285a.1\]]yin pa'i sems dang /_shin tu shes pa'i sems dang /_khams shes pa'i sems dang /_khams skye ba shes pa'i sems dang /_khams la gnas pa shes pa'i sems dang /_khams la dbang sgyur ba shes pa'i sems kyis nan tan byas pas na/_stobs 
[\[285a.2\]]bcu dang /_mi 'jigs pa bzhi dang /_snying rje chen po'i ting nge 'dzin dang /_rtag pa dang /_bde ba dang /_bdag dang /_yongs su dag pa thob par gyur to/_/de bas na de bzhin gshegs pa nas bcom ldan 'das kyi bar du btags te/_de ltar na byang chub sems dpa' sems 
[\[285a.3\]]dpa' chen pos sangs rgyas rjes su dran pa zhes bya'o/_/de la ji ltar na byang chub sems dpa' sems dpa' chen pos chos rjes su dran pa zhe na/_rigs kyi bu byang chub sems dpa' chen pos sangs rgyas bcom ldan 'das kyis gsungs pa'i chos la 'di ltar yid la byed do/_/bcom 
[\[285a.4\]]ldan 'das kyis gsungs pa'i chos ni mchog tu gyur pa/_phul du gyur pa ste/_chos kyis rgyu byas pas na so so'i skye bo dag kyang 'bras bu mngon sum du thob par gyur to/_/dam pa'i chos 'di 'ba' zhig ni dus dang tshod med de/_chos kyi mig gis mthong ba yin gyi/_sha'i mig 
[\[285a.5\]]gis mthong ba ma yin na/_dpe dang zlas kyang dper bya ba ma yin te/_ma skyes pa/_ma byung ba/_mi gnas pa/_mi 'gog pa/_thog ma med pa/_tha ma med pa/_'dus ma byas pa/_bgrang du med pa/_gnas med pa rnams kyi gnas su gyur pa/_rten med pa'i rten/_snang ba med pa'i 
[\[285a.6\]]snang ba/_pha rol tu ma phyin pa rnams pha rol tu sgrol ba/_dri bsung med pa'i dri bsung /_thogs pa med pa/_bltar mi rung bar mthong ba/_mi g.yo ba/_mi 'gyur ba/_mi ring ba/_mi thung ba/_bde ba yongs su bcad kyang rab tu bde ba'i mthar phyin pa/_gzugs ma yin/_
[\[285a.7\]]gzugs chad pa ma yin/_gzugs kyang ma yin pa nas rnam par shes pa ma yin pa/_rnam par shes pa chad pa ma yin/_rnam par shes pa'i bar du yang ma yin pa/_las ma yin pa/_las chad pa las kyang ma yin pa/_nyon mongs pa ma yin/_nyon mongs pa ma bcad pa/_
[\[285b\]]
[\[285b.1\]]nyon mongs pa yang ma yin pa/_dngos po ma yin/_dngos po bcad pa/_dngos po yang ma yin pa/_khams ma yin/_khams bcad pa/_khams kyang ma yin pa/_srid pa ma yin/_srid pa bcad pa/_srid pa yang ma yin pa/_skye mched ma yin/_skye mched bcad pa/_skye mched kyang 
[\[285b.2\]]ma yin pa/_rgyu ma yin/_rgyu bcad pa/_rgyu yang ma yin pa/_'bras bu ma yin/_'bras bu bcad pa/_'bras bu yang ma yin pa/[ {]brdzun [,]rdzun [}]pa ma yin/[ {]brdzun [,]rdzun [}]pa thams cad bcad pa/[ {]brdzun [,]rdzun [}]pa yang ma yin pa/_bden pa ma yin/_bden pa thams cad bcad pa/_bden pa yang 
[\[285b.3\]]ma yin pa/_skye ba ma yin/_'gog pa ma yin/_skye ba dang 'gog pa yongs su bcad pa/_'gog pa yang ma yin pa/_mtshan ma ma yin/_mtshan ma ma yin pa yang ma yin/_mtshan ma thams cad bcad pa/_mtshan ma yang ma yin pa/_ston pa ma yin/_mi ston pa yang ma 
[\[285b.4\]]yin/_ston pa thams cad bcad pa/_ston pa yang ma yin pa/_'jigs pa ma yin/_bde ba ma yin/_'jigs pa thams cad bcad pa/_bde ba yang ma yin pa/_bzod pa ma yin/_mi bzod pa ma yin/_mi bzod pa thams cad bcad pa/_bzod pa yang ma yin pa/_zhi 
[\[285b.5\]]gnas ma yin/_zhi gnas ma yin pa yang ma yin/_zhi gnas thams cad bcad pa/_zhi gnas kyang ma yin pa/_chos thams cad kyi spyi bor phyin pa/_nyon mongs pa thams cad yongs su bcad pa/_yongs su dag pa/_mtshan ma med pa/_mtshan ma las yongs su grol ba/_
[\[285b.6\]]sems can tshad med pa'i mthar phyin pa'i gnas su gyur pa/_'khor ba'i me 'bar ba thams cad zhi bar byed pa/_sangs rgyas rnams kyi rol pa'i gnas/_rtag pa mi 'gyur ba'i yid la byed pa ste/_de ni byang chub sems dpa' chos rjes su dran pa zhes bya'o/_/de la ji 
[\[285b.7\]]ltar na dge 'dun rjes su dran pa zhe na/_sangs rgyas rnams kyi 'phags pa'i dge 'dun ni chos bzhin du gnas pa/_yang dag pa'i chos 'dzin pa/_rjes su rnal 'byor du spyod pa/_bltar mi rung ba/_gzung du med pa/_gzhig tu med pa/_gnod pa byar mi rung ba/_bsam gyis mi 
[\[286a\]]
[\[286a.1\]]khyab pa/_sems can thams cad kyi bsod nams kyi zhing du gyur pa/_bsod nams kyi zhing du gyur kyang len pa med pa/_yongs su dag pa/_rnyog pa med pa/_zag pa med pa/_'dus ma byas pa/_yangs pa/_mtha' yas pa/_sems shin tu dul ba/_mnyam 
[\[286a.2\]]snyoms pa/_gnyis su med pa/_mya ngan med pa/_rtag pa mi 'gyur ba ste/_de ni dge 'dun rjes su dran pa zhes bya'o/_/de la ji ltar na bslab tshig rjes su dran pa zhe na/_byang chub sems dpa' tshul khrims yod pa yid la byas pas mi 'jigs pa/_mi zag pa/_mi nyams pa/_ma 
[\[286a.3\]]'dres pa/_gzugs med du zin kyang shin tu bsrung ba/_reg pa'i dngos po med kyang shin tu thabs mkhas pas bsnyen par rdzogs par byed pa/_nyes pa'i skyon med pa/_sangs rgyas dang /_byang chub sems dpa' rnams kyis bsngags shing bstod pa/_shin tu rgyas pa/_yongs 
[\[286a.4\]]su mya ngan las 'das pa chen po'i rgyur gyur pa/_rigs kyi bu 'di lta ste/_dper na sa chen po dang /_gru dang se mo do dang /_ri chen po dang /_rgya mtsho dang /_thal ba'i khu ba dang /_khang khyim dang /_ral gri dang /_zam pa dang /_sman pa mkhas pa dang /_sman bzang po dang /_byug pa'i sman 
[\[286a.5\]]dang /_yid bzhin gyi nor bu rin po che dang /_rkang lag dang /_mig dang /_pha ma dang /_grib ma ni cis kyang mi 'phrogs te/_gnod pa byar med/_mes bsreg tu med/_chus g.yeng du med/_ri mthon po la 'dzeg pa'i them skas lta bu ste/_sangs rgyas dang byang chub sems dpa' 
[\[286a.6\]]rnams kyi rin po che dam pa'i rgyal mtshan lta bu'o/_/tshul khrims de la gnas na rgyun du zhugs pa'i 'bras bu thob pa'i skal ba nga la yang yod mod kyi nga mi 'dod do/_/de ci'i phyir zhe na/_gal te rgyun du zhugs pa'i 'bras bu thob par gyur na rgya cher sems can thams cad kyi don 
[\[286a.7\]]byed mi nus so/_/gal te tshul khrims la gnas pas bla na med pa yang dag par rdzogs pa'i byang chub thob par 'gyur ba'i skal ba yang nga la yod de/_de ni nga 'dod do/_/de ci'i phyir zhe na/_gal te bla na med pa yang dag par rdzogs pa'i byang chub thob na sems can thams cad la 
[\[286b\]]
[\[286b.1\]]dam pa'i chos rgya cher ston par 'gyur te/_mgon skyabs su 'gyur bas de ni byang chub sems dpa' sems dpa' chen pos tshul khrims rjes su dran pa zhes bya'o/_/de la ji ltar na sbyin pa rjes su dran pa zhe na/_byang chub sems dpa' sems dpa' chen pos shin tu brtags na sbyin 
[\[286b.2\]]pa de ni bla na med pa yang dag par rdzogs pa'i byang chub kyi rgyu yin pas sangs rgyas dang byang chub sems dpa' rnams sbyin pa de la shin tu bsnyen te nan tan byed pas bdag kyang de la bsnyen te nan tan bya'o/_/gal te sbyin pa ma byas na 'khor rnam pa bzhi'i rgyun du mi 'gyur ro/_/sbyin pa 
[\[286b.3\]]byas pas kun nas nyon mongs pa yongs su ma chod kyang da ltar gyi nyon mongs pa 'joms par 'gyur ro/_/sbyin pa byas pa de'i rgyu dang de'i rkyen gyis rtag tu phyogs bcu'i 'jig rten gyi khams tshad med mtha' yas pa'i klung gang gA'i bye ma snyed kyi sems can thams cad kyis 
[\[286b.4\]]bsngags shing bstod par 'gyur ro/_/byang chub sems dpa' sems dpa' chen pos sems can la zas byin pa ni 'tsho ba byin pa ste/_de'i 'bras bus mngon par sangs rgyas pa na rtag pa mi 'pho ba'i gnas su 'gyur ro/_/bde ba byin pas ni mngon par sangs rgyas pa na 
[\[286b.5\]]shin tu bde ba thob par 'gyur ro/_/byang chub sems dpa' sbyin pa byin pa na chos bzhin du rnyed pa yin gyi/_gzhan la gnod pa ma yin pas mngon par sangs rgyas pa na yongs su dag pa'i mya ngan las 'das pa thob par 'gyur ro/_/byang chub sems dpa' sbyin pa byin pa na sems 
[\[286b.6\]]can rnams kyis ched du ma bslangs par thob pas mngon par sangs rgyas pa na dbang bsgyur ba'i bdag ces bya ba 'thob par 'gyur ro/_/sbyin pa byin pa'i rkyen gyis pha rol po mthu dang ldan par gyur pas mngon par sangs rgyas pa na stobs bcu thob par 'gyur ro/_/sbyin pa byin 
[\[286b.7\]]pa'i rkyen gyis pha rol po smra ba'i spobs pa dang ldan par 'gyur bas mngon par sangs rgyas pa na yang dag par so sor shes pa bzhi thob par 'gyur ro/_/sangs rgyas dang byang chub sems dpa' rnams kyis sbyin pa byin pas yongs su mya ngan las 'das pa'i rgyur 'gyur te/_de 
[\[287a\]]
[\[287a.1\]]bas na bdag kyang sbyin pa la nan tan byas te mya ngan las 'das pa'i rgyur 'gyur bar bya'o/_/rgyas par ni me tog sna tshogs zhes bya ba'i nang nas 'chad do/_/de la ji ltar na lha rjes su dran pa zhe na/_rgyal chen ris bzhi'i gnas nas 'du shes med 'du shes med 
[\[287a.2\]]min skye mched stengs kyi gnas yod de/_gang zhig rgyal chen ris bzhi'i lha la dad pa de la yang skal ba yod de/_gang zhig mang du thos pa dang sbyin pa dang shes rab kyis rgyal chen ris bzhi'i lha nas 'du shes med 'du shes med min skye mched stengs kyi bar du bdag la yang skal ba yod mod kyi/_
[\[287a.3\]]bdag 'dod pa ma yin no/_/de ci'i phyir zhe na/_rgyal chen ris bzhi'i lha nas 'du shes med 'du shes med min skye mched stengs kyi bar du thams cad kyang mi rtag pa'o/_/mi rtag pa yin pas na skye ba dang /_rga ba dang /_na ba dang /_'chi ba ste/_de bas na bdag 'dod pa ma yin no/_/
[\[287a.4\]]'di lta ste/_dper na sgyu ma ni skye bo glen pa dag slu ba yin te/_mkhas pa shes rab can ni chags pa'am slu bar mi 'gyur ro/_/sgyu ma ni rgyal chen ris bzhi'i gnas nas 'du shes med 'du shes med min skye mched kyi stengs lta bu'o/_/glen pa ni byis pa ma rabs thams cad lta bu ste/_
[\[287a.5\]]bdag ni so so'i skye bo glen pa dang mi 'dra'o/_/bdag gis sngon thos na don dam pa'i lha ste/_sangs rgyas dang byang chub sems dpa' ni rtag pa mi 'gyur ba/_mi skye ba/_mi rga ba/_mi na ba/_mi 'chi ba yin te/_bdag ni sems can thams cad kyi phyir don dam pa'i lha tshol lo/_/de ci'i 
[\[287a.6\]]phyir zhe na/_don dam pa'i lhas ni sems can dag gi nyon mongs pa yongs su gcod de/_dper na yid bzhin gyi shing lta bu'o/_/ci ste bdag la dad pa nas shes rab kyi bar du yod na don dam pa'i lha thob par 'gyur te/_sems can thams cad la yang don dam pa'i lha rgyas par ston cing 
[\[287a.7\]]'chad par 'gyur ro/_/de dag ni byang chub sems dpa' sems dpa' chen pos lha rjes su dran pa zhes bya'o/_/rigs kyi bu de ltar na byang chub sems dpa' sems dpa' chen po 'jig rten pa ma yin gyi/_'jig rten pas ni mi shes mi mthong /_mi rtogs pa ste/_byang chub 
[\[287b\]]
[\[287b.1\]]sems dpas shes pa/_mthong ba/_rtogs pa zhes bya'o/_/rigs kyi bu gal te nga'i nye gnas las mdo sde bcu gnyis klog pa dang /_'don pa dang /_'chang ba dang /_'dzin pa dang /_glegs bam du 'dri ba dang /_gzhan dag la rgya che bar ston cing 'chad pa dang /_yongs su mya ngan las 'das 
[\[287b.2\]]pa chen po'i mdo 'don pa dang /_klog pa dang /_'chang ba dang /_'dzin pa dang /_glegs bam du 'dri ba dang /_gzhan la rgyas par ston cing 'chad par 'dra'o zhes bya ba mi rung ngo /_/de ci'i phyir zhe na/_rigs kyi bu yongs su mya ngan las 'das pa chen po'i mdo ni sangs rgyas bcom ldan 
[\[287b.3\]]'das thams cad kyi dgongs pa'i don zab mo'o/_/sangs rgyas bcom ldan 'das rnams kyi dgongs pa'i don zab mo yin pas na mchog tu gyur pa yin no/_/rigs kyi bu de bas na yongs su mya ngan las 'das pa chen po'i mdo ni ngo mtshar rmad du che ba ste/_bsam gyis mi khyab pa'o/_/
[\[287b.4\]]de nas byang chub sems dpa' 'od srung gis bcom ldan 'das la 'di skad ces gsol to/_/bdag kyang yongs su mya ngan las 'das pa chen po'i mdo 'di ni ngo mtshar rmad du che ba ste/_bsam gyis mi khyab bo snyam du bgyid do/_/sangs rgyas dang /_chos dang /_dge 'dun yang 
[\[287b.5\]]bsam gyis mi khyab/_byang chub sems dpa'i byang chub dang /_yongs su mya ngan las 'das pa chen po'i mdo yang bsam gyis mi khyab bo snyam bgyid do/_/bcom ldan 'das don ci zhig gi slad du byang chub sems dpa' yang bsam gyis mi khyab bo zhes gsungs/_bcom 
[\[287b.6\]]ldan 'das kyis bka' stsal pa/_rigs kyi bu byang chub sems dpa' sems dpa' chen po ni sus kyang ma bstan par rang byang chub tu sems bskyed do/_/de ltar sems bskyed nas shin tu brtson 'grus rtsom pas gal te me chen pos lus dang /_mgo tshig kyang chos rjes su dran 
[\[287b.7\]]pa btang ste/_me gsod par mi byed do/_/de ci'i phyir zhe na/_byang chub sems dpa' sems dpa' chen po rtag tu 'di snyam du sems te/_bdag bskal pa grangs med tshad med pa'i bar du sems can dmyal ba dang /[ {]yi dgas [,]yi dwags [}]dang /_byol song gi skye gnas dang /_lha dang /_
[\[288a\]]
[\[288a.1\]]mir 'khor te/_kun nas nyon mongs pa'i mes tshig par gyur kyang gdon mi za bar nges pa'i chos gcig tsam yang ma thob bo/_/nges pa'i chos zhes bya ba ni bla na med pa yang dag par rdzogs pa'i byang chub bo/_/bdag ni bla na med pa yang dag par rdzogs pa'i byang 
[\[288a.2\]]chub kyi phyir lus dang srog la [{]chung zad [,]cung zad [}]kyang phangs par mi byed do/_/bdag ni bla na med pa yang dag par rdzogs pa'i byang chub kyi phyir lus 'di rdul du zhib mor btags kyang brtson 'grus rtsom pa mi gtong ngo /_/de ci'i phyir zhe na/_brtson 'grus kyi sems ni bla na med pa yang dag par rdzogs 
[\[288a.3\]]pa'i byang chub kyi rgyur 'gyur ro/_/rigs kyi de ltar byang chub sems dpas bla na med pa yang dag par rdzogs pa'i byang chub ma mthong bar lus dang srog kyang mi phangs na mthong ba lta ci smos te/_de bas na byang chub sems dpa' ni bsam gyis mi khyab pa'o/_/gzhan yang bsam gyis mi 
[\[288a.4\]]khyab pa zhes bya ba ni byang chub sems dpa' sems dpa' chen pos 'khor ba'i skyon tshad med pa mthong ba ni nyan thos dang rang sangs rgyas kyis rtogs pa ma yin te/_de ltar 'khor ba'i skyon tshad med pa mthong yang sems can gyi phyir sdug bsngal yongs su myong ba la skyo bar mi byed de/_
[\[288a.5\]]de bas na bsam gyis mi khyab pa zhes bya'o/_/byang chub sems dpa' sems dpa' chen pos sems can gyi phyir sems can dmyal ba na sdug bsngal mang po myong yang bsam gtan gsum pa'i bde ba dang 'dra ste/_de bas na bsam gyis mi khyab bo/_/rigs kyi bu 'di lta ste/_
[\[288a.6\]]dper na khyim bdag cig khyim du me shor na khyim de nas phyir rol tu 'byung ngo /_/ji ste khyim bdag de'i bu rnams khyim gyi nang du lus te me las ma thar na/_khyim bdag de de'i tshe na gdon mi za bar mes tshig par 'gyur bar shes kyang bu rnams gdon pa'i phyir khyim de'i nang du 'jug 
[\[288a.7\]]go/_/byang chub sems dpa' sems dpa' chen po yang de dang 'dra ste/_'khor ba na nyes pa'i skyon mang po yod par shes kyang sems can gyi phyir 'khor ba na gnas pa la mi skyo ste/_de bas na bsam gyis mi khyab bo/_/rigs kyi bu sems can tshad med pa rnams byang chub tu 
[\[288b\]]
[\[288b.1\]]sems bskyed nas kyang 'khor ba'i skyon mang po mthong bas sems de las phyir ldog ste/_la la ni nyan thos su 'gyur/_la la ni rang sangs rgyas su 'gyur ro/_/gal te byang chub sems dpa' mdo sde 'di thos na byang chub kyi sems las phyir mi ldog go/_/nyan thos dang rang sangs rgyas su 
[\[288b.2\]]'gyur mi srid do/_/de ltar byang chub sems dpa' des mi g.yo ba'i sa dang po ma thob kyang /_sems shin tu brtan par 'gyur te/_phyir mi ldog pas na bsam gyis mi khyab pa zhes bya'o/_/rigs kyi bu gal te mi zhig 'di skad du bdag ni rgya mtsho chen po 'di la rkyal te rgal 
[\[288b.3\]]nus so zhes smra na/_tshig de bsam gyis mi khyab pa yin nam/_bcom ldan 'das de skad ces smra ba'i tshig de ni bsam gyis khyab pa yang lags la/_bsam gyis mi khyab pa yang lags so/_/de ci'i slad du zhe na/_gal te mi zhig gis rkyal te pha rol tu phyin na de ni 
[\[288b.4\]]bsam gyis mi khyab bo/_/gal te lha ma yin zhig rkyal te pha rol tu phyin na bsam gyis khyab pa lags so/_/rigs kyi bu skabs 'dir ni mi 'ba' zhig la bya'i/_lha ma yin ni ma yin no/_/bcom ldan 'das mi'i nang na yang bsam gyis mi khyab pa dang /_bsam gyis 
[\[288b.5\]]khyab pa mchis so/_/bcom ldan 'das mi la yang rnam pa gnyis te/_'phags pa dang /_byis pa ma rabs so/_/byis pa ma rabs la bgyi na ni bsam gyis mi khyab pa lags so/_/'phags pa la bgyi na bsam gyis khyab bo/_/rigs kyi bu skabs 'dir ni ngas bus pa ma 
[\[288b.6\]]rabs la bya'i 'phags pa la ni ma yin no/_/bcom ldan 'das ci ste bus pa ma rabs la bgyi na bsam gyis mi khyab pa lags so/_/rigs kyi bu bus pa ma rabs kyis ni yang dag par na rgya mtsho chen po la rkyal te pha rol tu mi phyin no/_/byang chub sems dpa' sems 
[\[288b.7\]]dpa' chen pos ni yang dag par 'khor ba'i rgya mtsho'i pha rol tu phyin te/_de bas na bsam gyis mi khyab pa zhes bya'o/_/rigs kyi bu ci ste la la zhig gis pad mo'i rtsa ba'i nyag mas ri rab lhun po bteg ste nam mkha' las spyangs na/_de bsam gyis mi khyab pa yin nam/_
[\[289a\]]
[\[289a.1\]]gsol pa ma lags so/_/bcom ldan 'das kyis bka' stsal pa/_rigs kyi bu byang chub sems dpa' sems dpa' chen pos skad cig thang cig tsam gyis 'khor ba thams cad 'jal dbog pa ni bsam gyis mi khyab pa zhes bya'o/_/rigs kyi bu byang 
[\[289a.2\]]chub sems dpa' sems dpa' chen pos bskal pa tshad med grangs med pa'i bar du 'khor ba la mi rtag pa dang /_bdag med pa dang /_bde ba med pa dang /_yongs su ma dag par rtogs pas sems can rnams la rtag pa dang /_bde ba dang /_bdag yod pa dang /_yongs su 
[\[289a.3\]]dag pa rgyas par 'chad cing ston te/_de ltar ston cing 'chad kyang ngan par lta ba ma yin pas na bsam gyis mi khyab pa zhes bya'o/_/rigs kyi bu dper na la la zhig chur mchongs kyang chus mi khyer la/_me chen por mchongs kyang mes mi tshig na/_de ni bsam gyis mi khyab pa zhes 
[\[289a.4\]]bya ste/_byang chub sems dpa' sems dpa' chen po yang de dang 'dra bar 'khor ba'i nang du gnas kyang 'khor bas gnod par mi 'gyur bas na bsam gyis mi khyab pa zhes bya'o/_/rigs kyi bu 'di lta ste/_dper na mi la rnam pa gsum ste/_rab dang /_'bring dang /_
[\[289a.5\]]tha ma'o/_/de la mi'i nang na tha ma ni mngal na 'dug pa'i tshe 'di snyam du/_bdag ni phyis khung ngam/_mi gtsang ba'i gnas sam/_mi ro'i nang ngam/_tsher phung gi steng ngam/_mun pa'i nang na gnas so snyam sems so/_/mngal nas byung ba'i tshe yang da ni bdag gi phyis khung 
[\[289a.6\]]ngam/_mi gtsang ba'i gnas sam/_mun nag chen po'i gnas las byung ngo snyam sems so/_/de la mi'i nang na 'bring ni mngal na gdug pa'i tshe 'di snyam du bdag ni skyed shing gi tshal lam/_chu gtsang ma'i nang ngam/_khang khyim bzang po'i nang na 'dug go snyam sems 
[\[289a.7\]]te/_byung ba'i tshe yang de snyam du sems so/_/de la mi'i nang na rab ni mngal na 'dug pa'i tshe yang 'di snyam du bdag ni yang thog bzang po'am/_skyed mos tshal lam/_rta'am/_ba lang ngam/_glang po che la zhon te ri mthon po la 'dzeg go snyam ste/_byung ba'i tshe yang de snyam du 
[\[289b\]]
[\[289b.1\]]sems so/_/byang chub sems dpa' sems dpa' chen po ni thog ma mngal du 'jug pa na yang 'jug par shes/_mngal na gnas pa'i tshe yang gnas par shes/_phyir byung ba'i tshe yang byung bar shes te/_'dod chags dang zhe sdang gi sems nam du yang mi 'byung mod kyi sa 
[\[289b.2\]]la gnas pa ma yin pas na bsam gyis mi khyab pa zhes bya'o/_/rigs kyi bu bla na med pa yang dag par rdzogs pa'i byang chub ni dper byar med do/_/rigs kyi bu sems kyang phyogs dang dpe bskrun cing brjod sla ba ma yin no/_/byang chub sems dpa' sems dpa' 
[\[289b.3\]]chen po ni ston pa'i slob dpon dang slob ma'i gnas med bzhin du bla na med pa yang dag par rdzogs pa'i byang chub thob par gyur to/_/de ltar chos de dag thos nas 'jungs pa med pa'i sems kyis rtag tu sems can la ston cing 'chad pas na de'i phyir yang bsam gyis mi 
[\[289b.4\]]khyab pa zhes bya'o/_/rigs kyi bu byang chub sems dpa' sems dpa' chen po ni lus kyis yongs su spong la ngag gis ma yin pa yang yod/_ngag gis yongs su spong la lus kyis ma yin pa yang yod/_/lus dang ngag ma yin pas yongs su spong ba yang yod do/_/lus 
[\[289b.5\]]kyis yongs su spong ba zhes bya ba ni srog gcod pa dang /_ma byin par len pa dang /_mi tshangs par spyod pa ste/_ngag gis ma yin/_ngag gis yongs su spong ba ni [{]brdzun [,]rdzun [}]du smra ba dang /_phra ma dang /_ngag rtsub po smra ba dang /_tshig thun tshags smra ba ste/_ngag gis yongs su spong ba 
[\[289b.6\]]yin gyi/_lus kyis ma yin/_lus dang ngag ma yin pas yongs su spong ba ni 'dod chags dang zhe sdang dang ngan par lta ba'o/_/rigs kyi bu de ni lus kyang ma yin/_ngag kyang ma yin pa yongs su spong ba zhes bya'o/_/rigs kyi bu byang chub sems dpa' sems dpa' chen po 
[\[289b.7\]]ni chos gcig tsam la yang lus kyis sam/_las kyis sam/_bdag pos yongs su spong bar mi lta ste/_yongs su spong ba yang yod pas de'i phyir yang bsam gyis mi khyab pa zhes bya ste/_ngag kyang de bzhin du rig par bya'o/_/rigs kyi bu lus las lus kyis spong ba dang /_
[\[290a\]]
[\[290a.1\]]ngag las ngag gis spong ba ste/_shes rab kyis yongs su spong ba ni lus kyis ma yin/_ngag gis ma yin no/_/rigs kyi bu yang dag par na shes rab 'di dag ni byang chub sems dpas spong bar mi 'gyur ro/_/de ci'i phyir zhe na/_rigs kyi bu chos gcig tsam yang 
[\[290a.2\]]'jig pa'am/_byas pa med de/_'dus byas pa'i chos nyid ni tha dad pas skye la tha dad pas 'gog ste/_de'i phyir shes rab 'di ni yongs su spong bar mi 'gyur ro/_/rigs kyi bu shes rab kyis 'jig par mi nus/_mes tshig par mi nus/_chus 'drul bar mi nus/_rlung gis khyer 
[\[290a.3\]]bar mi nus/_sas 'dzin par mi nus/_skye bas bskyed par mi nus/_rga bas rgas par mi nus/_gnas pas gnas par mi nus/_'jig pas 'jig par mi nus/_'dod pas 'dod par mi nus/_zhe sdang bas zhe sdang bar mi nus/_gti mug pas rmugs par mi nus te/_'dus 
[\[290a.4\]]byas kyi rang bzhin gyis skye zhing tha dad pas 'gog go/_/byang chub sems dpa' sems dpa' chen pos 'di snyam du bdag gi shes rab 'dis nyon mongs pa thams cad bcom mo snyam mi sems te/_bdag gis nyon mongs pa thams cad bcom mo zhes smra'o/_/ci ste de 
[\[290a.5\]]skad ces smras kyang [{]brdzun [,]rdzun [}]du smra ba ma yin te/_de bas na bsam gyis mi khyab pa zhes bya'o//_//'phags pa yongs su mya ngan las 'das pa chen po'i mdo/_bam po nyi shu rtsa lnga pa/_de nas 'od srung gis yang bcom ldan 'das la 'di skad ces gsol to/_/
[\[290a.6\]]bcom ldan 'das bdag gis deng gdod byang chub sems dpa' sems dpa' chen po bsam gyis mi khyab pa dang /_sangs rgyas dang chos dang dge 'dun dang /_yongs su mya ngan las 'das pa chen po'i mdo dang /_de gzungs su 'dzin pa dang /_byang chub dang /_mya ngan las 
[\[290a.7\]]'das pa bsam gyis mi khyab par 'tshal to/_/bcom ldan 'das bla na med pa'i sangs rgyas kyi chos ji tsam gyi bar du gnas/_ji tsam na nub par 'gyur/_rigs kyi bu yongs su mya ngan las 'das pa chen po'i mdo la spyod pa rnam pa lnga yod de/_'di lta ste/_'phags 
[\[290b\]]
[\[290b.1\]]pa'i spyod pa dang /_tshangs pa'i spyod pa dang /_lha'i spyod pa dang /_na ba'i spyod pa dang /_bus pa'i spyod pa'o/_/gal te nga'i nye gnas rnams las gang gzungs su 'dzin cing klog pa dang /_'don pa dang /_yi ger 'dri ba dang /_don dgrol bar byed cing sems can rnams bsti stang dang /_
[\[290b.2\]]bkur sti dang /_rim gro dang /_bsngags pa dang /_mchod pa rnam pa sna tshogs kyis mchod par nus na de'i tshe sangs rgyas kyi chos nub pa ma yin par rig par bya'o/_/rigs kyi bu gal te mya ngan las 'das pa'i mdo sde 'di rgyas par spel la de'i dus na nga'i nye gnas 
[\[290b.3\]]rnams tshul khrims sdom pa bshig pa mang la mi dge ba mang du byed de mdo sde 'di la dad par mi byed/_de ltar ma dad pa'i phyir 'dzin pa dang /_klog pa dang /_'don pa dang /_yi ge 'dri ba dang /_don dgrol bar mi byed de/_skye bo mang po bkur sti dang mchod pa'i bar du byed par mi 
[\[290b.4\]]'gyur la/_gzungs su 'dzin pa mthong na smod cing khyod ni ston pa drug gis bstan pa la 'jug pa yin gyi sangs rgyas kyi nye gnas ma yin no zhes skur pa de'i tshe na sangs rgyas kyi chos ring po mi thogs par nub par 'gyur bar rig par bya'o/_/yang byang chub sems 
[\[290b.5\]]dpa' 'od srung gis bcom ldan 'das la 'di skad ces gsol to/_/bcom ldan 'das bdag gis bcom ldan 'das las mngon sum du sangs rgyas 'od srung gi chos 'jig rten du zhag bdun gnas nas nub bo zhes gsungs pa thos so/_/bcom ldan 'das de bzhin 
[\[290b.6\]]gshegs pa 'od srung la mdo sde 'di mnga' 'am mi mnga'/_de ste mnga' ba zhig na ci'i slad du nub ces gsungs/_ci ste mi mnga' na ci'i slad du yongs su mya ngan las 'das pa chen po'i mdo ni de bzhin gshegs pa thams cad kyi gsang ba'i snying po zhes gsungs/_bcom 
[\[290b.7\]]ldan 'das kyis bka' stsal pa/_rigs kyi bu ngas sngar yang don 'di ni 'jam dpal gzhon nu 'ba' zhig gis shes so zhes gsungs te/_da yang bzlas te bshad kyis shin tu yid la byas te brtags par nyon cig_/rigs kyi bu sangs rgyas bcom ldan 'das rnams 
[\[291a\]]
[\[291a.1\]]la chos rnam pa gnyis mnga' ste/_kun rdzob dang /_don dam pa'o/_/kun rdzob kyi chos ni 'gog go/_/don dam pa'i chos ni mi 'jig mi 'gog go/_/de yang rnam pa gnyis te/_mi rtag pa/_bdag med pa/_bde ba med pa/_yongs su dag pa med pa dang /_
[\[291a.2\]]rtag pa/_bde ba/_bdag yongs su dag pa'o/_/de la mi rtag pa dang /_bdag med pa dang /_bde ba med pa dang yongs su dag pa med pa ni 'jig pa dang 'gog pa yod do/_/rtag pa dang /_bde ba dang /_bdag dang /_yongs su dag pa ni 'jig pa dang 'gog pa med do/_/yang 
[\[291a.3\]]rnam pa gnyis te/_theg pa gnyis kyis 'dzin pa dang /_byang chub sems dpas 'dzin pa'o/_/de la theg pa gnyis kyis 'dzin pa ni 'jig pa dang 'gog pa yod do/_/byang chub sems dpas 'dzin pa ni 'jig pa dang 'gog pa med do/_/yang rnam pa gnyis te/_nang dang /_phyi 
[\[291a.4\]]rol lo/_/de la phyi rol gyi chos ni 'jig pa dang 'gog pa yod do/_/nang gi chos ni 'jig pa dang 'gog pa med do/_/yang rnam pa gnyis te/_'dus byas dang /_'dus ma byas so/_/de la 'dus byas kyi chos ni 'jig pa dang 'gog pa'o/_/'dus ma byas kyi chos ni 
[\[291a.5\]]'jig pa dang 'gog pa med pa'o/_/yang rnam pa gnyis te/_dmigs su yod pa dang /_dmigs su med pa'o/_/de la dmigs su yod pa'i chos ni 'jig pa dang 'gog pa'o/_/dmigs su med pa'i chos ni 'jig pa dang 'gog pa med pa'o/_/yang rnam pa 
[\[291a.6\]]gnyis te/_'dres pa'i chos dang ma 'dres pa'i chos so/_/de la 'dres pa'i chos ni 'jig pa dang 'gog pa'o/_/ma 'dres pa'i chos ni 'jig pa dang 'gog pa med pa'o/_/yang rnam pa gnyis te/_lha dang /_mi'o/_/de la mi ni 'jig pa dang 'gog pa'o/_/lha ni 
[\[291a.7\]]'jig pa dang 'gog pa med pa'o/_/yang rnam pa gnyis te/_mdo sde bcu gcig dang /_shin tu rgyas pa'i mdo sde'o/_/de la mdo sde bcu gcig ni 'jig pa dang 'gog pa'o/_/shin tu rgyas pa'i mdo sde ni 'jig pa dang 'gog pa med pa ste/_rigs kyi bu gal 
[\[291b\]]
[\[291b.1\]]te nga'i nye gnas gang shin tu rgyas pa'i mdo sde gzungs su 'dzin cing klog gam/_'don tam/_yi ger 'dri'am/_'grol zhing bshad dam/_bkur sti dang /_rim gro dang /_mchod pa byed na/_de'i tshe sangs rgyas kyi chos nub pa ma yin par rig par bya'o/_/rigs kyi bu khyod 
[\[291b.2\]]kyis gong du de bzhin gshegs pa 'od srung la mdo sde 'di yod dam zhes dris pa ni rigs kyi bu yongs su mya ngan las 'das pa chen po'i mdo ni de bzhin gshegs pa thams cad kyis dgongs te gsungs pa'i snying po'o/_/de ci'i phyir zhe na/_de bzhin gshegs pa rnams 
[\[291b.3\]]mdo sde bcu gcig mnga' mod kyi de dag la sangs rgyas kyi rang bzhin dang /_de bzhin gshegs pa'i rtag pa dang bde ba dang bdag dang yongs su dag pa mi 'chad na/_sangs rgyas bcom ldan 'das rnams mtha' yun du mya ngan las mi 'da' bas/_de'i phyir mdo sde 'di ni 
[\[291b.4\]]de bzhin gshegs pas dgongs te gsungs pa'i snying po zhes bya'o/_/mdo sde bcu gcig las mi 'chad pas snying po zhes bya ste/_ji ltar rin po che sna bdun bdog pa'i phyi rol tu mi spyod pa'i phyir gter zhes bya ste rigs kyi bu mi des gter du bsags shing sbas pa de yang ma 
[\[291b.5\]]'ongs pa na dgos pa'i phyir te/_de la ma 'ongs pa na dgos pa ni 'di lta ste khre 'bras dkon pa dang /_bdag gi yul du dgra 'ong ba dang /_rgyal po ngan pa dang phrad pa'i tshe srog slu ba dang /_'gron du song ba las nyam nga ba dang phrad pa dang /_nor dkon pa'i tshe gdod phyung zhing 
[\[291b.6\]]spyod do/_/rigs kyi bu de bzhin gshegs pa rnams kyis dgongs te gsungs pa'i snying po yang de dang 'dra ste/_ma 'ongs pa'i dus kyi dge slong ngan pa ma brtags pa'i rdzas 'chang bas/_'khor rnam bzhi la de bzhin gshegs pa ni mtha' yun du mya ngan las 'das so 
[\[291b.7\]]zhes ston pa/_'jig rten gyi gtsug lag klog cing 'don gyi/_sangs rgyas kyi gzhung la mi bkur ba de lta bu la sogs pa'i ngan pa 'jig rten du byung ba na/_de bzhin gshegs pas ngan pa de dag med par mdzad cing log pa'i 'tsho ba dang /_rnyed pa dang /_grags 
[\[292a\]]
[\[292a.1\]]pa spong bar mdzad pa'i phyir mdo sde 'di gsungs so/_/gal te mdo sde dgongs te gsungs pa'i snying po 'di nub cing mi snang bar 'gyur ba na sangs rgyas kyi chos kyang nub par 'gyur bar rig par bya'o/_/rigs kyi bu yongs su mya ngan las 'das pa 
[\[292a.2\]]chen po'i mdo ni rtag pa mi 'gyur mi 'pho ba yin na ci ste 'di skad du bcom ldan 'das 'od srung la mdo sde 'di yod dam zhes 'dri/_rigs kyi bu bcom ldan 'das 'od srung gi tshe'i sems can ni 'dod chags srab cing shes rab dang ldan te/_byang chub sems dpa' 
[\[292a.3\]]sems dpa' chen po sha stag la zhi ba/_dul ba/_gdul sla ba/_gzi brjid chen po dang ldan te/_gzungs mi brjed pa bal glang gi khyu mchog dang mtshungs pa/_'jig rten gyi khams yongs su dag pa/_sems can thams cad kyis de bzhin gshegs pa ni mtha' yun du 
[\[292a.4\]]yongs su mya ngan las mi 'da' zhing rtag tu gnas pa/_mi 'gyur mi 'pho bar shes pas/_mdo sde 'di yod du zin gyis kyang ston cing bshad mi dgos so/_/rigs kyi bu da ltar gyi dus kyi sems can ni nyon mongs pa mang zhing /_gti mug che bas brjed ngas la/_
[\[292a.5\]]shes rab med cing /_nem nur mang ba dad pa'i rtsa ba mi tshugs te 'jig rten gyi khams ma dag pas/_sems can thams cad kyang 'di skad du de bzhin gshegs pa ni mi rtag pa/_'gyur zhing 'pho ba ste/_mtha' yun du yongs su mya ngan las 'das pa'o/_/
[\[292a.6\]]zhes zer te/_de bas na de bzhin gshegs pas mdo sde 'di gsungs so/_/rigs kyi bu sangs rgyas 'od srung gi chos ni yang dag par nub pa ma yin no/_/de ci'i phyir zhe na/_rtag pa mi 'gyur mi 'pho ba'i phyir ro/_/rigs kyi bu gal te sems can gang 
[\[292a.7\]]bdag yod pa la bdag med par lta ba dang /_bdag med pa la bdag yod par lta ba dang /_rtag pa la mi rtag par lta ba dang /_mi rtag pa la rtag par lta ba dang /_bde ba la mi bde bar lta ba dang /_mi bde ba la bde bar lta ba dang /_yongs su dag pa la yongs 
[\[292b\]]
[\[292b.1\]]su ma dag par lta ba dang /_yongs su ma dag pa la yongs su dag par lta ba dang /_mi 'gog pa la 'gog par lta ba dang /_'gog pa la mi 'gog par lta ba dang /_sdig pa la mi sdig par lta ba dang /_mi sdig pa la sdig par lta ba dang /_sdig pa yang ba la lci bar lta 
[\[292b.2\]]ba dang /_sdig pa lci ba la yang bar lta ba dang /_theg pa la theg pa ma yin par lta ba dang /_theg pa ma yin pa la theg par lta ba dang /_lam yin pa la lam ma yin par lta ba dang /_lam ma yin pa la lam yin par lta ba dang /_byang chub yang dag pa la byang chub ma yin par 
[\[292b.3\]]lta ba dang /_byang chub ma yin pa la byang chub tu lta ba dang /_sdug bsngal la sdug bsngal ma yin par lta ba dang /_sdug bsngal ma yin pa la sdug bsngal du lta ba dang /_kun 'byung la kun 'byung ba ma yin par lta ba dang /_'gog pa la 'gog pa ma yin par lta ba dang /_bden 
[\[292b.4\]]pa la bden pa ma yin par lta ba dang /_kun rdzob la don dam par lta ba dang /_don dam pa la kun rdzob du lta ba dang /_skyabs su 'gro ba la skyabs su 'gro ba ma yin par lta ba dang /_skyabs su 'gro ba ma yin pa la skyabs su 'gro bar lta ba dang /_sangs rgyas kyi bka' yang 
[\[292b.5\]]dag pa la ni bdud kyi tshig ces zer ba dang /_bdud kyi tshig yang dag pa la ni sangs rgyas kyi bka' zhes zer ba de lta bu'i dus na de bzhin gshegs pa rnams kyis gdod yongs su mya ngan las 'das pa'i mdo 'di gsung ngo /_/rigs kyi bu sbrang bu mchu smyung gi mchus rgya mtsho'i 
[\[292b.6\]]gting du ma lus par thug ces zer ba bla'i/_de bzhin gshegs pa'i chos nub bo zhes mi bya'o/_/rlung drag po la zhags pas bcing du rung zhes zer ba yang bla'i/_de bzhin gshegs pa'i chos nub bo zhes mi bya'o/_/ri rab ri'i rgyal po la kha'i dbugs kyis bus te zhig cing 
[\[292b.7\]]'gyes zer kyang bla'i/_de bzhin gshegs pa'i chos nub bo zhes mi bya'o/_/me khab ta la zhes bya ba'i nang na pad mo skye'o zhes zer kyang bla'i/_de bzhin gshegs pa'i chos nub bo zhes mi bya'o/_/sman a ga ta dug tu 'gyur ro zhes zer kyang bla'i/_de bzhin gshegs pa'i chos 
[\[293a\]]
[\[293a.1\]]nub bo zhes mi bya'o/_/zla ba ni tsha la nyi ma ni bsil zhes zer yang bla'i/_de bzhin gshegs pa'i chos nub bo zhes mi bya'o/_/chen po bzhi so so'i rang bzhin spong zhes zer yang bla'i/_de bzhin gshegs pa'i chos nub bo zhes mi bya'o/_/rigs kyi bu gal te 
[\[293a.2\]]de bzhin gshegs pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu don zab mo shes pa'i nye gnas med par sangs rgyas bcom ldan 'das yongs su mya ngan las 'das na chos de 'jig rten na ring po mi gnas par rig par bya'o/_/gzhan 
[\[293a.3\]]yang rigs kyi bu de bzhin gshegs pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu don zab mo shes pa'i nye gnas rnams yod na de bzhin gshegs pa yongs su mya ngan las 'das su zin kyang chos 'jig rten na yun du gnas par 
[\[293a.4\]]'gyur bar rig par bya'o/_/gzhan yang rigs kyi bu de bzhin gshegs pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu don zab mo shes pa'i nye gnas yod du zin kyang khyim pa dad pas sangs rgyas kyi chos la bkur ba'i dge bsnyen 
[\[293a.5\]]med par de bzhin gshegs pa yongs su mya ngan las 'das par gyur na/_chos 'jig rten du ring po mi gnas par rig par bya'o/_/gzhan yang rigs kyi bu gal te sangs rgyas thog ma byung nas bla na med pa dgra bcom pa yang dag par rdzogs pa'i byang chub thob ma thag tu don zab 
[\[293a.6\]]mo shes pa'i nye gnas kyang yod/_khyim pa dad pa can sangs rgyas kyi chos la bkur ba'i dge bsnyen yang yod na de bzhin gshegs pa mya ngan las 'das su zin kyang chos yun du 'jig rten na gnas par 'gyur ro/_/gzhan yang rigs kyi bu de bzhin gshegs pa thog ma byung nas 
[\[293a.7\]]bla na med pa dgra bcom pa yang dag par rdzogs pa'i byang chub thob ma thag tu don zab mo shes pa'i nye gnas kyang yod/_khyim pa dad pa che ba sangs rgyas kyi chos la bkur ba'i dge bsnyen yod du zin gyis kyang nye gnas rnams kyis mya ngan las 'das pa'i phyir ni ma yin gyi/_
[\[293b\]]
[\[293b.1\]]rnyed pa dang grags pa'i phyir mdo sde zab mo ston la de bzhin gshegs pa yongs su mya ngan las 'das par gyur na chos de 'jig rten na ring por mi gnas par rig par bya'o/_/gzhan yang rigs kyi bu de bzhin gshegs pa thog ma byung nas/_bla na med pa dgra bcom pa yang 
[\[293b.2\]]dag par rdzogs pa'i byang chub thob ma thag tu don zab mo shes pa'i nye gnas kyang yod/_khyim pa shin tu dad pa sangs rgyas kyi chos la bkur ba'i dge bsnyen yang yod la/_nye gnas rnams kyis ston cing bshad pa yang rnyed pa dang /_grags pa'i phyir ni ma yin gyi/_mya ngan 
[\[293b.3\]]las 'das pa tshol ba'i phyir ston na de bzhin gshegs pa mya ngan las 'das su zin kyang de'i chos 'jig rten na yun du gnas par 'gyur bar rig par bya'o/_/gzhan yang rigs kyi bu de bzhin gshegs pa thog ma byung nas bla na med pa dgra bcom pa yang dag par rdzogs pa'i 
[\[293b.4\]]byang chub thob ma thag tu don zab mo shes pa'i nye gnas kyang yod/_khyim pa shin tu dad pa sangs rgyas kyi chos la bkur ba'i dge bsnyen yod du zin kyang /_nye gnas rnams gcig gis gcig smad cing rtsod pa mang la/_de bzhin gshegs pa yang mya ngan las 'das par 
[\[293b.5\]]gyur na chos de 'jig rten na ring po mi gnas par rig par bya'o/_/gzhan yang rigs kyi bu de bzhin gshegs pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu don zab mo shes pa'i nye gnas ni yod/_khyim pa shin tu dad pa sangs 
[\[293b.6\]]rgyas kyi chos la bkur ba'i dge bsnyen yang yod la/_nye gnas de dag kyang 'dum pa'i chos spyod cing gcig la gcig mi smod par gcig gis gcig bkur na de bzhin gshegs pa yongs su mya ngan las 'das su zin kyang de'i chos yun ring du 'jig rten na gnas par 'gyur bar rig par 
[\[293b.7\]]bya'o/_/gzhan yang rigs kyi bu gal te de bzhin gshegs pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu don zab mo shes pa'i nye gnas kyang yod/_khyim pa shin tu dad pa sangs rgyas kyi chos la bkur ba'i dge bsnyen kyang yod la/_
[\[294a\]]
[\[294a.1\]]nye gnas de dag mya ngan las 'das pa chen po'i phyir chos ston cing gcig la gcig bkur stir byed de/_rtsod par mi byed mod kyi/_ma brtags pa'i rdzas rnams 'chang la/_yang bdag gis 'di skad du bdag ni rgyun du zhugs pa'i 'bras bu nas dgra bcom pa'i 'bras 
[\[294a.2\]]bu'i bar du thob par gyur to zhes bsngags la/_de bzhin gshegs pa yang mya ngan las 'das par gyur na/_de'i chos 'jig rten na ring po mi gnas par rig par bya'o/_/gzhan yang rigs kyi bu de bzhin gshegs pa thog ma byung nas bla na med pa dgra bcom pa yang dag par rdzogs 
[\[294a.3\]]pa'i byang chub thob ma thag tu don zab mo shes pa'i nye gnas kyang yod/_khyim bdag dad pa sangs rgyas kyi chos la bkur ba'i dge bsnyen yang yod la/_nye gnas de dag kyang yongs su mya ngan las 'das pa chen po'i phyir mdo sde la sogs pa ston te/_'dum pa'i chos spyod 
[\[294a.4\]]cing gcig la gcig bkur zhing bsti stang byed/_ma brtags pa'i rdzas thams cad mi 'chang la/_bdag nyid kyis rgyun du zhugs pa'i 'bras bu thob bo zhes bya ba nas dgra bcom pa'i 'bras bu'i bar du yang 'thob bo zhes mi zer na/_sangs rgyas bcom ldan 'das 
[\[294a.5\]]yongs su mya ngan las 'das su zin kyang de'i chos 'jig rten na yun ring du gnas par rig par bya'o/_/gzhan yang rigs kyi bu de bzhin gshegs pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu nye gnas rnams don 
[\[294a.6\]]zab mo shes pa nas dgra bcom pa thob bo zhes bya ba'i bar du mi zer yang so so nas lta ba re re 'dzin te/_'di skad du tha dad pa rnam pa sna tshogs 'chad do/_/tshe dang ldan pa rnams bcom ldan 'das kyis lci ba bzhi nas rtsod pa zhi ba'i chos bdun po'i bar du bcas pa de dag kyang 
[\[294a.7\]]sems can rnams kyi phyir sdom pa dang /_skabs dbye ba yang yod do/_/mdo sde bcu gnyis kyang de dang 'dra'o/_de ci'i phyir zhe na/_bcom ldan 'das kyi yul dang dus tha dad cing sems can gyi dbang po rno rtul khyad par du gyur pa mkhyen te de bas na de bzhin gshegs pas kha cig 
[\[294b\]]
[\[294b.1\]]tu ni bsdams/_kha cig tu ni skabs phye ste lci ba dang yang ba gsungs so/_/rigs kyi bu dper na sman pa mkhas pas nad pa la 'o ma gtong ba dang /_nad pa la bkag pa bzhin te/_mkhris pa'i nad la ni 'o ma gtong /_bad kan gyi nad la ni 'o ma bkag go/_/de bzhin du de bzhin 
[\[294b.2\]]gshegs pa yang sems can rnams kyi nyon mongs pa'i rtsa ba la gzigs te/_phye ba yang yod/_bkag pa yang yod do/_/tshe dang ldan pa rnams bdag gis 'di bzhin du bcom ldan 'das las don 'di thos te/_bdag 'ba' zhig don shes kyi khyed mi shes so/_/bdag 'ba' zhig 
[\[294b.3\]]'dul ba shes kyi khyed mi shes so/_/bdag mdo sde rnams shes kyi khyed mi shes so zhes zer la/_sangs rgyas bcom ldan 'das de yang yongs su mya ngan las 'das na de'i chos 'jig rten na ring po mi gnas par rig par bya'o/_/gzhan yang rigs kyi bu de bzhin gshegs 
[\[294b.4\]]pa thog ma byung nas bla na med pa dgra bcom pa yang dag par rdzogs pa'i byang chub thob ma thag tu nye gnas rnams kyis bdag rgyun du zhugs pa thob bo zhes bya ba nas dgra bcom pa'i bar du thob zhes kyang mi zer la/_sangs rgyas bcom ldan 'das rnams kyis sems can 
[\[294b.5\]]gyi phyir bkag pa dang /_skabs phye ba gnang ngo zhes kyang mi zer la/_tshe dang ldan pa bdag gis bcom ldan 'das las don 'di dang chos 'di dang 'dul ba 'di bzhin du thos kyis/_tshe dang ldan pa dag de bzhin gshegs pa'i mdo sde bcu gnyis ltar gyis shig_/don 'di 
[\[294b.6\]]gal te yin na bdag gis gzung bar bya/_gal te ma yin na bdag gis spang bar bya'o zhes zer na/_sangs rgyas bcom ldan 'das de yongs su mya ngan las 'das kyang chos ni 'jig rten na yun ring por gnas par 'gyur bar rig par bya'o/_/rigs kyi bu nga'i chos yongs 
[\[294b.7\]]su nub pa'i tshe/_nyan thos kyi nye gnas dag res 'ga' ni rnam par shes pa yod par 'chad/_res 'ga' ni rnam par shes pa stong par 'chad/_res 'ga' ni lnga phung bar ma yod par 'chad/_res 'ga' ni lnga phung bar ma med par 'chad/_res 'ga' ni dus gsum 
[\[295a\]]
[\[295a.1\]]yod par 'chad/_res 'ga' ni dus gsum med par 'chad/_res 'ga' ni theg pa gsum yod par 'chad/_res 'ga' ni theg pa gsum med par 'chad/_res 'ga' ni thams cad yod par 'chad/_res 'ga' ni thams cad med par 'chad/_res 
[\[295a.2\]]'ga' ni sems can thog ma dang tha ma yod par 'chad/_res 'ga' ni sems can thog ma dang tha ma med par 'chad/_res 'ga' ni rten cing 'brel te 'byung ba bcu gnyis 'dus byas kyi chos yin no zhes 'chad/_res 'ga' ni rten cing 'brel te 'byung ba 'dus byas kyi chos 
[\[295a.3\]]ma yin no zhes 'chad/_res 'ga' ni de bzhin gshegs pa la snyun gyi sdug bsngal mnga'o zhes 'chad/_res 'ga' ni de bzhin gshegs pa la snyun gyi sdug bsngal mi mnga' bar 'chad/_res 'ga' ni de bzhin gshegs pas dge slong rnams la sha rnam pa bcu zar mi 
[\[295a.4\]]gnang ngo zhes 'chad/_bcu gang zhe na/_mi dang /_sbrul dang /_bal glang dang /_rta dang /_bong bu dang /_khyi dang /_seng ge dang /_phag pa dang /_wa dang /_spre'u'i sha ste/_gzhan kun gnang ngo zhes 'chad/_res 'ga' ni thams cad mi gnang ngo zhes 'chad/_res 'ga' ni dge slong dngos 
[\[295a.5\]]po lnga byed du mi gnang bar 'chad de/_lnga gang zhe na/_mi dang /_mtshon dang /_chang dang /_zho dang /_'bru mar 'tshong du mi gnang ste/_de ma yin pa gzhan kun gnang bar 'chad/_res 'ga' ni gnas rnam pa lngar 'gror mi gnang ste/_lnga gang zhe na/_shan pa dang /_sbrul 
[\[295a.6\]]'tshong ma dang /_chang 'tshong ma dang /_rgyal po'i pho brang dang /_rigs ngan gyi khyim ste/_gzhan du 'gror gnang bar 'chad/_res 'ga' ni gos ki'u sha ya bgor mi gnang ste/_gzhan thams cad gnang bar 'chad/_res 'ga' ni de bzhin gshegs pas dge slong rnams 
[\[295a.7\]]la gos dang zas dang mal cha'i zong gser srang khri phrag bcu ri ba 'chang du gnang bar 'chad/_res 'ga' ni mi gnang bar 'chad/_res 'ga' ni mya ngan las 'das pa rtag pa dang /_bde ba dang /_bdag dang /_yongs su dag par 'chad/_res 'ga' ni mya ngan las 'das pa kun 
[\[295b\]]
[\[295b.1\]]nas nyon mongs pa zad pa ma yin gyi/_chos gzhan gang yang mya ngan las 'das pa zhes bya ba med do/_/dper na skud pa btags pa ni gos zhes bya'o/_/gos zhig nas gos med ces bya ste/_chos gzhan la gos med do/_/zhes bya ba med de/_mya ngan las 'das pa'i mtshan nyid 
[\[295b.2\]]kyang de dang 'dra'o/_/zhes 'chad do/_/rigs kyi bu de'i tshe de'i dus na nga'i nye gnas rnams bden par 'chad pa ni nyung /_log par 'chad pa ni mang bden pa'i chos 'dzin pa ni nyung /_log pa'i chos 'dzin pa ni mang /_sangs rgyas kyi bka' 'dzin pa ni nyung /_bdud kyi tshig 'dzin pa ni 
[\[295b.3\]]mang ngo /_/rigs kyi bu de'i tshe na yul kau shAm bI na nye gnas gnyis yod de gcig ni dgra bcom pa'o/_/gcig ni tshul khrims bshig pa'o/_/de la tshul khrims bshig pa'i 'khor ni lnga brgya yod/_dgra bcom pa'i 'khor ni brgya yod de/_tshul khrims bshig pas ni de bzhin 
[\[295b.4\]]gshegs pa mthar yongs su mya ngan las 'das pa'o/_/bdag gis 'di bzhin du bcom ldan 'das las don 'di thos te/_de bzhin gshegs pa rtsa ba bzhi bcas pa sdom na yang rung /_gal te zhig na yang nyes pa med do/_/bdag kyang da ltar dgra bcom pa'i 'bras bu 
[\[295b.5\]]dang /_thogs pa med pa'i ye shes bzhi thob pa yin te/_dgra bcom pa yang rtsa ba bzhi po de dag bshig go/_/rtsa ba bzhi po'i chos de yang dag par sdig pa zhig na dgra bcom pas 'dral ba'i mi rigs so/_/de bzhin gshegs pa 'jig rten na bzhugs pa'i tshe ni shin tu sdoms 
[\[295b.6\]]shig ces bka' stsal/_yongs su mya ngan las 'das pa'i tshe ni thams cad gtong ngo zhes zer/_de la dgra bcom pa la sogs pa'i dge slong rnams kyis smras pa/_tshe dang ldan pa dag de bzhin gshegs pa mthar yongs su mya ngan las 'das so zhes bya ba'i mi rigs so/_/de bzhin 
[\[295b.7\]]gshegs pa ni rtag pa mi 'gyur mi 'pho bar bdag cag shes te/_de bzhin gshegs pa 'jig rten na bzhugs pa dang /_yongs su mya ngan las 'das pa'i 'og tu rtsa ba bzhi bshig pa'i sdig pa ni khyad par med do/_/de ltar dgra bcom pa'ang rtsa ba bzhi bshig go zhes bya bar 
[\[296a\]]
[\[296a.1\]]mi rung ngo /_/de ci'i phyir zhe na/_rgyun du zhugs pa yang sdom pa mi 'jig na dgra bcom pa lta smos kyang ci dgos/_gal te tshe dang ldan pa khyed bdag dgra bcom pa'i 'bras bu thob ces zer na/_dgra bcom pa ni bdag dgra bcom pa yin no zhes bya ba'i 
[\[296a.2\]]'du shes mi skyed do/_/dgra bcom pa ni dge ba 'ba' zhig 'chad de mi dge ba mi 'chad na/_tshe dang ldan pas bshad do cog ni chos ma yin pa sha stag ste/_gal te gang mdo sde bcu gnyis mthong bas ni tshe dang ldan pa dag nges par dgra bcom pa ma yin par rig go/_/rigs 
[\[296a.3\]]kyi bu de'i tshe na tshul khrims 'dral ba'i 'khor rnams kyis dgra bcom pa de'i srog gi 'tsho ba gcod do/_/rigs kyi bu de'i tshe na bdud sdig can gyis dge 'dun sde gnyis khros 'khrugs pa'i sems su gyur pa'i skabs su dge slong drug brgya po de dag la rab tu gnod 
[\[296a.4\]]par gtses so/_/de nas skye bo ma rabs rnams kyis so so nas 'di skad du ngo mtshar to/_/sangs rgyas kyi chos ni nub bo zad do ces zer te yang dag par na nga'i dam pa'i chos ni ma nub ste/_de'i tshe na yul de na byang chub sems dpa' sems dpa' chen po khri phrag bcu 
[\[296a.5\]]gnyis nga'i chos shin tu 'dzin na/_ci ste nga'i chos nub ces bya/_de'i tshe de'i dus na 'dzam bu'i gling du nga'i nye gnas su gyur pa'i dge slong gcig kyang med nas de nas bdud sdig to can gyis/_me bo che bus nas mdo sde thams cad bsregs so/_/de la cung zad lus pa 
[\[296a.6\]]dag ni bram ze rnams kyis mdo mdor brkus nas kho ba dag gi gzhung du bstan te/_de lta bas na sangs rgyas ma byung ba'i sngon logs su byang chub sems dpa' phra mo rnams gcig gis gcig drangs te bram ze'i tshig la mos shing 'dzin to/_/bram ze rnams 'di skad du bdag 
[\[296a.7\]]la 'dul khrims yod do zhes zer mod kyi/_yang dag par na mu stegs can la yod pa ma yin no/_/mu stegs can rnams bdag dang bde ba dang /_yongs su dag pa yod do zhes smra mod kyi/_yang dag par na bdag dang bde ba dang /_yongs su dag pa'i don mi shes 
[\[296b\]]
[\[296b.1\]]te/_sangs rgyas kyi chos las yi ge 'bru gcig dang /_gnyis dang /_tshig gcig dang /_gnyis bzung ste bshad nas nga'i gzhung la don 'di lta bu yod do zhes zer ro/_/de nas de'i tshe grong khyer rtswa mchog sA la'i shing drung na 'khor mang po tshad med mtha' yas pa snyed kyis de skad 
[\[296b.2\]]du smras pa thos nas thams cad kyis 'di skad du 'jig rten stongs so 'jig rten stongs so zhes smras so/_/byang chub sems dpa' 'od srung gis 'khor mang po rnams la smras pa/_khyed re zhig ngud mo dang mi dga' bar ma byed cig_/'jig rten mi stongs kyis/_de bzhin gshegs 
[\[296b.3\]]pa ni mi 'gyur/_mi 'pho bar rtag tu gnas te/_chos dang /_dge 'dun yang de bzhin no/_/de nas 'khor mang po de dag gis de skad ces smras pa/_thos nas ngud mo btang ste/_bla na med pa yang dag par rdzogs pa'i byang chub tu sems bskyed par gyur to/_/de'i tshe rgyal po'i khab na 
[\[296b.4\]]rgyal po ma skyes dgra zhes bya ba/_rang bzhin gyis khro la gtum pa/_sems can gyi srog gcod pa la dga' ba/_ngag mi dge ba'i las bzhi po rdzogs par byed pa/_'dod chags dang /_zhe sdang dang /_gti mug gi sems shin tu mched pa/_da ltar gyi 'ba' zhig la lta'i/_phyi ma ma 
[\[296b.5\]]'ongs pa'i dus mi mthong ba/_'khor shin tu ngan pa la brten pa/_da ltar gyi 'dod pa lnga la chags pas rgyal pos yab kyang nyes pa med par bsad do/_/de ltar pha bsad pas 'gyod pa'i sems skyes nas mya ngan gyis gdungs pas lus kyi rgyan rnams dang /_rol mo yang 
[\[296b.6\]]btang ngo /_/'gyod pa'i sems kyis gdungs pas lus khyab par 'brum bu mang po byung ngo /_/'brum bu yang bsnyen mi bzod pa tsam du mnam pas de 'di snyam du bsams so/_/bdag gi las ni 'phral du yang rnam par smin la/_sems can dmyal ba'i rnam par smin 
[\[296b.7\]]pa yang ring po mi thogs so/_/snyam sems par gyur to/_/de nas rgyal po ma skyes dgra'i ma lus 'phags mas sman rnam pa sna tshogs kyis bskus kyang 'brum bu phyi phyir mched kyis phan par ma gyur to/_/rgyal pos ma la smras pa/_'brum bu 'di ni bdag gi bsam pa'i 
[\[297a\]]
[\[297a.1\]]sems las byung gi/_chen po bzhi las byung ba ma yin pas 'di la 'gro ba gang yang gso ba'i gnas su 'gyur ba med do/_/de'i tshe na blon po chen po nyi zla grags pa zhes bya ba zhig rgyal po gang na bar 'ongs nas phyogs gcig tu 'greng bzhin du 'di skad ces 
[\[297a.2\]]smras so/_/rgyal po chen po lus mi bde ba dang /_sems mi bde bar gyur na ci'i phyir 'di ltar ngo 'dzum gnag cing mya ngan byed pa bdag la smros shig_/rgyal pos smras pa/_bdag gi lus dang sems bde ba'i gtol ga la zhig yod/_bdag gis pha nyes pa med par bsad 
[\[297a.3\]]de/_bdag gis sngon mkhas pa dag las thos na 'jig rten na mtshams med pa lnga byas pa dag ni sems can dmyal ba las thar ba'i dus med do zhes thos la bdag gis kha na ma tho ba mtha' yas dpag tu med pa grangs med pa byas pas bdag gi lus dang sems na ba gso 
[\[297a.4\]]ba'i sman pa mkhas pa yang med na/_lus dang sems mi na ba'i gtol ga la yod/_blon po des smras pa/_rgyal po chen po mya ngan cher ma byed cig ces tshigs su bcad de smras pa/_rtag tu mya ngan gang byed pa/_/mya ngan phyir zhing skye bar 'gyur/_/ji ltar gnyid la dga' ba 
[\[297a.5\]]yang /_/phyir zhing de bzhin gnyid cher 'gyur/_/de bzhin 'dod chags sred pa dang /_/chang dad che ba'ang rig par bya/_/rgyal po gsung ba ltar 'jig rten na mtshams med pa lnga byas pa'i gang zag ni sems can dmyal ba las thar ba'i dus med do zhes bya ba de su zhig 
[\[297a.6\]]gis myong zhing mthong nas rgyal po la gtam du smras/_sems can dmyal ba zhes bya ba ni 'jig rten na shes pa mang ba cig gis rang bzor gtam du smras par zad do/_/rgyal po gsung ba ltar 'jig rten na lus dang sems gso ba'i sman pa mkhas pa med do zhes byar mi rung 
[\[297a.7\]]ste/_da ltar sman pa chen po 'od srung rdzogs byed ces bya ba thams cad mkhyen pa/_thams cad gzigs pa/_dbang du gyur pa'i ting nge 'dzin thob pa/_tshangs par spyod pa yongs su dag pa'i mthar phyin pa/_sems can tshad med mtha' yas pa la bla na med pa'i mya 
[\[297b\]]
[\[297b.1\]]ngan las 'da' ba'i lam ston pa yang nye gnas rnams la 'di skad ces chos ston to/_/las nag po yang med la/_las nag po'i rnam par smin pa yang med/_las rnam par dkar ba yang med la/_las rnam par dkar ba'i rnam par smin pa yang med/_las dkar po dang 
[\[297b.2\]]nag po yang med la/_las dkar po dang nag po'i rnam par smin pa yang med/_las rab ces bya ba dang /_las tha ma zhes bya ba yang med do zhes 'chad do/_/de skad ces ston pa'i slob dpon de da ltar rgyal po'i khab na bzhugs kyis/_rgyal po chen po der gshegs su gsol/_
[\[297b.3\]]slob dpon des ni 'brum bu dang /_lus dang /_sems kyang gso bar 'gyur ro/_/rgyal pos smras pa/_ci ste khyod zer ba'i tshig bden la/_de ltar bdag gi kha na ma tho ba med par byed nus na lta de la skyabs su 'gro bar bya'o/_/gzhan yang blon po snying po thob ces bya ba zhig rgyal 
[\[297b.4\]]po gang na bar 'ongs nas 'di skad ces gsol to/_/rgyal po chen po ci'i phyir ngo 'dzum gnag la kha yang skams nas ji ltar mi sdar ma dag dgra dang phrad na sgra skad phra la 'dar ba lta bur gyur cing mdangs kyang med na cis mi bde bar gyur/_'on te lus na'am/_'on te sems na bar 
[\[297b.5\]]gyur/_rgyal pos smras pa/_bdag gi lus dang sems mi na ba'i gtol ga la zhig yod/_bdag ni ma rig pas ldongs te shes rab kyi mig med pas mi dge ba'i bshes gnyen la bsten nas/_lha sbyin lta bu'i sdig pa'i rjes su zhugs te/_sdig pa can gyi tshig mnyan nas yang dag 
[\[297b.6\]]pa'i chos kyis 'tsho ba'i pha rgyal po nyes pa med par bsad do/_/bdag gis sngon mkhas pa shes rab can las tshigs su bcad pa 'di skad ces thos so/_/gang gi pha dang ma dag dang /_/sangs rgyas rnams dang nye gnas la/_/mi dge ba yi sems bskyed de/_/sdig par 
[\[297b.7\]]'gyur ba'i las byas na/_/de yi rnam par smin pa ni/_/mtshams med dmyal bar skye zhe'o/_/de bas na bdag shin tu 'jigs skrag ste sdug bsngal chen pos gdungs kyang gso bar 'gyur ba'i sman pa mkhas pa med do/_/blon po des yang gsol pa/_rgyal po chen po 
[\[298a\]]
[\[298a.1\]]re zhig mya ngan ma byed cig_/chos la rnam pa gnyis te/_rab tu byung ba dang /_rgyal po'i chos so/_/rgyal po'i chos zhes bya ba ni pha bsad pas rgyal po'i yul 'dir mtshams med pa'i las zhes bya mod kyi/_kha na ma tho ba'i sdig par mi 'gyur ro/_/dper 
[\[298a.2\]]na srin bu ka ka la lta bu ma'i gsus pa brtol nas gdod skyes te chos nyid kyis de ltar skye bas na/_de ltar ma'i lus ma rung bar byas mod kyi sdig par mi 'gyur te/_dre'u la sogs pa bu 'byung ba yang de dang 'dra'o/_/rgyal po'i srid kyi chos kyang chos nyid kyis de lta bu yin pas 
[\[298a.3\]]de ltar rgyal pos pha bsad kyang sdig par mi 'gyur ro/_/rab tu byung ba'i chos ni chung ngu na grog sbur tsam bsad na yang sdig par 'gyur ba dang mi 'dra na rgyal po chen po re zhig mya ngan ma byed cig_/de ci'i phyir zhe na/_rtag tu mya ngan gang byed pa/_/mya ngan phyir zhing skye bar 'gyur/_/
[\[298a.4\]]ji ltar gnyid la dga' ba yang /_/phyir zhing de bzhin gnyid cher 'gyur/_/de bzhin 'dod chags sred pa dang /_/chang dad che ba'ang rig par bya/_/rgyal po gsung ba ltar lus dang sems gso ba'i sman pa mkhas pa med do zhes byar mi rung ste/_da ltar ston pa chen po 
[\[298a.5\]]phyugs lhas kyi bu mas ka ri zhes bya ba thams cad mkhyen pa/_thams cad gzigs pa/_sems can thams cad la bu gcig pa dang 'dra bar byams pa/_nyon mongs pa yongs su spangs pa/_sems can thams cad kyi gdug pa gsum gyi zug rngu 'byin pa/_sems 
[\[298a.6\]]can thams cad kyis mi shes/_mi mthong /_mi rtogs pa'i chos thams cad ston pa chen po de gcig pus mkhyen cing gzigs te/_rtogs pas nye gnas rnams la rtag tu chos 'di skad ces ston to/_/sems can thams cad kyi lus ni phyogs cha rnam pa bdun 
[\[298a.7\]]te/_bdun gang zhe na/_sa dang /_chu dang /_me dang /_rlung dang /_sdug bsngal dang /_bde ba dang /_'tsho ba'i srog go/_/de ltar chos bdun po de ni sprul pa'am byas pa ma yin te gzhig tu mi rung ngo /_/dper na rtsa i shi ka ni rtag tu gnas te mi g.yo'o/_/ri rab ri'i rgyal po 
[\[298b\]]
[\[298b.1\]]ni btang ba yang med la/_byed pa yang med do/_/dper na 'o ma dang zho yang sdug bsngal zhe'am/_bde zhe'am/_dge zhe'am/_mi dge zhes rtsod pa med la/_/mtshon rnon pos kyang gnod par mi 'gyur ro/_/de ci'i phyir zhe na/_rnam pa bdun po stong pa yin pas thogs pa med 
[\[298b.2\]]pa'i phyir ro/_/srog kyang gcad du med de/_de ci'i phyir zhe na/_gsod pa yang med la/_'chi ba yang med/_byas pa yang med/_myong ba yang med/_bshad pa yang med/_nyan pa yang med/_rtogs pa yang med/_ston pa yang med do zhes rtag tu chos de dag 'chad de/_sems 
[\[298b.3\]]can mang po'i kha na ma tho ba'i sdig pa thams cad zhi bar byed pa'i slob dpon chen po da ltar rgyal po'i khab na bzhugs kyi/_rgyal po chen po slob dpon chen po gang na ba der gshegs su gsol/_mthong ba tsam gyis sdig pa thams cad 'byang bar 'gyur ro/_/rgyal pos smras 
[\[298b.4\]]pa/_de ltar nges par bdag gi sdig pa med par byed nus na lta de la skyabs su 'gro bar bya'o/_/gzhan yang blon po bden pa thob ces bya ba zhig rgyal po gang na bar 'ongs nas tshigs su bcad pa 'di skad ces gsol to/_/rgyal po chen po ci yi phyir/_/lus kyi rgyan yang thams 
[\[298b.5\]]cad bkrol/_/dbu yi skra yang 'dzings pa 'di/_/ci yi slad du de ltar gyur/_/ci'i phyir da ltar rgyal po'i lus/_/mi bde 'gul zhing 'dar ba ni/_/me tog chags pa'i shing rnams la/_/shin tu rlung gis btab pa bzhin/_/rgyal po 'di ltar shin tu ngom zung gnag pa ni ji ltar 
[\[298b.6\]]zhing pa dag sa bon btab na char pa ma babs na mya ngan byed pa bzhin du/_mya ngan byed pa 'di 'on te lus na'am/_sems na bar gyur/_rgyal pos smras pa/_bdag gi lus dang sems mi na ba'i gtol ga la zhig yod/_rgyal po yab bdag la shin tu byams shing brtse bas 
[\[298b.7\]]nyes pa'i skyon med de/_thog ma mtshan mkhan la bstan pa na/_mtshan mkhan gyis kyang khyod kyi bu 'di skyes nas pha gsod par 'gyur ro zhes smras te/_de skad ces thos mod kyi 'on kyang gsos so/_/mkhas pa shes rab can las sngon 'di skad ces thos te/_gang zhig ma 
[\[299a\]]
[\[299a.1\]]la mi tshangs par spyad dam/_dge slong ma la mi tshangs par spyad dam/_dge 'dun gyi nor brkus sam/_bla na med pa'i byang chub tu sems bskyed pa bsad dam pha bsad na gang zag de ni gdon mi za bar mtshams med pa'i sems can dmyal bar ltung ngo 
[\[299a.2\]]zhes thos na/_bdag da lus dang sems mi na ba'i gtol ga la yod/_blon po chen po des smras pa/_rgyal po chen po re zhig mya ngan ma byed cig_/rgyal po yab rnam par grol ba'i lam la nan tan byed pa zhig yin pa las bsad na sdig par 'gyur ro/_/gal te rgyal 
[\[299a.3\]]po'i srid kyi phyir bsad na sdig par mi 'gyur ro/_/rgyal po chen po chos ma yin pa ni chos ma yin pa zhes bya'o/_/chos med pa la yang chos med pa zhes bya ste/_dper na bu med pa la bu med do zhes bya ba dang 'dra bar/_bu ngan pa yod pa la bu med pa zhes bya ste/_de ltar bu med 
[\[299a.4\]]pa'o zhes bya mod kyi yang dag par na bu med pa ma yin no/_/dper na zas kyi nang na lan tshwa med na lan tshwa med do zhes bya ba dang 'dra bar/_lan tshwa mi bro na yang lan tshwa med do zhes bya ba dang /_dper na chu med pa la chu med do zhes bya ba dang 'dra bar/_chu cung zad yod pa la yang chu med do 
[\[299a.5\]]zhes bya ba dang /_dper na skad cig skad cig tsam gyis 'gag pa la yang mi rtag ces bya ba dang /_gal te bskal pa'i bar du gnas na yang mi rtag go zhes bya ba dang /_dper na mi zhig sdug bsngal myong na bde ba med do zhes bya ba dang 'dra bar dga' ba cung zad tsam myong ba yang de la 
[\[299a.6\]]bde ba med pa zhes bya ba dang /_dper na dbang du ma gyur pa la ni nga rgyal med do zhes bya ba dang 'dra bar dbang cung zad tsam yod kyang nga rgyal med pa'o zhes bya ba dang /_dper na nam sros na nyi ma med do zhes bya ba dang 'dra bar/_nyi ma sprin gyis chod na yang nyi ma med do zhes bya ste/_rgyal 
[\[299a.7\]]po chen po chos cung zad tsam yod pa la yang chos med pa zhes bya ste/_yang dag par na chos med pa ma yin no/_/rgyal po chen po bdag gis gsol pa'i tshig 'di nyon cig_/sems can thams cad la las lhag ma zhes bya ba yod de/_las kyi dbang gis yang dang yang du 'khor 
[\[299b\]]
[\[299b.1\]]bar 'khor bar gyur to/_/gal te rgyal po yab la yang las lhag ma zhes bya ba yod na/_da rgyal pos bsad kyang sdig par mi 'gyur ro/_/rgyal po chen po re zhig mya ngan bsad du gsol/_de ci'i phyir zhe na/_rtag tu mya ngan gang byed pa/_/mya ngan phyir zhing skye bar 'gyur/_/ji ltar 
[\[299b.2\]]gnyid la dga' ba yang /_/phyir zhing de bzhin gnyid cher 'gyur/_/de bzhin 'dod chags sred pa dang /_/chang dad che ba'ang rig par bya/_/rgyal po gsung ba ltar 'jig rten na lus dang sems kyi nad gso ba'i sman pa mkhas pa med ces byar mi rung ste/_da ltar ston pa chen po 
[\[299b.3\]]be ra ta'i bu kun rgyal zhes bya ba thams cad mkhyen pa/_thams cad gzigs pa/_shes rab rgya mtsho ltar shin tu zab cing yangs pa/_gzi brjid chen po dang ldan pa/_mngon par shes pa chen po dang ldan zhing sems can thams cad the tsom gyi dra ba las yongs su 'don pa/_
[\[299b.4\]]sems can thams cad kyis mi shes mi mthong mi rtogs pa'i chos thams cad ston pa chen po de gcig pus mkhyen cing gzigs pas da ltar rgyal po'i khab na gnas shing nye gnas mang po la 'di skad du chos ston to/_/'khor mang po'i nang du gal te rgyal po dbang du gyur pa dag 
[\[299b.5\]]yid bzhin du dge ba dang /_sdig pa'i las byed pa de sdig pa mang po byas kyang kha na ma tho ba'i sdig par mi 'gyur ro/_/dper na me chen pos tshig pa na gtsang ba'am mi gtsang ba zhes bya ba med de rgyal po yang de dang 'dra'o/_/dper na sa chen po ni gtsang ba dang mi gtsang ba 
[\[299b.6\]]thams cad kyi gnas su gyur te/_de lta bu'i las byed kyang zhe sdang ba dang dga' ba med do/_/rgyal po chen po yang sa chen po dang 'dra ste zhe sdang ba dang dga' ba zhes bya ba med do/_/dper na chu dang ba ni gtsang ba dang mi gtsang ba thams cad bkrus kyang de la dga' ba dang mi dga' 
[\[299b.7\]]ba med de rgyal po chen po yang chu dang 'dra'o/_/dper na rlung ni gtsang ba dang mi gtsang ba thams cad 'phyag go/_/de ltar de lta bu'i las byed kyang de la ni dga' ba dang mi dga' ba med de rgyal po chen po yang rlung dang 'dra'o/_/dper na ston shing bcad na dbyar phyir skye'o/_/
[\[300a\]]
[\[300a.1\]]de ltar shing bcad kyang yang dag par na sdig par mi 'gyur ba dang 'dra bar sems can thams cad kyang de dang 'dra ste/_'di nas tshe 'phos nas phyir yang 'dir skye'o/_/de ltar phyir yang 'dir skye bas na sdig par mi 'gyur ro/_/sems can thams cad kyi 
[\[300a.2\]]sdug bsngal dang bde ba'i 'bras bu rnam par smin pa bdag la dbang med de/_da ltar gyi dus na las rnam par smin pa yang sngon 'das pa'i dus kyi rgyu la rag lus te/_da ltar gyi dus na rnam par smin pa ni da ltar gyi dus na rgyu med de/_ma 'ongs pa'i dus na'ang 'bras bu rnam 
[\[300a.3\]]par smin pa med do/_/da ltar gyi 'bras bu nyid smin pas na so so'i skye bo dag tshul khrims srung ba dang brtson 'grus rtsom pa yang da ltar gyi dus kyi sdig par 'gyur ba'i 'bras bu bzlog pa'i phyir ro/_/tshul khrims bsrungs pas zag pa med par 'gyur ro/_/zag pa med 
[\[300a.4\]]pas zag pa dang bcas pa'i las med par 'gyur ro/_/de ltar las zad pas na sdug bsngal mang po yang zad par 'gyur ro/_/sdug bsngal mang po zad pas na rnam par grol bar 'gyur ro zhes ston pa de'i gan du myur du bzhud cig_/lus dang sems sdug bsngal 
[\[300a.5\]]bar 'gyur ba'i nad kyang 'tsho la/_de dang phrad na sdig pa yang yongs su 'byang bar 'gyur ro/_/rgyal po chen pos smras pa/_de ltar bdag gi sdig pa nges par 'byang bar 'gyur na lta de la skyabs su 'gro bar bya'o zhes smras so/_/de nas yang blon po chen po don thams cad 
[\[300a.6\]]shes pa zhes bya ba zhig rgyal po'i drung du 'ongs nas 'di skad ces gsol to/_/rgyal po chen po ci'i phyir 'di ltar ngo 'dzum gnag cing mdog med pa ni ji ltar rgyal po srid stor ba'am/_chu mig skams pa'am/_me tog pad mo med pa'i rdzing ngam/_me tog dang lo ma med pa'i 
[\[300a.7\]]shing ngam/_dge slong tshul khrims nyams pa dang 'dra bar gzi brjid med par 'gyur ba 'di/_'on te lus sdug bsngal bar gyur tam/_'on te sems sdug bsngal bar gyur/_rgyal pos smras pa nga'i lus dang sems da ltar sdug bsngal med pa'i gtol ga la zhig yod/_
[\[300b\]]
[\[300b.1\]]bdag gi yab rgyal po bdag la byams brtse bas/_rtag tu rab tu bde ba thams cad kyis bdag la bde bar byed pa las bdag gi byams pa'i drin ma dran nas rgyal po yab nyes pa med par bdag gis bsad do/_/bdag gis sngon mkhas pa shes rab can dag las thos na/_gal te pha 
[\[300b.2\]]ma bsad par gyur na/_gdon mi za bar bskal pa grangs med pa'i bar du sdug bsngal chen po myong bar 'gyur zhes thos na/_bdag ni ring po mi thogs par mtshams med pa'i sems can dmyal bar ltung du nges te/_bdag gi sdig pa 'di gso ba'i skyabs su 'gyur ba med do/_/blon 
[\[300b.3\]]po des smras pa/_rgyal po chen po re zhig mya ngan ma byed cig_/ci rgyal pos ma thos sam/_sngon rgyal po lam pa zhes bya bas pha bsad de rgyal po'i srid bzung ngo /_/rgyal po bde zhes bya ba dang /_rgyal po byi la tsi na dang /_rgyal po na ho sha dang /_rgyal po ka te ka dang /_rgyal po byi sha ka dang /_
[\[300b.4\]]rgyal po zla 'od dang /_rgyal po nyi 'od dang /_rgyal po 'od ldan dang /_rgyal po 'gro ba mang po 'dzin la sogs pa rgyal po de dag kyang pha bsad nas rgyal po'i srid bzung yang /_rgyal po de dag las gcig tsam yang sems can dmyal bar ltung ba med do/_/da ltar gyi rgyal po bai dUr+ya dang /_
[\[300b.5\]]rgyal po o ta na dang /_rgyal po gtum pa dang /_rgyal po byi ba dang /_rgyal po pad mo la sogs pa rgyal po de dag kyang pha bsad nas rgyal po'i srid bzung ste/_gcig kyang mya ngan byed pa med do/_/sems can dmyal ba dang /[ {]yi dgas [,]yi dwags [}]dang /_lhar skye zhes bya ba yang sus mthong /_
[\[300b.6\]]rgyal po chen po srid pa gnyis su zad pa ni mi dang byol song ngo /_/de ltar srid pa gnyis po yang rgyu dang rkyen gyis skye ba yang ma yin la/_rgyu dang rkyen gyis 'chi ba yang ma yin no/_/de ltar rgyu rkyen med pas na dge ba dang sdig pa ga la zhig yod/_rgyal po chen po mya ngan ma byed cig_/de 
[\[300b.7\]]ci'i phyir zhe na/_rtag tu mya ngan gang byed pa/_/mya ngan phyir zhing skye bar 'gyur/_/ji ltar gnyid la dga' ba yang /_/phyir zhing de bzhin gnyid cher 'gyur/_/de bzhin 'dod chags sred pa dang /_/chang dad che ba'ang rig par bya/_/rgyal po gsung ba ltar 'jig rten na lus dang sems 
[\[301a\]]
[\[301a.1\]]kyi nad gso ba'i sman pa mkhas pa med ces bya ba mi rung ste/_da ltar ston pa chen po kA t+yA'i bu nog can zhes bya ba thams cad mkhyen pa/_thams cad gzigs pa/_sa chen po dang 'dra ba/_gser dang sa la bye brag mi 'byed pa/_rtsib logs g.yas pa nas tsan dan gyi 
[\[301a.2\]]'da' gu skud pa dang /_rtsib logs g.yon pa na rdo dbyug dang mtshon cha thogs te 'tshog kyang de gnyis ka la khyad par med pa/_byams pa dang sdang ba la sems mnyam pa/_ston pa yang dag pa 'jig rten gyi sman pa mkhas par gyur pa/_gal te 'gro'am/_'dug gam/_sdod dam/_nyal 
[\[301a.3\]]yang rtag tu ting nge 'dzin la sems mnyam par 'jog ste/_ma 'khrugs pa'i ston pa chen po de da lta nye gnas mang po la 'di skad ces chos ston to/_/gal te bdag gis byas sam/_gzhan byed du bcug gam/_gal te bdag gis bsad dam/_gzhan gsod du bcug gam/_gal te bdag 
[\[301a.4\]]gis bsregs sam/_gzhan sreg du bcug gam/_gal te bdag gis gtses sam/_gzhan 'tsher bcug gam/_gal te bdag gis brkus sam/_gzhan rkur bcug gam/_gal te bdag gis mi tshangs par spyad dam/_gzhan mi tshangs par spyod du bcug gam/_gal te bdag gis 
[\[301a.5\]{]brdzun [,]rdzun [}]du smras sam/_gzhan [{]brdzun [,]rdzun [}]zer du bcug gam/_gal te bdag gis chang 'thungs sam/_gzhan chang 'thung du bcug gam/_gal te bdag gis grong khyer gcig gam/_grong rdal gcig gam/_yul gcig gi mi bsad dam/_gal te ral gri'i 'khor los sems can thams cad 
[\[301a.6\]]bsad dam/_gal te klung gang gA'i lho phyogs kyi sems can thams cad la sbyin pa byin pa dang /_klung gang gA'i byang phyogs kyi sems can thams cad bsad kyang de gnyis la sdig pa dang bsod nams su 'gyur ba med de/_sbyin pa dang /_tshul khrims dang /_ting nge 'dzin med do zhes ston pa de da 
[\[301a.7\]]ltar rgyal po'i khab na bzhugs kyis/_rgyal po chen po myur du ston pa chen po de'i gan du bzhud cig_/gal te de dang phrad na sdig pa yongs su byang bar 'gyur ro/_/rgyal pos smras pa/_gal te yang dag par de ltar bdag gi sdig pa 'byang bar 'gyur na lta de la skyabs su 'gro bar bya'o//_//
[\[301b\]]
[\[301b.1\]]'phags pa yongs su mya ngan las 'das pa chen po'i mdo/_bam po nyi shu rtsa drug pa/_de nas yang blon po bkra shis zhes bya bas rgyal po chen po la 'di skad ces gsol to/_/rgyal po chen po ci'i phyir 'di ltar ngo 'dzum gnag cing mdog kyang med pa ni ji ltar nyi ma la mar me bzhag pa'am/_nyin par 
[\[301b.2\]]gyi zla ba'am/_srid stor ba'i rgyal po'am/_sa rub pa dang 'dra bar gyur/_rgyal po chen po la ni da ltar phyogs bzhi nas phas rgol ba'i dgra yang med na/_ci'i phyir 'di ltar mya ngan byed cing sdug bsngal gyis non par gyur/_rgyal po chen po 'on te lus sdug bsngal bar gyur tam/_'on te sems sdug 
[\[301b.3\]]bsngal bar gyur/_rgyal bu dag rtag tu 'di snyam du sems te/_bdag nam zhig gi dus na dbang du gyur pa'i rgyal por 'gyur zhing thams cad la dbang sgyur snyam sems so/_/rgyal po chen po ni de ltar bsams pa bzhin grub ste/_de ltar yul dbus gyur 'chang gi rgyal por yang gyur la/_
[\[301b.4\]]rin po che'i gter mdzod mang po yang dbang bar gyur te/_yid bzhin du bde ba la longs spyod na 'di ltar mya ngan gyis non cing sdug bsngal bar ma byed cig_/rgyal pos smras pa/_bdag gis mya ngan mi bya ba'i gtol ga la zhig yod/_blon po chen po dper na mi glen pa mi shes pa ni zas la 
[\[301b.5\]]chags pa'i phyir mtshon rnon po yang mi mthong ngo /_/zas kyi nang du dug blugs kyang dug yod par mi shes pa dang 'dra bar bdag kyang de dang 'dra'o/_/dper na sha ba rtswa mthong na rlubs mi mthong ngo /_/dper na byi ba zas la chags na byi la mi mthong ba dang 'dra bar bdag kyang de dang 'dra ste/_da 
[\[301b.6\]]ltar gyi bde ba 'ba' zhig mthong nas ma 'ongs pa'i mi dge ba'i 'bras bu rnam par smin pa ni ma mthong ngo /_/sngon mkhas pa shes rab can las 'di skad ces thos te/_nyin gcig cing lus la mtshon shaka ti sum brgya btsugs kyang bla'i/_pha dang ma la skad cig tsam yang ngan sems mi bskyed 
[\[301b.7\]]do/_/bdag ni sems can dmyal ba'i me shin tu 'bar ba dang rab tu nye bar gyur na/_mya ngan mi byed pa'i gtol ga la zhig yod/_blon po des yang gsol pa/_sems can dmyal ba yod do zhes rgyal po la su zhig gis 'di skad ces [{]brdzun [,]rdzun [}]du smras/_dper na tsher ma rang bzhin gyis rno ba 
[\[302a\]]
[\[302a.1\]]sus bzhogs/_bya'i 'dab ma ser por 'dug pa sus byas/_chu rang bzhin gyis gsher ba dang /_rdo rang bzhin gyis sra ba dang /_rlung rang bzhin gyis g.yo ba dang /_me rang bzhin gyis tsha ba dang 'dra ste/_dngos po 'di dag thams cad kyang rang skye la rang 'chi ste 
[\[302a.2\]]su zhig gis byas/_sems can dmyal ba zhes bya ba yang /_mkhas pa shes rab can tshig la mkhas pa dag gis rang bzor byas so/_/dmyal ba zhes bya ba la don ci zhig yod blon po khyod kyis nga la smros shig_/dmyal zhes bya ba ni dmyal ba'o/_/ba zhes bya ba ni bcom pa'o/_/dmyal 
[\[302a.3\]]ba bcom nas sdig pa'i rnam par smin pa med pas na sems can dmyal ba zhes bya'o/_/gzhan yang dmyal zhes bya ba ni mi'o/_/ba zhes bya ba ni lha'o/_/pha bsad de lha dang mir skye bar byed pa de bas na drang srong ba su zhes bya ba yang 'di skad ces ston te/_lus bsregs na lha dang mi'i bde ba 
[\[302a.4\]]'thob pas dmyal ba zhes bya'o/_/gzhan yang dmyal zhes bya ba ni tshe/_ba zhes bya ba ni ring ba'o/_/de ltar srog bcad na tshe ring bar 'gyur bas dmyal ba zhes bya'o/_/de bas na rgyal po chen po yang dag par na sems can dmyal ba zhes bya ba med do/_/rgyal po chen po dper na nas kyi sa bon 
[\[302a.5\]]btab na nas skye la/_'bras kyi sa bon btab na 'bras skye ste/_dmyal ba bsad na phyir yang dmyal ba 'thob la/_mi bsad na phyir yang mir 'gyur du nges so/_/rgyal po bdag smra ba'i tshig 'di nyon cig_/yang dag par na bsad pa zhes bya ba med do/_/gal te bdag ces bya ba yod 
[\[302a.6\]]pa zhig yin na bsad par yang mi 'gyur ro/_/gal te bdag ces bya ba med na bsad pa yang med do/_/de ci'i phyir zhe na/_ci ste bdag ces bya ba yod na/_rtag pa mi 'gyur mi 'pho ba yin no/_/de ltar rtag cing mi 'gyur mi 'pho ba yin pas bsad du yang med la/_mi 'jigs pa/_
[\[302a.7\]]mi 'chag pa ma bcings pa/_zhe sdang med pa/_dga' ba med pa ste/_nam mkha' lta bu yin pa la/_bsad pa'i sdig tu 'gyur ba lta ga la zhig yod/_ci ste bdag ces bya ba med pa zhig yin na/_chos thams cad kyang mi rtag pa ste/_de ltar na mi rtag pa yin pas skad cig skad 
[\[302b\]]
[\[302b.1\]]cig gis 'jig cing 'gog go/_/de ltar skad cig skad cig gis 'gog pas gsod pa dang shi ba yang skad cig skad cig gis 'gog go/_/de ltar skad cig skad cig gis 'gog na sdig pa de su zhig gis myong bar 'gyur/_rgyal po chen po dper na mes shing tshig na me la sdig pa med do/_/
[\[302b.2\]]sta res shing bcad na sta re la sdig pa med do/_/zor bas rtswa brngas na zor ba la sdig pa med do/_/ral gris mi bsad na ral gri mi ma yin te ral gri la mi sdig na ci'i phyir mi la sdig par 'gyur/_dug gis mi bsad na dug kyang mi ma yin te dug la mi sdig na mi la ci'i phyir sdig ste/_dngos po 
[\[302b.3\]]thams cad kyang de dang 'dra ba yin pas na yang dag par bsad pa med na ci'i phyir sdig par 'gyur/_rgyal po chen po mya ngan ma byed cig_/de ci'i phyir zhe na/_rtag tu mya ngan gang byed pa/_/mya ngan phyir zhing skye bar 'gyur/_/ji ltar gnyid la dga' ba yang /_/phyir zhing de bzhin gnyid cher 
[\[302b.4\]]'gyur/_/de bzhin 'dod chags sred pa dang /_/chang dad che ba'ang rig par bya/_/rgyal po gsung ba ltar 'jig rten na nga'i kha na ma tho ba'i las sbyong ba'i sman pa mkhas pa med do zhes bya ba'i mi rigs so/_/da ltar ston pa chen po mi pham skra'i la bzhes bya ba thams cad mkhyen pa/_
[\[302b.5\]]thams cad gzigs pa/_'jig rten gsum rig pa/_skad cig yud tsam thang cig gis 'jig rten gyi khams mtha' yas grangs med pa mthong ba/_thos pa yang de dang 'dra ste/_sems can thams cad kyi kha na ma tho ba'i nyes pa thams cad yongs su spong bar byed pa ni gang gA'i 
[\[302b.6\]]klung dang 'dra bar phyi nang gnyis kar nyes pa'i skyon med cing yongs su dag pa dang 'dra ba'i ston pa chen po yang sems can thams cad kyi phyi nang gi kha na ma tho ba'i las thams cad sel ba/_da ltar nye gnas rnams la 'di skad ces chos ston to/_/de la gang zhig sems can thams 
[\[302b.7\]]cad bsad kyang khrel ba dang 'dzem pa'i sems med na/_de ni nam du yang sems can dmyal bar mi ltung ste/_ji ltar na ma mkha' la rdul dang chu mi chags pa bzhin no/_/gang khrel zhing 'dzem pa dang ldan pa ni sems can dmyal bar ltung bar 'gyur te/_dper na chu chen pos sa thams 
[\[303a\]]
[\[303a.1\]]cad brlan par byed pa dang 'dra bar sems can thams cad kyang lha dbang sgyur zhes pa des byas te/_lha dbang sgyur dga' na sems can thams cad kyang bde bar 'gyur ro/_/gal te lha dbang sgyur mi dga' na sems can thams cad kyang sdug bsngal bar 'gyur ro/_/sems 
[\[303a.2\]]can thams cad kyi kha na ma tho ba'i las dang bsod nams kyang lha dbang sgyur zhes bya bas byas pa yin na/_de la ci'i phyir kha na ma tho ba dang bsod nams su 'gyur ba yod ces smra/_dper na shing mkhan gyis shing gi 'khrul 'khor gyis mi byas pa 'gro ba dang /_sdod pa dang /_'dug pa dang /_
[\[303a.3\]]nyal ba'i las byed kyang smra ba ma yin te/_sems can thams cad kyang de dang 'dra bar lha dbang sgyur zhes bya bas byas te/_lha dbang sgyur zhes bya ba de ni shing mkhan lta bu'o/_/'khrul 'khor gyi mi zhes bya ba de ni sems can thams cad kyi lus lta bu yin te/_de la kha na ma tho ba'i 
[\[303a.4\]]las su 'gyur ba ga la zhig yod ces ston pa'i ston pa chen po de da ltar rgyal po'i khab na bzhugs so/_/rgyal po chen po de'i gan du myur du bzhud cig dang /_de dang phrad na sdig pa yongs su 'byang bar 'gyur ro/_/rgyal pos smras pa/_de ltar yang dag par bdag gi kha na ma tho ba'i las 
[\[303a.5\]]'byang bar 'gyur na lta de la skyabs su 'gro bar bya'o/_/de nas yang blon po 'jigs pa med pa zhes bya ba rgyal po gang na bar 'ongs nas 'di skad ces gsol to/_/rgyal po chen po 'jig rten na glen pa gti mug can dag ni nyin gcig la lan brgya ni dga'/_lan brgya ni khro/_/lan brgya ni 
[\[303a.6\]]nyal/_lan brgya ni sad/_lan brgya ni dngangs/_lan brgya ni ngu'o/_/mkhas pa shes rab can la ni de lta bu'i bag med na/_rgyal po chen po ci'i phyir 'di ltar shin tu mya ngan byed de/_dper na 'gron po grogs stor ba'am/_'dam du nub pa las skyabs med pa'am/_skom pas 
[\[303a.7\]]gdungs pa las skom med pa lta bu'am/_'brog bslad pa las lam stor ba lta bu'am/_nad tshabs po che la gso ba'i sman pa mkhas pa med pa'am/_rgya mtshor zhugs pa las gru zhig pa las skyabs med pa lta bur gyur pa 'di/_rgyal po chen po da ltar lus mi bde'am sems 
[\[303b\]]
[\[303b.1\]]mi bde/_rgyal pos smras pa/_lus dang sems bde ba'i gtol ga la zhig yod/_bdag sdig pa'i bshes gnyen la brten nas ngag gis nyes pa ma brtags pas rgyal po yab kyang bdag gis bsad pas na/_bdag ni gdon mi za bar sems can dmyal bar ltung yang bdag la mgon 
[\[303b.2\]]dang skyabs su 'gyur ba med do/_/blon po des smras pa/_rgyal po chen po de ltar mya ngan ma byed cig_/rgyal rigs zhes bya ba ni rgyal po'i rigs yin te/_gal te rgyal po'i srid kyi phyir ram/_dge slong ngam/_bram ze'i phyir ram/_'gro ba mang po la bde bar bya ba'i phyir gsod pa'i las byas 
[\[303b.3\]]kyang kha na ma tho ba'i sdig pa med do/_/yab rgyal po ni dge sbyong la bsnyen bkur byed kyang /_bram ze la bsnyen bkur mi byed pas/_sems ma snyoms te/_de ltar na sems ma snyoms pas na de ni rgyal rigs ma yin no/_/rgyal po chen po ni bram ze la bsnyen bkur byed pa'i phyir rgyal po snga ma 
[\[303b.4\]]bsad kyang kha na ma tho ba'i las med do/_/rgyal po chen po bsad pa zhes bya ba ni yang dag par na med pa yin no/_/bsad pa zhes bya ba'i 'tsho ba'i srog gcod pa yin te/_de la 'tsho ba'i srog ces bya ba ni dbugs zhes bya ba yin no/_/dbugs zhes bya ba la ni gcad cing gsad du med na/_
[\[303b.5\]]ci'i phyir 'tsho ba bsad pa la kha na ma tho ba'i sdig las su 'gyur/_rgyal po chen po mya ngan ma byed cig_/de ci'i phyir zhe na/_rtag tu mya ngan gang byed pa/_/mya ngan phyir zhing skye bar 'gyur/_/ji ltar gnyid la dga' ba yang /_/phyir zhing de bzhin gnyid cher 'gyur/_/de bzhin 'dod 
[\[303b.6\]]chags sred pa dang /_/chang dad che ba'ang rig par bya/_/rgyal po gsung ba ltar 'jig rten na sman pa mkhas pa med do zhes byar mi rung ngo /_/da lta ston pa chen po gcer bu pa gnyen gyi bu thams cad mkhyen pa/_thams cad gzigs pa/_sems can thams cad la byams brtse 
[\[303b.7\]]ba/_sems can thams cad kyi dbang po rno rtul la mkhas pa/_ci dang ci rigs pa'i thabs shin tu rtogs pa/_'jig rten gyi chos brgyad kyis ma gos pa/_tshangs par spyod pa shin tu rnam par dag pa/_rab tu zhi ba dang ldan pa de da ltar nye gnas rnams la 'di skad ces chos ston 
[\[304a\]]
[\[304a.1\]]to/_/sbyin pa yang med/_dge ba yang med/_pha yang med/_ma yang med/_da ltar yang med/_'das pa yang med/_dgra bcom pa yang med/_bsgom pa yang med/_lam yang med de/_sems can thams cad bskal pa brgya khri 'das nas skye shi'i 'khor lo las rang rnam par grol 
[\[304a.2\]]bar 'gyur te/_sdig pa dang bcas pa dang sdig pa med pa yang thams cad de dang 'dra'o/_/dper na klung chen po bzhi ste/_sin+du dang /_gang gA dang /_pak+Shu dang /_si ta zhes bya ba bzhi car yang rgya mtsho chen por 'bab ste khyad par med do/_/sems can thams cad kyang de dang 'dra ste/_rnam par 
[\[304a.3\]]grol ba'i dus na thams cad khyad par med do/_/zhes ston pa'i ston pa chen po de da ltar rgyal po'i khab na bzhugs kyis/_rgyal po chen po de'i gan du myur du bzhud cig dang /_de dang phrad na kha na ma tho ba'i las 'byang bar 'gyur ro/_/rgyal pos smras pa/_de ltar bdag gi kha na ma tho ba 
[\[304a.4\]]yang dag par 'byang na lta de la skyabs su 'gro bar bya'o/_/de'i tshe sman pa chen po 'tsho byed ces bya ba rgyal po chen po'i drung du 'ongs nas rgyal po la 'di skad ces smras so/_/rgyal po chen po bde bar nyal lam zhes smras nas/_de la rgyal pos tshigs su bcad pa 'di dag smras so/_/kun 
[\[304a.5\]]nas nyon mongs pa thams cad/_/gang gis yongs su gcod nus la/_/'jig rten gsum na ma chags na/_/de dag bde bar nyal bar 'gyur/_/gang gis mya ngan 'da' ba yi/_/shin tu zab mo'i don ston pa/_/bram ze yang dag pa de ni/_/shin tu bde bar nyal bar 'gyur/_/lus kyi 
[\[304a.6\]]nyes pa gang yang med/_/ngag gi nyes pa bzhi yang spangs/_/sems la the tshom gang med pa/_/de dag bde bar nyal bar 'gyur/_/lus dang sems ni ma gdungs shing /_/rab tu zhi la bde gnas na/_/bla med bde ba thob 'gyur zhing /_/shin tu bde bar nyal bar 'gyur/_/sems 
[\[304a.7\]]ni ci la'ang ma chags shing /_/'khon du 'gyur ba yongs spangs nas/_/rtag tu 'dum la mi rtsod pa/_/de ni bde bar nyal bar 'gyur/_/gang zhig sdig pa mi byed la/_/khrel zhing 'dzem pa'i sems ldan te/_/rnam par smin la yid ches na/_/de ni bde bar nyal bar 'gyur/_/pha dang 
[\[304b\]]
[\[304b.1\]]ma la bkur sti byed/_/sems can gcig gi srog mi gcod/_/gzhan gyi nor la rku sems med/_/de dag bde bar nyal bar 'gyur/_/dbang po rnams ni shin tu thul/_/dge ba'i bshes gnyen la sten cing /_/rnam bzhi bdud kyang rab bcom na/_/de dag bde bar nyal bar 'gyur/_/bkra shis 
[\[304b.2\]]bkra shis ma yin dang /_/bde dang sdug bsngal mi mthong zhing /_/so so'i skye bo mang po'i phyir/_/'khor ba'i 'khor bar 'khor ba la/_/gang zhig mi skyo ba de ni/_/shin tu bde bar nyal bar 'gyur/_/bde bar nyal ba su zhe na/_/sangs rgyas bcom ldan 'das yin te/_/stong pa'i ting 'dzin rab 
[\[304b.3\]]rtogs nas/_/lus dang sems ni mi g.yo'o/_/su zhig bde bar nyal zhe na/_/byams dang snying rjer ldan pa yi/_/bdag med pa la rab brtson zhing /_/kun la bu bzhin lta ba'o/_/sems can ma rig ldongs pa rnams/_/nyon mongs 'bras bu mi mthong ste/_/rtag tu sdig pa'i las byed pas/_/
[\[304b.4\]]de ni bde bar nyal mi 'gyur/_/gal te bdag gi lus kyis sam/_/pha rol gzhan gyi lus ngag gis/_/mi dge bcu yi las byas na/_/de ni bde bar nyal mi 'gyur/_/gang zhig bde ba 'dod pa'i phyir/_/pha bsad nyes pa med ces bya/_/sdig pa'i bshes gnyen la phyogs na/_/de ni bde 
[\[304b.5\]]bar nyal mi 'gyur/_/zas kyi tshod ni ma zin nas/_/grang mo 'thungs pa'i tshad 'das na/_/nad kyi sdug bsngal skye 'gyur te/_/de ni bde bar nyal mi 'gyur/_/gal te rgyal po la 'khus sam/_/gzhan gyi bud med la nyal lam/_/dgon pa'i 'brog tu 'gro ba dag_/de ni bde bar nyal 
[\[304b.6\]]mi 'gyur/_/tshul khrims bsrungs pa'i myu gu ma thob dang /_/rgyal 'tshab rgyal po'i thabs ni ma thob dang /_/rku ba po dag nor rdzas ma thob pa/_/'di ni rtag tu bde bar nyal mi 'gyur/_/sman pa 'tsho byed bdag ni nad kyis gzir te/_rgyal po chos bzhin du srid 'tsho ba la bdag 
[\[304b.7\]]'khus te bsad pas sman pa mkhas pa thams cad kyis sman dpyad dang sngags la sogs pa byas kyang /_bdag gi nad 'tsho bar ma gyur to/_/de ci'i phyir zhe na/_bdag gi yab rgyal po chos bzhin du srid 'tsho ba las nyes pa'i skyon med par bdag gis bdag 'khus te pha bsad 
[\[305a\]]
[\[305a.1\]]pas nya skam sar phyung na dga' ba lta ga la zhig yod/_/[{]ri dgas [,]ri dwags [}]rnyi la thogs na dga' ba'i sems med pa'am/_ji ltar gang zag gis ring por mi thogs par shi bar shes pa'am/_rgyal po srid stor ba yul gzhan du bros pa'am/_nad tshabs po ches btab pa las 
[\[305a.2\]]gsor mi rung zhes thos pa'am/_khrims bshig pa kha na ma tho ba'i las yod par thos pa dang 'dra'o/_/bdag gis sngon mkhas pa shes rab can dag las thos na lus dang ngag dang yid kyi las yongs su ma dag na/_gang zag de ni gdon mi za bar sems can dmyal bar ltung 
[\[305a.3\]]ngo zhes thos pas/_bdag kyang gdon mi za bar sems can dmyal bar ltung na bde bar nyal ba'i gtol ga la zhig yod/_da bdag bla na med pa'i sman pa chen po chos kyi sman gtong ba bdag gi nad kyi sdug bsngal gso ba yang med do/_/'tsho byed kyis smras pa/_rgyal po 
[\[305a.4\]]chen po legs so shin tu legs so/_/rgyal pos 'di ltar kha na ma tho ba'i las byas kyang shin tu 'gyod pa'i sems skyes te/_khrel ba dang 'dzem pa'i sems dang ldan pa legs so/_/rgyal po chen po sangs rgyas bcom ldan 'das ni rtag tu 'di skad ces gsung ngo /_/rnam par dkar 
[\[305a.5\]]ba'i chos 'di gnyis kyis sems can gyi mgon dang skyabs su 'gyur ro/_/gnyis gang zhe na khrel ba dang 'dzem pa'o/_/'dzem pa ni bdag kha na ma tho ba'i las mi byed do/_/khrel ba ni gzhan byed du mi 'dzud pa'o/_/'dzem pa ni bdag ngo tsha bar byed pa'o/_/khrel ba ni pha 
[\[305a.6\]]rol la 'gyod cing mthol ba'o/_/'dzem pa ni mi la ngo tsha ba'o/_/khrel ba ni lha la ngo tsha ba ste/_de ni 'dzem pa dang khrel ba zhes bya'o/_/'dzem pa dang khrel ba med pa ni mi zhes mi bya ste byol song zhes bya'o/_/'dzem pa dang khrel bar ldan pa'i phyir pha ma dang /_slob dpon la 
[\[305a.7\]]bkur sti byed do/_/khrel ba dang 'dzem par ldan pa'i phyir pha ma dang /_phu nu dang ming sring yod par smra'o/_/rgyal po chen po 'dzem pa dang khrel bar ldan pa legs so/_/rgyal po chen po re zhig bdag gis sangs rgyas bcom ldan 'das las thos pa gson cig_/shes rab 
[\[305b\]]
[\[305b.1\]]dang ldan pa ni rnam pa gnyis te/_sdig pa mi byed pa dang /_byas nas 'gyod cing mthol ba'o/_/glen pa gti mug can la yang rnam pa gnyis te/_sdig pa byed pa dang /_byas nas kyang 'chab pa'o/_/de ltar sngar sdig pa byas kyang phyis 'gyod cing mthol te/_mthol nas kyang khrel dang 'dzem 
[\[305b.2\]]pas phyis mi byed par dam bcas na/_dper na chu rnyog pa can gyi nang du nor bu rin po che bcug na chu dang bar 'gyur ba'am/_sprin dang na bun gyis ma chod na zla ba yongs su gsal ba dang 'dra bar sdig pa byas nas 'gyod pa yang de dang 'dra'o/_/gal te rgyal pos kyang 'gyod cing mthol la/_
[\[305b.3\]]'dzem pa dang khrel bar ldan na/_kha na ma tho ba'i nyes pa dag 'byang zhing yongs su dag par 'gyur ro/_/rgyal po chen po phyug pa la rnam pa gnyis te/_ba lang dang rta dang rkang 'gros rnam pa sna tshogs kyis phyug pa dang /_gser dang dngul dang /_nor dbyig gis phyug pa ste/_
[\[305b.4\]]rta dang ba lang mang yang nor bu rin po che gcig tsam gyi zlar mi chog go/_/rgyal po chen po sems can yang de dang 'dra ste/_sdig pas phyug pa dang /_dge bas phyug pa ste/_sdig pa mang du byas kyang dge ba gcig gi zlar mi phod do/_/bdag gis sangs rgyas bcom ldan 'das 
[\[305b.5\]]kyis gsungs pa las thos nas dge ba gcig la nan tan byas pa'i sems kyis sdig pa mang po bcom par 'gyur ro/_/rgyal po chen po dper na rdo rje chung ngu ma gcig gis ri rab kyang 'bigs pa'am/_me chung ngu mas thams cad tshig pa'am/_dug chung ngu mas sems can 
[\[305b.6\]]'chi bar 'gyur ba dang 'dra bar dge ba cung zad tsam gyis kyang sdig pa chen po choms par 'gyur te/_dge ba de la chung ngu zhes bya mod kyi yang dag par na chen po yin no/_/de ci'i phyir zhe na/_sdig pa chen po choms pa'i phyir ro/_/rgyal po chen po bcom ldan 
[\[305b.7\]]'das kyis gsungs pa ltar na 'chab pa ni zag pa dang bcas pa'o/_/mi 'chab pa ni zag pa med pa'o/_/de bas na gang 'gyod cing mthol ba ni zag pa med pa'o/_/de bas na kha na ma tho ba'i las byas pa dag sdig pa mi 'chab par bya'o/_/sdig pa mi 'chab pas 
[\[306a\]]
[\[306a.1\]]kha na ma tho ba'i las srab par 'gyur ro/_/'dzem pa dang khrel bas bshags na kha na ma tho ba'i las yongs su 'byang bar 'gyur ro/_/rgyal po chen po chu'i thigs pa nyung ba ltar byed kyang snod chen po gang bar 'gyur te/_de bzhin du dge ba'i sems 
[\[306a.2\]]kyang kha na ma tho ba'i las chen po bcom par 'gyur ro/_/gal te kha na ma tho ba'i las bcabs na kha na ma tho ba'i las phyir zhing skye'o/_/gal te 'dzem pa dang khrel bas 'gyod cing 'thol na kha na ma tho ba'i las yongs su 'byang bar 'gyur ro/_/de bas na sangs rgyas bcom 
[\[306a.3\]]ldan 'das kyis gsungs pa las mkhas pa shes rab can dag ni kha na ma tho ba'i las mi 'chab bo zhes gsungs so/_/rgyal po chen po rgyu la yid ches pa dang /_'bras bu la yid ches pas las kyi rnam par smin pa la yid ches pa shin tu legs so/_/rgyal po chen po 
[\[306a.4\]]mya ngan ma byed cig_/gal te sems can gang zhig kha na ma tho ba'i las byas na bcabs te mi mthol ba dang /_'dzem pa dang khrel ba'i sems med pa dang /_rgyu dang 'bras bu dang las kyi rnam par smin pa mi mthong ba dang /_mkhas pa shes rab can la gsol ba mi 
[\[306a.5\]]'debs shing dge ba'i bshes gnyen la mi sten pa de ni sman pa mkhas pa thams cad gang gis kyang gso mi nus te/_dper na nad kam pa la zhes bya bas btab na/_'jig rten gyi sman pa gang gis kyang gso bar mi byed do/_/kha na ma tho ba'i las 'chab pa yang de dang 
[\[306a.6\]]'dra ste/_kha na ma tho ba'i las 'chab pa gang zhe na/_log sred can yin no/_/log sred can zhes bya ba ni rgyu dang 'bras bu la yid mi ches pa/_'dzem pa dang khrel ba med pa/_las kyi rnam par smin pa la yid mi ches pa da ltar dang /_ma 'ongs pa'i las mi mthong ba/_dge 
[\[306a.7\]]ba'i bshes gnyen la mi sten pa/_sangs rgyas bcom ldan 'das kyi bstan pa la mi 'jug pa'i gang zag de ni log sred can zhes bya ste/_sangs rgyas bcom ldan 'das kyis kyang gso mi nus so/_/de ci'i phyir zhe na/_dper na 'jig rten na mi ro la ni sman pa gang gis kyang 
[\[306b\]]
[\[306b.1\]]gso mi nus pa dang 'dra bar log sred can yang de dang 'dra ste/_sangs rgyas bcom ldan 'das kyis kyang gso mi nus so/_/rgyal po chen po ni log sred can ma yin pas nga'i nad gso nus pa med do zhes bya ba mi rung ngo /_/rgyal po gsung ba ltar nga'i nad gso mi nus so zhes bgyi 
[\[306b.2\]]bar rgyal po chen po 'di ltar shes par gyis shig_/yul ser skya'i rgyal po zas gtsang ma'i sras gau ta ma'i rigs mtshan don grub ces bya ba sus kyang ma bstan par rang gis rig nas bla na med pa yang dag par rdzogs pa'i byang chub tu mngon par rdzogs par sangs rgyas te/_mtshan bzang 
[\[306b.3\]]po sum cu rtsa gnyis dang /_dpe byad bzang po brgyad cus lus yongs su brgyan pa/_stobs bcu dang /_mi 'jigs pa bzhi dang ldan te/_thams cad mkhyen pa/_thams cad gzigs pa/_byams pa dang snying rje che ba/_thams cad la sras sgra gcan 'dzin dang 'dra bar thugs brtse 
[\[306b.4\]]ba/_dge ba dang ldan pa'i sems can gyi rjes su be'u dang ma mo mi gtong ba dang 'dra bar dus mkhyen pas gsung ba/_dus ma yin par mi smra ba/_yang dag par smra ba/_yongs su dag par smra ba/_yongs su dkar bar smra ba/_don dang ldan par smra ba/_chos dang ldan par smra ba/_
[\[306b.5\]]gcig tu chad par smra ba/_sems can mang po'i nyon mongs pa yongs su spong bar byed/_so so'i skye bo'i dbang po dang bsam pa'i mtshan nyid la shin tu mkhas pa/_ci dang ci rigs pa'i thabs la shin tu mkhas pa/_ye shes mtho zhing gzar ba ni ri rab lhun po dang 'dra ba/_yangs 
[\[306b.6\]]shing zab pa ni rgya mtsho dang 'dra ba/_sangs rgyas bcom ldan 'das de la rdo rje lta bu'i ye shes mnga' bas/_so so'i skye bo'i kha na ma tho ba'i las thams cad 'joms pas des mi choms zhes bya ba'i gnas med do/_/de da ltar 'di nas dpag tshad bcu gnyis kyi pha rol grong khyer 
[\[306b.7\]]rtswa mchog ces bya bar shing sA la drung gnyis kyi bar na bzhugs te/_da ltar tshad med grangs med pa'i byang chub sems dpa'i dge 'dun la chos rnam pa sna tshogs ston pa ni 'di lta ste yod pa dang med pa dang /_'dus byas dang 'dus ma byas pa dang /_zag pa dang bcas pa 
[\[307a\]]
[\[307a.1\]]dang zag pa med pa dang /_nyon mongs pa'i 'bras bu dang /_rnam par dkar ba'i chos dang /_gzugs kyi chos dang gzugs ma yin pa'i chos dang /_gzugs kyang ma yin gzugs ma yin pa yang ma yin pa'i chos dang /_bdag dang bdag ma yin pa'i chos dang /_
[\[307a.2\]]bdag kyang ma yin bdag ma yin pa yang ma yin pa dang /_rtag pa dang /_rtag pa ma yin pa dang /_rtag pa yang ma yin rtag pa ma yin pa yang ma yin pa dang /_bde ba dang bde ba ma yin pa dang /_bde ba yang ma yin bde ba ma yin pa yang ma yin pa dang /_mtshan ma dang mtshan ma 
[\[307a.3\]]ma yin pa dang /_mtshan ma yang ma yin mtshan ma ma yin pa yang ma yin pa dang /_chad pa dang chad pa ma yin pa dang /_chad pa yang ma yin chad pa ma yin pa yang ma yin pa dang /_'jig rten dang 'jig rten las 'das pa dang /_'jig rten yang ma yin 'jig rten las 'das pa yang ma 
[\[307a.4\]]yin pa dang /_theg pa dang /_theg pa ma yin pa dang /_theg pa yang ma yin theg pa ma yin pa yang ma yin pa dang /_bdag gis byas pas bdag myong ba dang /_bdag gis byas pas gzhan myong ba dang /_byas pa med pas myong ba med pa dag ston to/_/rgyal po chen po gang 
[\[307a.5\]]zhig gis sangs rgyas la byas pa med pa dang myong ba med pa thos na/_kha na ma tho ba'i las thams cad yongs su 'byang bar 'gyur ro/_/rgyal po chen po re zhig gson cig_/brgya byin lha'i dbang phyug tshe'i dus byed du nye ba na ltas rnam pa lnga sngar 'byung ste/_gang zhe na/_gos la 
[\[307a.6\]]dri ma chags pa dang /_mgo'i me tog rnyings pa dang /_lus la dri mi zhim pa dang /_mchan khung nas rngul 'byung ba dang /_gnas mi 'dod pa'o/_/de'i tshe brgya byin lha'i dbang phyug gis gnas dben par gal te dge sbyong ngam bram ze dag mthong na de'i drung du bsnyen te/_sangs rgyas 
[\[307a.7\]]su 'du shes bskyed do/_/de'i tshe dge sbyong ngam/_bram ze des brgya byin lha'i dbang phyug mthong bas smon lam btab nas 'di skad ces smra'o/_/lha'i dbang po bdag cag ni khyod la skyabs su mchi'o/_/brgya byin gyis de skad ces thos nas sangs rgyas ma yin par shes te 'di snyam 
[\[307b\]]
[\[307b.1\]]du sems so/_/'di ni sangs rgyas ma yin pas na/_bdag gis ltas ngan pa lnga po 'di dag med par byed mi nus so snyam sems so/_/de'i tshe na blon po ban tsa shrI zhes bya bas brgya byin la 'di skad ces smras so/_/lha'i bdag po dri za'i rgyal po ka pu lo zhes bya ba la bu mo su bar ta zhes 
[\[307b.2\]]bya ba yod de/_bu mo de bdag la stsal na rgyal po'i ltas ngan zhi bar byed pa'i gnas bdag gis bstan par bya'o/_/brgya byin gyis smras pa/_lha ma yin gyi rgyal po thag zangs ris kyi bu mo yid 'ong ma zhes bya ba kho bo'i chung ma byed de/_gal te khyod kyis nga'i ltas ngan zhi bar byed pa'i 
[\[307b.3\]]gnas ston nus na lta de yang khyod la sbyin par byas na su bar ta lta smos kyang ci dgos/_lha'i bdag po sangs rgyas bcom ldan 'das shAkya thub pa zhes bya ba da ltar rgyal po'i khab na bzhugs kyis de gang na bar song ste/_sngon ma thos pa thos par gyur na/_tshe'i dus byed pa'i ltas ngan gdon 
[\[307b.4\]]mi za bar zhi bar 'gyur ro/_/rigs kyi bu gal te sangs rgyas bcom ldan 'das kyis zhi bar nus na lta de gang na bar 'gro bar bya'o zhes smras nas/_zhon pa'i theg pa bsgyur te/_rgyal po'i khab bya rgod phung po'i ri la sangs rgyas bcom ldan 'das gang na bar phyin pa dang /_mgo bos 
[\[307b.5\]]sangs rgyas kyi zhabs la phyag 'tshal nas phyogs gcig tu 'khod de/_bcom ldan 'das la 'di skad ces gsol to/_/bcom ldan 'das lha dang mi'i nang na 'ching bas bcings pa gang lags/_bcom ldan 'das kyis bka' stsal pa/_kau shi ka ser sna dang 'dod chags dang 
[\[307b.6\]]phrag dog go/_/yang gsol pa/_ser sna dang /_'dod chags dang /_phrag dog ci las skyes/_bka' stsal pa/_ma rig pa las skye'o/_/yang gsol pa/_ma rig pa ci las skye/_bka' stsal pa/_bag med pa las skye'o/_/yang gsol pa/_bag med pa ci las skye/_bka' stsal pa/_
[\[307b.7\]]phyin ci log las skye'o/_/yang gsol pa/_phyin ci log ci las skye/_bka' stsal pa/_the tsom gyi sems las skye'o/_/bcom ldan 'das phyin ci log gi chos the tsom las skyes pa 'phags pa'i bka' bzhin no/_/de ci'i slad du zhe na/_bdag la the tsom gyi sems mchis pas phyin ci 
[\[308a\]]
[\[308a.1\]]log skyes te/_sangs rgyas bcom ldan 'das ma yin pa la sangs rgyas bcom ldan 'das su 'du shes bskyed de/_da sangs rgyas bcom ldan 'das mthong bas na the tsom gyi sems byang bar gyur to/_/the tsom yongs su byang bas phyin ci log zad par gyur to/_/phyin ci log 
[\[308a.2\]]zad pas na ser sna'i sems med pa nas/_phrag dog gi sems kyi bar du med do/_/bcom ldan 'das kyis bka' stsal pa/_ser sna dang phrag dog gi sems med do zhes bya ba khyod da ltar lan cig phyir ldog pa'i 'bras bu thob bam lan cig phyir ldog pa'i 'bras bu 'thob pa ni 'dod pa'i sems 
[\[308a.3\]]med do/_/gal te 'dod pa'i sems med na ci ste srog gi phyir nga'i drung du 'ongs/_lan cig phyir ldog pa ni srog la re ba med do/_/bcom ldan 'das phyin ci log pa ni srog la re ba mchis so/_/phyin ci log ma mchis pa ni srog la mi re'o/_/bdag kyang yang dag par na srog la re ba ma mchis 
[\[308a.4\]]kyi/_sangs rgyas bcom ldan 'das kyi chos kyi sku dang /_sangs rgyas kyi ye shes la re'o/_/kau shi ka sangs rgyas kyi chos kyi sku dang sangs rgyas kyi ye shes tshol ba ni phyi ma ma 'ongs pa'i dus su gdon mi za bar thob par 'gyur ro/_/de'i tshe brgya byin lha'i dbang phyug gis bcom ldan 'das 
[\[308a.5\]]las de skad ces thos nas/_tshe'i dus byed pa'i ltas ngan pa de nyid byang bar gyur nas 'dug pa las langs te spyi bos phyag 'tshal nas lan gsum bskor te bsti stang dang bcas pas thal mo sbyar te/_bcom ldan 'das la 'di skad ces gsol to/_/bdag ni shi ba las sos so/_/srog 
[\[308a.6\]]stor ba las srog phyir rnyed do/_/yang sangs rgyas bcom ldan 'das las bdag bla na med pa yang dag par rdzogs pa'i byang chub tu mngon par 'tshang rgya'o zhes lung bstan pa thob pas de ni sos pa dang srog thob pa zhes bgyi'o/_/bcom ldan 'das lha dang mi dag ji ltar na 'phel zhing skye bar 
[\[308a.7\]]'gyur/_ji ltar na 'gribs shing god par 'gyur/_bka' stsal pa/_kau shi ka 'thab cing rtsod pa'i rkyen gyis lha dang mi 'gribs shing god par 'gyur ro/_/shin tu dum pa'i rkyen gyis skye zhing 'phel bar 'gyur ro/_/bcom ldan 'das gal te 'thab cing rtsod pas 'gribs shing god 
[\[308b\]]
[\[308b.1\]]par gyur na/_bdag deng slan chad lha ma yin dang mi 'thab par bgyi'o/_/bcom ldan 'das kyis bka' stsal pa/_legs so legs so/_/kau shi ka sangs rgyas bcom ldan 'das ni bzod pa la bla na med pa yang dag par rdzogs pa'i rgyu yin no/_/zhes gsungs so/_/de'i tshe brgya byin lha'i 
[\[308b.2\]]dbang phyug sangs rgyas kyi zhabs la spyi bos phyag 'tshal nas phyir gnas su dong ngo /_/rgyal po chen po de bzhin gshegs pa de ltar mi dge ba'i ltas ngan pa thams cad zhi bar byed pas na/_sangs rgyas la bsam gyis mi khyab bo zhes brjod do/_/de bas na gal te rgyal po yang de'i gan du 
[\[308b.3\]]phyin na kha na ma tho ba'i las thams cad yongs su 'byang ngo /_/rgyal po chen po yang gson cig_/bram ze'i bu mi 'tshe ba zhes bya ba sems can grangs med pa bsad pas sor mos brgyan zhes btags te/_ma gsod tu chas nas sdig pa'i sems bskyed pa na/_lus kyang 'dar zhing g.yo'o/_/
[\[308b.4\]]lus dang sems g.yo ba ni mtshams med pa byas pa'i rkyen gyis gdon mi za bar sems can dmyal bar ltung ba las sangs rgyas dang phrad pa na yang lus dang sems g.yo ste/_de la yang gsod pa'i sems skyes so/_/lus dang sems g.yo ba ni mtshams med pa lnga byed pa'i 
[\[308b.5\]]rkyen gyis g.yos te/_mtshams med pa lnga byas na gdon mi za bar sems can dmyal bar ltung ngo /_/mi des de bzhin gshegs pa ston pa chen po dang phrad ma thag tu sems can dmyal bar ltung ba'i rgyu yongs su byang nas/_bla na med pa yang dag par rdzogs pa'i byang chub tu sems 
[\[308b.6\]]bskyed de/_de bas na sangs rgyas bcom ldan 'das ni bla na med pa'i sman pa zhes bya ste/_ston pa drug lta bu ma yin no/_/rgyal po chen po gzhan yang rgyal bu si byi la zhes bya ba la pha rgyal po khros nas rkang lag bcad de dong du bor ro/_/rgyal po'i ma snying brtse bas dong nas phyung ste/_
[\[308b.7\]]sangs rgyas gang na bar khrid nas sangs rgyas dang phrad ma thag tu rkang lag kyang phyir skyes te/_bla na med pa yang dag par rdzogs pa'i byang chub tu sems bskyed do/_/rgyal po chen po de ltar sangs rgyas dang phrad pas 'bras bu mngon sum du thob ste/_de bas na sangs rgyas bcom ldan 
[\[309a\]]
[\[309a.1\]]'das ni bla na med pa'i sman pa zhes bya ste/_ston pa drug lta bu ni ma yin no/_/rgyal po chen po klung gang gA'i 'gram na [{]yi dgas [,]yi dwags [}]lnga brgya yod de/_lo grangs med pa'i bar du chu yang mi mthong ngo /_/ci ste chu 'gram du phyin pa na yang me'i phung po chen por mthong ste/_skom 
[\[309a.2\]]pa dang bkres pas nyen te skad chen po phyung ste ngu'o/_/de'i tshe de bzhin gshegs pa klung de dang nye ba'i phyogs u dum bA ra'i tshal shing drung na bzhugs pa las/_de'i tshe [{]yi dgas [,]yi dwags [}]mang po sangs rgyas gang na bar lhags nas sangs rgyas la 'di skad ces gsol to/_/bdag cag ni bkres pa dang skom 
[\[309a.3\]]pas nyen te/_'tsho ba'i srog kyang ring po mi thub bo/_/bcom ldan 'das kyis bka' stsal pa/_khyod gang gA'i chu 'bab pa la ci'i phyir mi 'thung /[ {]yi dgas [,]yi dwags [}]rnams kyis gsol pa/_de bzhin gshegs pas ni chab tu gzigs kyang /_bdag cag gis ni me 'bar ba zhig tu mthong ngo /_/
[\[309a.4\]]bcom ldan 'das kyis bka' stsal pa/_gang gA'i klung gi chu ni shin tu yang sngo la dang bas yang dag par na me med de/_sdig pa'i las kyis sems phyin ci log pas me yin snyam sems so/_/khyod kyi phyin ci log gi sems yongs su bsal te chur mthong bar bya'o zhes bka' stsal nas de'i 
[\[309a.5\]]tshe bcom ldan 'das kyis [{]yi dgas [,]yi dwags [}]mang po de dag la ser sna dang 'dod chags kyi skyon mang po bstan to/_/[{]yi dgas [,]yi dwags [}]mang pos 'di skad ces gsol to/_/bdag cag ni bkres pa dang skom pas nyen te/_chos kyi gsung mang po thos kyang gzung ba'i sems ma mchis so/_/bcom 
[\[309a.6\]]ldan 'das kyis bka' stsal pa/_khyed rnams klung gang gA'i nang du zhugs la de'i chu yid bzhin du 'thung shig_/[{]yi dgas [,]yi dwags [}]de rnams sangs rgyas kyi byin gyi rlabs kyis chu 'thungs par gyur to/_/de ltar chu 'thungs nas de bzhin gshegs pas de dag la chos rnam pa sna tshogs bstan to/_/de 
[\[309a.7\]]dag gis chos thos nas bla na med pa yang dag par rdzogs pa'i byang chub tu sems bskyed de/[ {]yi dgas [,]yi dwags [}]kyi lus yongs su spangs nas lha'i lus thob par gyur to/_/rgyal po chen po de bas na sangs rgyas bcom ldan 'das ni bla na med pa'i sman pa zhes bya ste/_ston pa drug lta bu ni ma yin 
[\[309b\]]
[\[309b.1\]]no/_/rgyal po chen po yul mnyan du yod pa na mi rgod lnga brgya zhig rgyal po sde rab tu pham byed kyis mig phyung nas ldongs par gyur te/_de dag sangs rgyas gang na bar phyin pa'i dus med do/_/sangs rgyas bcom ldan 'das de dag la thugs brtse ba'i phyir mi rgod mig phyung ba rnams kyi drung du 
[\[309b.2\]]gshegs nas spro ba bskyed de/_rigs kyi bu dag lus dang ngag shin tu sdoms la phyin chad sdig pa ma byed cig_/mi rgod mang po de dag sangs rgyas las de bzhin gshegs pa'i gsung shin tu gsal ba thos ma thag tu mig kyang phyir mthong bar gyur nas/_sangs rgyas kyi spyan sngar thal mo sbyar 
[\[309b.3\]]te phyag 'tshal nas bcom ldan 'das la 'di skad ces gsol to/_/bcom ldan 'das bdag cag gis ni sangs rgyas bcom ldan 'das kyi byams pa'i thugs sems can thams cad la khyab kyi/_lha dang mi 'ba' zhig la ma lags par rtogs so/_/de'i tshe bcom ldan 'das kyis 
[\[309b.4\]]de dag la chos bstan te/_de dag gis chos thos nas bla na med pa yang dag par rdzogs pa'i byang chub tu sems bskyed par gyur to/_/de bas na de bzhin gshegs pa ni 'jig rten gyi bla na med pa'i sman pa yang dag pa ste/_ston pa drug lta bu ni ma yin no/_/rgyal po chen po 
[\[309b.5\]]yul mnyan du yod pa na rigs ngan dbugs 'phrog ces bya ba zhig yod de/_mi grangs med pa zhig bsad do/_/sangs rgyas kyi nye gnas maud gal gyi bu mthong nas de ma thag tu sems can dmyal bar ltung ba'i rgyu bcom nas sum cu rtsa gsum gnam gyi lhar skyes so/_/de ltar 'phags 
[\[309b.6\]]pa'i nye gnas yod pas na de bzhin gshegs pa ni bla na med pa'i sman pa zhes bya ste/_ston pa drug lta bu ni ma yin no/_/rgyal po chen po grong khyer ser skya zhes bya ba na tshong dpon gyi bu ma pham pa zhes bya ba ma la mi tshangs par spyad de/_de'i rgyu de'i rkyen gyis pha yang bsad par gyur to/_/
[\[309b.7\]]phyis de'i ma mi gzhan dang 'khrig pa tshor nas ma yang bsad do/_/de dgra bcom pa zhig dang bshes te dgra bcom pa la ngo tsha ba'i phyir dgra bcom pa yang bsad do/_/de ltar dgra bcom pa yang bsad nas gtsug lag khang du song ste/_dge slong gi dge 'dun dag las khyim nas khyim ma 
[\[310a\]]
[\[310a.1\]]yin par rab tu 'byung bar gsol to/_/dge slong gi dge 'dun rnams kyis mtshams med pa gsum gyi las byas par shes pas rab tu 'byung du ma gnang ngo /_/de ltar rab tu 'byung du ma gnang bas shin tu khros nas/_de'i nub mo me thogs te dge 'dun gyi gnas 
[\[310a.2\]]khang la me btang ngo /_/de'i 'og tu rgyal po'i khab tu song nas de bzhin gshegs pa gang na bar phyin pa dang /_de bzhin gshegs pa la rab tu 'byung bar gsol nas/_de bzhin gshegs pas rab tu phyung ste/_de la chos bstan pas bags kyis kha na ma tho ba'i sdig lci ba yang byang nas bla na med pa 
[\[310a.3\]]yang dag par rdzogs pa'i byang chub tu sems bskyed do/_/de bas na sangs rgyas bcom ldan 'das ni bla na med pa'i ston pa zhes bya ste/_ston pa drug lta bu ni ma yin no/_/rgyal po chen po rgyal po ni rang bzhin gyis khro zhing gtum la sdig pa'i bshes gnyen la yid ches pas de'i tshe 
[\[310a.4\]]lha sbyin gyis bal glang smyos pa btang nas sangs rgyas kyi thog tu mchongs pa las/_bal glang de dag sangs rgyas mthong ma thag tu rang dul te/_de la sangs rgyas bcom ldan 'das kyis phyag brkyang nas bal glang gi spyi bo la byugs te/_chos bstan pas de dag bla na med pa yang 
[\[310a.5\]]dag par rdzogs pa'i byang chub tu sems bskyed do/_/rgyal po chen po byol song gi skye gnas su gyur pa yang sangs rgyas dang phrad ma thag tu byol song gi skye gnas su gyur pa'i rnam par smin pa yang yongs su bcom na/_mi'i rgyud du skyes pa lta ci smos te/_rgyal po chen po 'di 
[\[310a.6\]]ltar rig par gyis shig_/gal te sangs rgyas dang phrad na kha na ma tho ba'i sdig yongs su 'byang bar 'gyur ro/_/rgyal po chen po sangs rgyas bcom ldan 'das sngon bla na med pa yang dag par rdzogs pa'i byang chub tu mngon par sangs ma rgyas pa na/_bdud kyi ris tshad med grangs 
[\[310a.7\]]med pa byang chub sems dpa'i drung du lhags so/_/de'i tshe byang chub sems dpas bzod pa'i stobs kyis bdud sdig to can gyi sems rab tu btul te/_bdud rnams la chos bstan nas bla na med pa yang dag par rdzogs pa'i byang chub tu sems bskyed do/_/sangs rgyas bcom ldan 'das la 
[\[310b\]]
[\[310b.1\]]de lta bu'i yon tan chen po'i mthu mnga'o/_/rgyal po chen po 'brog dgon pa'i [{]yi dgas [,]yi dwags [}]sems can mang po gsod pa dag yod do/_/de'i tshe de bzhin gshegs pas tshong dpon nor [{]bzangs kyi [,]bzang gi [}]phyir 'brog dgon pa'i [{]yi dgas [,]yi dwags [}]gang na ba der gshegs te de dag la chos bstan to/_/'brog 
[\[310b.2\]]dgon pa'i [{]yi dgas [,]yi dwags [}]de dag chos gsungs pa thos nas rab tu dga' mgu rangs te/_tshong dpon nor [{]bzangs kyis [,]bzang gis [}]sangs rgyas la phul te bla na med pa yang dag par rdzogs pa'i byang chub tu sems bskyed par gyur to/_/rgyal po chen po yul ser skya na shan pa 'phral ba yangs zhes 
[\[310b.3\]]bya ba zhig_/nyin gcig kyang lug grangs med pa gsod de/_shA ri'i bu mthong nas nyin zhag gcig gi khrims brgyad mnos so/_/de'i rgyu de'i rkyen gyis tshe 'phos nas byang phyogs kyi mgon po ngal bso po'i bur skyes so/_/de bzhin gshegs pa'i nye gnas la yang de lta bu'i 
[\[310b.4\]]yon tan chen po yod na/_sangs rgyas bcom ldan 'das lta smos kyang ci dgos/_rgyal po chen po yul 'khor gyi byang phyogs na grong khyer gseg ma zhes bya ba'i rgyal po klu'i phyag rgya zhes bya ba rgyal po'i srid 'dod pa'i phyir pha bsad do/_/de ltar pha bsad nas shin tu 'gyod pa'i sems 
[\[310b.5\]]skyes te yul gyi srid btang nas de bzhin gshegs pa gang na bar lhags nas rab tu 'byung bar gsol to/_/bcom ldan 'das kyis de la legs so zhes bka' stsal nas dge slong du gyur te/_kha na ma tho ba'i sdig kyang yongs su byang nas bla na med pa yang dag par rdzogs pa'i byang 
[\[310b.6\]]chub tu sems bskyed par gyur to/_/rgyal po chen po de bas na de bzhin gshegs pa la yon tan chen po grangs med tshad med pa mnga' bar rig par bya'o/_/rgyal po chen po de bzhin gshegs pa la gcung lha sbyin zhes bya ba yod de/_dge 'dun gyi dbyen byas nas/_sangs 
[\[310b.7\]]rgyas kyi sku la ngan sems kyis khrag phyung ste/_dge slong ma pad mo zhes bya ba yang bsad pas mtshams med pa gsum gyi las byas so/_/de la yang de bzhin gshegs pas chos rnam pa sna tshogs bstan nas kha na ma tho ba'i sdig kyang khad kyis byang bar gyur to/_/de bas na 
[\[311a\]]
[\[311a.1\]]de bzhin gshegs pa ni sman pa chen po zhes bya ste/_ston pa drug lta bu ni ma yin no/_/rgyal po chen po gal te bdag smra ba'i tshig la thugs ches nas sangs rgyas bcom ldan 'das gang na bzhugs par myur du bzhud cig ci ste thugs mi ches na yang legs par 
[\[311a.2\]]dgongs shig_/rgyal po chen po sangs rgyas bcom ldan 'das kyi thugs rje chen po ni thams cad la khyab pas dam pa'i chos gcig tsam mam 'ga' tsam la ston pa ni ma yin no/_/gnyen pa dang sdang ba la thugs mnyam pas na gang zag gcig tsam bla na med pa yang dag par rdzogs 
[\[311a.3\]]pa'i byang chub la bkod de/_gzhan mi 'god pa ma yin/_de bzhin gshegs pa ni 'khor rnam pa bzhi po 'ba' zhig gi ston pa ma yin gyi/_'jig rten du bcas pa lha dang mi dang klu dang [{]yi dgas [,]yi dwags [}]dang /_byol song dang /_sems can dmyal ba la sogs te thams cad kyi ston pa 
[\[311a.4\]]yin pas/_de bas na sems can thams cad kyis kyang sangs rgyas bcom ldan 'das la pha ma dang 'dra bar 'du shes bskyed pa'i rigs so/_/rgyal po chen po de bzhin gshegs pa ni rigs mtho zhing btsun pa rgyal po ba de ka 'ba' zhig la chos ston pa ma lags kyi/_rigs dma' 
[\[311a.5\]]shing ngan pa u pA li la sogs pa la yang chos ston to/_/u bar ta dang /_a na ya te 'ba' zhig gis phul ba'i zhal zas bzhes par ma zad kyi/_dbul po su da ra ti'i zhal zas kyang bzhes so/_/dbang po rnon po shA ri'i bu la sogs pa 'ba' zhig la chos ston pa ma lags 
[\[311a.6\]]kyi/_dbang po rtul po chi'u li ban ta la sogs pa la yang chos ston to/_/'dod chags med pa'i rang bzhin can 'od srung chen po la sogs pa la rab tu 'byung bar gnang ba ma lags kyi/_'dod chags can bsnyen dga' bo la sogs pa la yang rab tu 'byung bar gnang ngo /_/nyon 
[\[311a.7\]]mongs pa srab pa lteng rgyas 'od srung la sogs pa rab tu 'byung bar gnang ba ma lags kyi/_kha na ma tho ba'i las byas pa rgyal po sde rab tu pham byed kyi nu bo su ta la yang rab tu 'byung bar gnang ngo /_/'jag ma zhes bya ba'i bsti stang dang bcas pas bsnyen bkur byas te 
[\[311b\]]
[\[311b.1\]]zhe sdang rtsa ba nas bton pa ma lags kyi/_sor mos brgyan ngan sems kyis gnod par byas pa yang ma bkol te skyabs mdzad do/_/shes rab dang ldan pa skyes pa 'ba' zhig la chos ston pa ma lags kyi/_shin tu glen pa bud med g.yem pa/_g.yem pa'i chos la mkhas pa la yang 
[\[311b.2\]]chos ston to/_/rab tu 'byung ba'i 'khor bzhi po 'ba' zhig gis byang chub kyi 'bras bu thob pa ma lags kyi/_khyim na gnas pas kyang 'bras bu gsum thob par mdzad do/_/su ta na la sogs pa 'du 'dzi yongs su spangs pas mthar sems rtse gcig pa 'ba' zhig 
[\[311b.3\]]la chos kyi don ston pa ma lags kyi/_rgyal po gzugs can snying po la sogs pa yul gyi srid byed pa la yang chos kyi don ston to/_/chang yongs su bcad pa 'ba' zhig la ma lags kyi/_khyim bdag drag po chang gis shin tu myos pa la yang chos ston to/_/ting nge 'dzin la 
[\[311b.4\]]mnyam par bzhag pa li pa ta la sogs pa 'ba' zhig la ma lags kyi/_bu shi nas sems 'khrugs pa bram ze mo ba si ta la yang chos ston to/_/bdag gi nye gnas 'ba' zhig la ma yin gyi/_mu stegs can gcer bu pa la yang chos ston to/_/shin tu lang tsho la 
[\[311b.5\]]bab pa nyi shu lnga lon pa 'ba' zhig la ma lags kyi/_rgas 'khogs pa lo brgyad cu lon pa la yang chos ston to/_/dbang po yongs su smin pa'i gang zag 'ba' zhig la ma lags kyi/_dge ba'i rtsa ba ma smin pa la yang chos ston to/_/btsun mo phreng ldan ma 'ba' zhig 
[\[311b.6\]]la chos ston pa ma lags kyi/_sbrul 'tshong ma pad mo la yang chos ston to/_/rgyal po sde rab tu pham byed kyis phul ba'i zhal zas ro mchog brgyad dang ldan pa'i 'ba' zhig bzhes pa ma lags kyi/_khyim bdag shrI gu pa tas zhal zas dug dang bsres te phul ba yang bzhes 
[\[311b.7\]]so/_/rgyal po chen po 'di ltar rig par gyis shig_/shrI gu pa ta zhes pa ni sngon 'das pa'i dus na yang mtshams med pa byas pa'i las kyi rgyu yod de/_sangs rgyas dang phrad nas chos thos pas bla na med pa yang dag par rdzogs pa'i byang chub tu sems bskyed par gyur to/_/
[\[312a\]]
[\[312a.1\]]rgyal po chen po gal te zla ba gcig gi bar du sems can thams cad la zas dang gos kyi sbyin pa byin pa bas/_gang zag gcig gis skad cig tsam sangs rgyas rjes su dran na bsod nams 'di'i bcu drug cha gcig tsam yang mi phod do/_/rgyal po chen po 
[\[312a.2\]]gal te gser la mi byas nas shing rta brgya snyed sbyin pa byin pa bas/_gang zhig sems bskyed de sangs rgyas kyi phyogs su gom pa gcig bor ba'i bsod nams su mi phod do/_/rgyal po chen po gal te yul chen po gcig gi rin po che rnam pa sna tshogs bal glang gis drangs 
[\[312a.3\]]pa'i shing rta brgya snyed dang /_bud med do shal dang /_phreng bas yongs su brgyan pa yang brgya snyed kyi sbyin pa byin pa bas/_sems bskyed de sangs rgyas bzhugs pa'i phyogs su gom pa gcig bor ba bsod nams che ste/_de yang re zhig zhog la gal te mchod pa'i yo byad 
[\[312a.4\]]rnam pa bzhis stong gsum gyi stong chen po'i 'jig rten gyi khams kyi sems can thams cad la sbyin pa byin pa bas/_sems bskyed de sangs rgyas kyi phyogs su gom pa gcig bor na bsod nams che'o/_/de yang re zhig zhog la gal te rgyal po chen pos gang gA'i klung 
[\[312a.5\]]gi bye ma snyed kyis sems can grangs med pa la sbyin pa byin pa ni/_shing sA la drung gnyis kyi bar de bzhin gshegs pa'i spyan sngar sems thag pa nas chos nyan du 'gro ba tsam mi phod do/_/de nas rgyal po chen pos 'tsho byed la 'di skad ces smras so/_/sangs rgyas 
[\[312a.6\]]bcom ldan 'das zhes bya ba ni rang bzhin gyis shin tu dul bas na/_'khor rnams kyang shin tu dul ba ste/_ji ltar shing tsan dan gyi tshal la/_tsan dan 'ba' zhig gis bskor ba bzhin no/_/de bzhin gshegs pa rnam par dag pas 'khor rnams kyang rnam par dag pa ste/_
[\[312a.7\]]ji ltar klu chen po la klu'i 'khor gyis yongs su bskor ba bzhin no/_/de bzhin gshegs pa ni rab tu zhi bas 'khor rnams kyang rab tu zhi ba'o/_/de bzhin gshegs pa ni 'dod chags med pas 'khor rnams kyang 'dod chags med pa'o/_/sangs rgyas la nyon mongs 
[\[312b\]]
[\[312b.1\]]pa med pas 'khor rnams kyang nyon mongs pa med pa yin na/_/kho bo lta bu shin tu sdig can kha na ma tho ba'i las kyis shin tu glags pa/_shin tu mnam zhing btsog pa/_sems can dmyal ba'i khams su gtogs pa 'di ji lta bur de bzhin gshegs pa'i spyan sngar 'gro bar bya/_
[\[312b.2\]]ci ste phyin na yang kho bo la mi gzigs shing bka' stsal par yang mi gnang du dogs te/_khyod kyis kho bo la sangs rgyas kyi spyan sngar 'gro bar bskul kyang bdag ni shin tu btsog pas 'gro ba'i sems 'di tsam yang med do/_/de'i tshe steng gi nam mkha' las kyang 'di skad 
[\[312b.3\]]ces grag par gyur to/_/bla na med pa'i sangs rgyas kyi chos kyang nub tu nye/_shin tu zab pa'i chu klung yang skams la khad/_chos kyi sgron ma chen po yang ring po mi thogs la/_chos kyi ri bo yang 'gyel du nye/_chos kyi gru yang zhig la khad/_chos kyi zam pa yang zhig 
[\[312b.4\]]tu nye/_chos kyi gzhal med khang yang rdib tu nye/_chos kyi rgyal mtshan yang 'gyel du nye/_chos kyi sdong po yang chag la khad/_dge ba'i bshes gnyen yang 'gro la khad/_'jig pa chen po yang 'ong du nye/_chos kyis ltogs pa'i sems can ni ring po mi thogs par 
[\[312b.5\]]'byung /_nyon mongs pa'i rims nad ni 'byung la khad/_mun nag chen pos ni non pa'i dus la bab/_chos kyis phongs pa'i dus ni bab tu nye la/_bdud kyi rgyal po ni shin tu dga' bas go cha yang bor/_sangs rgyas kyi nyi ma ni mya ngan las 'das pa chen 
[\[312b.6\]]po'i ri rtser nub la khad do/_/rgyal po chen po gal te sangs rgyas gshegs par gyur na rgyal po chen po'i kha na ma tho ba'i las 'di dag ni gzhan sus kyang gso mi nus so/_/rgyal po chen po khyod ni mtshams med pa'i sems can dmyal ba'i kha na ma tho ba'i las 
[\[312b.7\]]byas pas las de'i rkyen gyis the tshom med par ltung du nges so/_/rgyal po chen po a zhes bya ba ni med pa'o/_/byi zhes bya ba ni mtshams so/_/bde ba'i mtshams cung zad kyang med pas mtshams med pa zhes bya'o/_/rgyal po chen po gal te mi gcig pu 
[\[313a\]]
[\[313a.1\]]zhig dmyal ba der ltung na yang de'i lus dpag tshad brgyad khri'i nang yongs su gang ste/_bar mtshams kyi stong pa med par de'i lus la kho ra khor yug tu chub par sdug bsngal rnam pa sna tshogs myong ngo /_/ci ste mi mang zhig ltung na yang lus kyis yongs 
[\[313a.2\]]su gang ste/_gcig la gcig gzer zhing dogs pa med do/_/rgyal po chen po grang ba'i sems can dmyal bar ni tsha ba'i rlung cung zad tsam dang phrad pas de yang bde ba zhes bya'o/_/tsha ba'i sems can dmyal ba yang grang ba'i rlung cung zad tsam dang phrad pas de yang bde ba zhes bya'o/_/
[\[313a.3\]]'tsho ba'i sems can dmyal ba yang shi nas sos zhes bya ba'i sgra thos pas de ma thag tu 'tsho'o/_/mtshams med pa'i sems can dmyal ba ni de lta bu'i bag med do/_/rgyal po chen po mtshams med pa'i sems can dmyal ba la phyogs bzhin sgo re re yod do/_/sgo de re re'i phyi 
[\[313a.4\]]rol na me chen po yod de/_lho byang shar nub thal byung du 'bar ro/_/dpag tshad brgyad khri kho ra khor yug tu lcags kyi ris bskor te/_steng yang lcags kyi dra bas bla re bres nas sa gzhi yang lcags las byas so/_/steng gi me yang 'og tu thal/_'og gi me yang steng du 
[\[313a.5\]]thal byung du 'bar ro/_/rgyal po chen po sla nga'i thog tu nya bzhag na tshig pa dang 'dra bar de na gnas pa'i mi yang de dang 'dra'o/_/rgyal po chen po mtshams med pa gcig byas na mtshams med pa gcig myong ngo /_/mtshams med pa gnyis byas na nyis 'gyur myong ngo /_/
[\[313a.6\]]mtshams med pa lngar byas na lnga 'gyur myong bar 'gyur ro/_/rgyal po chen po bdag gis ni rgyal po'i kha na ma tho ba'i las 'dis gdon mi za bar mi thar bar shes kyis rgyal po chen po de bzhin gshegs pa gang na bzhugs par myur du bzhud cig_/sangs rgyas bcom 
[\[313a.7\]]ldan 'das ma gtogs par gzhan sus kyang skyabs su 'gyur ba med de/_kho bo ni khyod la snying brtse ba'i phyir 'di skad ces bskul ba yin no/_/de'i tshe rgyal po chen pos de skad ces grags pa'i tshig thos nas shin tu 'jigs dngangs te skyi bung zhes byed nas lus kyi 
[\[313b\]]
[\[313b.1\]]yan lag lnga yang chu shing lta bur g.yos nas yar bltas te/_'di skad du smra ba/_gzugs ni ma mthong gi skad 'ba' zhig grag pa 'di su yin zhes smras so/_/rgyal po chen po kho bo ni khyod kyi pha gzugs can snying po yin gyis/_khyod 'tsho byed kyi tshig nyon cig_/ngan 
[\[313b.2\]]par lta ba ston pa drug gi tshig ni ma yin no/_/rgyal pos de skad ces grag pa'i tshig thos ma thag tu brgyal nas sa la 'gyel te/_lus kyi 'brum bu yang skyes nas snga ma las lhag par mnam zhing btsog par gyur te/_bsil sman gyis bskus kyang 'brum bu lhag par 
[\[313b.3\]]tsha bar gyur gyi 'tsho ba ni med do//_//'phags pa yongs su mya ngan las 'das pa chen po'i mdo/_bam po nyi shu rtsa bdun pa/_de'i tshe na bcom ldan 'das ston pa thugs rje chen po rgyal po ma skyes dgra'i phyir zla ba lta bu'i ting nge 'dzin la zhugs so/_/ting 
[\[313b.4\]]nge 'dzin la zhugs nas 'od zer chen po btang ngo /_/'od chen po shin tu sim pa des rgyal po'i lus la reg nas lus kyi 'brum bu sos te tsha bas gdungs pa yang ye zhi bar gyur to/_/rgyal pos 'brum bu sos shing lus kyi yan lag bsil bar tshor nas 'tsho byed la 'di skad 
[\[313b.5\]]ces smras so/_/sngon mkhas pa dag 'di skad ces zer ro/_/bskal pa zad du nye ba na/_zla ba gsum cig car 'byung ste/_de'i tshe na sems can thams cad kyi na ba dang sdug bsngal kun zhi bar 'gyur ro/_/de'i dus la da dung ma bab par 'od 'di ga las byung na nga'i 
[\[313b.6\]]lus la reg nas 'brum bu'i sdug bsngal byang zhing lus bde bar gyur/_'tsho byed kyis smras pa/_'di ni bskal pa zad du nye ba'i tshe zla ba gsum cig car byung ba ma yin/_me dang nyi ma dang skar ma dang sman dang /_nor bu rin po che dang lha'i 'od kyang ma yin no/_/rgyal pos yang 
[\[313b.7\]]smras pa/_zla ba gsum dang nor bu rin po che la sogs pa'i 'od ma yin na/_'o na 'di su'i 'od/_smras pa/_rgyal po 'di ni lha'i lhas btang ba'i 'od yin par rig par bya'o/_/'od 'di ni rtsa ba med/_mthar thug pa ma yin/_tsha ba ma yin/_grang ba ma yin/_rtag pa ma yin/_
[\[314a\]]
[\[314a.1\]]'gog pa ma yin/_gzugs ma yin/_gzugs med pa ma yin/_mtshan nyid ma yin/_mtshan nyid med pa ma yin/_sngon po ma yin/_ser po ma yin/_dmar po ma yin/_dkar po ma yin te/_sems can sgrol ba'i phyir mthong ba dang /_mtshan 
[\[314a.2\]]nyid brjod du yod pa dang /_rtsa ba yod pa dang /_mtha' yod pa dang /_tsha ba yod pa dang /_grang ba yod pa dang /_sngon po dang /_ser po dang dmar po dang dkar po yang yod do/_/rgyal po chen po de ltar mod kyi/_'od de ni yang dag par na brjod du med/_mthong ba ma yin pa 
[\[314a.3\]]nas/_sngon po dang /_ser po dang dmar po dang /_dkar po'i bar du med do/_/rgyal pos 'tsho byed la smras pa/_lha'i lha de ci'i rgyu ci'i rkyen gyis 'od 'di btang bar gyur/_smras pa/_rgyal po chen po deng gi ltas 'di ni rgyal po la dgongs pa'i phyir btang ba 'dra'o/_/rgyal pos 
[\[314a.4\]]sngar 'di skad du 'jig rten na sman pa mkhas pa lus dang sems kyi nad gso nus pa med do zhes byas pas de'i phyir 'od 'di btang nas sngar rgyal po'i lus gsos te/_de nas sems kyang gso bar mdzad do/_/rgyal pos yang 'tsho byed la smras pa/_bcom ldan 'das de bzhin 
[\[314a.5\]]gshegs pas bdag la dgongs sam/_'tsho byed kyis smras pa/_dper na mi zhig la bu bdun yod de/_bdun las gcig nad kyis btab na/_pha mas bu de dag la mi snyoms pa ma yin te/_'on kyang bu na ba de la cher sems so/_/rgyal po chen po de bzhin gshegs pa yang 
[\[314a.6\]]de dang 'dra ste/_sems can thams cad la thugs mi snyoms pa ma lags mod kyi/_sdig pa can la lhag par dgongs so/_/le lo can la ni sangs rgyas thugs brtse bar dgongs so/_/le lo med pa la ni thugs btang snyoms su 'jog go/_/de la le lo med pa gang zhe na/_
[\[314a.7\]]'di lta ste/_byang chub sems dpa' sa drug la gnas pa dag go/_/rgyal po chen po sangs rgyas bcom ldan 'das ni sems can gyi rigs dang /_rgan pa dang gzhon nu dang dar la bab pa dang /_dbul po dang phyug po dang /_dus dang nyi ma dang zla ba dang /_skar 
[\[314b\]]
[\[314b.1\]]ma dang bzo dang /_rigs ngan dang bran pho dang /_bran mor mi rtog ste/_sems can gang dge ba'i sems yod pa 'ba' zhig la rtog pas dge ba'i sems yod na byams pa'i thugs kyis dgongs so/_/rgyal po chen po 'od kyi ltas 'di ni de bzhin gshegs pa zla ba lta bu'i 
[\[314b.2\]]ting nge 'dzin la snyoms par zhugs nas btang ba'i 'od yin par rig par bya'o/_/rgyal pos dris pa/_zla ba lta bu'i ting nge 'dzin ces bya ba ji lta bu yin/_'tsho byed kyis gsol pa/_dper na zla ba'i 'od ni ud pa la'i me tog thams cad kha 'bus shing gsal bar byed do/_/
[\[314b.3\]]de bzhin du zla ba lta bu'i ting nge 'dzin yang sems can thams cad kyi dge ba'i sems kha dbye zhing 'bu bar mdzad de/_de bas na zla ba lta bu'i ting nge 'dzin ces bya'o/_/rgyal po chen po dper na zla ba'i 'od ni 'gron po thams cad dga' bar byed do/_/de bzhin du zla ba lta bu'i ting nge 
[\[314b.4\]]'dzin yang de dang 'dra ste/_mya ngan las 'das pa'i lam bgrod pa dag dga' ba'i sems skye bar byed de/_de bas na zla ba lta bu'i ting nge 'dzin ces bya'o/_/rgyal po chen po dper na zla ba'i 'od ni thog ma tshes gcig nas bco lnga'i bar du dbyibs dang 'od kyang bags kyis rgyas 
[\[314b.5\]]shing rdzogs par 'gyur ro/_/de bzhin du zla ba lta bu'i ting nge 'dzin kyang sems dang po bskyed pa'i dge ba'i rtsa ba rnams bags kyis skye zhing rgyas par byed pa nas/_yongs su mya ngan las 'das pa chen po'i bar yongs su rdzogs par byed de/_de bas na zla ba lta bu'i ting nge 
[\[314b.6\]]'dzin ces bya'o/_/rgyal po chen po dper na zla ba'i 'od tshes bcu drug nas sum cu la thug na/_dbyibs dang kha dog dang 'od dang snang ba bags kyis 'bri zhing chung bar 'gyur ro/_/de bzhin du zla ba lta bu'i ting nge 'dzin gyi 'od kyis gar snang ba'i gnas der nyon mongs pa thams cad 
[\[314b.7\]]bags kyis 'bri zhing chung bar 'gyur te/_de bas na zla ba lta bu'i ting nge 'dzin ces bya'o/_/rgyal po chen po dper na rab tu tsha ba'i dus na sems can thams cad rtag tu zla ba'i 'od sems so/_/zla ba'i 'od kyis phog na tsha ba med par 'gyur ro/_/de bzhin du zla ba lta bu'i ting nge 
[\[315a\]]
[\[315a.1\]]'dzin kyang sems can gyi 'dod pa'i nyon mongs pas gdungs pa thams cad med par byed do/_/rgyal po chen po dper na zla ba nya ba ni skar ma mang po'i rgyal po lta bu ste/_bdud rtsi'i ro lta bur sems can thams cad dga' zhing mos so/_/de bzhin du zla ba lta bu'i 
[\[315a.2\]]ting nge 'dzin kyang de dang 'dra ste/_dge ba thams cad kyi rgyal po bdud rtsi'i ro lta bu ste/_sems can thams cad dga' zhing mos te/_de bas na zla ba lta bu'i ting nge 'dzin ces bya'o/_/rgyal pos smras pa/_kho bos 'di skad ces thos te/_de bzhin gshegs pa ni mi sdig pa can dang lhan 
[\[315a.3\]]cig mi gnas mi 'grogs gtam mi zer te/_ji ltar rgya mtshor mi ro zhag tu mi gnas pa dang /_bya ngur pa skom pa'i sar mi gnas pa dang /_brgya byin lha'i dbang phyug [{]yi dgas [,]yi dwags [}]dang lhan cig mi gnas pa dang /_bya ku shi la shing skam po'i steng du mi nyal ba dang 'dra'o zhes thos te/_
[\[315a.4\]]de bzhin gshegs pa yang de dang 'dra na bdag gis ji lta bur mthong bar bya/_gal te mthong bar gyur na/_kho bo'i lus sa'i nang du mi nub bam/_kho bos bltas na de bzhin gshegs pa ni bal glang smyos pa dang /_seng ge dang stag dang /_spyang ki dang me ma mur dang nye yang 
[\[315a.5\]]bla'i/_mi sdig can dang nam du yang mi sten pa dang 'dra'o snyam sems te/_bdag gis ji lta bu'i sems dang bcas te de bzhin gshegs pa'i spyan sngar 'gro bar bya/_'tsho byed kyis smras pa/_rgyal po chen po dper na skom gyis gdungs pa ni myur du chu gtsang ma'i gan du 
[\[315a.6\]]'gro'o/_/bkres pa zas 'dod pa dang /_'jigs pa skyabs 'dod pa dang /_nad pa sman 'dod pa dang /_tsha ba grib ma 'dod pa dang /_grang ba me 'dod pa dang 'dra bar/_de ltar rgyal po sangs rgyas 'dod pa yang de dang 'dra bar bya ba'i rigs so/_/rgyal po chen po de 
[\[315a.7\]]bzhin gshegs pa ni log sred can la yang dam pa'i chos ston na/_rgyal po chen po log sred can ma lags pa la thugs rjes dgongs shing skyabs mdzad pa lta ci smos/_rgyal pos smras pa/_'tsho byed kho bos sngon 'di skad ces zer ba thos te/_log sred can zhes bya ba ni ma dad pa/_
[\[315b\]]
[\[315b.1\]]mi nyan pa/_don yid la mi byed pa/_don yang mi rtogs pa yin no zhes zer na/_de bzhin gshegs pa ci ste chos ston par 'gyur/_'tsho byed kyis smras pa/_rgyal po chen po dper na mi la la zhig nad tshabs po ches btab pa la/_rmi lam na ka ba gcig pa'i khang par 'dug gam/_
[\[315b.2\]]mar dang snum la sogs pa za zhing lus la yang skud dam/_thal ba'i nang du nyal zhing thal ba za ba'am/_shing skom po rul pa la 'dzeg gam/_bar bar spre'u dang 'grogs shing nyal lam/_'dug gam/_chur bying ngam/_'dam rdzab tu nub bam/_yang thog gam/_khang pa'am/_
[\[315b.3\]]ri mthon po'am/_shing kha'am/_bal glang ngam/_rta'am/_ba lang ngam/_lug gi thog nas lhung ba'am/_lus la gos sngon po'am/_ser po'am/_dmar po'am/_nag po gyon te glu gar dang rtsed mo byed pa'am/_bya rog gam/_srin bya'am/_wa la sogs pa mthong ba'am/_
[\[315b.4\]]so dang skra lhung ba'am/_gcer bur khyi la sngas bcas te lud phung gi steng na nyal ba'am/_sngon shi ba'i mi dang lhan cig 'grogs shing 'dug gam/_lag pa sbrel zhing 'gro ba'am/_sbrul gdug pas gang ba'i steng du 'bogs shing 'gro ba'am/_yang na bud med skra bshig pa la 
[\[315b.5\]]lag gis 'khyud cing lhan cig nyal bar rmis pa'am/_shing ta la'i lo mas gos byed pa'am/_bong bus 'dren pa'i shing rta zhig la zhon te/_lho phyogs su 'gro ba'am/_de lta bu dag rmis nas shin tu mi dga' bas sems gdungs par gyur to/_/de ltar 
[\[315b.6\]]mi dga' bas gdungs pa'i phyir nad kyang phyi phyir na bar gyur to/_/nad phyi phyir na bas gnyen rnams kyis sman pa gnyer du btang ngo /_/gal te sman pa'i steng du mngags pa'i mi de lus thung ngam/_lus kyi yan lag ma tshang zhing dbang po dang mi ldan pa'am/_mgo 
[\[315b.7\]]la rdul chags pa'am/_gos ral po gyon pa'am/_shing rta zhig pa khrid de/_sman pa la 'di skad du myur du shing rta de la 'dzegs zhes zer ba de'i tshe/_sman pa mkhas pa des de lta bu'i sun ma dang /_ltas bkra mi shis pa mthong nas/_nad pa de ni shin tu gso 
[\[316a\]]
[\[316a.1\]]dka'o snyam sems so/_/yang 'di snyam du de ltar sun ma bkra mi shis pa yin mod kyi/_yang gsor rung ngam mi rung snyam nyi ma blta'o/_/de la gal te tshes bzhi dang /_drug dang /_brgyad dang /_bcu gnyis dang /_bcu bzhi'i nyi ma la nad kyis btab na gso dka'o snyam 
[\[316a.2\]]sems so/_/yang 'di snyam du sems te nyi ma ngan mod kyi yang gsor rung ngam mi rung snyam skar ma la blta'o/_/de la skar ma me dang /_gser dang /_snar ma dang /_gshin rje dang /_gsher dang /_gang dang skar ma de dag la nad kyis btab na gso dka'o/_/yang 'di snyam du skar ma ngan kyang 
[\[316a.3\]]dus la blta'o snyam ste/_de la ston dang dgun dang /_nyi ma nub pa'i dus dang /_nam phyed dang /_zla ba nub pa'i dus su nad kyis btab na gso dka'o/_/yang 'di snyam du de ltar ltas mang po de dag ngan mod kyi/_rtogs kyang srid/_mi rtogs kyang srid de/_nad pa nyid blta ste gal te 
[\[316a.4\]]bsod nams yod pa zhig na gsor rung ngo /_/bsod nams med na ltas bzang yang ci la phan snyam sems so/_/de snyam du bsams nas/_sun ma dang 'grogs te lam du zhugs pa dang /_yang 'di snyam du gal te nad pa de tshe ring ba'i ltas yod na gsor rung ngo /_/tshe thung ba'i ltas 
[\[316a.5\]]dang phrad na gsor mi rung ngo snyam bsams nas/_lam du bus pa chung ngu gnyis gcig la gcig drangs te 'thab la/_thor to nas bzung nas skra 'bal zhing gyo mo dang /_rdo dang /_mtshon cha dang /_dbyug pa 'phen zhing gcig la gcig rdeg pa'am/_me thogs pa me rang shi ba mthong ngam/_
[\[316a.6\]]shing gcod pa mthong ngam/_mi'i lag na ko ba nyed cing lam du 'gro ba'am/_lam na rdzas lus pa mthong ngam/_mi snod stong pa thogs pa mthong ngam/_dge slong gcig pu grogs med par 'gro ba mthong ngam/_stag gam/_spyang ki'am/_bya rog gam/_srin bya'am/_wa la sogs 
[\[316a.7\]]pa dngos po de lta bu dag mthong nas/_yang 'di snyam du mngags pa'i sun ma nas/_lam du 'gro ba'i bar du mthong ngo cog kun kyang bkra mi shis na nad pa de gdon mi za bar gso dka'o snyam sems so/_/yang 'di snyam du bdag gal te ma song na sman pa mkhas pa zhes mi grags la/_
[\[316b\]]
[\[316b.1\]]ci ste song na gsor mi rung ngo snyam sems te/_yang 'di snyam du bsams so/_/de lta bus ltas mang po dag bkra mi shis mod kyi/_'on kyang nad pa'i thad du rtse gcig 'gro'o snyam bsams nas lam du 'gro ba las sgra 'di dag thos na mi rung ste/_gang zhe na/_shi ba dang stor ba dang /_
[\[316b.2\]]byung ba dang /_chag pa dang /_zhig pa dang grugs pa dang shus pa dang /_lhung ba dang /_grol ba dang /_khur khyer ba dang /_tshig pa dang ma 'ongs zhes zer ba de dag thos na gso dka' ste mgon skyabs mi nus so/_/yang lho phyogs nas bya'i skad thos pa la 'di lta ste/_bya rog dang srin bya 
[\[316b.3\]]dang ske ka'i skad dang /_khyi'am/_byi ba'am/_wa'am/_ri bong ngam/_phag ste/_de dag gi skad thos na/_yang 'di snyam du nad pa de ni shin tu gso dka'o snyam sems so/_/de nas nad pa'i khyim du zhugs pa dang /_nad pa la bltas na/_de res 'ga' ni grang /_res 'ga' ni tsha 
[\[316b.4\]]zhing lhu tshigs thams cad lhang lhang por na ste/_mig dmar ba la mchi ma zag pa dang /_rna ba'i nang na sgra grag pa dang /_lkog ma 'gags te na ba dang /_lce gas pa dang /_mdog rab tu gnag pa dang /_mgo mi theg pa dang /_lus skem zhing rdul mod pa dang /_bshang gci 'gags 
[\[316b.5\]]pa dang /_lus glo bur du tsho rab tu gyur te shin tu dkar ba dang /_dmar ba dang /_tshig gi sgra shas mi mnyam zhing res 'ga' ni sbom/_res 'ga' ni phra ba dang /_lus thams cad khra bor gyur cing ngo mtshar gyi kha dog sngon po dang /_ser po byung ba dang /_khong pa gang zhing skrangs nas 
[\[316b.6\]]smra ba'i tshig mi gsal te/_de lta bur gyur pa mthong nas nad g.yog de la nad pa 'di sngon gyi tshul las gyur pa ci yod ces dris so/_/nad g.yog des smras pa/_sman pa chen po mi 'di ni sngon dkon mchog gsum dang /_lha rnams la dad cing bkur sti byed pa las da ni 'gyur te dad 
[\[316b.7\]]pa'i sems med par gyur to/_/sngon sbyin pa la dga' ba las da ni 'jungs par gyur to/_/sngon lto chung ba las da ni lto che bar gyur to/_/sngon 'jam zhing des pa las da ni khro zhing zhe sdang che bar gyur to/_/sngon sri zhu che zhing pha ma la ngo mtshar bkur sti byed pa las da ni pha ma la bkur 
[\[317a\]]
[\[317a.1\]]sti byed pa'i sems med par gyur to/_/sman pas de skad ces zer ba thos nas drung du bsnyen te mnams so/_/de la ud pa la'i dri bro'am/_a ga ru dang spos sna tshogs dang /_spos byid ka ta dang /_ta ka ra dang ta ma la dang gur gum dang tsan dan gyi dri bro ba dang /_sreg 
[\[317a.2\]]sha'i dri bro ba dang /_rgun chang bro ba dang rgyus pa dang /_rus pa sregs pa'i dri ltar mnam pa dang /_nya bro ba dang ngan skyugs bro ba ste/_de ltar dri zhim po dang mnam po gang bro ba rig nas lus la mnams te/_lus dar ram/_me tog ka pa la sha ltar mnyen zhing 'jam pa'am/_'on te rdo bzhin 
[\[317a.3\]]sra'am/_chab brom bzhin du grang ngam/_me bzhin du tsha'am/_bye ma bzhin du rtsub par gyur na/_de nas sman pa mkhas pa des de lta bu'i ltas rnam pa sna tshogs mthong nas/_nad pa de gdon mi za bar 'chi bar shes mod kyi/_'on kyang mi 'di 'chi'o zhes pa'i tshig chad pa mi smra ste/_
[\[317a.4\]]nad g.yog la 'di skad du bdag deng brel ba zhig yod kyis sang 'ong ngo /_/ci dang ci 'dod pa ma dgag par byin cig ces smras nas phyir khyim du song ngo /_/de nas yang 'bod du 'ongs na sun ma la 'di skad du bdag gi las da dung ma zin pa'i steng du sman kyang ma sbyar ro zhes zer na mkhas 
[\[317a.5\]]pa shes rab can gyis ni nad pa de gdon mi za bar 'chi bar rig go/_/rgyal po chen po bcom ldan 'das kyang de dang 'dra ste/_log sred can dag gi dbang po dang rang bzhin ji lta ba rab tu mkhyen pas de la yang chos ston to/_/de ci'i phyir zhe na/_gal te de dag la chos ma bstan na bus pa ma 
[\[317a.6\]]rabs thams cad 'di skad du de bzhin gshegs pa la ni byams pa dang snying rje chen po mi mnga'o/_/byams pa dang snying rje chen po mnga' ba ni thams cad mkhyen pa zhes bya ste/_byams pa dang snying rje med na ji ltar na thams cad mkhyen pa zhes smra ba de dag gi phyir de bzhin gshegs pas log 
[\[317a.7\]]sred can dag la chos ston to/_/rgyal po chen po sangs rgyas bcom ldan 'das ni na ba rnams gzigs na rtag tu chos kyi sman byin te/_nad pas mi 'thung gi de bzhin gshegs pas ma nyes so/_/rgyal po chen po log sred can dag rnam par phye na rnam pa gnyis te/_da ltar 
[\[317b\]]
[\[317b.1\]]gyi dus na dge ba'i rtsa ba thob pa dang /_phyi ma'i dus su dge ba'i rtsa ba thob pa'o/_/de bzhin gshegs pas log sred can gang da ltar gyi dus su dge ba'i rtsa ba thob pa mkhyen pas de la chos ston to/_/phyi ma'i dus su thob par 'gyur ba la yang chos ston to/_/da ltar gyi dus 
[\[317b.2\]]su phan par mi 'gyur yang phyi ma'i dus kyi rgyur 'gyur ba'i phyir/_de bzhin gshegs pas log sred can la yang chos kyi gzhung ston to/_/log sred can zhes bya ba la yang rnam pa gnyis te/_dbang po rnon po dang dbang po 'bring po'o/_/dbang po rnon po ni da ltar gyi dus na dge 
[\[317b.3\]]ba'i rtsa ba thob pa'o/_/dbang po 'bring pos ni phyi ma'i dus su 'thob par 'gyur te/_sangs rgyas bcom ldan 'das ni don med par chos mi ston to/_/rgyal po chen po dper na mi gtsang ma zhig snam phyi sar lhung nas grogs po mdza' bo zhig gis mthong ba dang /_skra las 
[\[317b.4\]]bzung ste phyir phyung ngo /_/de bzhin du sangs rgyas bcom ldan 'das kyang sems can dag ngan song gsum du lhung bar gzigs na thabs kyis bskyed cing dbyung bar mdzad do/_/de bas na de bzhin gshegs pas log sred can thams cad la chos ston to/_/rgyal pos 'tsho 
[\[317b.5\]]byed la smras pa/_gal te de bzhin gshegs pa yang dag par de lta bu yin par bden na lta/_sang nyi ma bzang po dang skar ma bzang po bltas te gdod 'dong ngo /_/'tsho byed kyis gsol pa/_rgyal po chen po de bzhin gshegs pa'i chos la ni nyi ma dang skar ma bzang ngan ces bya ba 
[\[317b.6\]]med do/_/rgyal po chen po dper na nad pa tshabs po che la yang nyi ma dang skar ma dang dus bzang ngan ces bya ba lta ba med de/_sman pa mkhas pa don du gnyer ro/_/rgyal po yang nad tshabs po ches btab pa dang 'dra ste/_sman pa de bzhin gshegs pa gnyer ba la nyi ma dang dus bzang ngan lta 
[\[317b.7\]]ba'i mi rigs so/_/rgyal po chen po dper na tsan dan gyi me dang /_e raN+Da'i me ni gnyi ga tshig pa'i mtshan nyid du 'dra ste tha dad pa med do/_/nyi ma bzang po dang ngan pa yang de dang 'dra ste/_gal te sangs rgyas kyi spyan sngar phyin na sdig pa kun 'byang bar 'gyur gyis/_rgyal po chen 
[\[318a\]]
[\[318a.1\]]po de ring nyid myur du gshegs par smon to/_/de nas rgyal pos blon po bkra shis zhes bya ba bkug nas 'di skad ces bka' stsal to/_/'di ltar rig par gyis shig_/bdag deng sangs rgyas bcom ldan 'das kyi spyan sngar 'gro yis myur du mchod pa'i yo byad dang 
[\[318a.2\]]dgos so cog sbyor cig_/blon pos gsol pa/_rgyal po chen po legs so legs so/_/yo byad ci bzhed do 'tshal thams cad mchis so/_/de nas rgyal po ma skyes dgra btsun mo dang bcas te shing rta rab tu brgyan pa khri nyis stong dang /_bal glang bzang zhing rab tu che ba lnga khri yang 
[\[318a.3\]]chas so/_/bal glang de re re'i steng yang mi gsum gsum zhon te/_gdugs dang ba dan dang me tog dang spos dang rol mo'i cha byad thogs te/_mchod pa'i yo byad rnam pa sna tshogs ma 'byor pa med do/_/rta ba'i tshogs khri phrag [{]bcwa [,]bco [}]brgyad dang /_yul dbus 'gyur 'chang na gnas pa'i 
[\[318a.4\]]mi khri phrag lnga bcu rtsa brgyad snyed kyang rgyal po'i zhabs 'bring du chas so/_/de'i tshe rtswa mchog gi grong khyer na 'khor mang po dpag tshad bcu gnyis kyi bar gang ba kun gyis rgyang ma nas rgyal po ma skyes dgra 'khor dang bcas te 'ong ba mthong ngo /_/de nas bcom ldan 'das kyis 'khor mang 
[\[318a.5\]]po rnams la bka' stsal pa/_sems can thams cad kyi bla na med pa dgra bcom pa yang dag par rdzogs pa'i byang chub dang nye ba'i rgyur gyur pa'i dge ba'i bshes gnyen las 'da' ba med do/_/de ci'i phyir zhe na/_rgyal po ma skyes dgras gal te 'tsho byed kyi ngag ma mnyan na/_zla ba phyi 
[\[318a.6\]]ma tshes zhag bdun la gdon mi za bar tshe'i dus byas nas mtshams med pa'i sems can dmyal bar ltung ngo /_/de bas na nye ba'i rgyur gyur pa ni dge ba'i bshes gnyen las 'da' ba med do/_/rgyal po ma skyes dgra lam du zhugs pa na yang 'di skad ces thos so/_/yul mnyan du yod pa'i 
[\[318a.7\]]rgyal po bai dUr+ya zhes bya ba grur zhugs te rgya mtshor zhugs pa yang mes tshig go/_/dge slong ku ka ri gson por sar nub ste mtshams med pa'i sems can dmyal bar lhung ngo /_/su na tsa ta zhes bya ba mi dge ba rnam pa sna tshogs byas nas sangs rgyas kyi spyan sngar phyin pa dang /_sdig pa thams 
[\[318b\]]
[\[318b.1\]]cad byang bar gyur to zhes de skad du smras pa thos nas 'tsho byed la smras pa/_bdag deng de lta bu'i tshig rnam pa gnyis thos mod kyi 'on kyang bden nam mi bden pa yid mi ches kyis 'tsho byed khyod tshur shog_/kho bo dang bal glang gcig la zhon par dga'o/_/gal te kho bo mtshams med pa'i 
[\[318b.2\]]sems can dmyal bar lhung na/_khyod kyis kho bo ltung bar mi 'gyur bar zung shig_/de ci'i phyir zhe na/_bdag sngon 'di skad du lam thob pa'i mi ni sems can dmyal bar mi 'gro'o zhes thos so/_/de nas bcom ldan 'das kyis 'khor mang po rnams la bka' stsal pa/_rgyal po chen po ma 
[\[318b.3\]]skyes dgra da dung du the tshom gyi sems dang bcas kyis de'i sems gdon mi za bar bya'o zhes gsungs so/_/de nas 'khor gyi dkyil 'khor de'i nang na byang chub sems dpa' thams cad 'dzin pa zhes bya bas bcom ldan 'das la 'di skad ces gsol to/_/bcom ldan 'das ji ltar bcom 
[\[318b.4\]]ldan 'das kyis gsungs pa ltar chos thams cad ma nges pa'i mtshan nyid do/_/'di lta ste/_gzugs ma nges pa'i mtshan nyid nas mya ngan las 'das pa'i bar du yang ma nges pa'i mtshan nyid do zhes gsungs na/_de bzhin gshegs pas de ci'i slad du rgyal po ma skyes dgra'i sems nges 
[\[318b.5\]]par mdzad do zhes gsungs/_bcom ldan 'das kyis bka' stsal pa/_legs so legs so/_/ngas deng nges par rgyal po ma skyes dgra'i sems nges par mdzad do/_/de ci'i phyir zhe na/_gang rgyal po'i the tshom gyis sems gzhig tu rung ba zhig yin na/_chos thams cad kyang nges pa'i 
[\[318b.6\]]mtshan nyid med pa yin par rig par bya ste/_de'i phyir ngas rgyal po ma skyes dgra'i sems nges par mdzad pa'i sems de nyid nges pa med pa yin par rig par bya'o/_/rigs kyi bu gal te rgyal po de'i sems nges pa zhig yin na/_rgyal po de'i mtshams med pa'i kha na ma tho ba 'jig tu mi rung ngo /_/nges 
[\[318b.7\]]pa med pas na kha na ma tho ba de 'jig tu rung ngo /_/de bas na ngas rgyal po ma skyes dgra'i sems nges par mdzad do/_/de nas rgyal po chen po sA la'i shing drung sangs rgyas kyi spyan sngar phyin te/_de bzhin gshegs pa'i mtshan sum cu rtsa gnyis dang /_dpe byad bzang po brgyad cu la bltas na/_gser 
[\[319a\]]
[\[319a.1\]]g.ya' dag pa'i ri bo dang 'dra bar mthong ngo /_/de nas bcom ldan 'das kyis dbyangs rnam pa brgyad phyung ste/_rgyal po chen po zhes bos pa dang /_de'i tshe ma skyes dgras phan tshun du bltas te 'khor mang po 'di'i nang na rgyal po chen po zhes bya ba su yin/_bdag ni sdig lci 
[\[319a.2\]]ba'i steng du yon tan med pa yin te/_de bzhin gshegs pas rgyal po chen po zhes gsung ba'i mi rigs so snyam sems so/_/de nas de bzhin gshegs pas yang rgyal po chen po ma skyes dgra zhes bos so/_/de nas rgyal pos thos nas rab tu dga' ba'i sems skyes te/_'di snyam du de 
[\[319a.3\]]bzhin gshegs pas deng bdag bos te gsung bas na/_de bzhin gshegs pa ni sems can thams cad la thugs brtse ba'i thugs rje chen po thams cad la khyad par med par mnyam mo snyam nas bcom ldan 'das la 'di skad ces gsol to/_/bcom ldan 'das bdag deng the tshom gyi sems 
[\[319a.4\]]lhag ma tsam yang ma lus par de bzhin gshegs pa ni sems can thams cad kyi ston pa bla na med pa yang dag par lags par shin tu rtogs so/_/de nas byang chub sems dpa' 'od srung gis byang chub sems dpa' thams cad 'dzin la smras pa/_de bzhin gshegs pas rgyal po ma 
[\[319a.5\]]skyes dgra'i sems nges par mdzad do/_/de nas rgyal po ma skyes dgras/_bcom ldan 'das la 'di skad ces gsol to/_/bcom ldan 'das gal te bdag deng tshangs pa'am brgya byin lha'i dbang phyug dang lhan cig mchis shing 'tshal ma lhan cig 'tshal bar gyur kyang dga' ba ma lags te/_
[\[319a.6\]]de bzhin gshegs pa dang mjal nas gsung gcig gis smras pas rab tu dga' bar gyur to/_/de nas rgyal po ma skyes dgras snga nas bshams pa'i gdugs dang /_ba dan dang me tog dang spos dang rol mo la sogs pas mchod nas/_bcom ldan 'das kyi zhabs la phyag 'tshal te/_g.yas 
[\[319a.7\]]phyogs su lan gsum bskor nas phyogs gcig tu 'khod do/_/de nas bcom ldan 'das kyis rgyal po ma skyes dgra la bka' stsal pa/_rgyal po chen po khyod la dam pa'i chos kyi gzhung bstan gyis shin tu yid la bya zhing brtags par nyon cig_/bus pa ma rabs rtag tu sems rtse gcig tu lus 
[\[319b\]]
[\[319b.1\]]la rtag pa'i dngos po rnam pa nyi shu yod do/_/'di lta ste/_bdag gi lus 'di ni gso ba gsog lta bu ste/_zag pa med pa ma yin pa dang /_dge ba'i rtsa ba rnams med pa dang /_bdag gi 'khor bar 'khor ba 'di ma dul ba dang /_shin tu g.yang sar lhung ste kun nas 'jigs pa dang /_thabs ji lta bu 
[\[319b.2\]]zhig gis sangs rgyas kyi rang bzhin mthong ba dang /_ji ltar ting nge 'dzin bsgoms na sangs rgyas kyi rang bzhin mthong ba dang /_'khor ba ni rtag tu sdug bsngal ba ste rtag pa dang bde ba dang bdag dang yongs su dag pa med pa dang /_mi khom pa brgyad spang dka' ba dang /_'khon du 'gyur ba'i dgras shin tu 
[\[319b.3\]]gtse ba dang /_srid pa las zlog pa'i chos gcig tsam yang med pa dang /_ngan song gsum las grol bar ma gyur pa dang /_mi dge ba ngan par lta ba rnam pa sna tshogs dang ldan pa dang /_mtshams med pa lnga las rgal ba'i tshogs ma bsags pa dang /_'khor ba ni mthar thug pa med de mthar ma phyin 
[\[319b.4\]]no zhes bya ba dang /_las rnams ma byas na 'bras bu mi 'thob pa dang /_bdag byas pas 'bras bu gzhan gyis myong bar mi 'gyur ba dang /_bde ba'i rgyu ma byas na bde ba'i 'bras bu med pa dang /_las byas kyang 'bras bu rnams mi stor ba dang /_ma rig pa'i rgyu las skyes te ma rig pa'i rgyus 'chi ba 
[\[319b.5\]]dang /_'das pa dang ma 'ongs pa dang da ltar rtag tu le lo spyod pa dang nyi shu'o/_/rgyal po chen po bus pa ma rabs so so'i skye bos rtag tu lus 'di la rtog pa rnam pa nyi shu po de dag gis brtag go/_/de ltar brtags nas 'khor ba la mi dga' bar 'gyur/_'khor ba la mi dga' bas lhag mthong 
[\[319b.6\]]dang zhi gnas thob par 'gyur ro/_/de nas rim gyis sems dang /_skye ba'i mtshan nyid dang /_gnas pa'i mtshan nyid dang /_'gog pa'i mtshan nyid brtag go/_/rim gyis sems dang /_skye ba dang /_gnas pa dang /_'gog pa'i mtshan nyid rtog pa ltar ting nge 'dzin dang /_shes rab dang /_brtson 
[\[319b.7\]]'grus dang /_tshul khrims kyang de bzhin no/_/skye ba dang /_gnas pa dang /_'gog pa rtogs nas/_sems kyi mtshan nyid nas tshul khrims kyi mtshan nyid kyi bar du rab tu shes na nams kyang mi dge ba mi byed de 'chi ba'i 'jigs pa dang /_ngan song gsum gyi 'jigs pa med do/_gal 
[\[320a\]]
[\[320a.1\]]te sems rtse gcig tu dngos po rnam pa nyi shu po de dag la ma brtags na le lo dang dregs pa'i sems skye ste/_mi dge ba thams cad byed par 'gyur ro/_/rgyal po ma skyes dgras gsol pa/_ji ltar bcom ldan 'das kyis gsungs pa'i don bdag gis 'tshal ba ltar na/_
[\[320a.2\]]bdag sngon dngos po rnam pa nyi shu po de dag la ma brtags pas mi dge ba mang po bgyis so/_/mi dge ba mang po bgyis pas 'chi ba'i 'jigs pa dang ngan song gsum gyi 'jigs pa mchis par gyur to/_/bcom ldan 'das bdag gis bdag la 'khus te/_sdig lci ba 'di lta bu bgyis 
[\[320a.3\]]so/_/yab rgyal po nongs pa ma mchis par bkum mo/_/dngos po nyi shu po de dag rtogs kyang rung /_ma rtogs kyang rung ste/_gdon mi 'tshal bar mtshams med pa'i sems can dmyal bar ltung bar 'gyur ro/_/bcom ldan 'das kyis bka' stsal pa/_rgyal po chen po chos 
[\[320a.4\]]thams cad kyi rang bzhin dang mtshan nyid ni mi rtag pa dang ma nges pa yin na ci ste rgyal po khyod gdon mi za bar sems can dmyal bar ltung bar 'gyur zhes smra/_rgyal po ma skyes dgras bcom ldan 'das la 'di skad ces gsol to/_/bcom ldan 'das gal te chos thams cad ma nges pa'i mtshan 
[\[320a.5\]]nyid lags na/_bdag gis bsad pa'i kha na ma tho ba yang ma nges pa lags sam/_gal te bsad pa nges pa zhig lags na chos thams cad kyang ma nges pa ma lags par 'gyur ro/_/bcom ldan 'das kyis bka' stsal pa/_rgyal po chen po legs so legs so/_/sangs rgyas 
[\[320a.6\]]bcom ldan 'das kyis kyang chos thams cad ma nges pa'i mtshan nyid do zhes gsungs la/_rgyal po nyid kyang bsad pa ni ma nges par shes te/_de bas na bsad pa ni ma nges pa'i mtshan nyid yin par rig par bya'o/_/rgyal po chen po ji ltar khyod kyis smras pa ltar yab rgyal po nyes pa med par 
[\[320a.7\]]bsad do zhes bya ba de/_de la pha zhes bya ba gang yin/_sems can gyi phung po lnga la pha'o zhes 'du shes bskyed de tha snyad du btags pa tsam du zad na/_skye mched bcu gnyis dang /_khams [{]bcwa [,]bco [}]brgyad la pha zhes bya ba gang yin/_gal te gzugs pha yin na phung po bzhi ma gtogs so/_/
[\[320b\]]
[\[320b.1\]]gal te phung po bzhi pha yin na gzugs kyang ma gtogs so/_/gal te gzugs dang gzugs ma yin pa 'dus pa las phar gyur pa de ni gnas ma yin no/_/de ci'i phyir zhe na/_gzugs dang gzugs ma yin pa rang bzhin gyis bsdur mi rung ba'i phyir ro/_/rgyal po chen po sems can 
[\[320b.2\]]ma rabs ni gzugs kyi phung po la log par phar 'du shes bskyed de/_de ltar gzugs kyi phung po de yang gsad du rung ba ma yin no/_/de ci'i phyir zhe na/_gzugs la rnam pa bcu ste rnam pa bcu po de dag la gzugs gcig pu ni bltar rung /_gzung du rung /_btsal du rung /_dpag tu 
[\[320b.3\]]rung /_khrid du rung /_bcing du rung ste/_de ltar blta ba dang bcing du yang rung yang rang bzhin gyis mi gnas so/_/de ltar mi gnas pas bltar med/_gzung du med/_gzhal du med/_bkrir med/_bcing du med do/_/gzugs kyi mtshan nyid de ltar bas na ji ltar gsad du rung /_gal te gzugs 
[\[320b.4\]]pha yin te/_gsad du rung gnod par byar rung ste sdig pa smin par 'gyur na/_lhag ma dgu ma gtogs par 'gyur ro/_/ci ste dgu ma gtogs na kha na ma tho ba'i sdig kyang med do/_/rgyal po chen po gzugs la rnam pa gsum ste/_'das pa dang /_ma 'ongs pa dang /_da ltar gyi'o/_/'das pa dang /_
[\[320b.5\]]da ltar gyi ni gsad du mi rung ngo /_/de ci'i phyir zhe na/_'das pa ni sngar 'das pa'i phyir ro/_/da ltar gyi ni skad cig skad cig mar 'gog pa'i phyir ro/_/ma 'ongs pa dgag pa'i phyir gsod pa zhes bya ste/_de ltar gzugs rnam pa gcig las/_la la ni gsad du rung /_la la ni gsad du med do/_/
[\[320b.6\]]gsad du yod pa dang gsad du med pas na gzugs la nges pa med do/_/de ltar na gzugs la nges pa med pas gsod pa yang nges pa med do/_/gsod pa la nges pa med pas rnam par smin pa la yang nges pa med na ci ste gdon mi za bar sems can dmyal bar ltung zhes smra/_rgyal po chen po 
[\[320b.7\]]sems can thams cad sdig pa'i las byed do cog la rnam pa gnyis te/_yang ba dang lci ba'o/_/de la yid dang ngag gis byas pa ni yang ba'o/_/lus dang ngag dang sems dang yid kyis byas pa ni lci ba'o/_/rgyal po chen po sems kyis bsams/_ngag gis brjod de lus kyis ma byas na byas 
[\[321a\]]
[\[321a.1\]]so cog gi rnam par smin pa yang ba'o/_/rgyal po chen pos sngon sod cig ces ni ma bsgo'i/_rkang pa chod cig ces bsgo la/_rgyal po chen pos gal te 'greng ste/_blon po la rgyal po'i mgo chod cig ces bsgo ba la 'dug pa'i tshe gdod bcad na 'on kyang sdig par mi 'gyur na/_rgyal pos 
[\[321a.2\]]ma bsgo bar sdig par 'gyur ba lta ci smos/_gal te rgyal pos sdig thob na sangs rgyas bcom ldan 'das kyang sdig 'thob bo/_de ci'i phyir zhe na/_khyod kyi pha rgyal po gzugs can snying po rtag tu sangs rgyas la dge ba'i rtsa ba bskrun te de'i phyir rgyal po'i thabs thob bo/_/gal te sangs rgyas 
[\[321a.3\]]bcom ldan 'das kyis mchod pa ma bzhes na rgyal por mi 'gyur ro/_/gal te rgyal por ma gyur na khyod kyis yul srid kyi phyir rgyal po gsad du med do/_/ci ste khyod kyis pha bsad pas sdig par 'gyur ba zhig yin na/_nga la sogs pa sangs rgyas bcom ldan 'das rnams kyang sdig pa thob 
[\[321a.4\]]pa'i rigs so/_/gal te sangs rgyas bcom ldan 'das rnams la sdig par mi 'gyur na/_khyod gcig pu ci ste sdig pa thob par 'gyur/_rgyal po chen po rgyal po gzugs can snying po sngon phyi bo la'i ri la rgyu zhing [{]ri dgas [,]ri dwags [}]shor du chas pa las dbye dgon pa kun tu byugs na ci yang ma rnyed de drang srong mngon 
[\[321a.5\]]par shes pa lnga dang ldan pa gcig cig mthong ngo /_/mthong nas zhe sdang gi sems skyes te/_deng [{]ri dgas [,]ri dwags [}]shor ba las ci yang ma rnyed pa ni mi 'di'i phyir ro snyam nas ri las ded de g.yog rnams la sod cig ces bsgo'o/_/drang srong de'i tshe'i dus byed pa na khro ba'i sems skyes pas rdzu 'phrul stor te/_yi 
[\[321a.6\]]dam 'di skad du nga nyes pa med par khyod kyis yid dang ngag gis nan gyis bsad pa ltar ma 'ongs pa'i dus na ngas kyang 'di ltar yid dang ngag gis khyod bsad do zhes dam bcas so/_/de'i tshe rgyal pos thos nas 'gyod pa'i sems skyes te ro la mchod pa byas so/_/rgyal po de de ltar byas pas nyes pa yang 
[\[321a.7\]]yang bar gyur te sems can dmyal bar ma ltung na/_rgyal pos ni de ltar ma byas par sems can dmyal ba'i 'bras bu smin pa lta ci smos/_sngon rgyal po gzugs can snying po bdag gis byas pas bdag myong ba yin na ci ste rgyal pos gsod pa'i sdig 'thob par 'gyur/_ji ltar rgyal pos pha 
[\[321b\]]
[\[321b.1\]]rgyal po nyes pa med do zhes bya ba de ji ltar na nyes pa med ces byar rung /_gang sdig pa dang bcas pa ni sdig pa'i 'bras bu rnam par smin no/_/gang dge ba'i las byed pa ni sdig pa'i las rnam par smin pa yang med do/_/khyod kyi pha rgyal po gal te sdig pa med pa zhig na ci ste las rnam par smin par 'gyur/_
[\[321b.2\]]gzugs can snying po da ltar gyi dus su dge ba'i 'bras bu thob la mi dge ba'i 'bras bu yang thob ste/_de'i phyir rgyal po snga ma ni ma nges pa'o/_/de ltar ma nges pas na bsad pa yang ma nges so/_/bsad pa ma nges pa yin na ci ste nges par sems can dmyal bar ltung ngo zhes smra/_sems can rnams ni myos pa 
[\[321b.3\]]dang bsad pa la rnam pa bzhi ste/_'dod pas myos pa dang /_sman gyis myos pa dang /_sngags kyis myos pa dang /_sngon gyi las kyi rkyen gyis myos pa'o/_/rgyal po chen po nga'i nye gnas kyi nang na yang myos pa bzhi po dang bcas pa yod de mi dge ba mang du byas kyang de tshul khrims bshig pa yin no zhes lung mi ston to/_/
[\[321b.4\]]de dag gis ci byas kyang ngan song gsum du mi 'gro la/_gal te phyir dran par gyur na tshul khrims nyams pa zhes mi bya'o/_/rgyal po yang srid dang yul 'dod pa'i phyir rgyal po pha bsad pa ni 'dod pas myos pa'i sems kyis byas pa yin na ci ste sdig par 'gyur/_rgyal po chen po dper na mi zhig chang gis myos 
[\[321b.5\]]nas ma bsad do/_/sangs par gyur pa dang rab tu 'gyod pa'i sems skyes na las de ni rnam par smin pa ma yin par rig par bya'o/_/rgyal po yang 'dod pas myos pa'i phyir byas kyi/_dran bzhin du byas pa ni ma yin no/_/de ltar dran bzhin du byas pa ma yin na ci ste kha na ma tho ba'i sdig 'thob par 'gyur/_rgyal po 
[\[321b.6\]]chen po dper na sgyu ma mkhan gyis lam gyi bzhi mdor sgyu ma'i skyes pa dang /_bud med dang /_bal glang dang /_rta dang /_se mo do dang /_gos la sogs pa rnam pa sna tshogs byas pa la bus pa glen pa gti mug can gyis yang dag pa bden pa yin par 'dzin to/_/mkhas pa shes rab can gyis ni yang dag pa'i bden 
[\[321b.7\]]pa ma yin par rig ste/_de bzhin du gsod pa yang de dang 'dra ste/_bus pa ma rabs so so'i skye bo dag ni yang dag par yod par 'dzin/_sangs rgyas bcom ldan 'das kyis ni yang dag pa ma yin par rig go/_/rgyal po chen po dper na brag ca la gti mug can gyis sgra yang dag par 'dzin to/_/mkhas pa shes 
[\[322a\]]
[\[322a.1\]]rab can gyis ni yang dag par ma yin par rig ste/_gsod pa yang de dang 'dra bar bus pa ma rabs so so'i skye bo yang dag par 'dzin/_sangs rgyas bcom ldan 'das kyis ni yang dag pa ma yin par rig go/_/rgyal po chen po dper na dgra zhig sgyus nye bar 'ong ba la gti mug can gyis ni yang 
[\[322a.2\]]dag par nye bar 'dzin to/_/mkhas pa shes rab can gyis ni sgyu ma yin par shes so/_/gsod pa yang de dang 'dra ste bus pa so so skye bos ni yang dag par 'dzin/_sangs rgyas bcom ldan 'das kyis ni yang dag pa ma yin par rig go/_/rgyal po chen po ji ltar me long las bdag gi ngo snang ba la gti mug 
[\[322a.3\]]can gyis yang dag par ngo yin par 'dzin to/_/mkhas pa shes rab can gyis ni rab tu rtogs pas yang dag pa ma yin par rig go/_/gsod pa yang de dang 'dra ste bus pa ma rabs so so'i skye bos ni yang dag par 'dzin/_sangs rgyas bcom ldan 'das kyis ni yang dag pa ma yin par rig go/_/rgyal po 
[\[322a.4\]]chen po dper na smig rgyu la gti mug can gyis ni chu yin par 'dzin to/_/mkhas pa shes rab can gyis ni rab tu rtogs te chu ma yin par shes so/_/gsod pa yang de dang 'dra ste bus pa ma rabs so so skye bos ni yang dag par 'dzin/_sangs rgyas bcom ldan 'das kyis ni yang dag pa ma yin par rig go/_/
[\[322a.5\]]rgyal po chen po dper na dri za'i grong khyer la glen pa gti mug can gyis ni yang dag par 'dzin to/_/mkhas pa shes rab can gyis ni rab tu rtogs te yang dag pa ma yin par shes so/_/gsod pa yang de dang 'dra ste bus pa ma rabs so so skye bos ni yang dag par 'dzin/_sangs rgyas bcom ldan 'das kyis ni 
[\[322a.6\]]yang dag pa ma yin par rig go/_/rgyal po chen po dper na rmi lam gyi nang na 'dod pa lnga'i dga' ba myong ba la gti mug can gyis ni yang dag par 'dzin to/_/mkhas pa shes rab can gyis rab tu rtogs te yang dag pa ma yin par shes so/_/gsod pa yang de dang 'dra ste bus pa ma rabs kyis ni yang dag par 
[\[322a.7\]]'dzin/_sangs rgyas bcom ldan 'das kyis ni yang dag pa ma yin par rig go/_/rgyal po chen po gsod pa'i chos dang /_gsod pa'i las dang /_gsod pa dang /_gsod pa'i 'bras bu dang /_rnam par grol ba'i bar du kha na ma tho ba'i las med par ngas gsal bar rtogs so/_/rgyal po chen pos gsod pa 
[\[322b\]]
[\[322b.1\]]shes pa tsam gyis ci'i phyir sdig par 'gyur/_rgyal po chen po dper na mi zhig chang bdag byed pa de/_ci ste ma 'thungs na myos par mi 'gyur ro/_/de bzhin du me la dbang ba yang tshig par mi 'gyur ba ltar/_rgyal po yang de dang 'dra ste gsod par shes pa tsam gyis na ci'i phyir sdig par 'gyur/_rgyal po chen po sems 
[\[322b.2\]]can kha cig nyi ma shar ba na kha na ma tho ba'i sdig rnam pa sna tshogs byed pa dang /_zla ba shar ba na chom po dang rkun shod byed do/_/nyi ma dang zla ba ma shar na sdig pa mi byed de/_de ltar nyi ma dang zla ba'i rkyen gyis sdig pa byed kyang zla ba dang nyi ma de la yang dag par na sdig pa med do/_/gsod pa yang de dang 'dra ste/_rgyal po'i rkyen 
[\[322b.3\]]gyis de ltar gyur kyang rgyal po la ni yang dag par sdig pa med do/_/rgyal po chen po ji ltar rgyal po'i khab na/_rtag tu lug gsod du bcug kyang /_thog ma nas 'jigs pa'i sems med na/_ci ste pha 'ba' zhig la 'jigs pa'i sems skye/_rgyal po chen po ji ltar mi dang byol song la rim pa'i khyad par yod kyang srog la 
[\[322b.4\]]chags pa dang phangs pa la ni gnyis ka tha dad pa med na/_ci ste lug la ni sems bag yangs su 'jigs pa med la/_pha rgyal po la ni rab tu mi dge ba'i mya ngan skyed/_rgyal po chen po 'jig rten pa ni 'dod pa'i khol por gyur te dbang med par gyur to/_/'dod pas bkol ba'i phyir gsod pa'i las byed do/_/
[\[322b.5\]]gal te de la 'bras bu rnam par smin pa yod na 'dod pa la sdig par 'gyur te/_rgyal po la dbang med pas ci'i phyir nyes par 'gyur/_rgyal po chen po dper na yongs su mya ngan las 'das pa ni yod pa yang ma yin/_med pa yang ma yin te/_yod pa yang yin no/_/gsod pa yang de dang 'dra ste/_yod pa yang ma yin/_med 
[\[322b.6\]]pa yang ma yin mod kyi/_yod par yang 'gyur ro/_/khrel ba dang 'dzem pa yod pa la ni yod pa ma yin/_khrel ba dang 'dzem pa med pa la ni med pa yang ma yin no/_/'bras bu rnam par smin pa myong ba ni yod pa zhes bya'o/_/stong par lta ba la ni yod pa ma yin yod par lta ba la ni med pa ma yin/_yod par lta ba la ni yod pa zhes 
[\[322b.7\]]bya'o/_/de ci'i phyir zhe na/_yod par lta ba dang bcas pa ni 'bras bu rnam par smin pa yang yod do/_/yod par lta ba med pa la ni 'bras bu rnam par smin pa med do/_/rtag par lta ba la ni yod pa ma yin mi rtag par lta ba la ni med pa ma yin/_rtag pa rtag par lta ba la ni med pa ma yin no/_/de ci'i phyir zhe na/_rtag pa rtag par lta ba 
[\[323a\]]
[\[323a.1\]]la ni mi dge ba'i las kyi 'bras bu yod de de'i phyir rtag pa rtag par lta ba la med pa zhes byar mi rung ngo /_/de bas yod pa yang ma yin med pa yang ma yin mod kyi/_yod pa yang ma yin no/_/rgyal po chen po sems can zhes bya ba ni phyi nang gi dbugs rgyu ba'o/_/dbugs rgyu ba gcod pa ni gsod pa zhes 
[\[323a.2\]]bya ste/_de bzhin gshegs pa rnams kyang 'jig rten pa'i rjes su gsod pa zhes kyang gsungs so/_/rgyal po chen po gzugs ni mi rtag pa ste/_gzugs kyi rten cing 'brel te 'byung ba yang mi rtag go/_/mi rtag pa'i rgyu las skyes na gzugs ci ste rtag_/rnam par shes pa mi rtag pas na rnam par shes pa'i rten 
[\[323a.3\]]cing 'brel te 'byung ba'i bar du yang mi rtag pa ste/_de ltar mi rtag pa'i rgyu las skyes na rnam par shes pa ci ste rtag_/de ltar mi rtag pa'i phyir sdug bsngal lo/_/sdug bsngal ba'i phyir stong pa'o/_/stong pa'i phyir bdag med pa'o/_/gal te mi rtag pa dang sdug bsngal ba dang stong pa dang bdag med pa yin na ci 
[\[323a.4\]]zhig gis ci gsod par 'gyur mi rtag pa bsad na rtag pa'i mya ngan las 'das pa thob la/_sdug bsngal bsad na bde ba 'thob/_stong pa bsad na bden pa 'thob/_bdag med pa bsad na yang dag pa'i bdag 'thob bo/_/rgyal po chen po gang mi rtag pa dang sdug bsngal ba dang stong pa dang bdag med pa gsod 
[\[323a.5\]]pa ni nga dang 'dra'o/_/nga yang mi rtag pa dang sdug bsngal ba dang stong pa dang bdag med pa bsad de sems can dmyal bar ma song na khyod ci ste 'gro/_de nas rgyal po ma skyes dgras ji ltar bcom ldan 'das kyis gsungs pa ltar gzugs brtag pa nas rnam par shes pa'i bar du brtags te/_de ltar rtogs nas bcom 
[\[323a.6\]]ldan 'das la 'di skad ces gsol to/_/bcom ldan 'das bdag gis gzod gzugs mi rtag pa nas/_rnam par shes pa'i bar du mi rtag pa lags par 'tshal to/_/bdag gis gal te sngar de ltar 'tshal na kha na ma tho ba'i sdig mi bgyid do/_/bcom ldan 'das bdag sngon 'di skad ces sangs rgyas bcom 
[\[323a.7\]]ldan 'das rnams ni rtag tu sems can gyi pha ma mdzad do zhes thos te/_de skad thos kyang nges par ma rtogs te/_deng gzod nges par rtogs so/_/bcom ldan 'das bdag gis yang 'di skad ces thos te/_ri rab ri'i rgyal po ni rin po che sna bzhi las byas te/_'di ltar gser dang dngul dang bai dUr+ya dang shel lo/_/
[\[323b\]]
[\[323b.1\]]gal te phyogs gang du bya mang po 'dus pa de dag kha dog de dang 'dra bar 'gyur ro/_/zhes thos kyang nges par ma rtogs te/_bdag deng de bzhin gshegs pa'i ri rab kyi drung du phyin nas kha dog mtshungs par gyur to/_/de la kha dog mtshungs pa zhes bya ba ni chos thams cad mi rtag pa sdug bsngal ba stong pa bdag med par 
[\[323b.2\]]shes par mtshungs so/_/bcom ldan 'das bdag gis ni 'jig rten na/_e raN+Da'i 'bras bu las e raN+Da'i sdong po skye bar mthong gi/_e raN+Da'i 'bras bu las tsan dan gyi sdong po skye bar ma mthong ste/_bdag gis deng gzod e raN+Da'i 'bras bu las tsan dan gyi sdong po skyes pa mthong ngo /_/de la 
[\[323b.3\]]e raN+Da'i 'bras bu ni bdag gi lus so/_/tsan dan gyi sdong po ni bdag gi sems dad pa'i rtsa ba ma mchis pa'o/_/rtsa ba ma mchis pa zhes bgyi ba ni bdag sngon de bzhin gshegs pa la bkur sti bgyi bar mi 'tshal/_chos dang dge 'dun la ma dad de/_de ni rtsa ba ma mchis pa zhes bgyi'o/_/bcom 
[\[323b.4\]]ldan 'das bdag gal te sangs rgyas bcom ldan 'das dang ma phrad na bskal pa tshad med grangs med pa'i bar du sems can dmyal ba chen por sdug bsngal tshad med pa snyed myong bar 'gyur ro/_/bdag gis deng sangs rgyas mthong bar gyur te/_sangs rgyas mthong ba'i bsod nams ji snyed thob pa des/_
[\[323b.5\]]sems can gyi nyon mongs pa mi dge ba'i sems thams cad choms par gyur cig_/bcom ldan 'das kyis bka' stsal pa/_rgyal po chen po legs so legs so/_/ngas deng khyod gdon mi za bar sems can gyi mi dge ba'i sems choms par mkhyen to/_/gsol pa/_bcom ldan 'das gal te bdag de ltar 
[\[323b.6\]]brtags par sems can gyi mi dge ba'i sems rnams choms par 'gyur na lta/_gal te bdag rtag tu sems can dmyal bar mchis te/_sems can rnams kyi phyir bskal pa tshad med pa'i bar du sdug bsngal chen po len yang sdug bsngal bar mi 'dzin to/_/de nas de'i tshe yul dbus 'gyur 'chang gi mi 
[\[323b.7\]]tshad med pa snyed bla na med pa yang dag par rdzogs pa'i byang chub tu sems bskyed par gyur to/_/de ltar tshad med pa de dag gi sems rab tu bskyed pa'i phyir rgyal po ma skyes dgra'i sdig lci ba yang bar gyur nas rgyal po dang /_btsun mo dang /_slas la sogs pa kun gyis cig car bla na med pa yang dag par 
[\[324a\]]
[\[324a.1\]]rdzogs pa'i byang chub tu sems bskyed do/_/de nas rgyal po ma skyes dgras 'tsho byed la smras pa/_'tsho byed bdag ma shi bar lha'i lus thob ste/_tshe thung ba spangs nas tshe ring bar gyur/_mi rtag pa'i lus spangs nas rtag pa'i lus thob bo/_/de ni sems can rnams bla na med pa yang dag 
[\[324a.2\]]par rdzogs pa'i byang chub kyi sems skyed par byed pa ste/_da ni lha'i lus tshe ring ba rtag pa yin/_sangs rgyas thams cad kyi nye gnas yin no/_/de skad ces smras nas rin po che rnam pa sna tshogs kyi rgyal mtshan dang /_ba dan dang /_gdugs dang /_spos dang /_me tog dang /_phreng ba dang /_rol mo 
[\[324a.3\]]dam pas bcom ldan 'das la mchod nas kyang tshigs su bcad pa 'di dag gis bstod do/_/tshig bden shin tu dam pa de/_/tshig dang don la rab mkhas pa/_/zab mo gsang ba'i snying po yang /_/mang po kun la gsal bar ston/_/rgya che 'byam klas tshig rnams kyang /_/bsdus te 'khor la mdo tsam ston/_/de 
[\[324a.4\]]lta bu yi tshig dang ldan/_/sems can nad gso ba la mkhas/_/gal te sems can rnams gang gis/_/tshig de thos par gyur pa de/_/dad pa rnams dang ma dad pa/_/sangs rgyas gsung ba yin par rtogs/_/sangs rgyas gsung ni 'jam pa ste/_/'khor la rtsub pa'i tshig kyang gsung /_/'jam dang rtsub por gang gsungs 
[\[324a.5\]]pa/_/gnyis ka don dam lags pas na/_/de phyir bdag kyang de ring 'dir/_/bcom ldan 'das la skyabs su mchi/_/bcom ldan gsung ni ro gcig ste/_/ji ltar rgya mtsho'i chu dang mtshungs/_/bden pa dam pa zhes bya ste/_/don med pa yi tshig ma mchis/_/de ring de bzhin gshegs pa yis/_/tshad med chos rnams rab 
[\[324a.6\]]bstan pa/_/skyes pa bud med thos pa dang /_/'thun par don dam thob par 'gyur/_/rgyu med 'bras bu yang med de/_/skye ba med cing 'gog pa med/_/de ni mya ngan 'das pa ste/_/thos pas rnam smin 'joms par 'gyur/_/de bzhin gshegs ni thams cad kyi/_/shin tu byams pa'i pha ma mdzad/_/sems can so so'i skye 
[\[324a.7\]]bo dag_/de bzhin gshegs kyi sras su rig_/bcom ldan byams pa'i thugs rje yis/_/mang po'i phyir ni dka' ba mdzad/_/ji ltar gdon gyis brlams pa ltar/_/smyos nas rnam pa mang po byed/_/bdag gis bcom ldan deng mthong ba'i/_/dge bar gyur pa'i las gsum po'i/_/bsod nams ji snyed thob pa 'di/_/
[\[324b\]]
[\[324b.1\]]bla med byang chub la bsngo'o/_/bdag gis deng 'dir sangs rgyas dang /_/chos dang dge 'dun la mchod pa'i/_/bsod nams ji snyed bskyed pa de/_/sangs rgyas chos dang dge 'dun gsum/_/rtag tu 'jig rten gnas par shog_/bdag gis deng 'dir 'di nyid du/_/bsod nams ji snyed 
[\[324b.2\]]thob gyur pa/_/bsod nams de yis sems can gyi/_/bdud bzhi rab tu zhigs par shog_/mi dge'i bshes dang bdag phrad pas/_/dus gsum sdig pa gang bgyis pa/_/deng 'dir spyan sngar kun kyang bshags/_/slan chad sdig pa mi bgyid do/_/sems can so so'i skye bo dag_/
[\[324b.3\]]byang chub tu ni sems bskyed nas/_/phyogs bcu'i rgyal ba thams cad la/_/rtse gcig sems kyis dran par shog_/gzhan yang sems can thams cad kyi/_/nyon mongs mang po yongs bcom nas/_/ji ltar 'jam dpal dang 'dra bar/_/sangs rgyas rang bzhin mthong bar shog_/
[\[324b.4\]]de nas bcom ldan 'das kyis rgyal po ma skyes dgra la legs so legs so zhes bya ba byin no/_/gal te gang zhig byang chub tu sems bskyed pa de ni/_sangs rgyas kyi dkyil 'khor yongs su brgyan pa zhes bya'o/_/rgyal po chen po khyod sngon sangs rgyas rnam par gzigs las byang 
[\[324b.5\]]chub tu sems bskyed de/_de nas nga 'jig rten du byung ba'i bar du sems can dmyal bar ltung ba'i sdug bsngal myong bar ma gyur to/_/rgyal po chen po 'di ltar rig par bya ste/_byang chub kyi sems ni de lta bu'i 'bras bu tshad med pa snyed yod do/_/rgyal po chen po deng phyin chad 
[\[324b.6\]]kyang rtag tu byang chub kyi sems la brtson par bya'o/_/de ci'i phyir zhe na/_de'i rgyu/_de'i rkyen gyis kha na ma tho ba'i las tshad med pa snyed 'byang ba'i phyir ro/_/de nas rgyal po ma skyes dgra yul dbus 'gyur 'chang gi mi dang bcas su 'dug pa las langs nas bcom 
[\[324b.7\]]ldan 'das la lan gsum bskor te/_phyir pho brang du dong ngo /_/lhas spyod pa'i le'u ni me tog sna tshogs kyi mdo las bshad pa bzhin no/_/'phags pa yongs su mya ngan las 'das pa chen po'i mdo las/_tshangs par spyod pa zhes bya ba'i le'u ste bdun pa'o//_//
[\[325a\]]
[\[325a.1\]]rigs kyi bu ji ltar na bus pa chung ngu'i spyod pa zhe na/_rigs kyi bu ldang ba dang /_'dug pa dang /_'ong ba dang /_song ba dang /_smra mi nus pa ni bus pa chung ngu zhes bya ste/_de bzhin gshegs pa yang de dang 'dra'o/_/ldang mi nus pa ni de bzhin gshegs pa yang 
[\[325a.2\]]chos thams cad kyi mtshan nyid las mi ldang ngo /_/'dug mi nus pa ni de bzhin gshegs pa yang chos thams cad la ma chags pa'o/_/'ong mi nus pa ni de bzhin gshegs pa'i sku'i spyod pa mi g.yo ba'o/_/'gro mi nus pa ni de bzhin gshegs pa yongs su mya ngan las 'das 
[\[325a.3\]]pa chen po mthar phyin pa'o/_/smra mi nus pa ni de bzhin gshegs pas sems can thams cad la chos rnams ston kyang yang dag par na ston pa med pa'o/_/de ci'i phyir zhe na/_ji snyed du ston pa yod pa ni 'dus byas kyi chos zhes bya ste/_sangs rgyas bcom ldan 'das ni 'dus byas 
[\[325a.4\]]ma yin pas de'i phyir bshad pa med do/_/yang mi smra ba ni ji ltar bus pa chung ngu tshig gsal bar mi shes pa smra ba yod du zin kyang yang dag par na smra ba med do/_/de bzhin gshegs pa yang de dang 'dra ste/_smra ba mi gsal ba zhes bya ba ni de bzhin gshegs pa rnams kyis 
[\[325a.5\]]dgongs te gsungs pa'o/_/gsungs pa yod du zin kyang sems can gyis mi shes pas mi smra ba zhes bya'o/_/yang bus pa zhes bya ba'i ni tshig yang dag par mi shes pa'i phyir rdzas la ming gcig tu ma chad do/_/tshig yang dag par mi shes pas rdzas la ming gcig tu ma chad 
[\[325a.6\]]kyang /_rgyu de ma yin pa'i logs shig na rdzas shes pa 'gyur ba med do/_/de bzhin gshegs pa yang de dang 'dra ste/_sems can thams cad kyi rigs rnam pa sna tshogs tha dad pas tshig mi 'thun te/_de bzhin gshegs pas thabs kyis ji lta ba de ltar ston pas de'i 
[\[325a.7\]]rgyus thams cad shes par yang mdzad do/_/yang bus pa zhes bya ba ni yi ge chen po 'ba' zhig ston nus te/_de bzhin gshegs pa yang de dang 'dra bar yi ge chen po ston to/_/'di lta ste/_ba hwA zhes bya'o/_/de la hwA zhes bya ba ni 'dus byas so/_/ba zhes bya ba ni 'dus 
[\[325b\]]
[\[325b.1\]]ma byas te/_de ni bus pa zhes bya'o/_/hwA zhes bya ba ni nga mi rtag pa'o/_/ba zhes bya ba zhes bya ni rtag pa'o/_/de bzhin gshegs pa yang rtag pa 'chad de/_sems can thos nas nga chos rtag pa 'dod pa'i phyir mi rtag pa gcod de/_de ni bus pa'i spyod pa'o/_/yang bus pa ni 
[\[325b.2\]]sdug bsngal ba dang /_bde ba dang /_nyin par dang /_mtshan mo dang /_pha ma mi shes so/_/byang chub sems dpa' sems dpa' chen po yang de dang 'dra ste/_sems can gyi phyir bde ba dang sdug bsngal mi mthong nyin par dang mtshan mo zhes bya ba med/_sems can thams cad la 
[\[325b.3\]]sems mnyam pa'i phyir pha dang ma dang gnyen la sogs pa'i mtshan nyid med do/_/yang bus pa ni las chen po dang chung ngu rnams byed mi nus so/_/byang chub sems dpa' sems dpa' chen po yang de dang 'dra ste/_byang chub sems dpas 'khor ba'i las mi byed pas mi byed pa 
[\[325b.4\]]zhes bya'o/_/dngos po chen po zhes bya ba ni mtshams med pa lnga ste/_byang chub sems dpa' sems dpa' chen pos ni nams kyang mtshams med pa lnga'i sdig lci ba mi byed do/_/dngos po chung ngu zhes bya ba ni theg pa gnyis pa'i sems te/_byang chub sems dpa' nams kyang 
[\[325b.5\]]byang chub kyi sems las log ste/_nyan thos dang rang sangs rgyas kyi theg par mi ltung ngo /_/yang byis pa'i spyod pa ni ji ltar bus pa de ngu ba na/_pha mas lcang ma'i lo ma ser po byin te/_'di skad du bu ma ngu shig ma ngu shig_/ngas khyod la gser sbyin zhes byas nas bus pas de mthong 
[\[325b.6\]]ba dang gser yang dag pa'i 'du shes bskyed de mi ngu bar gyur te/_lcang ma'i lo ma de ni yang dag par gser ma yin no/_/gal te shing la byas pa'i glang dang /_rta dang /_skyes pa dang /_bud med la bus pas mthong nas skyes pa dang bud med la sogs pa yin pa'i 'du shes bskyed 
[\[325b.7\]]de mi ngu'o/_/de skyes pa dang bud med ma yin par skyes pa dang bud med kyi 'du shes 'jog pa'i phyir bus pa zhes bya'o/_/de bzhin gshegs pa yang de dang 'dra ste/_gal te sems can dag mi dge ba mang po byed na/_de bzhin gshegs pas sum cu rtsa gsum gnam gyi 
[\[326a\]]
[\[326a.1\]]rtag pa dang /_bde ba dang /_bdag dang /_yongs su dag pa dang /_byad bzang ba dang /_longs spyod dang /_gzhal med khang bzang po'i nang na 'dod pa lnga spyod pa dang /_dbang po drug gi gnyen po thams cad bde ba dang dga' ba sha stag yin par 
[\[326a.2\]]bstan te/_sems can gyis de lta bu'i bde ba yod pa thos nas bde ba la chags pa'i sems skyes te/_mi dge ba btang nas sum cu rtsa gsum gnam gyi las dge ba la brtson no/_/de ni yang dag par 'khor ba yin te/_mi rtag pa/_bde ba med pa/_bdag med pa/_
[\[326a.3\]]yongs su dag pa ma yin yang sems can sgrol ba'i phyir thabs kyis rtag pa dang /_bde ba dang /_bdag dang /_yongs su dag pa'o zhes gsungs so/_/yang bus pa zhes bya ba ni/_gal te sems can gang 'khor ba la rab tu skyo ba na de bzhin gshegs pas theg pa 
[\[326a.4\]]gnyis ston te/_de la yang dag par theg pa gnyis po'i bden pa med kyang theg pa gnyis kyi phyir 'khor ba'i skyon shes shing mya ngan las 'das pa'i bde ba mthong ngo /_/de ltar mthong ba'i phyir rang gis gcod pa dang /_mi gcod pa dang /_bden pa dang mi bden pa 
[\[326a.5\]]dang /_spyod pa dang mi spyod pa dang /_thob pa dang mi thob pa'i dngos po rig par 'gyur ro/_/rigs kyi bu ji ltar bus pa de gser ma yin pa la gser gyi 'du shes bskyed pa ltar de bzhin gshegs pa yang de dang 'dra bar yongs su ma dag pa la yongs su dag pa'o zhes 
[\[326a.6\]]'chad de/_de bzhin gshegs pas don dam pa thob pa'i phyir yang dag pa ma yin pa med do/_/ji ltar bus pa de ba lang dang rta ma yin pa la ba lang dang rtar 'du shes pa ltar/_gal te sems can gang lam ma yin pa la lam yang dag par 'du shes 'jog na/_de bzhin 
[\[326a.7\]]gshegs pas kyang lam ma yin pa la lam du 'chad de/_lam ma yin pa la yang dag par lam med mod kyi/_lam gyi rgyu cung zad bskyed nus pa'i phyir lam ma yin pa lam du 'chad do/_/ji ltar bus pa de shing gi khye'u dang bu mo la khye'u dang bu mor 'du shes pa ltar/_de bzhin 
[\[326b\]]
[\[326b.1\]]gshegs pa yang de dang 'dra bar sems can ma yin par mkhyen bzhin du sems can gyi mtshan nyid 'chad de/_yang dag par na sems can gyi mtshan nyid med do/_/gal te sangs rgyas bcom ldan 'das kyis sems can med par 'chad na sems can thams cad ngan par 
[\[326b.2\]]lta bar ltung ste/_de bas na de bzhin gshegs pas sems can yod par gsungs so/_/sems can las sems can du 'du shes 'jog pa ni sems can gyi mtshan nyid 'jig mi nus so/_/gang sems can las sems can gyi mtshan nyid 'jig pa ni yongs su mya 
[\[326b.3\]]ngan las 'das pa chen po thob par 'gyur ro/_/de ltar mya ngan las 'das pa chen po thob pa'i phyir mi ngu bar 'gyur te de ni bus pa'i spyod pa zhes bya'o/_/rigs kyi bu gal te skyes pa'am bud med gang spyod pa lnga po 'di gzungs su 'dzin cing 'chang ngam/_klog gam 
[\[326b.4\]]yi ger bris sam/_dgrol zhing 'chad na gang zag des gdon mi za bar spyod pa lnga po de dag thob par rig par bya'o/_/de nas byang chub sems dpa' 'od srung gis bcom ldan 'das la 'di skad ces gsol to/_/bcom ldan 'das bdag gis bcom ldan 
[\[326b.5\]]'das kyis gsungs pa'i don 'tshal ba ltar na/_bdag kyang gdon mi 'tshal bar spyod pa lnga po de dag thob par gyur to/_/bcom ldan 'das kyis bka' stsal pa/_rigs kyi bu khyod 'ba' zhig gis spyod pa lnga po de dag thob pa ma yin gyi/_da lta 'khor 'di'i 
[\[326b.6\]]nang na mi khri phrag dgu bcu rtsa gsum yang khyod dang 'dra bar spyod pa lnga po de dag thob par gyur to/_/'phags pa yongs su mya ngan las 'das pa chen po'i mdo las/_bus pa chung ngu spyod pa zhes bya ba'i le'u ste brgyad pa'o//_//'phags pa yongs su mya 
[\[326b.7\]]ngan las 'das pa chen po'i mdo/_bam po nyi shu brgyad pa/_de nas bcom ldan 'das kyis byang chub sems dpa' sems dpa' chen po kun tu snang ba mtho btsun dpal gyi rgyal po la 'di skad ces bka' stsal to/_/rigs kyi bu gal te byang chub sems dpa' sems 
[\[327a\]]
[\[327a.1\]]dpa' chen po gang mya ngan las 'das pa chen po'i mdo 'di la rnal 'byor du spyod na yon tan rnam pa bcu 'thob par 'gyur te/_nyan thos dang rang sangs rgyas dang thun mong ma yin zhing bsam gyis mi khyab ste thos pa tsam gyis ngo mtshar rmad du 'dzin la/_
[\[327a.2\]]nang ma yin/_phyi rol ma yin/_dka' ba ma yin/_sla ba ma yin/_mtshan nyid ma yin/_mtshan nyid ma yin pa ma yin/_'jig rten gyi chos ma yin te/_mtshan ma dang dbyibs med pa 'jig rten na mi srid pa'o/_/rnam pa bcu gang zhe na/_gcig la yang rnam pa lnga ste/_
[\[327a.3\]]lnga gang zhe na/_ma thos pa thos par 'gyur ba dang /_thos nas phan pa'i don du 'gyur ba dang /_the tsom dang nem nur gyi sems chod par 'gyur ba dang /_shes rab la g.yo sgyu med pa dang /_de bzhin gshegs pas dgongs te gsungs pa'i don zab mo shes pa dang lnga'o/_/de 
[\[327a.4\]]la ma thos pa thos par 'gyur ba zhes bya ba gang zhe na/_'di lta ste dgongs te gsungs pa'i don shin tu zab mo sems can thams cad la sangs rgyas kyi rang bzhin yod pa dang /_sangs rgyas dang /_chos dang dge 'dun la khyad med pa/_dkon mchog gsum gyi rang bzhin 
[\[327a.5\]]dang /_mtshan nyid rtag pa dang /_bde ba dang /_bdag dang /_yongs su dag pa dang /_sangs rgyas bcom ldan 'das thams cad ni mtha' yun du mya ngan las 'das pa med de/_rtag pa/_gnas pa/_mi 'gyur mi 'pho ba dang /_de bzhin gshegs pa'i mya ngan 
[\[327a.6\]]las 'das pa ni yod pa ma yin/_med pa ma yin/_'dus byas pa ma yin/_'dus ma byas pa ma yin/_zag pa dang bcas pa ma yin/_zag pa med pa ma yin/_gzugs ma yin/_gzugs ma yin pa ma yin/_ming ma yin/_ming ma yin pa ma yin/_mtshan nyid ma 
[\[327a.7\]]yin/_mtshan nyid ma yin pa ma yin/_yod pa ma yin/_med pa ma yin/_dngos po ma yin/_dngos po ma yin pa ma yin/_rgyu ma yin/_'bras bu ma yin/_ltos pa ma yin/_mi ltos pa ma yin/_snang ba ma yin/_mun pa ma yin/_byung ba ma yin/_ma byung ba ma 
[\[327b\]]
[\[327b.1\]]yin/_rtag pa ma yin/_mi rtag pa ma yin/_chad pa ma yin/_ma chad pa ma yin/_thog ma ma yin/_tha ma ma yin/_'das pa ma yin/_ma 'ongs pa ma yin/_da ltar ma yin/_phung po ma yin/_phung po ma yin pa ma yin/_skye mched ma yin/_skye mched ma yin 
[\[327b.2\]]pa ma yin/_khams ma yin/_khams ma yin pa'ang ma yin/_rten cing 'brel par 'byung ba bcu gnyis ma yin/_rten cing 'brel par 'byung ba bcu gnyis ma yin pa ma yin/_de dag la sogs pa'i chos dgongs te gsungs pa'i don shin tu zab mo sngon ma thos pa thos 
[\[327b.3\]]par 'gyur ba dang /_gzhan yang ma thos pa ni 'di lta ste/_mu stegs can thams cad kyi gtsug lag rim pa bzhi dang /_byA ka ra Na'i gtsug lag dang /_rgyal po'i gtsug lag dang /_bgrang ba dang /_brtsi ba'i gtsug lag la sogs pa dang /_rig sngags dang /_sman 
[\[327b.4\]]dpyad dang /_sgyu rtsal dang /_nyi zla spyang kis zin pa dang /_skar ma 'pho zhing 'gyur ba dang /_ri mo dang yi ge dang /_lung ston pa'i gtsug lag la sogs pa'i yi ge dang /_gtsug lag de'i gsang ba'i don sngon ma thos pa da mdo sde 'di las shes par 'gyur ba dang /_gzhan 
[\[327b.5\]]yang shin tu rgyas pa'i mdo sde ma gtogs pa mdo sde bcu gcig las dgongs te gsungs pa'i don shin tu zab mo med pa yang deng mdo sde 'di'i rkyen gyis shes par gyur to/_/rigs kyi bu de ni ma thos pa thos par 'gyur ba zhes bya'o/_/thos nas phan par 'gyur ba zhes 
[\[327b.6\]]bya ba ni gal te mya ngan las 'das pa chen po'i mdo 'di yongs su 'dzin na/_shin tu rgyas pa theg pa chen po'i mdo'i don gyi ro shin tu zab mo thams cad rdzogs par kun shes par nus so/_/dper na khye'u 'am bu mo dag me long gsal ba'i nang na gzugs dang cha lugs 
[\[327b.7\]]gsal bar snang ba bzhin du mya ngan las 'das pa chen po'i me long yang de dang 'dra ste/_byang chub sems dpas thos na theg pa chen po'i mdo sde'i don shin tu zab mo gsal bar mthong ngo /_/gzhan yang la la zhig mun khang gi nang du sgron ma chen po phyung na/_rdzas thams cad 
[\[328a\]]
[\[328a.1\]]mthong ba bzhin du mya ngan las 'das pa chen po'i sgron ma yang de dang 'dra ste/_byang chub sems dpas 'dzin na theg pa chen po'i don zab mo gsal dka' ba mthong bar 'gyur ro/_/gzhan yang ji ltar nyi ma shar ba na 'od snang ba stong yod pa des ri rnams kyi 
[\[328a.2\]]su la zab mo mun pa can kun snang bar byed de/_skye bo thams cad kyis rgyang ring po nas rdzas rnams mthong ba bzhin du mya ngan las 'das pa chen po'i yongs su dag pa'i shes rab kyi nyi ma yang de dang 'dra ste/_theg pa chen pos shin tu zab mo'i gnas snang bar byed de/_nyan thos 
[\[328a.3\]]dang /_rang sangs rgyas kyi theg pa bas rgyang ring po nas sangs rgyas kyi byang chub mthong bar byed do/_/de ci'i phyir zhe na/_mya ngan las 'das pa chen po'i mdo sde dam pa mnyan cing 'dzin pa'i phyir ro/_/rigs kyi bu byang chub sems dpa' sems dpa' chen po gang de ltar mya ngan 
[\[328a.4\]]las 'das pa chen po'i mdo nyan tam 'dzin na chos thams cad kyi rnam grangs rtogs par 'gyur ro/_/gal te yi ger bris sam/_klog gam/_'don tam/_khong du chud par byed dam/_gzhan la rgyas par ston tam/_don yid la byed na chos thams cad kyi 
[\[328a.5\]]don tshul bzhin du rtogs par 'gyur ro/_/rigs kyi bu gang nyan cing 'dzin pa des ni rnam grangs 'ba' zhig shes kyi/_don 'di nyid mi rtogs so/_/gang yi ger bris sam/_gzungs su 'dzin tam/_klog gam/_'don tam/_gzhan la rgyas par ston 
[\[328a.6\]]tam/_don yid la byed na/_don nyid rtogs par 'gyur ro/_/gzhan yang rigs kyi bu mdo sde 'di mnyan pas na sangs rgyas kyi rang bzhin yod par thos kyi mthong bar ni mi nus so/_/yi ger bris shing klog gam/_'don tam/_gzhan la rgyas par ston 
[\[328a.7\]]tam/_don yid la byed na des ni mthong bar 'gyur ro/_/mdo sde 'di mnyan pa tsam gyis sbyin pa thob par 'gyur gyis/_sbyin pa'i pha rol tu phyin pa mthong ba ni ma yin no/_/mdo sde 'di yi ger bris shing 'don tam/_klog gam/_gzhan la yang rgyas 
[\[328b\]]
[\[328b.1\]]par ston tam/_don yid la byed na sbyin pa'i pha rol tu phyin pa nas shes rab kyi pha rol tu phyin pa'i bar du mthong bar 'gyur ro/_/rigs kyi bu byang chub sems dpa' sems dpa' chen pos mya ngan las 'das pa chen po'i mdo 'di mnyan na chos shes pa dang /_
[\[328b.2\]]don shes par 'gyur ro/_/so so yang dag par shes pa de gnyis dang ldan na dge sbyong ngam/_bram ze'am/_lha'am/_bdud dam/_tshangs pa'am/_'jig rten du bcas pa thams cad kyis mi 'jigs pa dang /_mdo sde bcu gnyis rnam par 'byed cing don ston pa la 
[\[328b.3\]]'gal ba med pa dang /_gzhan las ma mnyan par rang gis rig pa dang /_bla na med pa yang dag par rdzogs pa'i byang chub la nye bar 'gyur ro/_/rigs kyi bu de ni thos nas phan par 'gyur ba zhes bya'o/_/the tshom gyi sems chod pa zhes bya ba ni rnam pa gnyis te/_tshig 
[\[328b.4\]]la the tshom za ba dang /_don la the tshom za ba'o/_/mdo sde 'di mnyan pas tshig la the tshom za ba'i sems chod par 'gyur ro/_/don yid la byed pas ni don la the tshom za ba'i sems chod par 'gyur ro/_/gzhan yang rigs kyi bu the tshom la rnam pa lnga ste/_sangs rgyas 
[\[328b.5\]]nges par mya ngan las 'da' 'am snyam the tshom za ba dang /_sangs rgyas rtag tu gnas pa yin nam snyam the tshom za ba dang /_sangs rgyas yang dag par bden pa yin nam snyam the tshom za ba dang /_sangs rgyas yang dag par yongs su dag pa yin nam snyam the tshom za ba dang /_
[\[328b.6\]]sangs rgyas yang dag par bdag yin nam snyam du the tshom za ba ste/_mdo sde 'di mnyan pas ni sangs rgyas mya ngan las 'da' ba the tshom za ba yongs su chod par 'gyur ro/_/yi ger bris shing klog gam 'don tam/_gzhan la rgyas par ston tam/_don yid la byed 
[\[328b.7\]]pas ni the tshom lhag ma bzhi yongs su chod par 'gyur ro/_/rigs kyi bu gzhan yang the tshom la rnam pa gsum ste/_nyan thos yod pa yin nam med pa yin snyam the tshom za ba dang /_rang sangs rgyas yod pa yin nam med pa yin snyam the tshom za ba dang /_sangs rgyas yod 
[\[329a\]]
[\[329a.1\]]pa yin nam med pa yin snyam the tshom za ba ste/_mdo sde 'di mnyan pa tsam gyis the tshom rnam pa gsum ma lus par med par 'gyur ro/_/yi ger bris shing klog gam 'don tam/_gzhan la rgyas par ston tam/_don yid la byed pas ni sems can 
[\[329a.2\]]thams cad la sangs rgyas kyi rang bzhin yod par rtogs par 'gyur ro/_/rigs kyi bu gal te sems can gang mya ngan las 'das pa chen po'i mdo sde 'di ma thos na the tshom gyi sems mang ba ni 'di lta ste/_rtag pa'am/_mi rtag pa'am/_bde ba'am/_mi bde ba 
[\[329a.3\]]'am/_yongs su dag pa'am/_yongs su ma dag pa'am/_bdag gam/_bdag med pa'am/_srog gam/_srog ma yin nam/_sems can nam/_sems can ma yin nam/_mthar thug gam/_mthar ma thug gam/_ma 'ongs pa'i dus sam/_'das pa'i 
[\[329a.4\]]dus sam/_yod pa'am/_med pa'am/_sdug bsngal lam/_sdug bsngal ma yin nam/_kun 'byung ngam/_kun 'byung ma yin nam/_lam mam/_lam ma yin nam/_'gog pa'am/_'gog pa ma yin nam/_chos sam/_chos ma yin nam/_dge ba'am/_
[\[329a.5\]]dge ba ma yin nam/_stong pa'am/_stong pa ma yin nam snyam du the tshom za ba ste/_mdo sde 'di mnyan na de lta bu'i the tshom thams cad yongs su chod par 'gyur ro/_/gzhan yang rigs kyi bu gal te gang mdo sde 'di ma thos na/_gzhan yang the tshom rnam pa mang po yod par 
[\[329a.6\]]'gyur ro/_/'di lta ste/_gzugs bdag yin nam/_tshor ba dang /_'du shes dang /_'du byed dang /_rnam par shes pa bdag yin nam/_'on te mig gis mthong ngam/_bdag gis mthong ba nas/_de bzhin du rnam par shes pa'i bar du shes par nus sam/_
[\[329a.7\]]bdag gis shes par nus sam/_gzugs kyis rnam par smin pa myong ngam/_bdag gis rnam par smin pa myong ba nas/_de bzhin du rnam par shes pa'i bar du rnam par smin pa myong ngam/_bdag gis rnam par smin pa myong ngam/_gzugs pha rol gyi 'jig rten du 
[\[329b\]]
[\[329b.1\]]'gro'am/_'on te bdag pha rol gyi 'jig rten du 'gro'am/_de bzhin du rnam par shes pa yang de dang 'dra ste/_'khor ba thog ma dang tha ma yod dam/_'on te thog ma dang tha ma med pa yin nam snyam the tshom za ba ste/_mdo sde 'di mnyan na de lta bu'i the tshom la sogs pa 
[\[329b.2\]]yang yongs su chod par 'gyur ro/_/yang la la zhig gis log sred can dang /_rtsa ba bzhi nyams pa dang /_mtshams med pa lnga'i kha na ma tho ba byas pa dang /_mdo sde shin tu rgyas pa la skur pa de dag la sangs rgyas kyi rang bzhin yod dam/_sangs rgyas kyi rang bzhin med 
[\[329b.3\]]snyam the tshom za ba dag kyang mdo sde 'di mnyan na the tshom de dag thams cad yongs su chod par 'gyur ro/_/yang la la zhig gis 'jig rten mtha' yod dam/_'jig rten mtha' med dam/_phyogs bcu'i 'jig rten yod dam phyogs bcu'i 'jig rten med snyam the tshom za 
[\[329b.4\]]ba dag kyang mdo sde 'di mnyan na/_de lta bu'i the tshom dag kyang yongs su chod par 'gyur te/_de ni the tshom dang nem nur gyi sems chod par 'gyur ba zhes bya'o/_/shes rab la g.yo sgyu med pa zhes bya ba ni 'di lta ste/_gal te sems la the tshom yod na lta ba thams cad 
[\[329b.5\]]yang dag pa ma yin par 'gyur ro/_/so so'i skye bo dag gal te mya ngan las 'das pa chen po'i mdo sde dam pa 'di ma thos na lta ba thams cad log par 'gyur ro/_/de bzhin du nyan thos dang rang sangs rgyas kyi bar du yang lta ba thams cad log pa yin no/_/ji ltar na byis pa so 
[\[329b.6\]]so'i skye bo dag lta ba log pa zhes bya zhe na/_zag pa dang bcas pa la rtag pa dang /_bde ba dang /_bdag dang /_yongs su dag par lta/_de bzhin gshegs pa la ni mi rtag pa dang /_sdug bsngal ba dang /_yongs su ma dag pa dang /_bdag med par lta la/_sems can dang /_
[\[329b.7\]]'tsho ba dang /_srog dang /_mthong ba dang /_shes pa yod par lta/_'du shes med 'du shes med min skye mched stengs la mya ngan las 'das pa yin par 'dzin pa dang /_lha dbang sgyur la 'phags pa'i lam brgyad yod par lta ba dang /_rtag par lta ba dang /_chad par lta ba ste/_
[\[330a\]]
[\[330a.1\]]lta ba de dag thams cad ni log pa zhes bya'o/_/byang chub sems dpa' sems dpa' chen pos gal te mya ngan las 'das pa chen po'i mdo sde 'di thos shing 'phags pa'i spyad pa spyod pa na/_log par lta ba de dag med par 'gyur ro/_/ji ltar na nyan 
[\[330a.2\]]thos dang rang sangs rgyas dang log par lta ba zhe na/_byang chub sems dpa' dga' ldan gyi gnas nas babs pa na bal glang la bcibs te yum gyi lhums su gshegs pa dang /_yab ni zas gtsang ma/_yum ni lha mdzes zhes bya ba dang /_grong khyer ser skyar yum gyi 
[\[330a.3\]]lhums su zla ba bcu tshang nas bltam pa dang /_bltams pa'i tshe brgya byin gyis sa la ma reg par bzung ste/_klu'i rgyal po dga' bo dang /_bsnyen dga' bo gnyis kyis chu phab nas sku bsil ba dang /_gnod sbyin gyi rgyal po chen po ma ni ba rta zhes bya bas rin po che'i 
[\[330a.4\]]gdugs thogs pa dang /_sa'i lhas pad mo sprul te zhabs brten pa dang /_phyogs bzhi kun tu gom pa bdun bdun bor ba dang /_lha'i 'jig rten du gshegs nas lha thams cad langs te bsus pa dang /_drang srong a si tas pang du blangs te mtshan bltas pa 
[\[330a.5\]]dang /_mtshan bltas nas bdag ni tshe'i dus byed par 'gyur te/_sangs rgyas mngon du gshegs pa mi mthong ngo snyam du sdug bsngal chen po skyes te yid la rab tu gcags pa dang /_slob dpon las yig rtsis dang /_'phong dang /_kha lo sgyur ba dang /_ri mo 
[\[330a.6\]]dang /_lung ston pa dang /_sgyu rtsal slob pa dang /_pho brang gi nang du bu mo dang slas drug khri dang lhan cig tu rtse zhing longs spyod pa dang /_khab nas byung ste 'chag tu gshegs pa las grong khyer ser skya'i sgor mi rgas 'khogs pa mthong ba nas/_de bzhin du dge sbyong 
[\[330a.7\]]chos gos gyon cing 'gro ba'i bar du mthong nas phyir pho brang du phyin te/_bu mo dang slas rnams kyi lus dang gzugs la keng rus dang 'dra bar mthong ba dang /_pho brang yang dur khrod dang tha mi dad par mthong nas/_khyim la skyo bar gyur te nam gyi gung la khab nas byung ste/_
[\[330b\]]
[\[330b.1\]]drang srong u ta ka dang /_a la tsa la sogs pa'i gan du phyin nas de dag las rnam shes mtha' yas skye mched stengs dang /_'du shes med 'du shes med min skye mched dag bshad pa thos so/_/thos nas skye mched la yongs su brtags na mi rtag pa dang /_sdug bsngal ba dang /_
[\[330b.2\]]yongs su ma dag pa dang /_bdag med pa yin par rtogs nas de spangs te shing drung na lo drug gi bar du dka' ba spyod pa dang /_de ltar dka' ba spyod kyang bla na med pa yang dag par rdzogs pa'i byang chub tu mngon par sangs ma rgyas te/_de nas yang chu bo dga' skyed ces bya ba'i nang du 
[\[330b.3\]]khrus byas nas gnag rdzi mos 'o ma'i 'jams phul ba bzhes pa dang /_bzhes nas byang chub kyi shing drung du gshegs te bdud sdig to can btul nas bla na med pa yang dag par rdzogs pa'i byang chub tu mngon par sangs rgyas nas bA rA Na sIr dge slong sde lnga la thog ma chos kyi 
[\[330b.4\]]'khor lo bskor ba nas grong khyer rtswa mchog 'dir yongs su mya ngan las 'das pa'i bar du de lta bur lta ba ni nyan thos dang rang sangs rgyas dag log par lta ba zhes bya'o/_/rigs kyi bu byang chub sems dpa' sems dpa' chen po mya ngan las 'das pa chen po'i mdo sde 'di mnyan 
[\[330b.5\]]cing gzungs su bzung na/_lta ba gong ma de dag kun sel bar 'gyur ro/_/gal te yi ger bris shing klog gam/_'don tam/_khong du chud par byed dam/_gzhan la rgyas par ston tam/_don yid la byed na shes rab yang dag pa thob par 'gyur te/_log par lta 
[\[330b.6\]]ba med par 'gyur ro/_/rigs kyi bu byang chub sems dpa' sems dpa' chen po mya ngan las 'das pa chen po'i mdo 'di la nan tan byas na/_byang chub sems dpas bskal pa tshad med pa'i bar du dga' ldan gyi gnas nas babs shing yum gyi lhums nas bltam pa 
[\[330b.7\]]nas/_grong khyer rtswa mchog tu yongs su mya ngan las ma 'das pa'i bar du rtogs pa ni byang chub sems dpa' sems dpa' chen po yang dag par lta ba zhes bya'o/_/de bzhin gshegs pas dgongs te gsungs pa'i don zab mo shes pa zhes bya ba ni 'di lta ste/_yongs 
[\[331a\]]
[\[331a.1\]]su mya ngan las 'das pa chen po 'di las sems can thams cad la sangs rgyas kyi rang bzhin yod pas phas pham pa bzhi nyams pa 'thol bar byed pa dang /_dam pa'i chos la skur ba'i sems bsal ba dang /_mtshams med pa lnga'i kha na ma tho ba ma lus 
[\[331a.2\]]par byed pa dang /_log sred can gyi sems med par byas nas de'i 'og tu bla na med pa yang dag par rdzogs pa'i byang chub tu mngon par rdzogs par 'tshang rgya ba ni dgongs te gsungs pa'i don zab mo zhes bya'o/_/rigs kyi bu gzhan yang ji ltar na don shin tu zab mo zhe na/_
[\[331a.3\]]sems can la yang dag par bdag med par shes kyang ma 'ongs pa'i las kyi 'bras bu rnam par smin pa med par mi 'gyur bar yid ches pa dang /_phung po lnga 'di nyid du ma lus par 'gog par shes mod kyi/_dge ba dang sdig pa'i las rnams kyang med par mi 'gyur bar shes 
[\[331a.4\]]pa dang /_las rnam pa mang po yod mod kyi byed pa po dmigs su med pa dang /_phyin pa'i gnas yod mod kyi 'gro ba med pa dang /_'ching ba yod mod kyi/_bcings pa med pa dang /_mya ngan las 'das pa yod mod kyi 'gog pa med par shes pa ste/_de ni dgongs te 
[\[331a.5\]]gsungs pa'i don zab mo zhes bya'o/_/de nas byang chub sems dpa' sems dpa' chen po kun tu snang ba mtho btsun dpal gyi rgyal pos bcom ldan 'das la 'di skad ces gsol to/_/bcom ldan 'das bdag gis 'tshal ba ltar na/_bcom ldan 'das kyis ma thos 
[\[331a.6\]]pa thos par 'gyur ba zhes bgyi ba'i don de lta ma lags so/_/de ci'i slad du zhe na/_gal te mchis pa zhig lags na ni nges par mchis pa'i chos can no/_/gal te ma mchis na yang nges par ma mchis pa'i chos can lags na/_ma mchis pa'i skye ba'i yang mi rigs/_
[\[331a.7\]]mchis pa ni 'gog pa'i yang mi rigs te/_ji ltar thos pa de yang thos pa zhes bgyi la/_gang ma thos pa yang ma thos pa lags na/_ci'i slad du ma thos pa thos par 'gyur ro zhes gsungs/_bcom ldan 'das gang mi thos pa ni thos pa'i yang mi rigs/_gang sngar 
[\[331b\]]
[\[331b.1\]]thos pa ni gdod thos par mi 'gyur ro/_/de ci'i slad du zhe na/_sngar thos lags pa'i phyir ro/_/de bas na ci'i slad du ma thos pa thos par 'gyur ro zhes gsungs/_dper na 'gro ba ni phyin lags na mi 'gro'o/_/'gro na phyin pa ma lags so/_/gzhan yang dper na 
[\[331b.2\]]skyes nas mi skye ste/_mi skye ba ni skye bar mi 'gyur/_thob nas mi thob ste/_mi thob pa ni thob par mi 'gyur ro/_/thos nas mi thos te/_mi thos pa ni thos par mi 'gyur ba yang de bzhin no/_/bcom ldan 'das gal te mi thos pa thos par gyur na/_sems can thams cad 
[\[331b.3\]]byang chub ma mchis pa yang mchis par 'gyur ba'i rigs/_mya ngan las 'das pa ma thob pa yang thob pa'i rigs/_sangs rgyas kyi rang bzhin ma mthong ba yang sangs rgyas kyi rang bzhin mthong ba'i rigs na/_ci'i slad du yang 'di skad ces byang chub sems dpa' sa bcu la 
[\[331b.4\]]gnas pa ni sangs rgyas kyi rang bzhin mthong mod kyi/_mngon du gsal bar ma gyur to zhes gsungs/_bcom ldan 'das gal te ma thos pa thos par 'gyur na/_de bzhin gshegs pas sngon su las gsan/_gal te gsan pa zhig lags na/_ci'i slad du de bzhin 
[\[331b.5\]]gshegs pas lung las ston pa med do zhes gsungs/_gal te ma thos pa thos pas de bzhin gshegs pa bla na med pa yang dag par rdzogs pa'i byang chub thob par 'gyur ba lags na/_sems can thams cad kyang ma thos pa thos pas de dag kyang bla na med pa yang dag par 
[\[331b.6\]]rdzogs pa'i byang chub thob pa'i rigs so/_/de bzhin gshegs pas gal te mya ngan las 'das pa chen po'i mdo 'di ma thos par sangs rgyas kyi rang bzhin mthong bar gyur na/_sems can thams cad kyang mdo sde 'di ma thos pa lags te/_sangs rgyas kyi rang bzhin 
[\[331b.7\]]mthong ba'i rigs so/_/bcom ldan 'das gzugs kha cig ni mthong /_kha cig ni mi mthong /_sgra yang de bzhin te/_kha cig ni thos/_kha cig ni mi thos te/_mya ngan las 'das pa chen po ni gzugs ma lags/_sgra ma lags na/_ci'i slad du mthong ngo 
[\[332a\]]
[\[332a.1\]]thos so zhes gsungs/_bcom ldan 'das 'das pa ni 'gags lags pas mi thos/_ma 'ongs pa ni ma phyin pas mi thos/_da ltar mnyan pa'i tshe ni thos pa zhes mi bgyi ste/_thos nas sgra 'gags pas na thos par mi 'gyur te/_mya 
[\[332a.2\]]ngan las 'das pa chen po 'di yang 'das pa dang /_ma 'ongs pa dang /_da ltar ma lags la/_gal te dus gsum ma lags na brjod du ma mchis/_gal te brjod du ma mchis na thos par yang mi 'gyur na ci'i slad du byang chub sems dpa' mya ngan las 'das pa chen 
[\[332a.3\]]po'i mdo sde 'di la nan tan bgyis na ma thos pa thos par 'gyur ro zhes gsungs/_de nas bcom ldan 'das kyis byang chub sems dpa' sems dpa' chen po kun tu snang ba mtho btsun dpal gyi rgyal po la bka' stsal pa/_legs so legs so/_/rigs kyi 
[\[332a.4\]]bu khyod kyis chos thams cad sgyu ma lta bu dang /_smig rgyu lta bu dang /_dri za'i grong khyer lta bu dang /_chu la ri mo bris pa dang /_gzhan yang chu'i chu bur dang /_dbu ba dang /_chu shing lta bur gsob gsog snying po med pa dang /_'tsho ba ma yin/_bdag ma yin/_sdug bsngal 
[\[332a.5\]]dang bde ba med par rtogs pa ni ji ltar byang chub sems dpa' sa bcu la gnas pa dag gis shes pa dang mthong ba ltar shin tu rtogs pa legs so/_/de nas 'khor gyi dkyil 'khor de nyid du skad cig yud tsam gyis 'od snang ba chen po sngon po ma yin par sngon por mthong ba/_
[\[332a.6\]]ser po ma yin par ser por mthong ba/_dmar po ma yin par dmar por mthong ba/_dkar po ma yin par dkar por mthong ba/_kha dog ma yin par kha dog tu mthong ba/_snang ba ma yin par snang bar mthong ba/_mthong ba ma yin par mthong bar gyur pa la mthong ba zhes bya'o/_/
[\[332a.7\]]de'i tshe 'khor mang po dag la 'od des reg nas lus dang sems rab tu bde ba ni ji ltar dge sbyong dag seng ge'i rgyal po'i ting nge 'dzin la zhugs pa bzhin du gyur to/_/de nas byang chub sems dpa' sems dpa' chen po 'jam dpal gyis bcom ldan 'das la 'od zer 'di dag ga 
[\[332b\]]
[\[332b.1\]]las byung zhes gsol to/_/de'i tshe de bzhin gshegs pa cang mi gsung ste ma bshad do/_/byang chub sems dpa' 'od srung gis yang 'jam dpal la ci'i rgyu ci'i rkyen gyis 'od 'dis 'khor mang po snang bar 'gyur ces dris pa dang /_'jam dpal yang cang mi smra ste 
[\[332b.2\]]lan ma btab bo/_/de nas byang chub sems dpa' lus dpag tu med pas yang byang chub sems dpa' 'od srung la 'di su yi 'od ces dris so/_/byang chub sems dpa' 'od srung cang mi smra ste lan ma btab bo/_/byang chub sems dpa' rnam dag gnas pa'i rgyal bus 
[\[332b.3\]]byang chub sems dpa' lus dpag tu med pa la ci'i rgyu ci'i rkyen gyis 'khor mang po'i nang na 'od 'di yod par 'gyur zhes dris pa dang /_byang chub sems dpa' lus dpag tu med pa yang cang mi smra ste lan ma btab bo/_/de bzhin du byang chub sems dpa' lnga brgya rnams 
[\[332b.4\]]gcig la gcig de ltar dris mod kyi/_gang gis kyang lan btab pa med do/_/de nas bcom ldan 'das kyis 'jam dpal la bka' stsal pa/_'jam dpal ci'i rgyu ci'i rkyen gyis 'khor mang po 'di dag gi nang na 'od 'di snang bar gyur ces bka' stsal pa dang /_
[\[332b.5\]]'jam dpal gyis gsol pa/_bcom ldan 'das 'od 'di ni ye shes lags te ye shes zhes bgyi ba ni rtag tu gnas pa'i chos can no/_/rtag tu gnas pa'i chos can la ni rgyu dang rkyen ma mchis na/_ci'i slad du bcom ldan 'das kyis ci'i rgyu ci'i rkyen gyis 'od 
[\[332b.6\]]'di byung bar gyur zhes bka' stsal/_'od 'di ni mya ngan las 'das pa chen po zhes bgyi ste/_mya ngan las 'das pa chen po zhes bgyi ba ni rtag tu gnas pa'i chos can lags te/_rtag tu gnas pa'i chos can ni rgyu dang rkyen las ma byung na/_ci'i slad du bcom ldan 
[\[332b.7\]]'das kyis ci'i rgyu ci'i rkyen gyis 'od 'di yod par gyur ces bka' stsal/_'od 'di ni de bzhin gshegs pa zhes bgyi ste/_de bzhin gshegs pa zhes bgyi ba ni rtag tu gnas pa'i chos can lags te/_rtag tu gnas pa'i chos can ni rgyu dang rkyen las 
[\[333a\]]
[\[333a.1\]]ma byung na/_ci ste de bzhin gshegs pas rgyu dang rkyen ces bka' stsal/_'od 'di ni byams pa dang /_snying rje chen po zhes bgyi ste/_byams pa dang snying rje chen po zhes bgyi ba ni rtag tu gnas pa'i chos can lags te/_rtag tu gnas pa'i chos can ni rgyu dang rkyen las ma byung 
[\[333a.2\]]na/_ci'i slad du de bzhin gshegs pas 'od kyi rgyu dang rkyen zhes bka' stsal/_'od 'di ni sangs rgyas rjes su dran pa zhes bgyi ste/_sangs rgyas rjes su dran pa zhes bgyi ba ni/_rtag tu gnas pa'i chos can lags te/_rtag tu gnas pa'i chos can ni rgyu dang rkyen las ma byung na/_ci'i slad du 
[\[333a.3\]]de bzhin gshegs pas rgyu dang rkyen zhes bka' stsal/_'od 'di ni nyan thos dang rang sangs rgyas thams cad dang thun mong ma lags pa'i lam zhes bgyi ste/_nyan thos dang rang sangs rgyas dang thun mong ma lags pa'i lam ni rtag tu gnas pa'i chos can lags te/_rtag tu gnas pa'i chos ni 
[\[333a.4\]]rgyu dang rkyen las ma byung na/_ci'i slad du de bzhin gshegs pas rgyu dang rkyen zhes bka' stsal/_bcom ldan 'das rgyu dang rkyen zhes bgyi ba yang ma mchis so/_/ma rig pa 'gags pa'i rgyu rkyen gyis bla na med pa yang dag par rdzogs pa'i byang chub kyi sgron ma rab tu 'bar bar 'gyur ro/_/
[\[333a.5\]]bcom ldan 'das kyis bka' stsal pa/_'jam dpal khyod chos thams cad kyi mtshan nyid shin tu zab mo'i don dam pa la ma 'jug par kun rdzob tu brjod cing smros shig_/'jam dpal gyis gsol pa/_bcom ldan 'das 'di nas shar phyogs su 'jig rten gyi khams gang gA'i 
[\[333a.6\]]klung nyi shu'i bye ma snyed 'das pa'i pha rol na sangs rgyas kyi zhing mi g.yo ba zhes bgyi ba mchis te/_sangs rgyas de bzhugs pa'i gnas ni chu zheng gab par dpag tshad khri nyis stong ste/_de'i sa gzhi ni rin po che sna bdun sha stag ste/_sa dang gseg ma med do/_/shin tu mnyam 
[\[333a.7\]]zhing 'jam ste/_sa la sal sul dang shang shong med do/_/shing rnams ni gser dang /_dngul dang bai dUr+ya dang /_shel dang rin po che sna bzhi las byas te/_dus thams cad du me tog dang 'bras bu rab tu rgyas so/_/gal te sems can gang me tog gi bsung gis phog na lus dang sems 
[\[333b\]]
[\[333b.1\]]rab tu bde ba ni ji ltar dge slong dag bsam gtan gsum pa la zhugs pa bzhin no/_/de'i kho ra khor yug tu klung chen po sum stong yod de/_de'i chu shin tu bzang la yon tan brgyad dang ldan no/_/gal te sems can gang de'i nang du khrus byas na dga' ba dang bde ba thob 
[\[333b.2\]]pa ni ji ltar dge slong dag bsam gtan gnyis pa la zhugs pa dang 'dra'o/_/klung de la me tog ud pa la dang pad ma dang ku mu da dang /_pun da rI ka dang /_me tog bsung ldan dang /_bsung chen dang /_me tog bsung dam pa dang /_rtag pa dang /_sems can thams cad 
[\[333b.3\]]kyis dbang mi bgyid pa zhes bgyi ba'i me tog rnam pa mang po rnam pa sna tshogs mchis so/_/klung de'i 'gram na yang me tog rnam pa mang po mchis pa ni 'di lta ste/_me tog a ti mug ta ka dang /_me tog tsam pa ka dang /_me tog pa ta la dang /_me tog pa shi la dang /_me tog 
[\[333b.4\]]ma ri ka dang /_me tog ma ri ka chen po dang /_me tog si ma ri ka dang /_me tog su ma na dang /_me tog yu de ka dang /_me tog dan du ri ka dang /_me tog rtag pa dang /_sems can thams cad dbang mi bgyid pa zhes bgyi ba'i me tog la sogs pa'o/_/klung de'i gting 
[\[333b.5\]]ni gser gyi bye mas bdal te/_gser dang /_dngul dang /_bai dUr+ya dang /_shel kha dog rnam pa sna tshogs kyi thang ma skas bzhin mchis te/_bya mang po rnam pa sna tshogs de'i steng na 'du zhing /_gzhan yang stag dang /_spyang ki dang /_seng ge la sogs pa bya 
[\[333b.6\]]dang gcan gzan ma rungs pa tshad med pa snyed mchis te/_gcig la gcig bu bzhin du blta'o/_/sangs rgyas kyi zhing de na rtsa ba nyams pa dang dam pa'i chos la skur pa dang /_log sred can dang /_mtshams med pa lnga la sogs pa'i kha na ma tho ba bgyid 
[\[333b.7\]]pa ma mchis so/_/zhing de na grang dro ran te bkres pa dang skom pa'i sdug bsngal gyis gdungs pa yang ma mchis so/_/'dod chags dang /_zhe sdang dang /_bag med pa dang /_phrag dog kyang ma mchis so/_/nyi zla dang nyin mtshan dang dus ma mchis te/_
[\[334a\]]
[\[334a.1\]]ji ltar sum cu rtsa gsum gnam dang mtshungs te/_de'i mi rnams kyang 'od dang ldan no/_/so so na rgyags pa dang dregs pa'i sems ma mchis te/_thams cad kyang byang chub sems dpa' skyes bu chen po mngon par shes pa thob pa yon tan chen po 
[\[334a.2\]]dang ldan pa/_dam pa'i chos la rim gro dang bsti stang gi sems 'jog pa/_theg pa chen pos bteg pa/_theg pa chen po la dad pa/_theg pa chen po la mos pa/_theg pa chen po la srung ba/_shes rab chen po dang ldan pa/_gzungs chen po thob pa/_sems 
[\[334a.3\]]can thams cad la rtag tu snying brtse ba sha stag go/_/bcom ldan 'das de'i mtshan ni zla ba rgyas pa'i 'od ces bgyi ba de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_bde bar gshegs pa 'jig rten rig 
[\[334a.4\]]pa/_bla na med pa skyes bu 'dul zhing kha lo sgyur ba/_lha dang mi rnams kyi ston pa sangs rgyas bcom ldan 'das bzhugs te/_gang nas gang du chos ston kyang zhing de'i sems can dag gis mi thos pa gcig kyang ma mchis so/_/sangs rgyas de byang chub sems dpa' 
[\[334a.5\]]sems dpa' chen po bai dUr+ya'i 'od ces bgyi ba la 'di ltar mya ngan las 'das pa chen po'i mdo 'di ston to/_/bcom ldan 'das kyis bka' stsal pa/_rigs kyi bu byang chub sems dpa' sems dpa' chen po gang mya ngan las 'das pa chen po'i mdo la nan tan byas na/_
[\[334a.6\]]sngon ma thos pa kun thos par 'gyur ro zhes ston to/_/byang chub sems dpa' sems dpa' chen po bai dUr+ya'i 'od ces bgyi ba des/_sangs rgyas zla ba rgyas pa'i 'od de la zhu ba yang ji ltar na 'di nyid na byang chub sems dpa' sems dpa' chen po kun tu snang ba mtho btsun dpal 
[\[334a.7\]]gyi rgyal pos zhus pa dang 'dra ste tha dad pa ma mchis so/_/sangs rgyas zla ba rgyas pa'i 'od des byang chub sems dpa' bai dUr+ya'i 'od la bka' stsal pa/_rigs kyi bu 'di nas nub phyogs su sangs rgyas kyi zhing gang gA'i klung nyi shu'i bye ma snyed 'das pa na 'jig rten gyi khams 
[\[334b\]]
[\[334b.1\]]mi mjed ces bya ba yod do/_/'jig rten gyi khams de na ri dang brag dang cong rong dang khrad khrod dang /_gseg ma dang tsher ma ma rungs pas kun tu yongs su gang ste/_rtag tu bkres pa dang /_skom pa dang /_grang ba dang tsha ba'i sdug bsngal gyis rnam par 
[\[334b.2\]]gzir to/_/zhing de'i mi dag dge sbyong dang bram ze dang pha ma dang slob dpon dang /_bla ma la bkur sti mi byed de/_chos ma yin pa la zhen pa dang /_chos ma yin pa la 'dod cing chags pa dang log pa dang chos spyod pa dang /_dam pa'i chos la yid mi ches pa 
[\[334b.3\]]dang /_tshe'i tshad rab tu thung ba dang /_nyes pa byed pa dag yod na rgyal pos chad pas gcod pa dang /_rgyal po dag yul dang srid yod bzhin du chog cing ngoms mi shes te/_gzhan gyi bdog pa la 'dod pa'i sems bskyed nas/_dmag gis btab pas 
[\[334b.4\]]glo bur du shi ba mang ngo /_/rgyal pos de ltar chos ma yin pa spyod pas rgyal chen bzhi'i lha dge ba dag mi dga' bas than chen byung ba dang nas 'bras mi skye ba dang /_mi nad mang ba dang /_sdug bsngal tshad med pa mang pos gdung ba de na bcom ldan 'das shAkya thub pa 
[\[334b.5\]]zhes bya ba de bzhin gshegs pa dgra bcom pa yang dag par rdzogs pa mkhyen pa dang zhabs su ldan pa/_bde bar gshegs pa/_'jig rten rig pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa sangs rgyas bcom ldan 
[\[334b.6\]]'das thugs rje chen po lhag par che bas/_sems can la thugs brtse ba'i phyir grong khyer rtswa mchog tu sA la'i shing drung na/_'khor mang po rnams la mya ngan las 'das pa chen po'i mdo sde 'di ston to/_/de nas byang chub sems dpa' kun tu snang ba mtho btsun 
[\[334b.7\]]dpal gyi rgyal po zhes bya ba yang 'di nyid la brtsams nas zhus te/_khyod dang tha dad pa med do/_/bcom ldan 'das des kyang 'di bzhin du bka' stsal gyis khyed myur du song shig dang /_thos par 'gyur zhes gsung ngo /_/bcom ldan 'das byang chub 
[\[335a\]]
[\[335a.1\]]sems dpa' bai dUr+ya'i 'od kyis dngos po de lta bu dag thos nas byang chub sems dpa' sems dpa' chen po brgyad khri bzhi stong dang bcas te/_'dir mchi bas snga ltas 'di byung ste/_de'i rgyu de'i rkyen gyis 'od 'di mchis par gyur 
[\[335a.2\]]to/_/de ni rgyu dang rkyen zhes kyang bgyi ste/_rgyu dang rkyen kyang ma lags so/_/de nas byang chub sems dpa' bai dUr+ya'i 'od kyis byang chub sems dpa' brgyad khri bzhi stong dang bcas te/_ba dan dang /_gdugs dang /_me tog dang /_spos dang /_
[\[335a.3\]]phreng ba dang /_rol mo'i rnams snga ma bas phul du byung ba mang po rnam pa sna tshogs bshams te/_thams cad grong khyer rtswa mchog tu sA la'i shing drung 'dir lhags nas so so nas mchod pa'i yo byad kyis bcom ldan 'das la mchod pa byas te/_bcom 
[\[335a.4\]]ldan 'das kyi zhabs la spyi bos phyag byas nas thal mo sbyar te bsti stang dang bcas pas lan gsum bskor nas mchod pa byas te/_phyogs gcig tu 'khod do/_/de nas bcom ldan 'das kyis byang chub sems dpa' de dag la bka' stsal pa/_
[\[335a.5\]]rigs kyi bu khyed 'dir phyin pa yin nam/_ma phyin pa yin/_byang chub sems dpa' bai dUr+ya'i 'od kyis gsol pa/_bcom ldan 'das phyin pa yang 'ongs pa ma mchis la/_ma phyin pa yang 'ongs pa ma mchis te/_bdag gis don de rtogs pas ci yang 'ongs 
[\[335a.6\]]pa ma mchis so/_/bcom ldan 'das 'du byed thams cad gal te rtag na yang 'ong ba ma mchis la/_mi rtag pa lags na yang 'ong ba ma mchis te/_so so'i skye bo dag gang sems can gyi rang bzhin mchis par lta ba ni 'ong ba dang mi 'ong ba ma mchis so/_/
[\[335a.7\]]bdag gis ni sems can gyi rang bzhin du nges pa ma mthong na ci'i slad du 'ongs sam ma 'ongs zhes bka' stsal/_gang nga rgyal can dag ni song ba dang 'ong ba ma mchis par mthong gi_/nga rgyal ma mchis pa la ni song ba dang 'ong ba ma mchis so/_/gang len 
[\[335b\]]
[\[335b.1\]]pa dang bcas pa ni song ba dang 'ong ba ma mchis par mthong gi len pa ma mchis pa la ni song ba dang 'ong ba ma mchis so/_/gang de bzhin gshegs pa mtha' yun du mya ngan las 'da' bar mthong ba ni song ba dang 'ong ba mchis par mthong gi_/de bzhin gshegs pa 
[\[335b.2\]]mtha' yun du mya ngan las 'das par mi lta ba la ni song ba dang 'ong ba ma mchis par blta'o/_/gang sangs rgyas kyi rang bzhin ma mthong ba la ni 'ong ba dang song ba mchis pa mthong gi_/sangs rgyas kyi rang bzhin mthong ba la ni 'ong ba dang song ba ma mchis so/_/
[\[335b.3\]]gang nyan thos dang rang sangs rgyas mya ngan las 'das pa mchis par mthong ba ni song ba dang 'ong ba mchis kyi nyan thos dang /_rang sangs rgyas mya ngan las 'da' bar mi mthong ba la ni song ba dang 'ong ba ma mchis so/_/gang nyan thos dang rang sangs rgyas la rtag 
[\[335b.4\]]pa dang /_bde ba dang /_bdag dang /_yongs su dag pa mchis par lta ba la ni song ba dang 'ong ba mchis kyi/_de ltar mi lta ba la ni song ba dang 'ong ba ma mchis so/_/gang de bzhin gshegs pa la rtag pa dang /_bde ba dang /_bdag dang /_yongs su dag 
[\[335b.5\]]pa ma mchis par lta ba la ni song ba dang 'ong ba mchis kyi/_gang de bzhin gshegs pa la rtag pa dang /_bde ba dang /_bdag dang /_yongs su dag pa mchis par lta ba la ni song ba dang 'ong ba ma mchis so/_/bcom ldan 'das 'di yang re zhig bzhag 
[\[335b.6\]]ste/_phyogs gcig tsam zhu na thugs brtse ba'i slad du go skabs dbye bar gsol/_bcom ldan 'das kyis bka' stsal pa/_rigs kyi bu da dus la bab kyis ci dang ci 'dod pa dris shig dang de dang de'i lung ngas rnam par phye ste bstan par bya'o/_/de ci'i phyir zhe na/_
[\[335b.7\]]sangs rgyas bcom ldan 'das rnams ni shin tu phrad dka' ste/_ji ltar me tog u dum bA ra bzhin no/_/chos kyang de ltar chos thos dka'o/_/mdo sde bcu gnyis kyi nang na shin tu rgyas pa thos pa yang shin tu dka' bas na sems rtse gcig tu mnyan par 
[\[336a\]]
[\[336a.1\]]bya'o/_/de nas byang chub sems dpa' sems dpa' chen po bai dUr+ya'i 'od kyis skabs dbye ba gnang ba dang bkas ston par 'gyur bar shes nas bcom ldan 'das la 'di skad ces gsol to/_/bcom ldan 'das ji ltar na byang chub sems dpa' sems 
[\[336a.2\]]dpa' chen po gang mya ngan las 'das pa chen po'i mdo sde 'di bsgoms na ma thos pa thos par 'gyur/_de nas bcom ldan 'das kyis legs so legs so zhes bya ba byin no/_/rigs kyi bu khyod deng 'di ltar theg pa chen po mya ngan las 'das pa'i rgya mtsho ma lus par bya'o/_/
[\[336a.3\]]snyam bsams pa dang /_ngas shin tu bstan cing ston pa mkhas pa dang yang phrad kyis deng khyod kyi the tshom gyi dra ba dang zug rngu ci dang ci yod pa de dag thams cad sman pa chen por gyur pa ngas legs par dbyung ngo /_/khyod ni sangs rgyas kyi rang bzhin la gsal bar ma 
[\[336a.4\]]gyur te/_nga'i shes rab kyi sgron ma snang bar bya'o/_/khyod 'khor ba'i klung chen po la rgal bar 'dod na khyod kyis ded dpon du 'gyur bar bya'o/_/nga la khyod pha ma'i 'du shes skyed cig dang /_ngas khyod la yang bu dang 'dra bar dgongs so/_/khyod dam pa'i chos kyi 
[\[336a.5\]]rin po che 'dod pa dang /_nga la mang du yod pa dang phrad pas khyod sbyin gyis/_rab tu yid la byas te brtags par nyon cig dang /_ngas rnam par phye ste bstan par bya'o/_/rigs kyi bu chos nyan par 'dod na da ltar dus la bab bo/_/gal te chos thos na dad pa skyed de 
[\[336a.6\]]sems rtse gcig tu nyon la bsti stang dang rim gro gyis shig_/dam pa'i chos la skyon ma tshol cig_/'dod chags dang /_zhe sdang dang /_gti mug la ma sems shig_/chos smra ba'i tshig bzang ngan la ma rtog cig_/chos thos nas nga rgyal ma skyed cig_/
[\[336a.7\]]bkur sti dang /_rnyed pa dang /_grags pa'i phyir ma byed par 'jig rten las 'das pa'i chos kyi zil dngar gyi khe tshol cig_/yang 'di snyam du bdag chos thos nas sngar bdag gi lus bsgral te gzod gzhan sgrol lo snyam ma sems shig_/sngar bdag gi 
[\[336b\]]
[\[336b.1\]]lus bkrol te gzod gzhan dgrol lo snyam ma sems shig_/sngar bdag gi lus bde bar reg ste gzod gzhan la bde bar bya'o/_/snyam ma sems shig_/sngar bdag mya ngan 'das nas gzod gzhan mya ngan las 'da'o snyam ma sems par sangs 
[\[336b.2\]]rgyas dang /_chos dang dge 'dun la mtshan nyid mnyam par 'du shes skyed cig_/'khor ba la sdug bsngal chen po'i mtshan nyid du 'du shes skyed cig_/mya ngan las 'das pa chen po la rtag pa dang /_bde ba dang /_bdag dang /_yongs su dag par 
[\[336b.3\]]'du shes bskyed de/_sngar gzhan gyi don byas la gdod bdag gi don bya'o/_/theg pa chen po'i phyir gyi theg pa gnyis kyi phyir ma yin no/_/chos thams cad gnas pa med pa la chos thams cad kyi mtshan nyid du ma 'dzin cig_/chos thams cad la 
[\[336b.4\]]'dod pa'i mtshan nyid ma skyed par rtag tu chos shes pa dang mthong ba'i mtshan nyid bskyed par bya'o/_/rigs kyi bu khyod de ltar sems rtse gcig tu chos mnyan na de ni ma thos pa thos par 'gyur ba zhes bya'o/_/rigs kyi bu ma thos pa thos pa yod do/_/ma thos pa mi 
[\[336b.5\]]thos pa yod do/_/thos pa mi thos pa yod do/_/thos pa thos pa'ang yod do/_/rigs kyi bu ji ltar mi skye ba skye ba dang /_ma skyes pa mi skye ba dang /_skye ba mi skye ba dang /_skyes pa skye ba bzhin no/_/ji ltar ma phyin pa phyin pa dang /_ma 
[\[336b.6\]]phyin pa mi phyin pa dang /_phyin pa mi phyin pa dang /_phyin pa phyin pa bzhin no/_/bcom ldan 'das ji ltar na mi skye ba skye ba zhe na/_rigs kyi bu kun rdzob la gnas pa thog ma mngal nas byung ba'i tshe ni mi skye ba skye ba zhes bya'o/_/ji ltar ma skyes pa mi skye ba 
[\[336b.7\]]zhe na/_rigs kyi bu mya ngan las 'das pa chen po ni skye ba'i mtshan nyid med de/_ma skyes pa mi skye ba zhes bya'o/_/ji ltar na skye ba mi skye ba zhe na/_rigs kyi bu kun rdzob ltar shi ba'i tshe na skye ba mi skye ba zhes bya'o/_/ji ltar na skye ba skyes pa zhe na/_rigs 
[\[337a\]]
[\[337a.1\]]kyi bu so so'i skye bo thams cad ni skye ba skyes pa zhes bya'o/_/de ci'i phyir zhe na/_skye ba skyes pa rgyun mi 'chad pa'i phyir/_zag pa dang bcas pa thams cad skad cig skad cig gis skye ba'i phyir skye ba skyes pa zhes bya'o/_/byang chub 
[\[337a.2\]]sems dpa' sa bzhi pa ni skye ba mi skye ba zhes bya'o/_/de ci'i phyir zhe na/_skye ba la dbang thob pa'i phyir skye ba mi skye ba zhes bya'o/_/rigs kyi bu 'di dag ni nang gi chos so/_/ji ltar phyi rol gyi chos mi skye ba dang /_ma skyes pa mi skye ba dang /_skye ba mi 
[\[337a.3\]]skye ba dang /_skye ba skyes pa zhe na/_rigs kyi bu dper na sa bon ni myu gu ma skyes pa'i tshe chen po bzhi 'dus shing 'tshogs pa dang /_las su byas pas gzod skye bar 'gyur te/_de ni mi skye ba skye ba zhes bya'o/_/ji ltar ma skyes pa mi skye ba zhe na/_
[\[337a.4\]]dper na sa bon rul pa'am/_rkyen dang ma phrad pa de lta bu la sogs pa ni ma skyes pa mi skye ba zhes bya'o/_/ji ltar skye ba mi skye ba zhe na/_dper na myu gu skyes nas tshad du phyin par ma skyes pa ni skye ba ma skyes pa zhes bya'o/_/ji ltar skye ba skyes pa zhe na/_myu gu las tshad 
[\[337a.5\]]du phyin pa skyes pa bzhin te/_gang skye ba ma skyes pa la ni tshad du phyin par skye ba med de/_de ltar zag pa dang bcas pa thams cad ni phyi rol gyi chos skye ba skyes pa zhes bya'o/_/de nas byang chub sems dpa' sems dpa' chen po bai dUr+ya'i 'od kyis/_bcom 
[\[337a.6\]]ldan 'das la 'di skad ces gsol to/_/bcom ldan 'das gal te zag pa dang bcas pa'i chos la skye ba mchis na rtag pa lags sam/_mi rtag pa lags/_skye ba de rtag pa lags na zag pa dang bcas pa'i chos la skye ba ma mchis so/_/gal te skye ba 
[\[337a.7\]]de mi rtag na zag pa dang bcas pa de mi rtag par 'gyur ro/_/bcom ldan 'das skye ba nyid kyis skye ba skyed do zhes bgyir ni skye ba la mtshan nyid ma mchis so/_/gal te gzhan gyis skye bar nus na ci'i rgyu ci'i rkyen gyis zag pa med pa mi skye/_bcom ldan 'das 
[\[337b\]]
[\[337b.1\]]gal te ma skyes pa'i tshe skye ba ma mchis na ci ste gzod skye ba zhes gdags/_ma skyes pa'i tshe skye ba ma mchis na/_ci'i slad du nam mkha' la skye ba'o zhes ma gsungs/_bcom ldan 'das kyis bka' stsal pa/_legs so legs so/_/rigs kyi bu mi skye ba skye ba 
[\[337b.2\]]yang brjod du med/_skye ba ma skyes pa yang brjod du med/_ma skyes pa mi skye ba yang brjod du med/_skyes pa yang brjod du med/_ma skyes pa yang brjod du med de/_'on kyang rgyu dang rkyen gyis brjod du yang rung ngo /_/ji ltar na mi skye ba skye ba brjod du med pa zhe na/_ma 
[\[337b.3\]]skyes pa la skye ba zhes ji skad du brjod/_de ci'i phyir zhe na/_de yang skye ba'i phyir ro/_/ji ltar skye ba skyes pa brjod du med pa zhe na/_skye ba skyes pa'i phyir skye la/_skye ba skyes pa'i phyir ma skyes pas na brjod du med pa'o/_/ji ltar skye ba ma skyes pa brjod du med pa 
[\[337b.4\]]zhe na/_skye ba nyid la skyes pa zhes bya ba ste/_skye ba nyid skye ba ma yin pa'i phyir brjod du med do/_/ji ltar na ma skyes pa mi skye ba yang brjod du med pa zhe na/_ma skyes pa de ni mya ngan las 'das pa zhes bya ste/_mya ngan las 'das pa ni skye ba med pa'i phyir brjod du med do/_/
[\[337b.5\]]de ci'i phyir zhe na/_lam bsgoms pas thob pa'i phyir ro/_/skyes pa yang brjod du med de/_skye ba de nyid skye ba med pa'i phyir ro/_/ji ltar ma skyes pa brjod du med pa zhe na/_thob pa yod pa'i phyir ro/_/ji ltar rgyu dang rkyen gyis brjod du yang rung ba zhe na/_rten cing 
[\[337b.6\]]'brel te 'byung ba'i chos bcu gnyis ni skye bas rgyur 'gyur te/_don de lta bas na brjod du yang rung ngo /_/rigs kyi bu khyod stong pa'i ting nge 'dzin shin tu zab mor ma 'jug cig_/de ci'i phyir zhe na/_'khor mang po dag dbang po brtul ba'i phyir ro/_/rigs kyi bu 'dus 
[\[337b.7\]]byas kyi chos ni/_skye ba yang rtag pa yin no/_/mi rtag pa la gnas pa tsam skye ba yang mi rtag pa yin no/_/gnas pa yang rtag pa ma yin te/_skye ba skyes pa'i phyir gnas pa yang mi rtag pa'o/_/tha dad pa yang rtag pa ma yin te/_chos la rtag pa med pas na dad pa 
[\[338a\]]
[\[338a.1\]]yang mi rtag pa'o/_/'jig rten pa yang rtag pa yin te/_thog ma nas med la da ltar yod pa'i phyir 'jig pa yang mi rtag pa'o/_/rigs kyi bu rang bzhin gyi phyir ni skye ba dang /_gnas pa dang /_tha dad pa dang /_'jig pa yang rtag pa yin te/_skad cig 
[\[338a.2\]]skad cig mar 'gog pa'i phyir rtag pa zhes brjod du yang mi rung ngo /_/mya ngan las 'das pa chen po ni chad pa dang 'gog pa yin pas mi rtag pa zhes bya'o/_/rigs kyi bu zag pa dang bcas pa'i chos ni ma skyes pa na skye ba'i rang bzhin yod pa'i phyir bskyed pas skye bar 'gyur ro/_/
[\[338a.3\]]zag pa med pa'i chos ni thog ma nas skye ba'i rang bzhin med pa'i phyir bskyed pas skye bar mi nus so/_/ji ltar me'i rang bzhin yod pas rkyen dang phrad nas 'bar ba dang /_mig la mthong ba'i rang bzhin yod pas/_gzugs dang /_snang ba dang /_rnam par shes 
[\[338a.4\]]pa'i rkyen gyis mthong ba ltar sems can gyi skye ba'i chos kyang de dang 'dra ste/_thog ma nas rang bzhin yod pas las kyi rgyu rkyen dang /_pha ma 'dus pa las skye ba yod par gyur to/_de nas byang chub sems dpa' sems dpa' chen po bai dUr+ya'i 'od dang /_byang chub sems 
[\[338a.5\]]dpa' sems dpa' chen po brgyad khri bzhi stong snyed kyis chos de dag thos nas/_steng gi nam mkha' la shing ta la bdun srid du 'phags te bsti stang du thal mo sbyar nas/_bcom ldan 'das la 'di skad ces gsol to/_/bcom ldan 'das de bzhin gshegs pas/_
[\[338a.6\]]bdag cag la yang nas yang bstan cing mya ngan las 'das pa chen po 'di'i rkyen gyis sngon chad ma thos pa thos pa dang rtogs par gyur te/_byang chub sems dpa' brgyad khri bzhi stong yang chos thams cad mi skye ba skye ba la sogs pa shin tu rtogs par gyur to/_/bcom 
[\[338a.7\]]ldan 'das bdag ni thams cad rtogs te/_the tshom gyi dra ba chod kyang /_'khor gyi dkyil 'khor 'di'i nang na byang chub sems dpa' 'jigs pa med pa zhes bgyi ba zhig gsol shing zhu bar 'tshal na/_bcom ldan 'das kyis gnang zhing skabs dbye bar 
[\[338b\]]
[\[338b.1\]]gsol/_de nas bcom ldan 'das kyis byang chub sems dpa' 'jigs pa med pa la bka' stsal pa/_rigs kyi bu ci dang ci 'dod pa dris shig dang /_ngas de dang de'i lung bstan cing bshad par bya'o/_/de nas byang chub sems dpa' 'jigs pa med pa 
[\[338b.2\]]'khor byang chub sems dpa' drug khri bzhi stong rnams dang /_cig car 'dug pa stan las langs nas gos tshags bcos te/_pus mo sa la btsugs nas thal mo sbyar te/_bcom ldan 'das la 'di skad ces gsol to/_/bcom ldan 'das zhing 'di'i 
[\[338b.3\]]sems can dag las ci zhig bgyis na/_mi g.yo ba'i 'jig rten gyi khams su skye bar 'gyur/_zhing de'i byang chub sems dpa' dag ni ci'i slad du/_shes rab dang ldan zhing mi'i nang na bal glang gi rgyal po lta bur gzi brjid che ba dang /_rnal 'byor du spyod pa 
[\[338b.4\]]dang ldan zhing shes rab rno zhing myur te thos ma thag tu rtogs par 'gyur/_de nas bcom ldan 'das kyis tshigs su bcad de bka' stsal pa/_sems can srog dag mi gcod cing /_/tshul khrims sdom pa rab bsdams te/_/sangs rgyas dam pa'i bka' spyod na/_/mi 
[\[338b.5\]]g.yo zhing der skye bar 'gyur/_/gzhan gyi nor dag mi 'phrog cing /_/rtag tu kun la sbyin byed de/_/dge 'dun 'gron pa'i gnas 'cha' na/_/mi g.yo zhing der skye bar 'gyur/_/gzhan gyi bud med mi tshol zhing /_/bdag gi chung mas chog shes la/_/mal cha 
[\[338b.6\]]tshul khrims srung byed na/_/mi g.yo zhing der skye bar 'gyur/_/bdag dang gzhan gyi khe tshol phyir/_/sdigs mos skrag par mi byed cing /_/ngag sdom rdzun du mi smra na/_/mi g.yo zhing der skye bar 'gyur/_/dge ba'i bshes dang mi 'bral zhing /_/sdig pa'i 
[\[338b.7\]]grogs po rab spangs te/_/rtag tu 'dum pa'i tshig smra na/_/mi g.yo zhing der skye bar 'gyur/_/ji ltar byang chub sems dpa' ltar/_/rtag tu tshig rtsub spangs pas na/_/smras pa thos par dga' ba ni/_/mi g.yo zhing der skye bar 'gyur/_/bzhad gad rtsed 
[\[339a\]]
[\[339a.1\]]mo'i bar du yang /_/dus ma yin pa'i tshig mi smra/_/dus la bab par smra ba ni/_/mi g.yo zhing der skye bar 'gyur/_/gzhan gyi khe dang rnyed mthong na/_/rtag tu dga' ba'i sems bskyed de/_/phrag dog mdud par mi 'dzin na/_/mi g.yo zhing der skye 
[\[339a.2\]]bar 'gyur/_/sems can dag la mi 'tshe zhing /_/rtag tu byams pa'i sems bskyed de/_/thabs kyis sdig pa mi skyed na/_/mi g.yo zhing der skye bar 'gyur/_/sbyin dang pha ma med pa dang /_/'das dang ma 'ongs med pa yi/_/ngan par lta ba mi skyed na/_/mi g.yo 
[\[339a.3\]]zhing der skye bar 'gyur/_/lam dgon khron pa chu 'byin cing /_/bza' shing mang po dag bskyed de/_/slong ba dag la zas byin na/_/mi g.yo zhing der skye bar 'gyur/_/sangs rgyas chos dang dge 'dun la/_/spos sam mar me gcig tsam mam/_/me tog gcig 
[\[339a.4\]]tsam mchod byas na/_/mi g.yo zhing der skye bar 'gyur/_/'jigs pa dang ni khe bkur dang /_/bsod nams yon tan tshol ba'i phyir/_/mdo 'di'i tshigs bcad gcig bris na/_/mi g.yo zhing der skye bar 'gyur/_/gang zhig mang po'i bsod nams dang /_/phan 
[\[339a.5\]]pa'i don du nyin gcig tsam/_/mdo sde dam pa 'di bklags na/_/mi g.yo zhing der skye bar 'gyur/_/bla na med pa'i lam gyi phyir/_/nyin zhag gcig tsam gyi bar du/_/tshul khrims sdom pa brgyad mnos na/_/mi g.yo zhing der skye bar 'gyur/_/tshul khrims 
[\[339a.6\]]rtsa ba bshig pa dang /_/rgyas pa'i mdo sde skur pa dang /_/lhan cig gcig tu mi gnas na/_/mi g.yo zhing der skye bar 'gyur/_/gal te nad kyis gdungs pa la/_/shing thog 'bru gcig sbyin byed cing /_/dga' ba'i sems kyis g.yog byas na/_/mi g.yo zhing der 
[\[339a.7\]]skye bar 'gyur/_/dge 'dun nor la mi spyod cing /_/sangs rgyas dkor dag rab bsrung ste/_/sangs rgyas dge 'dun gnas phyags na/_/mi g.yo zhing der skye bar 'gyur/_/rtag tu dga' ba'i sems bskyed de/_/sangs rgyas gzugs sam rten yang rung /_/the 
[\[339b\]]
[\[339b.1\]]bong tsam zhig gang byas pa/_/mi g.yo zhing der skye bar 'gyur/_/gal te mdo sde 'di yi phyir/_/bdag gi lus dang rin chen dbyig_/chos smra ba la sbyin byed na/_/mi g.yo zhing der skye bar 'gyur/_/bcom ldan gsang ba'i snying po dag_/nyan tam yi ger bris 
[\[339b.2\]]nas ni/_/'dzin cing klog gam 'don pa ni/_/mi g.yo zhing der skye bar 'gyur/_/de nas byang chub sems dpa' sems dpa' chen po 'jigs pa med pas bcom ldan 'das la 'di skad ces gsol to/_/bcom ldan 'das bdag gis deng las ci dang 
[\[339b.3\]]ci byas pa'i rkyen gyis mi g.yo zhing der skye bar 'gyur bar rtogs par gyur to/_/byang chub sems dpa' sems dpa' chen po kun tu snang ba mtho btsun dpal gyi rgyal pos 'gro ba mang po la snying brtse ba'i slad du zhus te/_de bzhin gshegs pas rnam par phye zhing bstan pas/_
[\[339b.4\]]lha dang /_mi dang /_lha ma yin dang /_dri za dang /_nam mkha' lding dang /_mi'am ci dang /_lto 'phye chen po la sogs pa thams cad la yang phan pa'i don du gyur to/_/de nas bcom ldan 'das kyis byang chub sems dpa' sems dpa' chen po kun tu snang ba mtho btsun 
[\[339b.5\]]dpal gyi rgyal po la bka' stsal pa/_legs so legs so/_/rigs kyi bu khyod shin tu yid la byas te/_legs par nyon cig dang /_ngas khyod la rgyu dang rkyen gang gis ma phyin par mi phyin pa dang /_rgyu dang rkyen gang gis mi phyin par phyin pa dang /_rgyu dang rkyen gang 
[\[339b.6\]]gis phyin par mi phyin pa dang /_rgyu dang rkyen gang gis phyin par phyin pa dag rnam par dgrol zhing bshad par bya'o/_/ci'i rgyu ci'i rkyen gyis ma phyin par mi phyin pa zhe na/_rigs kyi bu mi phyin pa zhes bya ba ni mya ngan las 'das pa chen po ste/_so so'i skye bo dag ma phyin 
[\[339b.7\]]pa ni 'dod chags dang /_zhe sdang dang /_gti mug dang bcas pas lus kyi las dang ngag gi las yongs su ma dag ste/_ma brtags pa'i dngos po thams cad 'chang zhing rtsa ba bzhi nyams pa dang /_shin tu rgyas pa'i mdo sde la skur pa dang /_log sred can gyi 
[\[340a\]]
[\[340a.1\]]las byed pa dang /_mtshams med pa lnga'i kha na ma tho ba byed pa'i phyir ma phyin par mi phyin pa zhes bya'o/_/rigs kyi bu ci'i rgyu ci'i rkyen gyis mi phyin par phyin pa zhe na/_mi phyin par phyin pa zhes bya ba ni mya ngan las 'das pa chen po ste/_don ji lta bu zhig 
[\[340a.2\]]gis phyin ce na/_'dod chags dang /_zhe sdang dang /_gti mug dang /_lus dang /_ngag gi las ngan par spyod pa yongs su spangs te/_ma brtags pa'i dngos po mi 'chang ba dang /_rtsa ba bzhi mi nyams pa dang /_shin tu rgyas pa'i mdo sde la mi skur ba dang /_
[\[340a.3\]]log sred can gyi las mi byed pa dang /_mtshams med pa lnga'i kha na ma tho ba'i las mi byed pa ste/_don de lta bas na mi phyin par phyin pa zhes bya'o/_/rgyun du zhugs pa ni bskal pa brgyad khris phyin no/_/lan cig phyir ldog pa ni bskal pa drug khris phyin no/_/phyir 
[\[340a.4\]]mi ldog pa ni bskal pa bzhi khris phyin no/_/dgra bcom pa ni bskal pa nyi khris phyin no/_/rang sangs rgyas ni bskal pa stong phrag bcus phyin no/_/don de'i phyir mi phyin par phyin pa zhes bya'o/_/rigs kyi bu ci'i rgyu ci'i rkyen gyis phyin par mi phyin pa zhe na/_phyin pa zhes 
[\[340a.5\]]bya ba ni srid pa nyi shu rtsa lnga ste/_sems can thams cad rtag tu nyon mongs pa tshad med pa snyed kyis bcings te/_kun nas glags pas yang nas yang du 'khor ba ni/_ji ltar 'khor lo 'khor ba bzhin du spong mi nus te/_de ni phyin pa zhes mi bya'o/_/nyan thos dang /_
[\[340a.6\]]rang sangs rgyas dang /_byang chub sems dpa' rnams ni yongs su spangs pas mi phyin pa zhes bya'o/_/sems can gdul ba'i phyir 'di dag tu snang bar ston pas na phyin pa zhes kyang bya'o/_/rigs kyi bu ci'i rgyu ci'i rkyen gyis phyin par phyin pa zhe na/_phyin pa zhes bya ba ni srid pa 
[\[340a.7\]]nyi shu rtsa lnga ste/_bus pa ma rabs so so'i skye bo thams cad dang /_rgyun du zhugs pa dang /_lan cig phyir mi ldog pa'i bar du nyon mongs pa'i rkyen gyis phyin par phyin pa zhes bya'o/_/rigs kyi bu ma thos pa thos pa yang de bzhin te/_ma thos pa thos pa yod do/_/ma thos pa mi 
[\[340b\]]
[\[340b.1\]]thos pa yod do/_/thos pa ma thos pa yod do/_/thos pa thos pa yod do/_/de la ji ltar na ma thos pa thos pa zhe na/_rigs kyi bu ma thos pa zhes bya ba ni mya ngan las 'das pa chen po ste/_de ci'i phyir ma thos pa zhe na/_'dus byas ma yin/_sgra ma yin/_brjod du med 
[\[340b.2\]]pa'i phyir ro/_/ji ltar thos pa zhe na/_ming thos par 'gyur ba ni 'di lta ste/_rtag pa dang /_bde ba dang /_bdag dang /_yongs su dag pa dag ma thos pa thos pa zhes bya'o/_/de nas byang chub sems dpa' sems dpa' chen po kun tu snang ba mtho btsun dpal gyi 
[\[340b.3\]]rgyal pos bcom ldan 'das la 'di skad ces gsol to/_/bcom ldan 'das ji ltar bcom ldan 'das kyis gsungs pa ltar mya ngan las 'das pa chen po ni thos par mi rung na/_ci'i slad du rtag pa dang /_bde ba dang /_bdag dang /_yongs su dag pa dag thos par 
[\[340b.4\]]rung zhes gsungs/_bcom ldan 'das de yang ci'i slad du zhe na/_nyon mongs pa bcad pa ni mya ngan las 'das pa zhes bgyi ste/_gal te mchod pa la mya ngan las 'das pa zhes mi bgyi na/_de na de'i phyir mya ngan las 'das pa'i rang bzhin thog ma nas ma mchis te/_
[\[340b.5\]]da ltar mchis pa lags so/_/'jig rten gyi chos ltar thog ma ma mchis la/_da ltar mchis par gyur na mi rtag pa'i chos can du 'gyur ro/_/dper na rdza ma la sogs pa ni thog ma ma mchis la/_da lta mchis par gyur te/_mchis nas slar yang ma mchis par 'gyur 
[\[340b.6\]]bas mi rtag pa zhes bgyi ste/_mya ngan las 'das pa yang de lta bu lags na/_ci'i slad du rtag pa dang /_bde ba dang /_bdag dang /_yongs su dag pa'o/_/zhes gsungs/_gzhan yang bcom ldan 'das ji tsam du bkod pa'i rgyus grub pa ni kun kyang mi rtag pa zhes 
[\[340b.7\]]bgyi ste/_mya ngan las 'das pa yang de lta bu lags na/_mi rtag pa lags pa'i rigs so/_/ci'i rgyu dang rkyen gyis mi rtag ce na/_'di lta ste/_byang chub kyi phyogs chos sum cu rtsa bdun dang /_pha rol tu phyin pa drug dang /_tshad med pa bzhi dang /_keng rus la rtog pa 
[\[341a\]]
[\[341a.1\]]dang /_dbugs 'grang ba dang /_dran pa nye bar gzhag pa drug dang /_chen po drug 'jig pa la sogs pa thams cad mya ngan las 'das pa sgrub pa'i rgyu dang rkyen du 'gyur bar mi rtag pa zhes bgyi'o/_/gzhan yang bcom ldan 'das srid pa ni mi rtag pa zhes 
[\[341a.2\]]bgyi ste/_gal te mya ngan las 'das pa srid pa lags na/_mi rtag par yang 'gyur ba'i rigs so/_/ji ltar bcom ldan 'das kyis sngon lung las/_nyan thos dang /_rang sangs rgyas dang /_sangs rgyas bcom ldan 'das kun mya ngan las 'das pa srid do zhes gsungs 
[\[341a.3\]]te/_don de lta bas na mi rtag pa zhes bgyi bar 'gyur ro/_/gzhan yang bcom ldan 'das bltar rung ba'i chos ni kun kyang mi rtag pa lags te/_bcom ldan 'das kyis sngon mya ngan las 'das pa mthong ba ni nyon mongs pa thams cad chod par 'gyur ro/_/zhes gsungs 
[\[341a.4\]]so/_/gzhan yang bcom ldan 'das dper na nam mkha' stong pa ni sems can thams cad la mnyam par thogs pa dang sgrib pa ma mchis pa'i slad du rtag pa zhes bgyi'o/_/gal te mya ngan las 'das pa yang rtag pa mnyam pa lags na/_ci'i slad du sems can dag thob pa 
[\[341a.5\]]dang ma thob pa mchis par 'gyur/_mya ngan las 'das pa yang de lta bu lags te/_sems can thams cad la mi mnyam na lta rtag pa zhes bgyir mi rung ngo /_/bcom ldan 'das dper na mi mang po brgya la dgra gcig mchis la gal te dgra de bsad na mi mang po kun bde bar 'gyur ro/_/
[\[341a.6\]]ci ste mya ngan las 'das pa yang mnyam pa'i chos lags na ni mi gcig gis thob na mi mang po kun gyis thob pa'i rigs so/_/mi gcig gis nyon mongs pa chod na mi mang po kun gyis kyang chod pa'i rigs so/_/gal te de lta bu ma lags na ci'i slad du rtag pa zhes bgyi/_
[\[341a.7\]]dper na la la zhig gis rgyal po dang /_rgyal bu dang /_pha ma dang /_slob dpon dang /_bla ma la bkur sti dang /_mchod pa dang /_rim gro dang /_bsti stang byed na bde ba thob par 'gyur te/_de ni rtag pa zhes mi bgyi'o/_/mya ngan las 'das pa yang de lta bu lags 
[\[341b\]]
[\[341b.1\]]na ni rtag pa zhes mi bgyi'o/_/de ci'i slad du zhe na/_ji ltar bcom ldan 'das kyis sngon lung las dga' bo la 'di skad du gal te la la zhig gis mya ngan las 'das pa la bsti stang du byas na kun nas nyon mongs pa chod de/_bde ba tshad med pa thob par 'gyur zhes gsungs te/_don de lta 
[\[341b.2\]]bas na rtag pa zhes mi bgyi'o/_/bcom ldan 'das gal te mya ngan las 'das pa la rtag pa dang /_bde ba dang /_bdag dang /_yongs su dag pa'i ming mchis na rtag pa zhes mi bgyi'o/_/de ste ma mchis na ni ji ltar bshad par rung /_de nas bcom ldan 'das kyis byang chub sems dpa' 
[\[341b.3\]]sems dpa' chen po kun tu snang ba mtho btsun dpal gyi rgyal po la bka' stsal pa/_mya ngan las 'das pa nyid ni thog ma med pa la da lta yod pa ma yin no/_/gal te mya ngan las 'das pa nyid thog ma med la da ltar yod na/_zag pa med pa rtag tu gnas pa'i chos ma yin par 'gyur ro/_/
[\[341b.4\]]sangs rgyas rnams byung yang rung sangs rgyas ma byung yang rung /_rang bzhin dang mtshan nyid ni rtag tu gnas te/_sems can dag nyon mongs pas bsgribs pas mya ngan las 'das pa mi mthong ba'i phyir med do snyam sems so/_/byang chub sems dpa' sems dpa' chen po tshul 
[\[341b.5\]]khrims dang ting nge 'dzin dang /_shes rab la goms pa dag ni nyon mongs pa bcad nas mthong bar 'gyur te/_de bas na mya ngan las 'das pa ni rtag tu gnas pa'i chos can te sngon med pa la da ltar yod pa ma yin par rig pas de bas na rtag pa zhes bya'o/_/rigs kyi bu dper na 
[\[341b.6\]]mun khang gi nang na khron pa zhig na rin po che sna bdun rnam pa sna tshogs yod pa mi dag gis yod par shes kyang mun pa gnag pas mi mthong ngo /_/shes rab can thabs la mkhas pas sgron ma chen po thogs te bltas pa dang kun snang bar gyur te/_'di snyam du chu dang rin po che sna bdun 
[\[341b.7\]]thog ma med pa la da ltar yod par gyur to snyam mi sems so/_/mya ngan las 'das pa yang de dang 'dra ste/_thog ma nas yod pa yin gyi/_da ltar gzod yod pa ma yin no/_/nyon mongs pa'i mun pas sems can dag bsgribs pa'i phyir mi mthong gi_/thams cad mkhyen pa'i 
[\[342a\]]
[\[342a.1\]]ye shes mnga' ba'i de bzhin gshegs pas shin tu mkhas pa'i thabs kyis shes rab kyi sgron ma btsugs te/_byang chub sems dpa' dag mya ngan las 'das pa'i rtag pa dang /_bde ba dang /_bdag dang /_yongs su dag pa mthong bar byas so/_/de bas na shes rab can 
[\[342a.2\]]gyis mya ngan las 'das pa 'di la thog ma med pa da ltar yod par 'gyur ro zhes brjod par mi bya'o/_/rigs kyi bu khyod kyis bkod pa'i rgyus mya ngan las 'das pa 'grub pa mi rtag go zhes bya ba de mi rung ngo /_/de ci'i slad du zhe na/_rigs kyi bu mya ngan las 'das pa'i ngo bo nyid ni skye ba ma yin/_
[\[342a.3\]]byung ba ma yin/_bden pa ma yin [{]brdzun [,]rdzun [}]pa ma yin/_las su byas nas skyes pa ma yin/_zag pa dang 'dus byas kyi chos ma yin/_thos pa ma yin mthong ba ma yin/_ltung ba ma yin 'ching ba ma yin/_mtshan nyid tha dad pa ma yin/_mtshan nyid gcig pa ma yin/_'gro ba ma yin/_ldog 
[\[342a.4\]]pa ma yin 'das pa ma yin/_ma 'ongs pa dang /_da ltar ma yin gcig pu ma yin/_mang po ma yin ring po ma yin/_thung ngu ma yin/_zlum po ma yin gru bzhi ma yin/_smyung smyung po ma yin/_snrel zhi ma yin/_mtshan nyid ma yin 'du shes ma yin/_ming ma yin gzugs ma yin rgyu 
[\[342a.5\]]ma yin/_'bras bu ma yin bdag dang bdag gi ma yin no/_/de lta bas na mya ngan las 'da' ba ni rtag pa mi 'gyur mi 'pho ba ma yin te de bas na bskal pa tshad med grangs med pa'i bar du dge ba'i chos sgrub cing bsgoms pas yongs su brgyan na gdod mthong bar 'gyur ro/_/rigs kyi bu 
[\[342a.6\]]dper na sa'i 'og ni chu yon tan brgyad dang ldan pa yod kyang /_sems can thams cad kyis thob par mi rung ngo /_/shes rab can la la zhig gis las su byas te brkos na gzod thob par 'gyur ba ltar mya ngan las 'das pa yang de dang 'dra'o/_/dper na dmus long dag nyi ma dang zla ba 
[\[342a.7\]]mi mthong ste/_sman pa mkhas pas sman byas na snang zhing mthong bar 'gyur te nyi ma dang zla ba de yang sngon med la da lta yod pa ma yin no/_/mya ngan las 'das pa yang de dang 'dra ste/_thog ma nas yod pa yin gyi da ltar gzod yod pa ma yin no/_/rigs kyi bu ji ltar nyes pa byas pa dag 
[\[342b\]]
[\[342b.1\]]bcings te khri mon gyi nang du bcug pa ni ring mo zhig na gdod thar te byung nas/_slar khyim du pha ma dang /_phu nu dang /_bu dang /_chung ma dang /_gnyen bshes ma mthong ba bzhin du mya ngan las 'das pa yang de dang 'dra'o/_/rigs kyi bu khyod 'di skad du rten cing 'brel ba'i phyir mya ngan 
[\[342b.2\]]las 'das pa'i chos kyang mi rtag go zhes bya ba de yang de lta ma yin no/_/de ci'i phyir zhe na/_rigs kyi bu rgyu la rnam pa lnga ste/_lnga gang zhe na/_skye ba'i rgyu dang /_'dus pa'i rgyu dang /_gnas pa'i rgyu dang /_skye zhing 'phel ba'i rgyu dang /_ring ba'i rgyu'o/_/de la ji ltar na skye ba'i rgyu 
[\[342b.3\]]zhe na/_skye ba'i rgyu zhes bya ba ni las dang nyon mongs pa la sogs pa dang /_phyi rol gyi rtsi shing rnams kyi sa bon ni skye ba'i rgyu zhes bya'o/_/ji ltar 'dus pa'i rgyu zhe na/_ji ltar dge ba dang dge ba'i sems 'dus pa dang mi dge ba dang mi dge ba'i sems 'dus pa dang /_lung mi ston 
[\[342b.4\]]pa dang /_lung mi ston pa'i sems 'dus pa ni 'dus pa'i rgyu zhes bya'o/_/ji ltar gnas pa'i rgyu zhe na/_'og na ka ba yod pa'i phyir khang pa mi ltung ba dang /_ri dang /_chu dang /_shing dang /_nags tshal thams cad sa chen po'i phyir gnas par 'gyur ba dang nang gi chen po bzhi dang 
[\[342b.5\]]nyon mongs pa tshad med pa snyed yod pa'i phyir sems can gnas par gyur pa ni/_gnas pa'i rgyu zhes bya'o/_/ji ltar skye zhing 'phel ba'i rgyu zhe na/_gos dang /_zas la sogs pa la brten pa'i rkyen gyis sems can skye zhing 'phel ba dang ji ltar phyi rol gyi sa bon mes ma tshig cing /_byas 
[\[342b.6\]]ma zos pas/_skye zhing 'phel bar 'gyur ba dang /_ji ltar dge sbyong dang bram ze la sogs pa slob dpon dang /_dge ba'i bshes gnyen dag la brten pas skye zhing 'phel ba dang /_ji ltar pha ma'i rgyus bu skye zhing 'phel bar 'gyur ba ni skye zhing 'phel ba'i rgyu zhes bya'o/_/ji 
[\[342b.7\]]ltar ring ba'i rgyu zhe na/_dper na sngags kyi rgyus gdon gyis 'chi bar mi nus shing dug gis gnod par mi nus pa dang /_rgyal po la brten na rkun pos mi tshugs pa dang /_ji ltar myu gu sa dang /_chu dang /_me dang /_rlung la sogs pa la brten pa dang /_ji ltar chu dang /_
[\[343a\]]
[\[343a.1\]]srub shing dang /_mi las mar gyi ring ba'i rgyur 'gyur ba dang /_snang ba dang /_gzugs la sogs pa ni rnam par shes pa'i ring ba'i rgyur 'gyur ba dang /_pha ma'i khu ba dkar nag ni sems can gyi ring ba'i rgyur 'gyur ba dang /_ji ltar dus la sogs pa 
[\[343a.2\]]kun kyang ring ba'i rgyu zhes bya'o/_/rigs kyi bu mya ngan las 'das pa'i rang bzhin ni de lta bu'i rgyu lngas grub pa ma yin na/_ci'i phyir mi rtag pa'i rgyur 'gyur ba zhes bya/_rigs kyi bu gzhan yang rgyu rnam pa gnyis yod de/_byas pa'i rgyu dang gsal ba'i rgyu'o/_/ji ltar 
[\[343a.3\]]rdza mkhan gyi 'khor lo ni byas pa'i rgyu zhes bya'o/_/rigs kyi bu ji ltar me sgron la sogs pas mun pa'i rdzas snang bar byed pa ni gsal ba'i rgyu zhes bya'o/_/rigs kyi bu mya ngan las 'das pa chen po ni byas pa'i rgyu las grub pa ma yin te/_gsal ba'i rgyu 'ba' 
[\[343a.4\]]zhig go/_/gsal ba'i rgyu zhes bya ba ni 'di lta ste/_byang chub kyi phyogs kyi chos sum cu rtsa bdun dang /_pha rol tu phyin pa drug ni gsal ba'i rgyu zhes bya'o/_/rigs kyi bu sbyin pa ni mya ngan las 'das pa'i rgyu yin te/_mya ngan las 'das pa chen po'i rgyu ni 
[\[343a.5\]]ma yin no/_/sbyin pa'i pha rol tu phyin pa ni mya ngan las 'das pa chen po'i rgyu zhes bya'o/_/byang chub kyi phyogs kyi chos sum cu rtsa bdun ni mya ngan las 'das pa'i rgyu yin te/_mya ngan las 'das pa chen po'i rgyu ni ma yin no/_/byang chub kyi yan lag gi chos tshad 
[\[343a.6\]]med grangs med pa snyed ni mya ngan las 'das pa chen po'i rgyu zhes bya'o//_//_mang+ga laM//_
