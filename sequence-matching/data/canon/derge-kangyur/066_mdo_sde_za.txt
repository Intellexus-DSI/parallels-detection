[\[1a\]]
[\[1a.1\]]@#/_/mdo sde za bzhugs so/_/
[\[1b\]]
[\[1b.1\]{D243}]@##/_/rgya gar skad du/_sad d+harma rA dza ma hA yA na sU tra/_bod skad du/_dam pa'i chos kyi rgyal po theg pa chen po'i mdo/_/de'i tshe na sangs rgyas shing sA la gnyis kyi bar na 
[\[1b.2\]]bzhugs te/_mya ngan las 'das par gshegs kar sems can thams cad brgya stong khri 'bum phal mang po kun shing gi drung na sangs rgyas 'khor bar bskor te 'khod nas mig ni yar 
[\[1b.3\]]bcom ldan 'das kyi zhal du lta ste/_cung zad kyang mi g.yengs/_de nas yang dag par gshegs pas 'phrul gyi stobs kyis 'od chen po btang nas nam mkha'i khams thams cad khyab par 
[\[1b.4\]]snang ste/_'od de'i nang nas chos kun mngon par bstan nas de'i tshe mang po'i nang na byang chub sems dpa'i ming nam mkha' mdzod ces bya ba zhig yod pa stan las langs te/_sangs rgyas la 
[\[1b.5\]]lan gsum bskor nas slar ngos gcig tu 'dug ste/_lus smad lnga sa la gtugs ngus te mchi ma blags nas sangs rgyas la gsol pa/_lha'i nang na btsun pa yang dag par gshegs pas 
[\[2a\]]
[\[2a.1\]]mya ngan las 'das par gshegs pa'i dus kyang nye/_gshegs su yang sla na/_gshegs pa'i slad na rnyog pa rnam pa lnga'i sems can las ngan pa mang ba bgyid cing ngan pa bcu sha stag spyod pa 'di lta bu'i sems can legs pa'i 
[\[2a.2\]]dpal gyi stobs snang ba la sangs rgyas kyis shin tu zab cing /_dam pa'i chos kyi yi ge sde bcu gnyis bshad pa yi ge'i 'bru ni [{]mangs[,]mang[}]/_gzhung ni rgya ches pas khong du chud cing 'tshal bar bgyi ba'ang dka'/_chos 'di kun blta zhing rjes kyang mi chod na/_
[\[2a.3\]]sangs rgyas kyis byams shing thugs rjes gzigs te/_theg pa chen po'i chos yang dag pa'i bden pa bye brag phyed par bshad de/_sems can rnams yang dag pa'i sman bzang po thob par bgyis te/_nad gdug go cog sos par bgyir smon to/_/sangs 
[\[2a.4\]]rgyas kyis byang chub sems dpa' nam mkha' mdzod la bka' stsal pa/_shin tu dge'o/_/shin tu dge'o/_/rigs kyi bu pho khyod kyis sems can rnams kyi phyir 'di lta bu'i don chen po 'dri bar nus pa bsod nams chen po thob ste/_bsam gyis mi khyab bo/_/
[\[2a.5\]]ngas khyod la yang dag pa'i bden pa/_theg pa chen po'i chos bye brag phyed pa/_mi 'gyur ba'i gzhung rdzogs par bshad do/_/ci'i phyir zhes byas na/_sems can rgya cher thar bar bya ba'i phyir ro/_/sems can rnams mya ngan dang bral bar bya ba'i phyir ro/_/
[\[2a.6\]]sems can dmyal ba'i nyon mongs pa las phyin cing yul gtsang mar skye bar bya ba'i phyir ro/_/yang dag par grol thar cing skye shi las 'das par bya ba'i phyir khyed rnams kun sems gcig tu soms shig dang khyed la go bar bshad do/_/de nas phal mang 
[\[2b\]]
[\[2b.1\]]po kun shin tu dga' gzha' ste/_kha tha dad kyis kyang tshig 'thun par cig car smras pa/_sangs rgyas kyis byams shing thugs rjes gzigs te/_bdag cag rnams la bye brag phyed par bshad par smon to/_/sangs rgyas kyi zhal nas rigs kyi bu pho rnams grol thar bar 
[\[2b.2\]]'dod na/_'dod pa'i yan lag bcad la sems gnyis su mi bsam par gcig tu bsams te yod pa bsam pa'i sems btang ngo /_/sems kyi ngo bo nyid kyi tshul ni stong pa ste/_sems kyi ngo bo nyid kyi nang na 'go ba'ang med do/_/gtang ba'ang med do/_/blang ba 
[\[2b.3\]]dang gtang ba med na ci'ang thob pa med do/_/de'i ming ni byang chub bo/_/ji lta zhe na/_mya ngan phal mang po kun ni sems gcig las skyes so/_/sems mi sems na mya ngan kyang mi skye ste/_'du mched dang /_shes rab rnams la blang ba dang /_gtang ba med do/_/
[\[2b.4\]]blang ba dang gtang ba med pa 'dod chags so cog dang bral lo/_/'dod chags so cog dang bral na 'dod pa'i yan lag med do/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das sems can gyi 'du mched dang /_shes 
[\[2b.5\]]rab kyi legs nyes skye nus shing /_lan bon ldang ba'i gnas lags te/_phyi nang mu gnyis kyi chos so cog gcig gi nang du gcig zhugs nas/_ci'i slad nas de'i nang na blang ba dang /_gtang ba ma ma mchis zhes bgyir rung /_sangs rgyas kyis byang chub sems dpa' nam 
[\[2b.6\]]mkha' mdzod la bka' stsal pa/_rigs kyi bu pho bsam gtan gcig tu 'dus pa'i nang du zhugs la kun gyis phyi nang du brtags na tha mar yong med do/_/de ci'i phyir zhe na/_nang du bltas nang du brtags na yang dag pa'i ngo bo nyid la skye ba med/_phyir bltas phyir brtags na 
[\[2b.7\]]ma rig pa mi ldang /_skye ba'ang med/_ldang ba'ang med na/_mya ngan las 'das pa'ang med de/_de ni gtsang gdang ba yin no/_/de ni mchog tu dga' ba'i sman yin no/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das yang dag 
[\[3a\]]
[\[3a.1\]]par gshegs pas theg pa chen po'i chos yang dag pa'i gzugs shin tu zab cing gces pa/_bla na ma mchis pa'i sman bzang po dang /_theg pa gcig gi bden pa'i nang du 'jug pa bshad na/_slan chad kyi sems can mi gtsang ba'i las gsum gyis ngan 
[\[3a.2\]]pa bcu'i las bgyis te/_log sred kyi las spyad pas rtsa ba dang gzhi phra zhing zhan te/_sems la gzungs su gzung ba'ang dka' nas sman dang nad kyang gal te mi 'thun na thabs ji ltar bgyis na theg pa chen po'i nang du 'jug par rung /_sangs rgyas kyis byang chub sems 
[\[3a.3\]]dpa' nam mkha' mdzod la bka' stsal pa/_nga la thabs yod kyis theg pa chen po la 'jug par bya'o/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das bdag gis gna' sngon thos pa yang dag par gshegs pas theg pa 
[\[3a.4\]]chen po'i mi la ni pha rol tu phyin pa drug gi chos bshad/_theg pa bar ma'i mi la ni rgyu rkyen bcu gnyis kyi chos bshad/_theg pa chung ngu'i mi la ni bden pa bzhi'i chos bshad/_log sred kyi mi la ni dge ba bcu'i chos bshad de/_kun kyang nad kyi gzugs dang sbyar nas chos kyi sman 
[\[3a.5\]]bzang po bshad na/_de ci'i slad nas theg pa gcig gi chos bshad de mi 'di rnam bzhi'i ra mda' bgyi/_sangs rgyas kyis byang chub sems dpa' nam mkha' mdzod la bka' stsal pa/_ngas theg pa gcig gi lam gyi chos bshad pa 'di ni dper na sa gcig gis yod do cog bskyed cing 
[\[3a.6\]]thams cad gso nus pa dang mtshungs so/_/yang dper na chos kyi char pa'i rlan gyis thams cad la khyab par yog ste/_sa las skyes so thams cad ngoms so/_/dper na 'bras sna gcig gi chan bro ba la 'jig rten gyi sems can mi dang mi ma yin pa kun za'o/_/zos 
[\[3a.7\]]so cog kun lus ni skye/_srog ni 'tsho ste/_kun skye bar byas pa ni dper na sman gyi rgyal po sman sbyor mkhas pas sman gces pa bzang po kun sbyar te/_sems can tsha ba'i nad kyis btab pa la btang na ni grang bsil/_sems can grang ba'i nad kyis btab pa la btang na ni dro tsha'o/_/
[\[3b\]]
[\[3b.1\]]tshad pa na ba la btang na ni chad do/_/'khyil pa la btang na ni phol te nad mi sos pa med do/_/ngas theg pa gcig bshad de mi de'i gzhi'i nad rnams gso ba yang de dang mtshungs so/_/byang chub sems dpa' nam mkha' mdzod kyis sangs rgyas la gsol pa/_bcom ldan 
[\[3b.2\]]'das thabs ji lta bu spyad de/_ngan pa bcu dang sems can log sred de/_theg pa gcig cig gi lam du 'jug par bgyi/_sangs rgyas kyis byang chub sems dpa' nam mkha' mdzod la bka' stsal pa/_rigs kyi bu pho nga'i theg pa gcig gi chos la theg pa gsum ldan te/_
[\[3b.3\]]yang gud na theg pa gsum zhes bya ba bshad pa med do/_/khyod brtag par nyon cig dang khyod la zhib tu bshad do/_/rigs kyi bu pho dam pa'i chos kyi lam mo cog phyi mo'i gzhi ngo bo nyid gcig ste/_gnyis su med na thabs spyad pa'i phyir theg pa gsum du bshad do/_/
[\[3b.4\]]theg pa gsum gyi chos kun gcig tu 'dus par brtag_/sems can no cog la rnam pa bzhi yod mod kyi sangs rgyas kyi ngo bo nyid la ni gnyis su med do/_/ji lta zhes byas na/_sangs rgyas so cog dang /_sems can no cog gi ngo bo nyid gcig tu 'thun te/_mdo gcig ste 
[\[3b.5\]]sems can tha dad pa med na/_sems can rang gi sems kyis bye brag dbye ba g.yos so/_/yong ni sangs rgyas kyang sems can yin/_sems can kyang sangs rgyas yin te/_sems can no cog la yang sangs rgyas kyi ngo bo nyid yod do/_/sangs rgyas kyi ngo bo nyid dang sems can 
[\[3b.6\]]gyi ngo bo nyid de gnyis kyang gcig ste/_ngo bo nyid gcig tu mtshungs mnyam mo/_/chos so cog dang yang mnyam pas na nga la thabs yod pas theg pa gcig la zhugs par bya'o/_/rigs kyi bu pho sems can de rnams kyi sems kyi mkhar dam du srung du btsud de rkun po 
[\[3b.7\]]ma zhugs par bya'o/_/rnam par shes pa drug gi sgo mo chen po rdo rjes bsrungs bran la sems 'dug pa'i gnas la brtags te/_sems 'dug pa'i gnas shes na sems 'dug pa'i gnas na sems mi 'dug go/_/sems mi 'dug na gdod sems 'dug pa med do/_/
[\[4a\]]
[\[4a.1\]]ngan no cog la sems mi 'dug cing /_'du mched khams la sems mi 'dug na 'dod pa'i yan lag gi sems med do/_/'dod pa'i yan lag med na sems kyi 'dod cing btsal ba med do/_/sems la btsal ba med na sems ga la yang mi 'dug go/_/
[\[4a.2\]]ga la yang mi 'dug na gdod de'i ming ni sems 'dug ces bya'o/_/rigs kyi bu pho sems can gyi sems kyi mya ngan no cog byas pa ni kun kyang rnam par shes pa las g.yos te mi 'dug pa'i lan no/_/sems 'dug na gdod mya ngan kyang med do/_/mya ngan med na 
[\[4a.3\]]gdod byang chub yin no/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das sems can thams cad kyis mya ngan no cog bgyis shing sems mi 'dug pa de ci zhig gi stobs kyis bslang ste/_'dod pa'i yan lag bgyis pa sangs 
[\[4a.4\]]rgyas kyis byams shing thugs rjes gzigs te/_phal mang po la sgrol zhing bshad par smon to/_/sangs rgyas kyis bka' stsal pa/_sems can no cog sems kyi yan lag g.yos pas rang bzhin gyi stobs gnyis yod do/_/gnyis zhes bya ba gang yin zhes byas na/_
[\[4a.5\]]gcig ni 'du mched kyi phyir g.yos te sems kyi yan lag rang bzhin gyi stobs so/_/gnyis ni 'du mched kyi phyir ma langs kyi bdag gi sems la rang langs te de ni bdag gi rang bzhin gyi stobs so/_/rigs kyi bu pho de sems can rnams kyi rang bzhin gnyis mi g.yo bar 
[\[4a.6\]]byas na gdod mya ngan kyang med byang chub kyang med do/_/mya ngan kyang med byang chub kyang med na gdod yang dag par bden pa'i gnas su chud de/_de ni byang chub yang dag pa yin no/_/khyod la sogs pa byang chub sems dpas sems can zhig bstan cing drang na yang sems 'dug 
[\[4a.7\]]par ston cig_/byang chub sems dpa' nam mkha' mdzod kyis sangs rgyas la gsol pa/_bcom ldan 'das sems can bslab cing drang na de'i sems 'dug par bgyi na/_khams gang la 'dug na byang chub thob par rung /_sangs rgyas kyis byang chub sems dpa' nam mkha' 
[\[4b\]]
[\[4b.1\]]mdzod la bka' stsal pa/_shin tu dge'o shin tu dge'o/_/rigs kyi bu pho khyod de 'dri re mkhas sems kyi phyi mo 'di lta bu 'dri ba byang chub sems dpa' sems dpa' chen po yin te bsam gyis mi khyab bo/_/khyed brtags par nyon cig dang /_khyed la zhib tu bshad do/_/
[\[4b.2\]]rigs kyi bu pho sems can bslabs shing drang ste sems 'dug par bya na 'dug pa ni nang na yang mi 'dug_/phyi rol na yang mi 'dug_/bar na yang mi 'dug go/_/sangs rgyas thams cad kyi theg pa chen po'i chos kyang nang na yang mi 'dug_/phyi rol na yang mi 'dug_/
[\[4b.3\]]bar na yang mi 'dug go/_/sems kyi shes pa gcig pu la gnas te/_med pa'i gnas la 'dug pas na byang chub thob bo/_/byang chub thob tu zin kyang byang chub thob pa yong med de/_de'i ming ni yang dag pa'i mi g.yo ba zhes bya'o/_/ji lta zhes byas na/_mya ngan ni mi 
[\[4b.4\]]bden pa las skyes te mya ngan kyang stong pa'o/_/chos so cog kyang rang skyes pa med de chos kyang stong pa'o/_/sems zhes bya ba yang gyin da ming yod du zad kyi thob par mi rung ste/_sems kyang stong pa'o/_/rigs kyi bu pho sems stong pa yin par rig na/_stong pa'i 
[\[4b.5\]]sems gcig gis nang nas mi bden pa thams cad la blta ba'i mi rigs so/_/thams cad la bltas na de'i ming ni sems kyi dri ma zhes bya'o/_/sems la dri ma med na de'i ming ni zag pa zad ces bya ba ste/_mig dang kha dog dang sems gsum char yang stong pa ste/_rtag 
[\[4b.6\]]par gtsang ngo /_/byang chub sems dpa' nam mkha' mdzod kyis sangs rgyas la gsol pa/_bcom ldan 'das/_chos so cog kun kyang /_de bzhin lags pa lta na/_sems can thams cad kyang lus gcig_/sems gcig_/khams 
[\[4b.7\]]gcig_/sangs rgyas gcig gi khams su chud par nus pa'i rigs/_sangs rgyas gcig gi khams nas stong pa gang zhig khyab pa'i sangs rgyas thams cad kyi chos kyi khams su 'jug nus pa'i rigs/_sangs rgyas kyis byang chub sems dpa' nam 
[\[5a\]]
[\[5a.1\]]mkha' mdzod la bka' stsal pa/_rigs kyi bu pho khams thams cad kyang khams gcig tu gzhug tu rung ngo /_/khams gcig dang /_pad mo'i gdan gcig dang /_yang dag par gshegs pa'i sku lus gcig gis khams thams cad kyang kun rgyas shing 
[\[5a.2\]]gang bar rung ngo /_/khams thams cad mngon par bstan na kun kyang stong pa'o/_/sangs rgyas thams cad kyi khams bzang du brgyan par yang rung ngo /_/byang chub sems dpa' gcig gi lus kyis khams thams cad gang rgyas par rung ngo /_/ba spu nyag ma gcig 
[\[5a.3\]]gi bu ga'i nang du khams thams cad shong bar yang rung ngo /_/khams thams cad khams gcig gi nang du gzhug pa dang /_sems can gcig gi lus kyi nang du shong bar yang rung ngo /_/sangs rgyas kyi chos kyis gcig dang /_byang chub kyi shing sdong po gcig gis 
[\[5a.4\]]khams thams cad gang bar yang rung ngo /_/sgra skad snyan pa gcig gis khams thams cad gang ste/_thams cad de bzhin thos shing shes te kun dga' gzha' bar yang rung ngo /_/chos spyod pa rnams chos de bzhin gang bar shes na gzhan gyi yul khams thams cad du sangs 
[\[5a.5\]]rgyas kyi lus btsal ba'i mi rigs kyi/_sems gcig dang /_khams gcig gi gnas la sangs rgyas kyi lus btsal ba'i rigs so/_/lus gcig gi nang nas thams cad kyi lus 'byung bar nus so/_/thams cad kyi lus kyi nang nas lus gcig 'byung bar nus so/_/
[\[5a.6\]]ji lta zhes byas na/_lus gcig ni sangs rgyas gcig gi lus yin no/_/lus mang po thams cad ni sems can gyi lus yin pas na/_kun sems gcig las skyes so/_/sems gcig pu dge na chos so cog zad par dge'o/_/sems gcig phyi mo mi dge na 
[\[5a.7\]]chos so cog zad par yang mi dge'o/_/las ngan pa byas na sems can ngan pa'i lus su skye'o/_/las dge ba byas na lha dang mi'i lus su skye'o/_/sems gcig po yang sems gcig gi gzugs dang bral na sems kyi gzugs kyi nang na stong pa ste/_ci la'ang 
[\[5b\]]
[\[5b.1\]]thob pa med do/_/stong pa'i khams dang yang bral na blang ba med pa'i sa ni sangs rgyas kyi lus skye nus so/_/sangs rgyas kyi lus la ni lus gcig tu zad kyi gnyis su med do/_/yong sangs rgyas kyi ngo bo nyid ni gcig go/_/sangs rgyas kyi ngo bo nyid gcig gi nang na 
[\[5b.2\]]sems kyi ngo bo nyid gcig tu zad do/_/sems gcig po ma gtogs par gud du gzhan la btsal ba med do/_/gzhan la btsal ba byas na de ni yon po mi drang ba'o/_/ji lta zhes byas na/_sems kyi chos thams cad ni phyi logs nas btsal ba med do/_/phyi logs 
[\[5b.3\]]kyi gnas nas btsal na/_de'i ming ni gzhan zhes bya'o/_/gzhan gyi gnas las btsal na de ni mi bden pa'o/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das sems gcig gi nang nas sangs rgyas thob par rung na/_thams 
[\[5b.4\]]cad kyi sems kyi nang na/_kun la yang sangs rgyas kyi ngo bo nyid mchis pa lta/_sems can thams cad kun la sangs rgyas kyi ngo bo nyid mchis na/_yang dag par gshegs pa thams cad kyis sems gcig po spyad de/_sems can thams cad bskyed nus te sems gcig lus 
[\[5b.5\]]gcig gis 'khrul pa bsal na/_sangs rgyas kyi chos gzhan ma mchis te/_sangs rgyas kyi chos kyi sku lus su skyes lags pa lta/_sangs rgyas kyis byang chub sems dpa' nam mkha' mdzod la bka' stsal pa/_rigs kyi bu de yin no de yin no/_/khyod kyis bshad pa bzhin 
[\[5b.6\]]te/_sems can kun la yang sangs rgyas kyi ngo bo nyid yod de/_sangs rgyas yang dag par gshegs pa thams cad kun gyis sems gcig pu'i chos spyad de/_sems can thams cad kyi sems so cog sems gcig pu'i nang du sangs rgyas kyi chos tshol du btsud pas sangs 
[\[5b.7\]]rgyas kyi lus thob bo/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das sems can rnams la sangs rgyas kyi ngo bo nyid mchis te/_sangs rgyas kyi ngo bo nyid kyi nang du btsal bas sangs rgyas thob na sems can thams cad kyi so so'i 
[\[6a\]]
[\[6a.1\]]sems kyi nang na yang sangs rgyas lags te/_de thob par yang rung /_mthong bar yang rung lags pa lta/_sangs rgyas kyis byang chub sems dpa' nam mkha' mdzod la bka' stsal pa/_rigs kyi bu pho sangs rgyas kyi ngo bo nyid yang dag pa'i gzugs dam par 
[\[6a.2\]]'jug pa ni thob ces byar yang mi rung ngo /_/mi thob ces byar yang mi rung ngo /_/mthong zhes byar yang mi rung /_mi mthong zhes byar yang mi rung ngo /_/ji lta zhes byas na/_byang chub sems dpas sangs rgyas kyi ngo bo nyid yod ces bshad na/_de'i ming ni sangs rgyas la skur 
[\[6a.3\]]to/_/sangs rgyas kyi ngo bo nyid med ces bshad na yang sangs rgyas la skur to/_/sangs rgyas kyi ngo bo nyid yod pa ma yin/_zhes bshad na yang sangs rgyas la skur to/_/sangs rgyas kyi ngo bo nyid med ces bshad na yang sangs rgyas la skur to/_/ji lta zhes byas na/_
[\[6a.4\]]byang chub sems dpas sems can gyi sangs rgyas kyi ngo bo nyid yod pa ma yin na ni nam mkha' dang mtshungs/_med pa ma yin na ni ri bong gi rwa dang mtshungs te/_ri bong gi rwa ni yong med do/_/nam mkha' ni rtag par yod do/_/gzugs kyi tshul ni yod pa ma yin no/_/
[\[6a.5\]]nam mkha'i tshul ni med pa ma yin no/_/gzugs kyi tshul kun dang bral na ci la'ang chags pa med do/_/skye ba'i gnas la mi 'dug ste/_de la skye bar mthong na dri ma'o/_/med pa'i gnas na mi 'dug ste/_de la ma mthong na chad pa zhes bya'o/_/sems can gyi sangs 
[\[6a.6\]]rgyas kyi ngo bo nyid kyi dam pa'i gzugs ni de lta bu yin no/_/sangs rgyas kyi ngo bo nyid yod ces bshad na bskyed de skur to/_/sangs rgyas kyi ngo bo nyid med ces bshad na smad de skur to/_/sangs rgyas kyi ngo bo nyid yod kyang yod/_med kyang med ces bshad na log par skur 
[\[6a.7\]]to/_/sangs rgyas kyi ngo bo nyid yod pa'ang ma yin med pa'ang ma yin zhes bshad na 'gran tor du skur to/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das sems can gyi sangs rgyas kyi ngo bo nyid dam pa de bzhin du zab ste/_'du mched 
[\[6b\]]
[\[6b.1\]]kyi rnams dang bral bas cis kyang gos pa ma mchis te/_dper na nam mkha' dang mtshungs shing phyi mo'i ngo bo nyid rtag par gtsang na ci'i slad nas sems can gyis mya ngan rnams bgyis/_mya ngan bgyis na sems nyid dri ma lags pa lta na/_sems kyi dri ma de thog ma ga las 
[\[6b.2\]]skyes pa bcom ldan 'das kyis phal mang po la bshad de/_sems can gyi rnams kun gyis thos shing shes par bgyis te/_sems can gyi rnams kyi mya ngan ngan no 'tshal ba zhig ste/_sems kyi dri ma bkrus pas la la bkab cing dkris pa yang bral bar smon to/_/de nas sangs 
[\[6b.3\]]rgyas 'dzum mul zhes bzhad de phyag g.yon pas byang chub sems dpa'i spyi bo la phyis te/_'od chen po btang nas thams cad kun tu khyab par byas so/_/de nas sems can phal mang po thams cad kun shin tu dga' gzha'o/_/sangs rgyas kyi zhal nas byang chub sems dpas 
[\[6b.4\]]sems can rnams kyi phyir de lta bu'i dri ba byas pa de'i ming ni drang po dris pa ste/_sems can thar bar bya ba yin no/_/tshig gzhan dris na de'i ming ni yon por dris zhes bya ste/_sems can brlag pa yin no/_/byang chub sems dpa' khyod drang po 'dri nus pa sems can thar par 
[\[6b.5\]]byas pa yin no/_/khyed la sogs pa sems can kun sems gcig tu soms la brtags par nyon te/_'gyes shing 'khrug pa'i sems sol la phyi logs kyi don med par byos te/_sems kyi yid thub par 'dug shig dang khyed la bshad do/_/bshad pa thos na ngan pa 
[\[6b.6\]]bcu'i sems can kun grol thar pa thob bo/_/byang chub sems dpa' nam mkha' mdzod kyis sangs rgyas la gsol pa/_bcom ldan 'das bdag la sogs pa sems can phal mang po thams cad kun sems gcig tu bgyis lags te/_'khrug pa'i sems gzhan ma 
[\[6b.7\]]mchis na/_bcom ldan 'das kyis phal mang po la dgrol bshad par smon to/_/bcom ldan 'das kyis byang chub sems dpa' dang phal mang po rnams la bka' stsal pa/_mya ngan thams cad ni phyin ci log las skyes so/_/phyin ci log thams cad ni mi bden pa'i 
[\[7a\]]
[\[7a.1\]]sems las skyes so/_/mi bden pa'i sems thams cad ni nga yod pa las skyes so/_/nga yod pa thams cad ni phyi mo yong med pa las skyes so/_/phyi mo med pa thams cad ni mi 'dug pa nyid yin no/_/phyi mo med na yod pa ma yin no/_/yod pa 
[\[7a.2\]]ni dri ma'o/_/med pa ni gtsang ma'o/_/gtsang ma de'i gnas ni rtag par pha rol tu phyin pa yin no/_/skyid pa pha rol tu phyin pa yin no/_/nga pha rol tu phyin pa yin no/_/gtsang ma pha rol tu phyin pa yin no/_/de lta bu mthong ba ni ming drang po mthong ba zhes bya ste/_gzhan 
[\[7a.3\]]mthong ba ni ming yon po mthong ba zhes bya'o/_/de lta bu mthong ba ni mi de la shes rab yod do/_/gzhan mthong ba ni mi de la shes rab med do/_/shes rab yod pas ni thabs kyis bkrol lo/_/shes rab med pas ni thabs kyis bcings so/_/byang chub sems 
[\[7a.4\]]dpa' nam mkha' mdzod kyis sangs rgyas la gsol pa/_bcom ldan 'das gtsang ma'i gnas de na sems can la la zhig sems rtag tu rtag pa'i sems g.yos so/_/rtag tu skyid pa'i sems g.yo'o/_/rtag tu nga'i sems g.yo'o/_/rtag tu gtsang ma'i sems 
[\[7a.5\]]g.yo'o/_/shes rab yod pa lags te phyin ci log ma lags so/_/sangs rgyas kyis byang chub sems dpa' nam mkha' mdzod la bka' stsal pa/_sems can la la zhig de ltar sems pa ni ming drang po sems pa ste/_mi de drang po mthong ba yin no/_/mi de shes rab yod 
[\[7a.6\]]pa yin no/_/ji lta zhes byas na/_yang dag par gshegs pa'i chos kyi sku lus rtag pa pha rol tu phyin/_skyid pa pha rol tu phyin/_nga pha rol tu phyin/_gtsang ma pha rol tu phyin te gtsang gdang bar gnas so/_/sangs rgyas rnams kyi chos kyi sku lus de lta bur mthong 
[\[7a.7\]]ba'i mi de ni sangs rgyas kyi yang dag pa'i slob ma gcig pu yin te/_drang po'i chos las skyes/_chos las 'phrul te skyes/_sangs rgyas kyi zhal nas skyes/_sangs rgyas kyi brtan pa bzhi thob bo/_/mi tha mal pa yin mod kyi brtan pa bzhi byang chub sems dpa' yin no/_/
[\[7b\]]
[\[7b.1\]]rigs kyi bu pho nga 'das pa'i phyi na lo lnga brgya yang rung /_lo stong yang rung /_lo stong lnga brgya yang rung /_de'i phyi na yang mi la la zhig gis chos kyi yi ge 'di gzungs su bzung ste/_kha ton dang klog nus la bshad pa bzhin du las su byas te/_rtag skyid/_nga gtsang gi 
[\[7b.2\]]gnas la yid ches shing drang por mthong gi steng du chos 'di spyad de/_sems can bstan bslabs na/_sems can gcig bstan na de'i ming byang chub sems dpa'o/_/mi tha mal pa yin mod kyi yon phul ba blang du rung ste/_khyim nas byung ba'i mi yin no/_/
[\[7b.3\]]byang chub sems dpa' nam mkha' mdzod kyis sangs rgyas la gsol pa/_bcom ldan 'das la yong khyim nas byung ba'i mi de skra dang kha spu bregs la chos kyi gos gyon te/_tshul khrims tshang ba mnos te/_tha mal pa'i chos kyis ma gos pa de'i ming ni khyim nas byung ste/_
[\[7b.4\]]yon blang du rung ba zhes bgyi na/_yang dag par gshegs pas da bshad pa mi tha mal pa la khyim nas byung ba'i mi lags te/_yon blang du rung zhes bgyi ba de'i gzhung bye brag ma phyed na/_sangs rgyas kyis byams shing thugs rjes gzigs te bdag la bshad par smon 
[\[7b.5\]]to/_/sangs rgyas kyis byang chub sems dpa' nam mkha' mdzod la bka' stsal pa/_rigs kyi bu pho skra dang kha spu bregs pa ni lus la nga med par gdul ba'i phyir ro/_/chos kyi gos gyon pa ni tha mal pa'i chos dang dbral ba'i phyir ro/_/tshul khrims tshang bar 
[\[7b.6\]]'dzin pa ni thob cing mi gzhig pa'i phyir ro/_/ngas bshad pa de mi tha mal pa yin mod kyi lus dang sems thul bar nus te/_nga dang le lo mi g.yo sems la rdul gyis ma gos te/_tha mal pa'i chos dang bral nas yun [{]rings te[,]ring ste[}]/_rdo rje dang mtshungs te/_tshul khrims kyi ngo bo 
[\[7b.7\]]nyid ma zhig pas/_tha mal pa yin mod kyi yang dag par na khyim nas byung ba yang dag pa yin no/_/yang theg pa chen po'i chos kyi yi ge 'di'i nang na bshad pa bzhin du las su spyad na/_sangs rgyas kyi chos la yid ches pas rtag skyid nga gtsang mthong ste/_sems can 
[\[8a\]]
[\[8a.1\]]la bkrol bshad na mi tha mal pa yin mod kyi brtan pa bzhi'i mi yin te/_byang chub sems dpa'i las spyod pa yon blang du rung ste/_ming ni dge bsnyen zhes bya'o/_/shes rab kyi thabs thob ste theg pa chen po'i chos bshad do/_/de lta bu'i chos kyi 
[\[8a.2\]]ngo bo nyid kun sems dang ma bral te/_sems las 'phrul skyes te/_ting nge 'dzin mi g.yo rtag par gcig pu'i sems la gnyis su med do/_/gcig pu'i sems kyi nang na phyi nang yang med/_bar ma yang nga med de thams cad dang bral lo/_/thams cad dang bral na 
[\[8a.3\]]skye ba dang shi ba'ang med do/_/skye ba dang shi ba med na gdod yang dag pa'i mi g.yo ba yin no/_/yang dag pa'i mi g.yo ba rtag par 'dug la sangs rgyas dang chos dang dge 'dun ni med par mi 'gyur ro/_/khams gsum gyi sems can ni rang skyes rang shi'o/_/
[\[8a.4\]]rigs kyi bu pho ched kar sems can la nga med par bshad do/_/sangs rgyas dang yang dag par gshegs pa ni yang dag pa'i bden pa'i nga yin te/_skye shir 'bab pa las 'das so/_/khyod la sogs pa sems can rnams rtag par 'dug pa tshol na 'dod pa'i rnams 
[\[8a.5\]]dang spongs la skye ba med pa'i las byos shig_/byang chub sems dpa' nam mkha' mdzod kyis sangs rgyas la gsol pa/_bcom ldan 'das las ji lta bu spyad na ming skye ba med pa'i las zhes bgyi/_sangs rgyas kyi zhal nas rigs kyi bu pho rnams nga las gzhan ma skyes na/_
[\[8a.6\]]gzhan las nga mi skye'o/_/ji lta zhes byas na/_tshul gyi ngo bo nyid ni gtsang ma stong pa ste/_yod pa'ang ma yin/_rtag pa med pa yang ma yin no/_/yod do cog kyang yod ni stong pa gtsang ma ste/_med pa yang ma yin na mthar yang yod pa yang ma yin no/_/byang chub sems 
[\[8a.7\]]dpa' dang sangs rgyas yang dag par gshegs pa rnams kyis khor mor ngo bo nyid gcig gi spos kyi ro bro bas sems can rnams kyi sems gcig gis ngo bo nyid gtsang mar bsangs na/_mdzangs pa'i rnams ni go ste stong par khong du chud/_blun po'i rnams kyis ni bslad pa'i 
[\[8b\]]
[\[8b.1\]]nang du zhugs te chags bcings so/_/ji lta zhes byas na/_sems can shes rab yod pa la gti mug med pas tshor ba'i ngo bo nyid yod de/_ma rig pa'o cog tshor bas tshor ba med pa mi g.yo'o/_/stong pa'ang med/_mi 'gyur ba'ang med de/_gtsang gdang ba gcig pu'i 
[\[8b.2\]]nang du chud nas mya ngan no cog dang yong bral lo/_/sems can blun po ni gti mug yod pas tshor ba'i ngo bo nyid la ma tshor bas ma rig pa g.yos te tshor ba med pas ni rdul dang mya ngan thams cad byas so/_/tshor ba yod par shes na tshor ba med pa'ang med do/_/tshor ba 
[\[8b.3\]]med pa'ang med na gdod nad kyang mi skye'o/_/nad mi skye na tshor ba yod pa'ang med do/_/tshor ba yod pa med pa ni yid mi ches pa'i sems med do/_/ji lta zhes byas na/_yid mi ches pa'i sems gcig gi nang na yid rnam gnyis yod do/_/yid mi ches pa'i sems 
[\[8b.4\]]med na nad kyang mi skye'o/_/skye ba'i gnas yod na ni khang pa stong par zhugs so/_/ngo bo nyid gcig gi yang dag pa'i stong pa ni bya ba ni yod/_gzugs ni med/_'du mched dang phrad do/_/rgyu g.yos pa ni stong pa sgyu ma dang mtshungs so/_/byang chub sems dpa' 
[\[8b.5\]]sems can no cog yid mi ches pa'i sems ni chod par bya ba'i rigs so/_/bdag gis sems kyi mkhan po bya bar smon to/_/sems kyis bdag gi mkhan po bya bar mi smon to/_/'dod pa'i rnams dang bral la rang nyams med par byas te/_bsam pa'i gnas skyes kyang 
[\[8b.6\]]bsal ba'i sems med do/_/snga ma'i sems dang phyi ma'i sems gcig la gcig 'gal bas na gzhung bzhin te ma rig pa mi g.yo/_tshor ba 'gyur ba yod mod kyi phyi mo mi g.yo ba'o/_/sems g.yos pa'i tshe snga ma g.yos pa'i sems kyis dgag go/_/byang chub 
[\[8b.7\]]sems dpa' nam mkha' mdzod kyis sangs rgyas la gsol pa/_bcom ldan 'das sems kyi sngon logs na sems g.yos pa mchis na chos ci bgyis pas tshor zhing dgag nus/_sangs rgyas kyi zhal nas byang chub sems dpas las spyod pa'i rnams las khor mor sems 
[\[9a\]]
[\[9a.1\]]'dug pa'i rnams la rtog tu bcug ste/_sems 'dug pa'i gnas rig na gdod sems mi 'dug go/_/de ltar tshor bas na tshor ba dgag go/_/'dod pa'i sems mi g.yo na dgag cing brtags yang med do/_/g.yo ba'i gnas yod na stong pa la bde bar 
[\[9a.2\]]gzhag go/_/ngo bo nyid kyi stong pa gcig gi nang na gos pa dang gtsang ma gnyis ka'ang med do/_/ngo bo nyid gtsang gdang bas na blangs pa'ang med/_btang ba'ang med do/_/sems kyang mi skye'o/_/skye ba'ang med/_spyod pa'ang med/_lus kyis spyad pa'i gnas kyang med/_
[\[9a.3\]]tshig smra ba'i lam yang chad/_sangs rgyas kyi ngo bo nyid kyi dam pa tshor ba'i ngo bo nyid ni rtag par yod cing /_dpe stong pa dang mtshungs te thams cad la ma chags so/_/byang chub sems dpa' las 'di spyad na/_dper dbyi gu thogs la nam mkha' la brdegs pa dang mtshungs te/_
[\[9a.4\]]phog ni phog ste chags pa med do/_/de'i ming chos spyod pa zhes bya'o/_/chags pa'i gnas yod du zin na phyi nang du zhugs pa yin no/_/sa gtsang mar bgrod cing 'gro na sems gcig ste gnyis su med do/_/bsam gtan du zhugs la ldang dub kyi sems bkag ste/_
[\[9a.5\]]yang dag pa'i bden pa gcig la brtags la 'gyod tshangs bya'o/_/de'i tshe phal mang po'i nang na log sred ming 'dod [{]mangs [,]mang [}]zhes bya ba zhig yod pa gna' thog ma med pa tshun chad log pa mang du byas te/_nyes pa bcu rtag par byas nas sdang ba dang /_khro ba dang /_phrag dog dang /_
[\[9a.6\]]'gran nga ba dang /_'di rnams bzhi'i sbrul gyis ni drangs/_mi bden pa dang phyi log gi sems kyi byi ba gnyis kyis ni sems kyi rtsa ba bcad de/_dper na mi zhig shing gi kha na mar spyangs la 'og na sbrul bzhi 'dug ste/_kha gdug pa'i rlangs pas ni gyen du bdugs/_shing gi kha 
[\[9a.7\]]nas byi ba gnyis kyis ni dpyangs thag gi rtsa ba la gzas te chad la thug_/sems gtsang ma gsum ni med par byas/_mig dang /_kha dog dang /_sems dang kun ni mi bden pa phyin ci log byed pa ste mthong bas bcings nas sems can dmyal bar lhung la thug pa las skad cig 
[\[9b\]]
[\[9b.1\]]bsam pa'i sems kyi nang na gnod bkur ba'i sems g.yos te/_yang dag par gshegs pa la 'gyod tshangs kyi chos 'dri'am snyam na yid la gnong zhing ngo tsha bas 'dri ma phod na/_yang dag par gshegs pa'i 'phrul gyi thugs kyis de'i yid la sems pa mkhyen te/_mi de sdug 
[\[9b.2\]]bsngal ba las bral te/_sems can dmyal ba'i sgo nas dbyung bar thugs la dgongs nas byang chub sems dpa' nam mkha' mdzod la bka' stsal pa/_nga 'das te song ba'i phyi na log sred la la zhig gis las ngan pa mang du byas te/_sangs rgyas kyi dkon mchog gsum 
[\[9b.3\]]med par byed pa de lta bu'i mi ni phyi ma'i dus la sems can dmyal ba'i nang du yang dag par lhung nas/_bskal pa chen po bcu gnyis kyi bar du'ang mi thar to/_/khyed byang chub sems dpa' rnams kyis byams shing snying rje spyod la sems can 'di lta bu'i rnams 'gyod tshangs 
[\[9b.4\]]byed du chug la/_de'i sems kyi dri ma gtsang gdang bar byos la grol thar par byos shig_/byang chub sems dpa' nam mkha' mdzod kyis sangs rgyas la gsol pa/_bcom ldan 'das 'gyod tshangs kyi chos ci zhig bgyis na/_sdig bsal bar rung ba sangs rgyas kyis 
[\[9b.5\]]byams shing thugs rjes gzigs te/_bye brag phyed par bshad par smon to/_/sangs rgyas kyis byang chub sems dpa' nam mkha' mdzod la bka' stsal pa/_'gyod tshangs bya na yang dag pa'i bden pa'i gzhung la brtag go/_/yang dag pa'i bden pa'i gzhung mthong na 
[\[9b.6\]]sdig go cog thams cad bsal to/_/sangs rgyas kyis tshig 'di skad bshad zin nas de'i tshe phal mang po brgya stong khri 'bum gyi sems can mi dang mi ma yin pa la sogs pa thams cad kun sems gcig tu yang dag pa'i bden pa'i gzhung gcig la brtags te/_mthong 
[\[9b.7\]]zin nas log sred 'dod [{]mangs [,]mang [}]mod bzhin stan las langs te lus smad lnga sa la gtugs nas sangs rgyas la gsol pa/_bcom ldan 'das bdag gi sems la ma rig pa mchis pas brtag pa bslabs mod kyi yang dag pa'i bden pa'i gzhung ma mthong ngo /_/thog ma zhes 
[\[10a\]]
[\[10a.1\]]bgyi ba ma mchis pa tshun chad ngan pa bcu 'ba' zhig gi las bgyis na/_da thabs ci spyad na bdag gis yang dag pa'i bden pa'i gzhung mthong zhing sdig zhu byang bar bgyir rung /_sangs rgyas kyis 'dod [{]mangs [,]mang [}]la bka' stsal pa/_khyod la sogs pa log sred kyi 
[\[10a.2\]]rnams kun sems gcig tu byos shig dang ngas khyed la bye brag phyed par dgrol bshad do/_/'dod [{]mangs [,]mang [}]khyod la sogs pa sems can rnams kyis lus dang sems la sangs rgyas kyi ngo bo gcig pu la brtags na chos kyi ngo bo nyid kyang rtag pa gcig pu'o/_/sangs rgyas 
[\[10a.3\]]so cog la'ang ngo bo nyid gcig pu ste/_gnyis su med pas na yang dag pa'i bden pa'i gzhung yin no/_/de la gnyis su yod par mthong na de'i ming ni yon po zhes bya'o/_/yon por lta na ni mya ngan 'khrug pa ldang ngo /_/yon po mthong ba med na mya ngan 'khrug pa'ang mi skye'o/_/
[\[10a.4\]]mya ngan 'khrug pa chod na de'i ming gtsang gdang zhes bya'o/_/khyed la sogs pa sems can kun gyis sems gcig tu sangs rgyas kyi ngo bo nyid gcig pu la rtogs shig_/sangs rgyas kyi ngo bo nyid las gzhan mthong ba ni yong med do/_/gzhan mthong ba yod du zin na kun kyang 
[\[10a.5\]]sgyu ma mi bden pa yin no/_/mi bden pa de lta bu byed pa ni phyin ci log ces bya'o/_/'dod [{]mangs [,]mang [}]sems gcig gtsang na ni chos so cog kun kyang gtsang ngo /_/sems gcig sme na ni chos so cog kun kyang sme'o/_/sme ba'i dri ma ni sdig pa yin no/_/gtsang ma ni yang 
[\[10a.6\]]dag pa yin no/_/sems dri ma dang bral na sdig mi skye'o/_/'dod [{]mangs kyis [,]mang gis [}]sangs rgyas la gsol pa/_bcom ldan 'das bdag gis gna' nas las ngan pa'i rnams bgyis pa ni bskal pa stong khri grangs ma mchis mu ma mchis pa lon na de ring sems bskyed do/_/yang 
[\[10a.7\]]dag pa'i bden pa'i gzhung gcig la brtags na mu ma mchis pa'i sdig kun byang ngam mi byang ba sangs rgyas kyis dgrol bshad par smon to/_/sangs rgyas kyis 'dod [{]mangs [,]mang [}]la bka' stsal pa/_yang dag pa'i bden pa'i gzhung rtogs na sdig to cog kun ni byang ngo /_/ci'i 
[\[10b\]]
[\[10b.1\]]phyi nas shes byas na 'dod [{]mangs [,]mang [}]sngon chad ni dri ma'i sems so/_/da ni gtsang ma'i sems so/_/sems gcig ste gnyis su med de gud na sems gzhan med do/_/de ring gi sems gtsang na sngon gyi sems kyang gtsang ngo /_/de lta bas na bskal pa grangs med pa 
[\[10b.2\]]tshun chad kyi sdig rnams kun byang zhing med par mngon no/_/dper me long lo stong lon pa'i steng na/_rdul chags pa la gos kyis thang cig phyis na me long de'i mod la bzhin snang ste/_rdul kun phyid nas lhag ma'ang ma lus pa dang mtshungs so/_/yang gcig tu na 
[\[10b.3\]]khang pa mun nag lo stong lon pa'i nang du mar me gcig bsregs pa dang mtshungs te/_mun pa kun med par song ngo /_/khyed la sogs pa sems can gyi rnams rtag par sems gcig gis yang dag pa'i bden pa'i gzhung gcig la brtags pa'i rigs so/_/chos so 
[\[10b.4\]]cog gi nang gi las rnams spyad de 'jig rten gyi chos so cog thams cad dang bral bar bya ba'i rigs so/_/ci'i phyir zhes byas na/_'dod [{]mangs [,]mang [}]'jig rten gyi chos ni g.yos kyang rung ma g.yos kyang rung ste/_kun kyang mthar 'jig cing 'dral ba yin no/_/chos la zhig 
[\[10b.5\]]cing ral na spyod pa la'ang rtag pa med de/_chos la skye shi yod par 'gyur ro/_/skye shi yod pa'i chos dang bral na gdod ming yang dag pa'i gzhung zhes bya'o/_/'dod [{]mangs [,]mang [}]dper na rdza mkhan gyis rdza spyad byas pa dang mtshungs te/_yid la ci 'dod pa bzhin du byas na spyad 
[\[10b.6\]]la mi 'gyur ba med de/_spyad kyi dpe gzugs dang ming kun skyes shing dengs so/_/gyo mo'i rang bzhin 'ba' zhig yod de/_rang bzhin gcig pu ni rtag par yod do/_/dpe gzugs gzhan kun ni skyes shing dengs so/_/skyes shing dengs pa'i gzugs ni rang skyes pa 
[\[10b.7\]]ma yin no/_/rang skyes pa ma yin na yod pa ma yin no/_/'dod [{]mangs [,]mang [}]sangs rgyas kyi ngo bo nyid ni dper gyo mo dang mtshungs so/_/sems can gyi rang bzhin ni dper snod dang mtshungs te skye shi'i chos yin no/_/las so cog dang bral na sangs rgyas kyi sku lus gcig 
[\[11a\]]
[\[11a.1\]]yin te/_sangs rgyas kyi sku lus gcig la brtags na lus gzhan med do/_/'dod [{]mangs kyis [,]mang gis [}]sangs rgyas la gsol pa/_bcom ldan 'das bdag gis yang dag pa'i bden pa'i gzhung la brtags pas sdig gi rnams kun byang lags na yang las ci 
[\[11a.2\]]spyad na chos kyi lus skye bar rung /_sangs rgyas kyis 'dod [{]mangs [,]mang [}]la bka' stsal pa/_yang dag pa'i bden pa'i gzhung la brtags na nad do cog mi ldang ngo /_/sdig dang dri ma kun ma g.yos na sems ni rdo rje dang mtshungs te/_nam du'ang mi 'jig go/_/tshul khrims gzung 
[\[11a.3\]]nus na sems nam mkha' dang mtshungs te phyi nang gnyis ka gtsang gdang ngo /_/bsam gtan 'dus pa'i nang du 'jug pa la mkhas na/_sems ni dper rlung dang me dang mtshungs te/_las ngan pa'o cog kun gyis shing bsal to/_/shes rab la rten pa la mkhas na shes 
[\[11a.4\]]rab thob par rung ste/_de'i ming ni grol thar pa zhes bya'o/_/grol thar pas na yang dag pa shes shing mthong bar nus so/_/'dod [{]mangs [,]mang [}]khyod kyis 'di lta bu'i don sbyang zhing spyad nus na chos kyi sku lus rnam pa lnga thob par rung ngo /_/'dod [{]mangs kyis [,]mang gis [}]sangs rgyas la 
[\[11a.5\]]gsol pa/_bcom ldan 'das chos kyi sku lus rnam pa lnga la rgyu dang 'bras bu ci mchis/_sangs rgyas kyis 'dod [{]mangs [,]mang [}]la bka' stsal pa/_sangs rgyas kyi ngo bo nyid ni rtag pa'i rgyu yin no/_/chos kyi sku lus ni rtag pa'i 'bras bu yin no/_/ji lta zhes byas na/_sems kyi rgyu 
[\[11a.6\]]ni sangs rgyas kyi ngo bo nyid de chos kyi yon gyis 'bras bu thob bo/_/rgyu dang 'bras bu dang bral na rgyu'i 'bras bu med do/_/rgyu dang 'bras bu med na sangs rgyas kyi lus yang dag pa yin no/_/'dod [{]mangs [,]mang [}]sems gtsang ma'i yul la sems mi g.yo bar sangs rgyas tshe dpag 
[\[11a.7\]]med bsams na gdod yul gtsang mar skye ste/_sems can gyi phyir mi g.yo ba'i chos bshad de/_sems yang dag pa'i stong pa'i nang du chud la g.yo zhing bshad pa'i rnams dang bral te/_shes pa gsum gyi ngo bo nyid gcig ste/_rdo rje dang mtshungs par mi 'jig go/_/
[\[11b\]]
[\[11b.1\]]de'i tshe phal gyi nang na yang byang chub sems dpa' ming spyod med ces bya ba zhig yod pa stan las langs te/_phrag pa g.yas pa chos bzhin byas/_pus mo g.yas pa sa la btsugs te thal mo sbyar nas sangs rgyas la gsol pa/_bcom ldan 'das sangs rgyas 'das te gshegs 
[\[11b.2\]]pa'i slad na lo lnga brgya'am/_lo stong ngam/_stong lnga brgya na sems can la chos bshad na/_chos gang bshad pa'i rigs pa sangs rgyas kyis byams shing thugs rje gzigs te/_bdag la drang zhing bshad par smon to/_/sangs rgyas kyis byang chub sems dpa' spyod med la 
[\[11b.3\]]bka' stsal pa/_rigs kyi bu pho chos kyis rnams bshad pa ni mdo ni bshad/_gzugs ni mi bshad do/_/gzhung ni bshad/_yi ge'i ri mo ni mi bshad do/_/de lta bur bshad pa ni chos yang dag pa yin no/_/yi ge'i ri mo dang /_gzugs bshad na ni kha g.yos 
[\[11b.4\]]sems g.yos pa kun kyang bskur cing dbang bzas pa'i rigs kyi bu pho sems can thams cad la chos bshad na mi g.yo ba bzhin du bshad/_mnyam snyoms par bshad pa'i rigs so/_/ji lta zhes byas na/_sems can no cog gi sems gcig la sangs rgyas kyi ngo bo 
[\[11b.5\]]nyid kyang gcig ste/_ngo bo nyid gcig tu mnyam snyoms na chos so cog kun kyang mnyam snyoms so/_/de la mtho dman du bshad na de'i ming yon po bshad pa ste/_de'i kha ni ral/_de'i lce ni gas te/_ci'i phyir zhes byas na/_sems can thams cad kyi sems kyi dri ma yang 
[\[11b.6\]]dri ma gcig tu 'thun no/_/sems can thams cad kyi sems gtsang ma yang gtsang ma gcig tu 'thun no/_/ci'i phyir zhes byas na/_sems can thams cad kyi sems gcig tu gtsang ste/_dge ba bcu'i chos 'thun par gtsang ngo /_/sems can thams cad kyi sems 
[\[11b.7\]]gcig tu dri ma yod na ngan pa bcu'i chos gcig tu 'thun par dri ma yod do/_/sems can gyi nad ni gcig tu 'thun te/_sems can gyi sman dgos na sman kyang gcig tu dgos so/_/chos mang du bshad na de'i ming ni phyin ci log ces bya'o/_/ci'i phyir zhes byas na/_mi bden pas bye brag phye ste/_
[\[12a\]]
[\[12a.1\]]dge ba dang ngan pa'i chos bshig ste/_chos gcig bshig cing yod bzhin du chos bshad na/_sangs rgyas kyi chos lam bshad pa yin no/_/byang chub sems dpas chos bshad pa na mi g.yo ba bzhin du shod cig_/byang chub sems dpa' spyod med kyis 
[\[12a.2\]]sangs rgyas la gsol pa/_bcom ldan 'das ji ltar mi g.yo ba bzhin du bshad ces bgyi/_sangs rgyas kyis byang chub sems dpa' spyod med la bka' stsal pa/_rigs kyi bu pho yang dag pa'i bden pa'i chos gcig bshad pa ni mi g.yo ba bzhin du bshad pa yin no/_/sems drang po 
[\[12a.3\]]rdzogs par bshad pa ni mi g.yo ba bzhin du bshad pa yin no/_/mu gcig la chags pa med par bshad pa ni mi g.yo ba bzhin du bshad pa yin no/_/bye brag dbye ba med par bshad pa ni mi g.yo ba bzhin du bshad pa yin no/_/sems gcig tu gtsang mar gnas te 
[\[12a.4\]]bshad na mi g.yo ba bzhin du bshad pa yin no/_/bshad do cog kun bshad du med na mi g.yo ba bzhin du bshad pa yin no/_/de nas byang chub sems dpa' spyod med kyis sems can phal mang po thams cad kun gyis bye brag phyed par khong du chud par bya ba'i phyir yang sangs rgyas 
[\[12a.5\]]la gsol pa/_ji lta bur bshad na bshad pa med de/_mi g.yo ba bzhin du bshad ces bgyi/_sangs rgyas kyis byang chub sems dpa' spyod med la bka' stsal pa/_rigs kyi bu pho chos so cog gi rang bzhin gyi gzugs stong pa bas na dgrol zhing bshad du med do/_/chos so cog 
[\[12a.6\]]la gzugs med pas na gzugs la dgrol zhing bshad du med de bshad du mi rung ngo /_/chos so cog la bya ba'ang med/_g.yo ba'ang med pas na bya ba med pa'i dgrol bshad pa la bshad du mi rung ngo /_/rigs kyi bu pho dgrol bshad pa ni de ltar bshad de/_bshad pa de 
[\[12a.7\]]bshad du mi rung bas mi g.yo ba bzhin bshad ces bya'o/_/byang chub sems dpa' spyod med kyis sangs rgyas la gsol pa/_bcom ldan 'das chos ni de ltar bshad lags pa lta na/_ji lta bur na sems drang por rdzogs par bshad ces bgyi/_sangs rgyas kyis byang chub 
[\[12b\]]
[\[12b.1\]]sems dpa' spyod med la bka' stsal pa/_sems drang po zhes bya ba ni sems drang po spyad de yang dag par gshegs pa'i gzhung yid ches par bshad pa la bdag gi sems bzhin mi bshad pa'o/_/rdzogs zhes bya ba ni dge ba bcu'i gzhung rdzogs pa dang /_bden pa 
[\[12b.2\]]bzhi'i gzhung rdzogs pa dang /_rgyu rkyen bcu gnyis kyi gzhung rdzogs pa dang /_pha rol tu phyin pa drug gi gzhung rdzogs pa dang /_grol thar pa'i gzhung rdzogs pa yin te/_de lta bu'i chos rnams rdzogs na nga ni sems gcig gi na sangs rgyas ngo bo nyid gcig gi sar gtsang 
[\[12b.3\]]ma gcig snyoms par bshad na/_de'i ming rdzogs par bshad de mi g.yo ba bzhin bshad ces bya'o/_/ci'i phyi nas shes byas na/_chos so cog thams cad kun gcig tu rdzogs par bshad pa'i phyir ro/_/byang chub sems dpas chos gcig tu gtsang mar snyoms/_
[\[12b.4\]]dper mtsho chen po gcig gi chu'i nang na nor bu rin po che rnam pa mang du yod pa la tshol bas yid bzhin du rnyed pa dang mtshungs so/_/yang dper na 'phrul gyi sman tan zhes bya ba sman go 'dun rnam pa mang po las sbyar te/_nad do cog gsos na sman btang ba bzhin du kun sos 
[\[12b.5\]]so/_/snying gtsang ma gcig tu snyoms na sems gcig tu gtsang /_sangs rgyas kyi ngo bo nyid gcig tu gtsang /_chos kyi rnams gcig tu gtsang ste/_mnyam snyoms na chos kyi rnams snyoms te/_de lta bur bshad pa ni gtsang mar bshad pa yin no/_/gzhan ltar bshad pa ni 
[\[12b.6\]]sme bar bshad pa yin no/_/ci'i phyi nas shes byas na sems can thams cad kun la sangs rgyas kyi ngo bo nyid yod do/_/sangs rgyas kyi ngo bo nyid med pa med de/_tshor ba la nye ring yod du zad do/_/rtsa ba'i phyi mo bzhin du theg pa chung ngu'i mi la ni theg pa chung ngu'i chos bshad/_
[\[12b.7\]]log sred kyi mi la ni log sred kyi chos bshad na de'i ming ni sangs rgyas kyi chos lam yon por bshad pa zhes bya ste/_sangs rgyas kyi ngo bo nyid 'chad pa dang /_sangs rgyas kyi sku lus med par 'chad pa'o/_/de lta bur chos 'chad pa'i mi ni bskal pa brgya stong khri'i bar du 
[\[13a\]]
[\[13a.1\]]sems can dmyal ba rnams su lhung ste/_sangs rgyas 'jig rten du byung du zin kyang mi thar to/_/thar du zin te mi'i nang du skyes na yang yul gyi mtha' 'khob mi'i tha ma'i nang du skyes te/_mchu sho rel lce med pa de lta bu'i lus thob bo/_/ci'i phyi nas 
[\[13a.2\]]shes byas na/_byang chub sems dpa' sems can gyi ngo bo nyid ni chos kyi ngo bo nyid yin te/_chos kyi ngo bo nyid ni rtag par gtsang la yang dag pa'i mtshan bzang po rnam pa kun ldan te/_phyi mo nas thob pa'ang med/_stor ba'ang med de byung ba'ang med/_nub pa'ang med de ngo bo 
[\[13a.3\]]nyid rtag cing yang dag pa'i bden pa ste/_sgyu ma mi bden pa'ang med do/_/mya ngan 'khrug pa'ang med do/_/mya ngan las 'das pa'ang med do/_/skyed bri'ang med la mtha' yun du gtsang gdang ste/_ngo bo nyid gcig tu gtsang gdang ba ni byang chub nyid yin no/_/gtsang 
[\[13a.4\]]gdang ba'i ngo bo nyid dang /_byang chub kyi ngo bo nyid ni gcig tu zad de gnyis su med do/_/gtsang gdang ba'i btang snyoms pa ste/_yi ge'i 'bru dang tshig gi lam yang chad do/_/dper na nam mkha' dang mtshungs te/_phyi nang gnyis ka gtsang gdang ngo /_/gtsang gdang ba 
[\[13a.5\]]gcig po de ni phyi nang na'ang mi gnas/_bar na'ang mi gnas/_smra ba'ang med/_bshad pa'ang med do/_/ji lta bur na de'i nang nas nad kyi rtsi bye brag dbye/_bye brag dbye ba med na bye brag dbye ba'i shes rab yin no/_/rigs kyi bu pho sems gcig dang /_gtsang gdang ba 
[\[13a.6\]]gcig dang /_sangs rgyas kyi ngo bo nyid gcig dang /_'di rnams dang bral na sangs rgyas btsal du yang med/_chos bshad du yang med/_dge 'dun thob pa'ang med do/_/ji lta zhes byas na/_sangs rgyas ni chos yin no/_/chos ni dge 'dun yin no/_/de lta bas na ngas 
[\[13a.7\]]chos kyi yi ge 'di bshad pa sems can gyi lus gcig_/sems gcig_/gtsang gdang ba gcig_/sangs rgyas kyi ngo bo nyid gcig_/sangs rgyas kyi chos kyis gcig_/byang chub kyi sdong po gcig gis khams so cog thams cad gang rgyas te sems can thams cad kyi 
[\[13b\]]
[\[13b.1\]]lus kyi nang du chud do/_/rigs kyi bu pho sangs rgyas thams cad ni chos kyi yi ge 'di las skyes so/_/chos so cog kun ni chos kyi yi ge 'di las byung ngo /_/dge 'dun thams cad kyang chos kyi yi ge 'di las snang ngo /_/chos kyi yi ge 'di mnos shing gzungs su 
[\[13b.2\]]'dzin pa ni ming dkon mchog gsum gzungs su 'dzin pa zhes bya'o/_/chos kyi yi ge 'di klog cing 'di'i gzhung rgya cher klog tu bcug na la la zhig na ba yod na'ang kun sos te 'dre gdon dang ngan pa'i rnams nye nus pa med do/_/byang chub sems dpa' khyod kyis sems 
[\[13b.3\]]can la phan bsod de lta bu yod kyis ngas chos kyi yi ge 'di khyod la gtams te/_gtad la gcig tu na sems can la ra mda' bya zhing bsgral ba'i chos nyung ngu thos la mang du shes pa dang /_nyung ngu mthong ba la mang du rig pa dang /_yi ge'i ri mo mang du ma btsal bar gzhung gi 
[\[13b.4\]]mngon rtags thob pa yang bshad kyis/_khyed la sogs pa byang chub sems dpa'i rnams kun sems gcig tu brtags par nyon cig dang khyod la dgrol bshad do/_/sems can thams cad kun sems gcig_/sangs rgyas gcig_/ngo bo nyid gcig ste/_mya 
[\[13b.5\]]ngan 'khrug pa thams cad kun ni sems gcig las skyes so/_/kun kyang 'du mched dang shes rab gnyis kyi gnas kyi rgyu las langs so/_/ji lta zhes byas na/_rgyu'i rang bzhin dang /_bdag gi rang bzhin dang /_rang bzhin gnyis kyi stobs las stobs rnams gnyis 
[\[13b.6\]]kyi rang bzhin g.yos te/_skad cig bsams pa las mi bden pa'i sems skyes te/_mi bden pa de la ni phyi mo'ang med do/_/skad cig sems g.yos pa'i tshe mya ngan 'khrug pa'ang mod bzhin ldang ngo /_/sems 'di la brtags na mi bden pa'i sems la phyi mo med do/_/
[\[13b.7\]]phyi mo med na gnas kyang med do/_/de la gnas med par rtogs na tshor ba'i sems skyes te/_phyi mo tshor ba'i sems gtsang ma la bsam pa yong med do/_/sems la bsam pa med na sems mi g.yo'o/_/sems mi g.yo na sems kyi gnas kyang med de/_de'i 
[\[14a\]]
[\[14a.1\]]ming ni gtsang gdang ngo /_/gtsang gdang ba'i stong pa'i sems ni ngo bo nyid phyi mo nas gtsang gdang ste/_gtsang mas mngon brtags par yang med do/_/gtsang gdang ba'i sems dang yang bral bas na gtsang gdang zhes bshad do/_/byang chub sems 
[\[14a.2\]]dpa' ni gtsang gdang ba'i sems la bya ba yang med/_g.yo ba yang med/_dri ma yang med/_gtsang ma yang med/_skye ba yang med/_'bri ba yang med de mthar cis kyang gos pa med de/_gnas gcig la'ang 'dug pa med de/_de'i ming dang grangs las yang bral lo/_/rtag 
[\[14a.3\]]pa de bzhin na de bzhin zhes bya ba yang med de/_dper rdo rje dang mtshungs te/_ngo bo nyid gcig pu la zhig pa'ang med do/_/dper nam mkha' dang mtshungs te thams cad shong /_dper me tog pad mo dang mtshungs te sred pa'i chus mi chags so/_/las 'di spyad na yang dag par 
[\[14a.4\]]grol thar te/_skye shi 'bab las 'das te/_sems can dmyal ba'i sdug bsngal las phyin to/_/byang chub sems dpa' sems gcig gi chos 'di ming gcig ni 'gyod tshangs kyis grol thar pa zhes kyang bya ste/_yang dag pa'i bden pa'i gzhung mthong ba'i phyir ro/_/
[\[14a.5\]]gnyis su na ming chos spyad pas grol thar ces kyang bya ste/_nags gcig na 'dug pa'i phyir ro/_/gsum du na ming spyad pa med pas grol thar ces kyang bya ste/_'dug cing chags pa med pa'i phyir ro/_/grol thar pa 'di gsum ni kun kyang sems gcig las skyes te/_sems 
[\[14a.6\]]can thams cad la sems gnyis su med pa'i phyir ro/_/sems can thams cad kun la theg pa gcig pu yod do/_/byang chub sems dpa'i chos kyi rgyal po chos gcig shes par nus na chos gcig mi shes pa med do/_/chos gcig mi shes na chos gcig kyang 
[\[14a.7\]]shes pa med do/_/ji lta zhes byas na/_chos kyi rnams mi gcig pa med pa'i phyir ro/_/byang chub sems dpa' 'di gcig pu thos na de ni nyung du thos pa yin no/_/chos mi shes pa med pa de'i ming ni mang du shes pa'o/_/ci'i phyir zhes byas na/_chos so cog gi ngo 
[\[14b\]]
[\[14b.1\]]bo nyid gtsang ma gcig la 'dus pa'i phyir ro/_/gcig pu 'di mthong ba'i phyir ro/_/gcig pu 'di mthong na sangs rgyas thams cad kyi lus mthong ngo /_/ci'i phyir zhes byas na/_sangs rgyas so cog gi lus ni gtsang ma gcig las byung ba'i phyir ro/_/gtsang ma 
[\[14b.2\]]gcig gis ni sangs rgyas gcig gi lus dang /_sangs rgyas kyi sa gcig dang /_byang chub kyi sdong po gcig yin no/_/rigs kyi bu pho chos 'di'i nang nas mya ngan 'khrug pa'i rnams bcad pa ni dper sdong po bcad pa dang mtshungs/_rtsa ba 'ba' zhig bcad kyi 
[\[14b.3\]]yal ga dang 'dab ma mi gcod do/_/ci'i phyir zhes byas na/_dper mi la la zhig lus la dug mdas phog ste/_lus na tsha ba la mda' phyung na ni nad kyang sos so/_/mda' ma phyung na ni nad kyang mi sos so/_/de la bsdad de mda' de'i sgro ni ci'i sgro/_gcig tu 
[\[14b.4\]]na de'i smyug ri gang las byung /_mda' de sus 'phangs zhes 'dri na de'i bar du mi de na tsha bas tshe srog zad zin to/_/de'i 'og tu mda' phyung ba ni phan pa med par mngon no/_/rigs kyi bu pho sems mod bzhin du khrus shig_/sems gtsang mar 'dug na de'i ming 
[\[14b.5\]]ni gtsang gdang zhes bya'o/_/'du mched kyi rnams gtsang gdang na yod pa la chags pa'i rnams dang bral te/_chags pa med pa'i nang du chud par nus so/_/ci'i phyir zhes byas na/_phyi mo sems can la bslabs te/_sman bzang po 'di bshad de nad kyi rnams gsos 
[\[14b.6\]]la kun sos par 'tshal lo/_/yang gcig tu na chos kyi yi ge 'di'i rdo rje'i shes rab kyi ral gris sems can rnams kyi ma rig pa'i yid breg go/_/yang gcig tu na chos kyi yi ge 'di gtsang gdang ba'i chos spyad de/_sems can rnams kyi gdug pa gsum gyi dri ma 
[\[14b.7\]]brdab cing bsal lo/_/yang gcig tu na chos kyi yi ge 'di shes rab kyi stobs po che spyad de/_sems can dkris pa bcus bcings pa grol thar par 'tshal lo/_/yang gcig tu na chos kyi yi ge 'di ngo bo nyid gtsang gdang bar gcig tu spyad de/_sems can gyi rnams 
[\[15a\]]
[\[15a.1\]]kun gyis lus gcig_/sems gcig_/sangs rgyas gcig_/ngo bo nyid gcig_/gtsang gdang ba gcig thob ste/_theg pa tshigs kyi nang du chud yang dag par 'tshal lo/_/sems sems can dmyal ba nas thar yang dag par 'tshal lo/_/
[\[15a.2\]]sems can dmyal ba nas thar yang dag par 'tshal lo/_/bdag gi sems can gyi rnams bsgral ba'i ra mda' nus te/_sems can gyi rnams sems can dmyal ba rnams su ltung na bdag gis sangs rgyas kyi sku lus nub cing med par bgyis lags na/_bcom ldan 'das 
[\[15a.3\]]kyis sangs rgyas kyi chos 'di bdag la gtad cing gdams par smon to/_/bdag la yang sems can rgya cher bsgral ba bshad de sems can gyi rnams thos pa nyung la shes pa mang /_mthong ba nyung la rig pa mang /_yi ge'i ri mo mang du ma 'tshal bar gzhung gi mngon rtags thob 
[\[15a.4\]]ste/_chos nyung ngus yang dag par grol thar la/_gzhan dogs pa 'dri ba ma mchis par bgyi na/_sangs rgyas kyis byams shing thugs rjes gzigs te bdag la dgrol bshad par smon to/_/sangs rgyas kyis phal mang po la bka' stsal pa/_byang chub sems dpa' chos kyi 
[\[15a.5\]]rgyal po 'dis bskal pa brgya stong khri 'bum gyi sangs rgyas rnams la yon gsol myong zin pas na/_thabs spyod pa mkhas te sems can la ra mda' bya zhing bsgral nus so/_/byang chub sems dpa' 'dis ro bro ba'i rlung spyad de sems can rnams kyi srog mthud nus so/_/khyed la 
[\[15a.6\]]sogs pa da lta'i dang /_ma 'ongs pa'i dus kyi sems can rnams kyis byang chub sems dpa' 'di'i ming gzungs su bzung gi steng du/_dge ba'i bshes gnyen chen po gyis/_mya ngan las 'das pa'i shes rab kyi pha rol tu phyin pa'i stong par grol thar pa thogs pa med pa thob bo/_/de 
[\[15a.7\]]nas byang chub sems dpa' chos kyi rgyal pos sa la gtugs te phyag 'tshal nas langs te/_de'i gzhi nas mya ngan las 'das pa chen por zhugs nas/_stong pas grol thar par go ste/_chags pa med pa'i sa las rkang pa bteg pa dang rkang pa bor ba kun kyang gtsang gdang ba 
[\[15b\]]
[\[15b.1\]]bsgrod de/_thal mo sbyar nas/_sangs rgyas la phyag 'tshal te song ngo /_/dam pa'i chos kyi rgyal po'i yi ge bam po gcig ste rdzogs so//_//sngon rgya las 'gyur ba'i rnying pa skad gsar gyis ma bcos par snang //_//
[\[15b.2\]{D244}]@##/_/rgya gar skad du/_Ar+ya d+harma Na ya nA ma ma hA yA na sU tra/_bod skad du/_'phags pa chos kyi tshul zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom 
[\[15b.3\]]ldan 'das mnyan yod na rgyal bu rgyal byed kyi tshal na smyug ma las byas pa'i 'khor gyi khyams na bzhugs te/_de'i tshe smyug ma las byas pa'i 'khor gyi khyams su 'dus shing 'khod pa'i byang chub sems dpa' rab tu mang po dag 'di snyam du sems te/_bdag cag gis ji ltar 
[\[15b.4\]]gnas par bya/_ji ltar bsgrub par bya/_ji ltar rnal 'byor du bya/_ji ltar sems can rnams yongs su smin par bya snyam pa dang /_de nas bcom ldan 'das kyis byang chub sems dpa' rab tu mang po de dag gi bsam pa mkhyen nas smyug ma las byas pa'i 'khor gyi khyams 
[\[15b.5\]]ga la ba der gshegs te byon nas gdan bting ba la bzhugs so/_/bzhugs nas bcom ldan 'das kyis byang chub sems dpa' rab tu mang po de dag la 'di skad ces bka' stsal to/_/rigs kyi bu dag legs so legs so/_/khyod kyi rtog pa ni bzang ngo /_/yid 
[\[15b.6\]]kyi dri ba ni mdzes so/_/spobs pa ni dge'o/_/yid la bya ba ni tshul bzhin no/_/rigs kyi bu dag de'i phyir legs par rab tu nyon la yid la zung shig dang /_byang chub sems dpa' sems dpa' chen po rnams kyi tshul gang byang chub sems dpa'i spyod pa thams cad ston 
[\[15b.7\]]par byed pa dang /_sangs rgyas kyi chos thams cad rjod par byed pa de lta bu'i chos kyi tshul ngas khyod la bshad do/_/bcom ldan 'das legs so zhes gsol nas/_byang chub sems dpa' de dag bcom ldan 'das kyi ltar nyan pa dang /_bcom ldan 'das kyis de dag la 'di skad 
[\[16a\]]
[\[16a.1\]]ces bka' stsal to/_/rigs kyi bu dag de lta bas na mya ngan las 'das pa'i bsam pa can du gyis shig_/'khor bar sbyor ba can du gyis shig_/'khor ba dang mya ngan las 'das pa la yang gnas par ma byed cig_/de dag gis gsol pa/_bcom 
[\[16a.2\]]ldan 'das ji ltar na byang chub sems dpa' rnams mya ngan las 'das pa'i bsam pa can dang 'khor bar sbyor ba can lags/_ji ltar na 'khor ba dang /_mya ngan las 'das pa la yang mi gnas pa lags/_bcom ldan 'das kyis bka' stsal pa/_'chi ba med pa'i bde ba la 
[\[16a.3\]]reg par bya ba'i phyir mya ngan las 'das pa'i bsam pa can yin/_dge ba'i rtsa ba bsags pa'i phyir 'khor bar sbyor ba can yin/_'phags pa dang so so'i skye bo dag sten pa'i phyir 'khor ba dang mya ngan las 'das pa la'ang mi gnas te de ni tshul lo/_/rigs kyi bu dag de 
[\[16a.4\]]lta bas na rang gi sems yongs su sbyongs shig_/pha rol gyi sems srungs shig_/sems dpa' ba can du gyis shig_/gsol pa/_bcom ldan 'das ji ltar na byang chub sems dpa' rnams rang gi sems yongs su sbyong bar bgyid pa lags/_ji ltar na gzhan gyi 
[\[16a.5\]]sems srung ba lags/_ji ltar na sems dpa' ba can lags/_bka' stsal pa/_nyon mongs pa sel bas rang gi sems yongs su sbyong bar byed pa yin/_khong khro ba med pas gzhan gyi sems srung ba yin/_byang chub kyi sems mi gtong bas sems dpa' ba yin te de ni 
[\[16a.6\]]tshul lo/_/rigs kyi bu dag de lta bas na bya ba dang yang 'gal bar ma byed cig_/bya ba ma yin pa la yang snang bar gyis shig_/byas pa la lan re ba med par gyis shig_/gsol pa/_bcom ldan 'das ji ltar na byang chub sems dpa' rnams bgyi ba dang mi 'gal bar 
[\[16a.7\]]bgyid pa lags/_ji ltar na mi bgyi ba la yang gda' ba lags/_ji ltar na bgyi ba la lan re ba ma mchis pa lags/_bka' stsal pa/_bya ba dang 'gal bar mi bya ba ni rten cing 'brel par 'byung ba'i chos la 'jug pas las kyi rnam par smin pa la yid ches par bya'o/_/
[\[16b\]]
[\[16b.1\]]bya ba ma yin pa la snang ba ni snying rje chen po la 'jug pa'o/_/byas pa la lan re ba med pa ni lan du phan 'dogs par re ba med pa ste de ni tshul lo/_/rigs kyi bu dag de lta bas na dus ma yin par ni ma ldang cig_/dus la bab na ni ma nyal cig_/nyal ba rnams ni 
[\[16b.2\]]slong shig_/rtag tu ni nyol cig_/gsol pa/_bcom ldan 'das ji ltar na byang chub sems dpa' rnams dus ma lags par mi ldang ba lags/_ji ltar na dus la bab na mi nyal ba lags/_ji ltar na nyal ba rnams slong ba lags/_ji ltar na rtag tu nyal ba lags/_
[\[16b.3\]]bka' stsal pa/_dus ma yin par mi ldang ba ni snod du ma gyur pa rnams la chos mi bstan pa'o/_/dus la bab na mi nyal ba ni snod du gyur pa las 'da' bar mi bya'o/_/nyal ba rnams bslang ba ni dus dang dus ma yin pas bskul ba'o/_/rtag tu nyal ba ni snyoms 
[\[16b.4\]]par 'jug pa las mi ldang ba ste de ni tshul lo/_/rigs kyi bu dag de lta bas na yid brtan pa med par gyis shig_/yid brtan pa gzhig par gyis shig_/yid ma brtan pa rnams la yid brtan par gyis shig_/gsol pa/_bcom ldan 'das ji ltar na byang 
[\[16b.5\]]chub sems dpa' rnams yid mi rton pa lags/_ji ltar na yid brtan pa 'jig par bgyid pa lags/_ji ltar na yid ma brtan pa rnams la yid rton pa lags/_bka' stsal pa/_yid mi brtan zhes bya ba ni gzugs med pa'i snyoms par 'jug pa rnams la yid mi 
[\[16b.6\]]gzhag pa'o/_/yid brtan pa gzhig par bya ba ni snyoms par 'jug pa bzlog pa'o/_/yid ma brtan pa rnams la yid brtan par bya ba ni log par zhugs pa rnams la ste de ni tshul lo/_/rigs kyi bu dag de lta bas na nor dang ldan par gyis shig_/byas pa 
[\[16b.7\]]shes pa med par sbyor cig_/ci la'ang lan re bar ma byed cig_/rnyed pa chen pos nye bar 'tsho bar gyis shig_/gsol pa/_bcom ldan 'das ji ltar na byang chub sems dpa' rnams nor dang ldan pa lags/_ji ltar na byas pa 'tshal ba ma mchis par sbyor ba lags/_
[\[17a\]]
[\[17a.1\]]ji ltar na ci la'ang lan mi re ba lags/_ji ltar na rnyed pa chen pos nye bar 'tsho ba lags/_bka' stsal pa/_nor dang ldan pa zhes bya ba ni nor bdun dang ldan pa'o/_/byas pa shes pa med par sbyar ba ni ser sna can rnams sbyin pa la sbyar ba dang /_shes 
[\[17a.2\]]rab 'chal pa rnams shes rab la sbyar ba'o/_/ci la'ang lan re ba med pa ni rang gi dgos pa la'ang nan tan du bya ba'o/_/rnyed pa chen pos nye bar 'tsho ba ni bla na med pa yang dag par rdzogs pa'i byang chub tu yongs su bsngo ba ste de ni tshul lo/_/rigs kyi bu dag de 
[\[17a.3\]]lta bas na chags pa yang shes par gyis shig_/chags pa rnams la yang spyod cig_/chags pa la zhen pa rnams la'ang ltos shig_/chags pa med pa la'ang srungs shig_/gsol pa/_bcom ldan 'das ji ltar na byang chub sems dpa' rnams la chags 
[\[17a.4\]]pa 'tshal ba lags/_ji ltar na chags pa rnams la spyod pa lags/_ji ltar na chags par zhen pa la lta ba lags/_ji ltar na chags pa ma mchis pa srung ba lags/_bka' stsal pa/_chags pa shes par bya ba ni gzugs med pa'i snyoms par 'jug pa rnams so/_/
[\[17a.5\]]chags pa rnams la spyad pa ni skye mched drug gcad pa'o/_/chags par zhen pa la lta ba ni so so'i skye bo yongs su smin par bya ba'o/_/chags pa med pa srung ba ni skyon med par mi 'jug pa ste de ni tshul lo/_/rigs kyi bu dag de lta bas na 'jigs par gyis shig_/
[\[17a.6\]]mngon par dga' ba med par gyis shig_/snying brtse ba med par gyis shig_/snying rje ba med par gyis shig_/gsol pa/_bcom ldan 'das ji ltar na byang chub sems dpa' rnams 'jigs par bgyid pa lags/_ji ltar na mngon par dga' ba ma mchis pa lags/_
[\[17a.7\]]ji ltar na snying brtse ba ma mchis pa lags/_ji ltar na snying rje ba ma mchis pa lags/_bka' stsal pa/_'jigs zhes bya ba ni nyan thos dang rang sangs rgyas kyi sas 'jigs pa'o/_/mngon par dga' ba med ces bya ba ni gzugs med pa'i snyoms par 'jug pa rnams la 
[\[17b\]]
[\[17b.1\]]dga' ba med pa'o/_/snying brtse ba med pa ni phyi rol gyi dngos po rnams yongs su btang ba la'o/_/snying rje ba med pa ni nang gi dngos po mgo la sogs pa yongs su btang ba la ste/_de ni tshul lo/_/rigs kyi bu dag de lta bas na bden pa yang khong du chud par gyis shig_/
[\[17b.2\]{]brdzun [,]rdzun [}]du smra ba yang ma spang zhig_/gsol pa/_bcom ldan 'das ji ltar na byang chub sems dpa' rnams bden pa khong du chud par bgyi ba lags/_ji ltar na [{]brdzun [,]rdzun [}]du smra ba ni mi spong ba lags/_bka' stsal pa/_bden pa khong du chud par bya ba ni nyan thos dang rang sangs 
[\[17b.3\]]rgyas 'dul ba'i phyir ro/_/[{]brdzun [,]rdzun [}]du smra ba mi spang ba ni 'dus byas la nye bar spyod pa'i phyir te de ni tshul lo/_/rigs kyi bu dag de lta bas na pha rol tu phyin par bgyis te/_tshu rol gyi ngogs la blta bar gyis shig_/pha rol tu phyin par ma byed par pha rol gyi ngogs la 
[\[17b.4\]]blta bar gyis shig_/gsol pa/_bcom ldan 'das ji ltar na byang chub sems dpa' rnams pha rol tu phyin cing tshu rol gyi ngogs la blta ba lags/_ji ltar na pha rol tu phyin par mi bgyid cing pha rol gyi ngogs la blta ba lags/_bka' stsal pa/_pha rol tu phyin pa ni 
[\[17b.5\]]sems can thams cad kyi sems dang /_spyod pa dang /_bsam pa la'o/_/tshu rol gyi ngogs la blta ba ni sems can thams cad yongs su smin par bya ba'i phyir ro/_/pha rol tu phyin par mi bya ba ni pha rol bsgral ba'i phyir ro/_/pha rol gyi ngogs la lta ba ni rtag tu mya ngan 
[\[17b.6\]]las 'da' ba la gzhol bar bya ste de ni tshul lo/_/rigs kyi bu dag de lta bas na rtag tu mi 'thun par yang gyis la rtsod pa med pa mchog tu yang gyis shig_/byams pa la yang gnas la skyon yang mthong bar gyis shig_/gsol pa/_bcom ldan 'das ji ltar na byang 
[\[17b.7\]]chub sems dpa' rnams rtag tu mi 'thun par bgyid pa dang /_rtsod pa ma mchis pa mchog tu bgyid pa lags/_ji ltar na byams pa la gnas shing skyon yang mthong ba lags/_bka' stsal pa/_rtag tu mi 'thun par byed pa ni dam pa'i chos yongs su gzung ba'i phyir ro/_/
[\[18a\]]
[\[18a.1\]]rtsod pa med pa mchog tu byed pa ni bsam pa dag pa'i phyir ro/_/byams pa la gnas pa ni sems can yongs su bskyab pa'i phyir ro/_/nyes pa mthong ba ni 'dus byas kyi dngos po thams cad de de ni tshul lo/_/rigs kyi bu dag de lta bas na 
[\[18a.2\]]zad pa yang zad par ma byed cig_/mi zad par yang ltung bar ma byed cig_/zad pa'i chos nyid kyang khong du chud par gyis shig_/gsol pa/_bcom ldan 'das ji ltar na byang chub sems dpa' rnams zad pa zad par mi bgyid pa lags/_ji ltar na mi zad par mi 
[\[18a.3\]]ltung ba lags/_ji ltar na zad pa'i chos nyid kyang khong du chud pa lags/_bka' stsal pa/_zad pa zhes bya ba ni 'dus byas so/_/mi zad pa zhes bya ba ni 'dus ma byas so/_/de la byang chub sems dpas dge ba'i rtsa ba bsags pa'i phyir 'dus byas kyang zad par mi bya'o/_/
[\[18a.4\]]thabs la mkhas pas 'dus ma byas su yang ltung bar mi bya'o/_/zad pa'i chos nyid khong du chud par bya ba ni mi rtag pa'i mthar 'gyur ba ste de ni tshul lo/_/rigs kyi bu dag de lta bas na mun pa'i nang na'ang gnas par gyis shig_/snang ba yang zin par gyis shig_/
[\[18a.5\]]mi bya ba ni gyis shig_/bya ba ni yal bar zhog shig_/gsol pa/_bcom ldan 'das ji ltar na byang chub sems dpa' rnams mun pa'i nang na gnas pa lags/_ji ltar na snang ba zin pa lags/_ji ltar na mi bgyi ba bgyid pa lags/_ji ltar na bgyi ba yal bar gzhog 
[\[18a.6\]]pa lags/_bka' stsal pa/_mun pa zhes bya ba ni mi shes pa ste/_de la byang chub sems dpa' rnams kyis sems can mi shes pa rnams kyi don du bden pa thob par bya'o/_/snang ba zhes bya ba ni shes rab ste/_shes rab des kyang mun pa bsal bar bya'o/_/mi bya ba 
[\[18a.7\]]zhes bya ba ni mya ngan las 'das pa'o/_/bya ba zhes bya ba ni mngon par 'du bya ba med pa'o/_/de byang chub sems dpa' rnams kyis yal bar gzhag par bya ste de ni tshul lo/_/rigs kyi bu dag de lta bas na zab mo'i chos kyi snang ba la yang gnas par gyis shig_/snang ba'i 
[\[18b\]]
[\[18b.1\]]chos rnams la'ang brnyas par ma byed cig_/snang ba dang mi snang ba la'ang ma gnas shig_/gsol pa/_bcom ldan 'das ji ltar na byang chub sems dpa' rnams zab mo'i chos kyi snang ba la gnas pa lags/_ji ltar na snang bar gyur pa'i chos rnams la brnyas pa ma mchis 
[\[18b.2\]]pa lags/_ji ltar na snang ba dang mi snang ba la mi gnas pa lags/_bka' stsal pa/_zab ces bya ba ni rten cing 'brel par 'byung ba ste/_de la byang chub sems dpa' rnams kyis lta ba thams cad dang bral bas chos thams cad la rten cing 'brel par 'byung ba yin par rig 
[\[18b.3\]]par bya'o/_/chos gang dag rten cing 'brel par 'byung bas snang bar gyur pa de dag la yang sems can yongs su smin par bya ba'i phyir brnyas par mi bya'o/_/snang ba dang mi snang ba la gnas par mi bya ba ni gnyis dang bral ba'i phyir te de ni tshul lo/_/rigs kyi bu dag de 
[\[18b.4\]]lta bas na gang yang dag par bsdu bar bya ba de la 'dod pa med par gyis shig_/yang dag par bsdu ba'i phyir yang brtson 'grus ma glod cig_/gsol pa/_bcom ldan 'das ji ltar na byang chub sems dpa' rnams gang yang dag par bsdu bar bgyi ba de la 'dod pa ma mchis 
[\[18b.5\]]pa lags/_ji ltar na yang dag par bsdu bar bgyi ba'i slad du brtson 'grus lhod par mi bgyid pa lags/_bka' stsal pa/_yang dag par bsdu ba zhes bya ba ni dge ba'i rtsa ba rnams so/_/de la 'dod pa med pa ni mi lta bar sems can rnams la gtang ba'o/_/yang dag 
[\[18b.6\]]par bsdu ba la brtson 'grus mi glod pa ni dge ba'i rtsa ba la ngoms mi shes par brtson par bya ba ste de ni tshul lo/_/rigs kyi bu dag de lta bas na gting dpag dka' bar yang gyis shig_/spyod pa gsal ba la yang snang bar gyis shig_/gsol pa/_bcom ldan 
[\[18b.7\]]'das ji ltar na byang chub sems dpa' rnams gting dpag dka' ba lags/_ji ltar na spyod pa gsal ba la yang gda' ba lags/_bka' stsal pa/_gting dpag dka' ba zhes bya ba ni zab pa la snyoms par 'jug pa ste/_gang la nyan thos dang rang sangs rgyas rnams kyis 
[\[19a\]]
[\[19a.1\]]kyang gting mi rnyed pa'o/_/spyod pa gsal ba la yang snang ba zhes bya ba ni byis pa so so'i skye bo'i chos rnams dang 'dre bar bya ba ste de ni tshul lo/_/rigs kyi bu dag de lta bas na lam las gzur bar gyis shig_/lam gol ba na yang snang bar gyis shig_/
[\[19a.2\]]yang dag pa'i lam yang ma dor cig_/gsol pa/_bcom ldan 'das ji ltar na byang chub sems dpa' rnams lam las 'dzur ba lags/_ji ltar na lam gol ba na yang gda' ba lags/_ji ltar na yang dag pa'i lam mi 'dor ba lags/_bka' stsal pa/_lam las 
[\[19a.3\]]'dzur ba zhes bya ba ni nyan thos dang rang sangs rgyas kyi lam las 'byol ba'o/_/lam gol ba na snang ba ni sems can yongs su smin par bya ba'i phyir ro/_/yang dag pa'i lam mi 'dor ba ni 'di lta ste/_pha rol tu phyin pa drug gi lam ste de ni tshul lo/_/rigs kyi bu dag 
[\[19a.4\]]de lta bas na phyir mi ldog pa'i go cha yang bgo bar gyis shig_/thams cad las kyang phyir ldog par gyis shig_/phyir log nas kyang sgrol cig_/gsol pa/_bcom ldan 'das ji ltar na byang chub sems dpa' rnams phyir mi ldog pa'i go cha bgos pa lags/_ji ltar 
[\[19a.5\]]na thams cad las phyir ldog pa lags/_ji ltar na phyir ldog nas sgrol ba lags/_bka' stsal pa/_phyir mi ldog pa'i go cha bgos zhes bya ba ni chos dang 'thun pa'i dam bcas pa la gnas pa'o/_/thams cad las phyir ldog pa ni chos dang mi ldan pa'i dam bcas pa 
[\[19a.6\]]las ldog pa'o/_/phyir log pa nas sgrol ba ni mi dge ba'i chos thams cad kyi ste de ni tshul lo/_/rigs kyi bu dag de lta bas na 'dum par gyis shig_/rtag tu dbye bar gyis shig_/brtan par gyis shig_/blo rgod cing mi rgod par yang gyis shig_/
[\[19a.7\]]gsol pa/_bcom ldan 'das ji ltar na byang chub sems dpa' rnams 'dum pa lags/_ji ltar na rtag tu bye ba lags/_ji ltar na brtan pa lags/_ji ltar na blo rgod cing mi rgod pa lags/_bka' stsal pa/_'dum pa zhes bya ba ni bdud zil gyis mnan pa'i phyir 
[\[19b\]]
[\[19b.1\]]ro/_/rtag tu bye ba ni gcig nas gcig tu brgyud cing mi gnas pa'i sems gzhan dang gzhan shes pa'o/_/brtan pa ni bsgrub pa la'o/_/blo rgod cing mi rgod pa ni dge ba'i chos gzhan dang gzhan la dmigs pa'i phyir te de ni tshul lo/_/rigs kyi bu dag de lta bas na rjes 
[\[19b.2\]]su chags par yang gyis shig_/rtag tu zhe 'gras par yang gyis shig_/yun ring por lta bar yang gyis shig_/byas pa mi gzo bar yang gyis shig_/gsol pa/_bcom ldan 'das ji ltar na byang chub sems dpa' rnams rjes su chags pa lags/_ji ltar na rtag tu 
[\[19b.3\]]zhe 'gras pa lags/_ji ltar na yun ring por lta ba lags/_ji ltar na byas pa mi gzo ba lags/_bka' stsal pa/_rjes su chags pa zhes bya ba ni theg pa chen po la'o/_/zhe 'gras pa zhes bya ba ni theg pa dman pa la'o/_/yun ring por lta ba ni 'khor ba yongs su bzung ba'i 
[\[19b.4\]]phyir ro/_/byas pa mi gzo ba ni sdig pa byas pa rnams la phyir lan mi glon pa ste de ni tshul lo/_/rigs kyi bu dag de lta bas na gtong ba yang shin tu thong shig_/ser sna can du yang gyis shig_/'dzin pa'i sems kyang med par gyis shig_/gsol pa/_bcom ldan 
[\[19b.5\]]'das ji ltar na byang chub sems dpa' rnams gtong ba shin tu gtang ba lags/_ji ltar na ser sna can lags/_ji ltar na 'dzin pa'i sems ma mchis pa lags/_bka' stsal pa/_gtong ba shin tu gtang ba ni sems can thams cad yongs su mi gtang ba'i phyir sbyin pa gtang 
[\[19b.6\]]ba'o/_/ser sna can du bya ba ni snod du ma gyur pa rnams la'o/_/'dzin pa med pa'i sems su bya ba ni chos la slob dpon gyi dpe mkhyud med pa'i phyir te de ni tshul lo/_/rigs kyi bu dag de lta bas na gang dag spangs pa de dag ni yongs su zung shig_/gang dag yongs su bzung ba 
[\[19b.7\]]de dag ni yal bar zhog shig_/nad pa ltar yang gyis shig_/na ba rnams kyang gsos shig_/gsol pa/_bcom ldan 'das ji ltar na byang chub sems dpa' rnams gang dag spangs pa de dag yongs su 'dzin pa lags/_ji ltar na gang dag yongs su bzung ba de dag yal bar 
[\[20a\]]
[\[20a.1\]]'jog pa lags/_ji ltar na nad pa lta bur gyur pa lags/_ji ltar na na ba rnams kyang gso ba lags/_bka' stsal pa/_gang dag spangs pa de dag yongs su gzung ba ni log pa nyid du nges pa'i sems can sangs rgyas thams cad kyis spangs pa de dag byang chub 
[\[20a.2\]]sems dpas yongs su bzung bar bya'o/_/gang dag yongs su bzung ba de dag yal bar gzhag pa ni slob pa dang mi slob pa thams cad do/_/nad pa ltar yang bya zhing na ba rnams kyang gso bar bya ba ni bsams bzhin du rga ba dang na ba bstan nas so so'i skye bo rnams la chos 
[\[20a.3\]]bstan pa ste de ni tshul lo/_/rigs kyi bu dag de lta bas na bdud kyi las rnams ni 'bar bar gyis shig_/sangs rgyas kyi chos rnams ni zhi bar gyis shig_/gsol pa/_bcom ldan 'das ji ltar na byang chub sems dpa' rnams bdud kyi las rnams ni 'bar bar bgyid 
[\[20a.4\]]pa lags/_ji ltar na sangs rgyas kyi chos rnams ni zhi bar bgyid pa lags/_bka' stsal pa/_bdud kyi las 'bar bar byed pa ni dge ba'i chos la brtson pa rnams la'o/_/sangs rgyas kyi chos rnams zhi bar byed pa ni chos thams cad nyon mongs pa dang /_nye ba'i nyon mongs 
[\[20a.5\]]pa med par sbyor ba ste de ni tshul lo/_/rigs kyi bu dag de lta bas na bdud rnams dang ni 'thab par gyis shig_/ston pa ni ma tshol cig_/gsol pa/_bcom ldan 'das ji ltar na byang chub sems dpa' rnams bdud dang 'thab pa lags/_ji ltar na ston pa mi tshol ba 
[\[20a.6\]]lags/_bka' stsal pa/_bdud dang 'thab par bya ba ni byang chub sems dpa' dag gang gi tshe sems can rnams yongs su smin par byed pa de'i tshe bar chad bya ba'i phyir bdud brtson par byed pa na'o/_/ston pa mi tshol ba ni dge ba'i chos thams cad dang ldan pa ste de ni tshul 
[\[20a.7\]]lo/_/rigs kyi bu dag de lta bas na gang dag nyan thos kyis smad par bya ba de khyed kyis ma smad cig_/gang la nyan thos mngon par dga' ba de la khyed dga' bar ma byed cig_/gsol pa/_bcom ldan 'das ji ltar na byang chub sems dpa' rnams gang dag nyan thos kyis 
[\[20b\]]
[\[20b.1\]]smad par bgyi ba de dag la mi dmod pa lags/_ji ltar na gang la nyan thos dga' ba de la mi dga' ba lags/_bka' stsal pa/_nyan thos ni skye ba'i gnas rnams la smod de/_de dag khyed kyis smad par mi bya'o/_/nyan thos ni rang yongs su mya ngan las 'das pa la 
[\[20b.2\]]mngon par dga' na de la khyed kyis mngon par dga' bar mi bya ste/_de ni tshul lo/_/rigs kyi bu dag de lta bas na 'jig rten na gnas par gyis shig_/'jig rten gyi chos rnams myong bar gyis shig_/'jig rten gyis kyang ma gos par gyis shig_/'jig rten 
[\[20b.3\]]na thogs pa rnams kyang sgrol cig_/gsol pa/_bcom ldan 'das ji ltar na byang chub sems dpa' rnams 'jig rten na gnas pa lags/_ji ltar na 'jig rten gyi chos rnams myong ba lags/_ji ltar na 'jig rten gyis mi gos pa lags/_ji ltar na 'jig rten du 
[\[20b.4\]]thogs pa sgrol ba lags/_bka' stsal pa/_'jig rten na gnas par bya ba ni 'dod pa dang /_gzugs dang /_gzugs med pa rnams su'o/_/'jig rten gyi chos rnams myang bar bya ba ni 'jig rten gyi chos brgyad po dag go/_/'jig rten gyis mi gos par bya ba ni 
[\[20b.5\]]bde ba dang sdug bsngal gyis mi bskyod pa'i phyir ro/_/'jig rten du thogs pa bsgral ba ni khams gsum gyi btson ra nas 'don pa ste/_de ni tshul lo/_/rigs kyi bu dag de lta bas na yang bar gyis shig_/lci bar gyis shig_/sdug bsngal bar gyis shig_/bde 
[\[20b.6\]]bar gyis shig_/gsol pa/_bcom ldan 'das ji ltar na byang chub sems dpa' rnams yang ba lags/_ji ltar na lci ba lags/_ji ltar na sdug bsngal ba lags/_ji ltar na bde ba lags/_bka' stsal pa/_yang ba ni sems can thams cad kyi bya ba ci yod pa la snying las 
[\[20b.7\]]su byed pa'o/_/lci ba ni yi dam la brtan pa'o/_/sdug bsngal bar bya ba ni mi 'thun pa'i gnyen po rnams la'o/_/bde bar bya ba ni bsod nams byas pa'i phyir te/_de ni tshul lo/_/rigs kyi bu dag de lta bas na mi snang bar yang gyis shig_/thams cad du snang 
[\[21a\]]
[\[21a.1\]]bar yang gyis shig_/byol bar bya ba rnams la ni byol cig_/bsdad par bya ba rnams la ni sdod cig_/gsol pa/_bcom ldan 'das ji ltar na byang chub sems dpa' rnams la mi gda' ba yang lags/_ji ltar na thams cad du gda' ba yang lags/_
[\[21a.2\]]ji ltar na byol bar bgyi ba rnams la byol ba lags/_ji ltar na bsdad par bgyi ba rnams la sdod par bgyid pa lags/_bka' stsal pa/_mi snang bar bya ba ni ltung ba dang 'khrul pa thams cad las yang dag par 'das par bya ba'o/_/thams cad du snang bar yang bya ba ni byang 
[\[21a.3\]]chub kyi phyogs kyi chos yang dag par bsgrub pa'i phyir ro/_/byol bar bya ba rnams las 'byol ba ni 'thab mo dang rtsod pa rnams las so/_/bsdad par bya ba rnams la sdod pa ni sems can tshogs par bya ba'i phyir te de ni tshul lo/_/rigs kyi bu dag de lta bas na ma byas pa 
[\[21a.4\]]rnams la'ang gnas par gyis shig_/byas pa rnams la'ang gnas par gyis shig_/byas pa dang ma byas pa rnams la'ang sems mnyam par gyis shig_/gsol pa/_bcom ldan 'das ji ltar na byang chub sems dpa' rnams ma bgyis pa rnams la'ang gnas pa 
[\[21a.5\]]lags/_ji ltar na bgyis pa rnams la'ang gnas pa lags/_ji ltar na bgyis pa dang ma bgyis pa rnams la'ang sems mnyam pa lags/_bka' stsal pa/_ma byas pa rnams la gnas pa ni dge ba'i rtsa ba yang dag par bsgrub pa'i phyir ro/_/byas pa rnams la gnas 
[\[21a.6\]]pa ni dge ba'i rtsa ba byas pa de'i gong ma'i chos dang sbyar bar bya ba'i phyir ro/_/byas pa dang ma byas pa rnams la sems mnyam par bya ba ni tshul khrims dang ldan pa dang /_tshul khrims 'chal pa rnams la bye brag med pa'i 'du shes su bya ba ste de ni tshul lo/_/rigs kyi bu dag de 
[\[21a.7\]]lta bas na snying po med pa las kyang snying po tshol cig_/snying po la yang snying po med pa'i 'du shes skyed cig_/snying po dang snying po med pa la yang spyod cig_/gsol pa/_bcom ldan 'das ji ltar na byang chub sems dpa' rnams snying po ma mchis pa la snying po tshol ba lags/_
[\[21b\]]
[\[21b.1\]]ji ltar na snying po la snying po ma mchis par 'du shes bskyed pa lags/_ji ltar na snying po dang snying po ma mchis pa la spyod pa lags/_bka' stsal pa/_snying po med ces bya ba ni lus dang /_srog dang /_longs spyod rnams te/_de las dam pa'i chos yongs su rdzogs par bya 
[\[21b.2\]]bas snying po btsal ba'o/_/snying po zhes bya ba ni 'dus ma byas te/_sangs rgyas kyi chos la gzud pa'i phyir de la snying po ma yin pa'i 'du shes bskyed par bya'o/_/snying po dang snying po ma yin pa la spyod pa ni 'dus byas dang /_'dus ma byas kyi chos rnams la blo gtang ba 
[\[21b.3\]]ste de ni tshul lo/_/rigs kyi bu dag de lta bas na dam bcas pa ni nyams par gyis shig_/tshul khrims ni ma nyams par gyis shig_/tshul khrims 'chal pa rnams la ni ltos shig_/tshul khrims dang ldan pa rnams la ni yal bar zhog cig_/gsol pa/_/
[\[21b.4\]]bcom ldan 'das ji ltar na byang chub sems dpa' rnams dam bcas pa nyams par bgyid pa lags/_ji ltar na tshul khrims ma nyams pa lags/_ji ltar na tshul khrims 'chal pa rnams la lta ba lags/_ji ltar na tshul khrims dang ldan pa rnams la yal bar gzhog pa 
[\[21b.5\]]lags/_bka' stsal pa/_dam bcas pa nyams par bya ba ni dge ba'i rtsa ba gong ma dang gong ma la lhag par dmigs pa'i phyir ro/_/tshul khrims ma nyams par bya ba ni byang chub kyi sems la lhag par dmigs pa'i phyir ro/_/tshul khrims 'chal pa rnams la lta ba ni 
[\[21b.6\]]tshul khrims la sbyar ba'i phyir ro/_/tshul khrims dang ldan pa rnams la yal bar gzhag pa ni bya ba byas pa'i phyir te de ni tshul lo/_/rigs kyi bu dag de lta bas na gzhan gyi nor la dga' bar gyis shig_/rang gi nor ni yongs su thong cig_/nye bar gnas par gyis 
[\[21b.7\]]shig_/gsol pa/_bcom ldan 'das ji ltar na byang chub sems dpa' rnams gzhan gyi nor la dga' ba lags/_ji ltar na rang gi nor yongs su gtong ba lags/_ji ltar na nye bar gnas pa lags/_bka' stsal pa/_gzhan gyi nor la mngon par dga' ba zhes bya ba ni 
[\[22a\]]
[\[22a.1\]]byang chub sems dpa' dang /_nyan thos dang /_rang sangs rgyas thams cad dang /_sems can thams cad kyi bsod nams la rjes su yi rang bar bya'o/_/rang gi nor yongs su gtang ba ni rang gi dge ba'i rtsa ba rnams sems can thams cad la yongs su gtang 
[\[22a.2\]]bar bya'o/_/nye bar gnas par bya ba ni byang chub tu yongs su bsngo ba'i phyir te de ni tshul lo/_/rigs kyi bu dag de lta bas na mchog tu phyin par yang gyis shig_/sems dma' bar yang gyis shig_/le lo can du'ang gyis shig_/rtag tu brtson par yang gyis shig_/
[\[22a.3\]]gsol pa/_bcom ldan 'das ji ltar na byang chub sems dpa' rnams mchog tu phyin pa lags/_ji ltar na sems dma' ba lags/_ji ltar na le lo can lags/_ji ltar na rtag tu brtson pa lags/_bka' stsal pa/_mchog tu phyin pa ni shes rab dang ye shes kyis 
[\[22a.4\]]so/_/sems dma' ba ni nga rgyal med pa'i phyir ro/_/le lo can ni nyan thos dang rang sangs rgyas kyi sa 'thob par bya ba la'o/_/rtag tu brtson pa ni pha rol tu phyin pa rnams la ste de ni tshul lo/_/rigs kyi bu dag de lta bas na mi srun par yang gyis shig_/dul ba'i sa 
[\[22a.5\]]la gnas par yang gyis shig_/'jigs par yang gyis shig_/seng ge'i rtsal gyis rnam par gnon par yang gyis shig_/gsol pa/_bcom ldan 'das ji ltar na byang chub sems dpa' rnams mi srun pa lags/_ji ltar na dul ba'i sa la gnas pa lags/_ji ltar na 
[\[22a.6\]]'jigs pa lags/_ji ltar na seng ge'i rtsal gyis rnam par gnon pa lags/_bka' stsal pa/_mi srun par bya ba ni bdud thams cad gdul ba'i phyir ro/_/dul ba'i sa la gnas pa ni sems can cang shes gdul ba'i phyir ro/_/'jigs par bya ba ni sdig pa thams cad las 
[\[22a.7\]]so/_/seng ge'i rtsal gyis rnam par gnon par bya ba ni phas kyi rgol ba thams cad smad bab pa'i phyir te de ni tshul lo/_/rigs kyi bu dag de lta bas na yid du 'ong bar yang gyis shig_/yid du mi 'ong bar yang gyis shig_/smad du med par yang gyis shig_/smad 
[\[22b\]]
[\[22b.1\]]du yod par yang gyis shig_/gsol pa/_bcom ldan 'das ji ltar na byang chub sems dpa' rnams yid du 'ong ba lags/_ji ltar na yid du mi 'ong ba lags/_ji ltar na smad du ma mchis pa lags/_ji ltar na smad du mchis pa lags/_bka' stsal pa/_yid du 'ong ba zhes 
[\[22b.2\]]bya ba ni yon tan gyis phyug pa'i phyir sangs rgyas thams cad kyi thugs su byon pa'o/_/yid du mi 'ong ba ni mngon par shes pa thams cad kyi rnam par 'phrul pa'i phyir bdud thams cad kyi yid du mi 'ong ba'o/_/smad du med pa ni lus dang /_ngag dang /_yid yongs su dag pa'i 
[\[22b.3\]]phyir ro/_/smad du yod pa ni mi dge ba'i chos thams cad la dmod pa'i phyir te de ni tshul lo/_/rigs kyi bu dag de lta bas na rma byung ba rnams la rma ma 'byin cig_/rma ma byung ba rnams la rma phyung shig_/ye shes tshol cig_/ye shes kyi bya ba rnams la dga' bar ma byed cig_/
[\[22b.4\]]gsol pa/_bcom ldan 'das ji ltar na byang chub sems dpa' rnams rma byung ba rnams la rma mi 'byin pa lags/_ji ltar na rma ma byung ba rnams la rma 'byin pa lags/_ji ltar na ye shes tshol ba lags/_ji ltar na ye shes kyi bgyi ba rnams la mi dga' ba lags/_bka' 
[\[22b.5\]]stsal pa/_rma byung ba rnams zhes bya ba ni nyan thos dang rang sangs rgyas kyi sa ste de la rma dbyung bar mi bya'o/_/rma ma byung ba rnams zhes bya ba ni so so'i skye bo thams cad de/_de dag ni rma dbyung bar bya'o/_/ye shes btsal bar bya ba ni/_zad pa dang mi skye ba shes pa'o/_/ye shes kyi 
[\[22b.6\]]bya ba la dga' bar mi bya ba ni 'dus ma byas su ltung bar mi bya ba ste de ni tshul lo/_/rigs kyi bu dag de lta bas na mnyam par gzhag par yang gyis shig_/sems rnam par g.yeng bar yang gyis shig_/sems mi gnas par yang gyis shig_/rtag tu snyoms par zhugs 
[\[22b.7\]]par yang gyis shig_/gsol pa/_bcom ldan 'das ji ltar na byang chub sems dpa' rnams mnyam par gzhag pa lags/_ji ltar na sems rnam par g.yeng bar bgyid pa lags/_ji ltar na sems mi gnas pa lags/_ji ltar na rtag tu snyoms par zhugs pa lags/_
[\[23a\]]
[\[23a.1\]]bka' stsal pa/_mnyam par gzhag pa ni byang chub kyi sems kyis so/_/sems rnam par g.yeng bar bya ba ni nyan thos kyi sems las so/_/mi gnas pa ni de la ma chags pa'i phyir ro/_/rtag tu snyoms par zhugs pa ni sems can thams cad la sems 
[\[23a.2\]]mnyam pa'i phyir te de ni tshul lo/_/rigs kyi bu dag de lta bas na bsreg par bya ba ni sregs shig_/tshig pa ni skyed cig_/skyes pa ni thong cig_/rnam par phye ba ni bsdus shig_/gsol pa/_bcom ldan 'das ji ltar na byang chub sems dpa' rnams bsreg par 
[\[23a.3\]]bgyi ba sreg pa lags/_ji ltar na tshig pa rnams skyed pa lags/_ji ltar na skyes pa rnams gtong ba lags/_ji ltar na rnam par phye ba rnams sdud pa lags/_bka' stsal pa/_bsreg par bya ba sreg pa ni nyon mongs pa thams cad shes rab kyi mes sreg pa'o/_/tshig pa 
[\[23a.4\]]skyed pa ni thabs kyis phung po dang /_khams dang /_skye mched rnams gzung ba'o/_/skyes nas gtong ba ni sems can thams cad kyi bya ba ci yod pa la snying las su bya ba'o/_/rnam par phye bas bsdu ba zhes bya ba de ni yongs su bsngo ba'i tshig [{]bla dgas [,]bla dwags [}]te de ni tshul lo/_/rigs 
[\[23a.5\]]kyi bu dag de lta bas na dus ma yin pa ni dus su shes par gyis shig_/dus ni dus ma yin par shes par gyis shig_/dus dang dus ma yin pa la mkhas par yang gyis shig_/gsol pa/_bcom ldan 'das ji ltar na byang chub sems dpa' rnams dus ma lags pa la 
[\[23a.6\]]dus su 'tshal ba lags/_ji ltar na dus la dus ma lags par 'tshal ba lags/_ji ltar na dus dang dus ma lags pa la mkhas pa lags/_bka' stsal pa/_gang nyan thos kyi sa thob par bya ba'i dus de ni byang chub sems dpa'i dus ma yin no/_/pha rol tu phyin pa thams cad 
[\[23a.7\]]yongs su rdzogs par byas te bla na med pa yang dag par rdzogs pa'i byang chub tu mngon par rdzogs par 'tshang rgya ba ni byang chub sems dpa'i dus so/_/dus dang dus ma yin pa la mkhas par bya ba ni dus bzhin du dge ba'i rtsa ba yang dag par bsgrub pa'i phyir te de ni tshul 
[\[23b\]]
[\[23b.1\]]lo/_/rigs kyi bu dag de lta bas na 'byor pa ni phye shig_/ma 'byor pa ni sbyor cig_/'byor pa dang ma 'byor pa la chags par yang ma byed cig_/gsol pa/_bcom ldan 'das ji ltar na byang chub sems dpa' rnams 'byor pa 'byed pa lags/_ji ltar na ma 'byor 
[\[23b.2\]]pa ni sbyor ba lags/_ji ltar na sbyor ba dang /_mi sbyor ba la ma chags pa lags/_bka' stsal pa/_'byor pa ni phyin ci log bzhi 'khor ba'i 'dam dang 'byor pa ste/_de ni byang chub sems dpas dbye bar bya'o/_/ma 'byor pa ni mya ngan las 'das pa'i tshul bzhin yid la bya ba ste/_
[\[23b.3\]]de ni byang chub sems dpas sbyar ba'o/_/'byor pa dang ma 'byor pa la chags par mi bya ba ni nyan thos dang rang sangs rgyas kyi spyod pa dang /_so so'i skye bo'i spyod pa la ma chags par bya ba ste de ni tshul lo/_/rigs kyi bu dag de lta bas na dbugs phyin pa rnams ni dbugs ma 
[\[23b.4\]]phyung shig_/dbugs ma phyin pa rnams ni dbugs phyung shig_/gsol pa/_bcom ldan 'das ji ltar na byang chub sems dpa' rnams dbugs phyin pa rnams dbugs mi 'byin pa lags/_ji ltar na dbugs ma phyin pa rnams dbugs 'byin pa lags/_bka' stsal 
[\[23b.5\]]pa/_dbugs phyin pa rnams dbugs mi dbyung ba ni/_yongs su smin pa'i sems can rnams yongs su smin par mi bya'o/_/dbugs ma phyin pa rnams dbugs dbyung ba ni yongs su ma smin pa'i sems can rnams yongs su smin par bya ba ste de ni tshul lo/_/rigs kyi bu 
[\[23b.6\]]dag de lta bas na rma byung bar yang gyis shig_/ma rmas par yang gyis shig_/rma byung ba rnams ni sos par yang gyis shig_/rma ma byung ba rnams ni rma dbyung shig_/gsol pa/_bcom ldan 'das ji ltar na byang chub sems dpa' rnams rma 'byin pa lags/_ji ltar 
[\[23b.7\]]na ma rmas pa lags/_ji ltar na rma byung ba rnams gso ba lags/_ji ltar na rma ma byung ba rma mi 'byin pa lags/_bka' stsal pa/_rma 'byung ba ni yan lag dang nying lag yongs su btang ba'i phyir ro/_/ma rmas par bya ba ni sems kyis so/_/rma byung ba rnams gso ba 
[\[24a\]]
[\[24a.1\]]ni ltung ba byung ba rnams chos bzhin du bcos pa'o/_/rma ma byung ba rma mi dbyung ba ni srog gi phyir yang bslab pa las 'gal bar mi bya ba ste de ni tshul lo/_/rigs kyi bu dag de lta bas na nye bar 'tshor med par yang gyis shig_/sems can thams cad nye 
[\[24a.2\]]bar 'tsho bar yang gyis shig_/ma bsags pa rnams kyang sogs shig_/bsags pa rnams kyang chud ma gzan cig_/gsol pa/_bcom ldan 'das ji ltar na byang chub sems dpa' rnams nye bar 'tsho ba ma mchis pa lags/_ji ltar na sems can thams cad nye bar 
[\[24a.3\]]'tsho ba lags/_ji ltar na ma bsags pa sogs pa lags/_ji ltar na bsags pa chud mi gzon pa lags/_bka' stsal pa/_nye bar 'tsho ba med pa ni bdud dang mu stegs can thams cad kyis glags mi rnyed pa'o/_/sems can thams cad nye bar 'tsho ba ni dpag 
[\[24a.4\]]bsam gyi shing lta bu'o/_/ma bsags pa bsags pa ni dge ba'i rtsa ba bskyed pa'i phyir ro/_/bsags pa chud mi gzan pa ni dge ba'i sems skyes so cog byang chub tu yongs su bsngo ba ste de ni tshul lo/_/rigs kyi bu dag de lta bas na stobs chung bar yang gyis shig_/
[\[24a.5\]]stobs dang ldan par yang gyis shig_/rten med par yang gyis shig_/dpung gnyen med par yang gyis shig_/gsol pa/_bcom ldan 'das ji ltar na byang chub sems dpa' rnams stobs chung ba lags/_ji ltar na stobs dang ldan pa lags/_ji ltar na rten ma mchis 
[\[24a.6\]]pa lags/_ji ltar na dpung gnyen ma mchis pa lags/_bka' stsal pa/_stobs chung ngu bya ba ni gnod par byed pa rnams la lan mi bya'o/_/stobs dang ldan par bya ba ni phan pa mi byed pa rnams la bzod pas phan gdags pa'o/_/rten med par bya ba ni so so rang 
[\[24a.7\]]gis shes pas so/_/dpung gnyen med par bya ba ni gzhan gyi dring mi 'jog pa ste de ni tshul lo/_/rigs kyi bu dag de lta bas na dang ba dag ni rnyog pa can du gyis shig_/rnyog pa can dag ni dang bar gyis shig_/rnyog pa med par yang gyis shig_/rtag tu dang bar 
[\[24b\]]
[\[24b.1\]]yang gyis shig_/gsol pa/_bcom ldan 'das ji ltar na byang chub sems dpa' rnams dang ba dag ni rnyog pa can du bgyi ba lags/_ji ltar na rnyog pa can dag ni dang bar bgyid pa lags/_ji ltar na rnyog pa ma mchis pa lags/_ji ltar na rtag tu dang ba lags/_bka' 
[\[24b.2\]]stsal pa/_dang ba dag rnyog pa can du bya ba ni mnyam par gzhag pa'i sems la dge ba'i rtsa ba dag gis bsgo ba'o/_/rnyog pa can dag dang bar bya ba ni nyon mongs pas rnyogs pa'i sems byang chub kyi sems su dang bar bya ba'o/_/rnyog pa med par bya ba ni nyon mongs 
[\[24b.3\]]pa thams cad bsal ba'o/_/rtag tu dang bar bya ba ni sems can thams cad la sems dang ba ste de ni tshul lo/_/rigs kyi bu dag de lta bas na lugs las bzlog par 'jug par yang gyis shig_/lugs bzhin du yang slobs shig_/spyi'u tshugs kyi rgyud 
[\[24b.4\]]kyang shes par gyis shig_/gsol pa/_bcom ldan 'das ji ltar na byang chub sems dpa' rnams lugs las bzlog par 'jug pa lags/_ji ltar na lugs bzhin du slob pa lags/_ji ltar na spyi'u tshugs kyi rgyud 'tshal ba lags/_bka' stsal pa/_lugs las 
[\[24b.5\]]bzlog par 'jug par bya ba ni byis pa so so'i skye bo thams cad kyi spyod pa las phyir log pa'o/_/lugs bzhin du bslab pa ni byang chub sems dpa'i bslab pa thams cad la'o/_/spyi'u tshugs kyi rgyud shes par bya ba ni 'du shes med 'du shes med min skye mched kyi 
[\[24b.6\]]snyoms par 'jug pa las log ste 'dod pa'i khams su snang bar bya ba ste de ni tshul lo/_/rigs kyi bu dag de lta bas na bdud rtsi dang dug tu ma 'dres par gyis shig_/dug med pa rnams dang ma bsten cig_/dug dang ldan pa rnams la bdud rtsi'i sbyin pa gyis shig_/
[\[24b.7\]]gsol pa/_bcom ldan 'das ji ltar na byang chub sems dpa' rnams bdud rtsi dang dug tu ma 'dres pa lags/_ji ltar na dug ma mchis pa rnams dang mi sten pa lags/_ji ltar na dug dang ldan pa rnams la bdud rtsi'i sbyin pa bgyid pa lags/_bka' stsal pa/_bdud 
[\[25a\]]
[\[25a.1\]]rtsi zhes bya ba ni bag yod pa'o/_/dug ces bya ba ni bag med pa ste/_de la byang chub sems dpas bag yod par bya zhing bag med pa'i sems dang ma 'dres par bya'o/_/dug med pa rnams zhes bya ba ni nyan thos rnams te/_de dag dang bsten par mi bya'o/_/
[\[25a.2\]]dug dang ldan pa zhes bya ba ni so so'i skye bo rnams te/_de dag la bdud rtsi bstan par bya ste de ni tshul lo/_/rigs kyi bu dag de lta bas na mngon par dga' bar bya ba la ni mngon par dga' bar ma byed cig_/mngon par dga' bar mi bya ba la ni mngon par dga' bar gyis 
[\[25a.3\]]shig_/dga' ba dang 'dod chags dang ldan par yang gyis shig_/dga' ba dang 'dod chags yongs su bcad par yang gyis shig_/gsol pa/_bcom ldan 'das ji ltar na byang chub sems dpa' rnams mngon par dga' bar bgyi ba la mngon par dga' bar mi bgyid 
[\[25a.4\]]pa lags/_ji ltar na mngon par dga' bar mi bgyi ba la mngon par dga' bar bgyid pa lags/_ji ltar na dga' ba dang 'dod chags dang ldan pa lags/_ji ltar na dga' ba dang 'dod chags yongs su gcod pa lags/_bka' stsal pa/_mngon par dga' ba zhes bya ba ni 
[\[25a.5\]]ngar 'dzin pa dang nga yir 'dzin pa ste/_de dag la mngon par dga' bar mi bya'o/_/mngon par mi dga' ba ni bdud rnams kyis sangs rgyas kyi ye shes la ste/_de la mngon par dga' bar bya'o/_/dga' ba dang 'dod chags dang ldan par bya ba ni 'khor ba na sred pa ni zla 
[\[25a.6\]]yin pa'o/_/dga' ba dang 'dod chags yongs su gcad pa ni 'gog pa yongs su shes par bya ba ste de ni tshul lo/_/rigs kyi bu dag de lta bas na bcing bas bcings par yang gyis shig_/bcing bas bcings pa rnams kyang khrol cig_/grol ba rnams la'ang 
[\[25a.7\]]bsnyen bkur gyis shig_/ma grol ba rnams kyi rjes su 'brang bar gyis shig_/gsol pa/_bcom ldan 'das ji ltar na byang chub sems dpa' rnams bcing bas bcings pa lags/_ji ltar na bcings pa rnams dgrol ba lags/_ji ltar na grol ba rnams la bsnyen bkur 
[\[25b\]]
[\[25b.1\]]bgyid pa lags/_ji ltar na ma grol ba rnams kyi rjes su 'brang ba lags/_bka' stsal pa/_bcing bas bcings par bya ba ni bslab pa'i bcing bas so/_/bcings pa 'grol ba ni sred pa'i bcing ba las so/_/grol ba rnams la bsnyen bkur bya ba ni nyan thos dang rang sangs 
[\[25b.2\]]rgyas rnams la'o/_/ma grol ba rnams kyi rjes su 'brang bar bya ba ni byis pa so so'i skye bo rnams yongs su smin par bya ba ste de ni tshul lo/_/rigs kyi bu dag de lta bas na 'dod par bya ba rnams la ni 'dod par gyis shig_/'dod par mi bya ba rnams la ni 'dod par ma 
[\[25b.3\]]byed cig_/'dod pa dang bral bar yang gyis shig_/gsol pa/_bcom ldan 'das ji ltar na byang chub sems dpa' rnams 'tshal bar bgyi ba rnams 'tshal ba lags/_ji ltar na 'tshal bar mi bgyi ba rnams mi 'tshal ba lags/_ji ltar na 'tshal ba dang bral ba 
[\[25b.4\]]lags/_bka' stsal pa/_byang chub sems dpa'i 'dod par mi bya ba ni nyan thos dang rang sangs rgyas thams cad de/_de dag la 'dod par mi bya'o/_/lha dang bcas pa'i 'jig rten gyi 'dod par bya ba ni sangs rgyas bcom ldan 'das rnams te/_de dag la 'dod par bya'o/_/'dod 
[\[25b.5\]]pa dang bral bar bya ba ni brgya byin dang tshangs par skye ba la lta ste de ni tshul lo/_/rigs kyi bu dag de lta bas na ji tsam du chung ba'i sa bon la 'dam brnyas shig_/zhing tshad med pa la yang mos par gyis shig_/'thob pa chen po ni ma sgrubs shig_/gsol pa/_bcom ldan 
[\[25b.6\]]'das ji ltar na byang chub sems dpa' rnams ji tsam du chung ba'i sa bon la yang brnyas par mi bgyid pa lags/_ji ltar na zhing tshad ma mchis pa la mos pa lags/_ji ltar na 'thob pa chen po mi sgrub pa lags/_bka' stsal pa/_ji tsam du chung ba'i sa bon zhes bya ba ni ji tsam du chung 
[\[25b.7\]]ba'i dge ba'i rtsa ba ste/_de la brnyas par mi bya'o/_/zhing tshad med pa la yang mos par bya ba ni sangs rgyas la phul ba'i sbyin pa tshad med pa la mos par bya ba'o/_/'thob pa chen po mi sgrub pa ni sems can thams cad la sbyin pa'i phyir te de ni tshul lo/_/rigs kyi bu dag de lta 
[\[26a\]]
[\[26a.1\]]bas na chags pa rnams ni khong du chud par gyis shig_/chags pa rnams la ni spyod cig_/chags pa la zhen pa rnams la ni ltos shig_/chags pa med par ni ma ltung shig_/gsol pa/_bcom ldan 'das ji ltar na byang chub sems dpa' 
[\[26a.2\]]rnams chags pa rnams 'tshal ba lags/_ji ltar na chags pa rnams la spyod pa lags/_ji ltar na chags pa la zhen pa rnams la lta ba lags/_ji ltar na chags pa ma mchis pa nyid du mi ltung ba lags/_bka' stsal pa/_chags pa zhes bya ba ni theg pa dman pa la 
[\[26a.3\]]'dod pa dang /_khong khro ba'i sems te/_de gnyis ni byang chub sems dpas bsrung bar bya'o/_/chags pa rnams la spyad pa ni 'dod pa dang /_gzugs dang /_gzugs med pa rnams su'o/_/chags pa la zhen pa rnams la lta ba ni 
[\[26a.4\]]chags pa med pa nyid du mi ltung ba ni mngon par 'du bya ba med pa ste de ni tshul lo/_/rigs kyi bu dag de lta bas na yang bar yang gyis shig_/khur chen po yang khyer cig_/ma blangs pa ni ma len cig_/blangs pa ni nyams 'og tu chud par gyis shig_/gsol pa/_
[\[26a.5\]]bcom ldan 'das ji ltar na byang chub sems dpa' rnams yang ba lags/_ji ltar na khur chen po khyer ba lags/_ji ltar na ma blangs pa mi len pa lags/_ji ltar na blangs pa nyams 'og tu chud par bgyid pa lags/_bka' stsal pa/_yang bar bya ba ni nyon mongs pa thams 
[\[26a.6\]]cad bcad do/_/khur chen po bkur ba ni sems can thams cad do/_/ma blangs pa mi blang ba ni nyan thos dang rang sangs rgyas kyi theg pa'o/_/blangs pa nyams 'og tu chud par bya ba ni theg pa chen po ste de ni tshul lo/_/rigs kyi bu dag de lta bas na smad par yang gyis 
[\[26a.7\]]shig_/bstod par yang gyis shig_/nye bar bsnyen par yang gyis shig_/spang bar yang gyis shig_/gsol pa/_bcom ldan 'das ji ltar na byang chub sems dpa' rnams smod pa lags/_ji ltar na bstod pa lags/_ji ltar na nye bar bsnyen pa lags/_ji 
[\[26b\]]
[\[26b.1\]]ltar na spang ba lags/_bka' stsal pa/_smad pa ni mi dge ba'i chos thams cad smad pa'o/_/bstod pa ni dge ba'i chos thams cad bstod pa'o/_/bsnyen pa ni 'phags pa'i lam mo/_/spang ba ni mi dge ba'i phyogs kyi lam thams cad de de ni tshul lo/_/rigs 
[\[26b.2\]]kyi bu dag de lta bas na grong dang /_grong khyer dang /_yul 'khor dang /_pho brang 'khor dag tu ni bsam gtan gyi stobs ston cing /_dgon pa dang bas mtha' rnams su ni nyon mongs pa chung bar ston cig_/gsol pa/_bcom ldan 'das ji ltar na byang chub sems dpa' 
[\[26b.3\]]rnams grong dang /_grong khyer dang /_yul 'khor dang /_pho brang 'khor rnams su bsam gtan gyi stobs ston pa lags/_ji ltar na dgon pa dang /_bas mtha' rnams su nyon mongs pa chung bar ston pa lags/_bka' stsal pa/_grong dang /_grong khyer dang /_yul 'khor 
[\[26b.4\]]dang /_pho brang 'khor dag tu phyin pa na gzugs dang /_sgra dang /_dri dang /_ro dang /_reg bya reg pa dag snang bar 'gyur te/_de dag ni bsam gtan gyi stobs kyis mnan par bya'o/_/dgon pa dang bas mtha' rnams na 'dug pa'i tshe nyon mongs pa gang dag skye bar 
[\[26b.5\]]'gyur ba de dag ni dben pa'i yon tan gyis mnan par bya ste de ni tshul lo/_/rigs kyi bu dag de lta bas na chu'i nang na'ang 'dug par gyis shig_/rtag par skom par yang gyis shig_/skom pa yang sol cig_/skom pa med par ma byed cig_/gsol pa/_bcom 
[\[26b.6\]]ldan 'das ji ltar na byang chub sems dpa' rnams chab kyi nang na mchis pa lags/_ji ltar na rtag tu skom pa lags/_ji ltar na skom pa bsal ba lags/_ji ltar na skom pa ma mchis par mi bgyid pa lags/_bka' stsal pa/_chu'i nang na 'dug par bya ba ni/_
[\[26b.7\]]chos kyi tshul gnas par bya ba'o/_/rtag par skom par bya ba ni chos kyis skom par byas pa'o/_/skom pa bsal ba ni chos kyis chos kyi bya ba bsgrub pa'o/_/skom pa med par mi bya ba ni 'dus ma byas su ltung bar mi bya ba ste de ni tshul lo/_/rigs kyi bu dag de lta bas na gcig 
[\[27a\]]
[\[27a.1\]]pu grogs med par yang gyis shig_/g.yog mang po dang 'khor mang po dang ldan par yang gyis shig_/gsol pa/_bcom ldan 'das ji ltar na byang chub sems dpa' rnams gcig pu grogs ma mchis par yang bgyid pa lags/_ji ltar na g.yog mang po 
[\[27a.2\]]dang 'khor mang po dang ldan pa lags/_bka' stsal pa/_gcig pu grogs med par bya ba ni dge ba'i rtsa ba thams cad yang dag par bsgrub pa la'o/_/g.yog mang po dang ldan par bya ba ni dge ba'i rtsa ba de dag sems can thams cad kyi nye bar 'tsho bar bya ba'o/_/'khor mang po 
[\[27a.3\]]dang ldan par bya ba la 'khor mang po zhes bya ba ni byang chub kyi phyogs kyi chos te de ni tshul lo/_/rigs kyi bu dag de lta bas na grol bar yang gyis shig_/btson rar tshud par yang gyis shig_/pha rol tu phyin par yang gyis shig_/chu bo chen po'i nang du 'dug par yang gyis 
[\[27a.4\]]shig_/gsol pa/_bcom ldan 'das ji ltar na byang chub sems dpa' rnams grol ba lags/_ji ltar na btson rar tshud pa lags/_ji ltar na pha rol tu phyin pa lags/_ji ltar na chu bo chen po'i nang na gnas pa lags/_bka' stsal pa/_grol bar bya ba ni nyon mongs pa 
[\[27a.5\]]dang bdud kyi bcing ba thams cad las so/_/btson rar tshud par yang bya ba ni bsams bzhin du skye ba rnams su'o/_/pha rol tu phyin par yang bya ba ni sems can thams cad kyi skad shes pa la'o/_/chu bo chen po'i nang na gnas par yang bya ba ni chu bo bzhis khyer ba'i sems 
[\[27a.6\]]can sgrol ba'i phyir te de ni tshul lo/_/rigs kyi bu dag de lta bas na tshad yod pa la yang so sor rtog par gyis shig_/tshad med par yang mnyam pa nyid du khong du chud par gyis shig_/gsol pa/_bcom ldan 'das ji ltar na byang chub sems dpa' rnams tshad mchis pa 
[\[27a.7\]]la yang so sor rtog pa lags/_ji ltar na tshad ma mchis pa la yang mnyam pa nyid du khong du chud par bgyid pa lags/_bcom ldan 'das kyis bka' stsal pa/_rigs kyi bu dag tshad yod pa zhes bya ba ni 'dus byas so/_/tshad med pa zhes bya ba ni 'dus ma byas te/_de la byang chub sems 
[\[27b\]]
[\[27b.1\]]dpas 'dus byas kyang spang bar mi bya ste/_'dus byas su gtogs pa'i nyon mongs pa rnams dang yang 'grogs par mi bya'o/_/'dus ma byas la yang brtag par bya ste/_skyon med par yang 'jug par mi bya'o/_/'dus byas dang 'dus ma byas gcig pa'i mtshan nyid dang ldan 
[\[27b.2\]]pa'i shes rab kyis byang chub kyi snying por mnyam pa nyid du mngon par rdzogs par sangs rgyas par bya ste de ni tshul lo/_/tshul gyi tshig 'di dag bstan pa'i tshe lha'i bu brgyad stong ni byang chub tu sems bskyed par gyur to/_/byang chub sems dpa' lnga brgya ni mi skye ba'i chos 
[\[27b.3\]]la bzod pa thob par gyur to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po rab tu mang po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs 
[\[27b.4\]]pa la mngon par bstod do//_//'phags pa chos kyi tshul zhes bya ba theg pa chen po'i mdo rdzogs so//_//rgya gar gyi mkhan po pradz+nyA bar ma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[27b.5\]{D245}]@##/_/rgya gar skad du/_Ar+ya d+harma skan d+ho nA ma ma hA yA na sU tra/_bod skad du/_'phags pa chos kyi phung po zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom 
[\[27b.6\]]ldan 'das ser skya'i gnas na shing n+ya gro d+ha'i kun dga' ra ba na/_dge slong lnga brgya tham pa'i dge slong gi dge 'dun chen po dang thabs cig tu bzhugs te/_de nas tshe dang ldan pa shA ri'i bu dang /_tshe dang ldan pa maud gal gyi bu chen po dang /_tshe dang ldan pa 'od srung chen po dang /_tshe dang 
[\[27b.7\]]ldan pa kun dga' bo dang /_tshe dang ldan pa sgra gcan zin bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 'dug nas tshe dang ldan pa shA ri'i bus bcom ldan 'das la 'di skad 
[\[28a\]]
[\[28a.1\]]ces gsol to/_/bcom ldan 'das chos kyi phung po chos kyi phung po zhes bgyi na/_de bzhin gshegs pas chos kyi phung po'i tshad ji tsam gyis chos kyi phung po zhes bka' stsal/_chos kyi phung po ni ji tsam zhig_/chos kyi phung po ni gang lags/_de skad ces 
[\[28a.2\]]gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu de bzhin gshegs pas chos kyi phung po ni brgyad khri bzhi stong du gsungs te/_shA ri'i bu de la chos thams cad skye ba med pa 'di ni chos kyi phung po'i rjes su 'jug pa dang 
[\[28a.3\]]po yin no/_/shA ri'i bu chos 'ga' zhig la chos zhe'am/_chos gang yang skye ba'am/_'gag pa zhes nga mi smra'o/_/de ci'i phyir zhe na/_shA ri'i bu chos thams cad ni skye ba med pa'i chos can dang /_'gag pa med pa'i chos can yin pa'i phyir ro/_/shA ri'i bu 'di lta ste 
[\[28a.4\]]dper na ma ning ni skyes pa'am bud med ces bya ba'i ming mi 'thob cing skyes pa'am bud med ces brjod par bya ba ma yin no/_/de ci'i phyir zhe na/_shA ri'i bu de ni skyes pa'am bud med du gdags su med pa'i phyir ro/_/shA ri'i bu de bzhin du chos thams cad de bzhin gshegs pas bla 
[\[28a.5\]]na med pa yang dag par rdzogs pa'i byang chub mngon par rdzogs par sangs rgyas te/_de'i phyir chos kyis chos rab tu shes so zhes brjod par mi bya'o/_/shA ri'i bu 'di lta ste dper na za ma'am ma ning ni 'dod pa'i 'dod chags spangs pa yang ma yin la/_'dod pa la sten pa yang ma 
[\[28a.6\]]yin no/_/shA ri'i bu de dag gis bud med sdug gu mthong nas 'dod chags kyi sems skyes pas za ma'am ma ning rnams las phal cher byin pa nad kyis btab par 'gyur/_byin pa 'dzag par 'gyur/_byin pa khar ba lta bur 'gyur/_bzhin dmar por 'gyur ro/_/shA 
[\[28a.7\]]ri'i bu 'di ji snyam du sems/_za ma'am ma ning gang yin pa de sa la ma 'gyel/_de'i lus la mtshon gyis ma btab par ci'i phyir de dag byin pa na bar 'gyur snyam/_de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom 
[\[28b\]]
[\[28b.1\]]ldan 'das za ma'am ma ning ni btsun mo'i 'khor srung ba lags te/_de dag bud med sdug gu mthong nas 'dod chags kyi sems skye lags so/_/de dag 'dod chags kyi sems kyis nyon mongs pa khol bar 'gyur te/_nyon mongs pa khol ba de dag gi lus khu chus rgyas par gyur pas 
[\[28b.2\]]de dag 'dod chags kyi gdung bas gdungs pa na byin pa shin tu gas par 'gyur lags te/_de ltar de dag gi lus ma rungs par 'gyur lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu 
[\[28b.3\]]za ma'am ma ning las gang dag bde 'gro mtho ris kyi 'jig rten du skye ba ni nyung ste/_phal cher sems can dmyal bar 'gro bar 'gyur ro/_/shA ri'i bu dge sbyong shAkya'i bu rnams las gang dag 'dod chags kyis 'phrogs par mi 'gyur ba'i khyad par la ltos/_de ci'i phyir zhe na/_
[\[28b.4\]]'dod pa rnams ni dngos po med par shes/_'dod pa rnams ni mi gtsang bar shes nas de dag 'dod pa rnams kyis skyo zhing yid byung la mngon par mi dga' nas tshangs par spyad pa spyod de/_bzhin dang 'phral ba'i mdangs gsal ba yin no/_/shA ri'i bu skyes bu ngan pa rnams 
[\[28b.5\]]kyis ni skyo ba'am yid 'byung bar mi nus so/_/de ci'i phyir zhe na/_shA ri'i bu 'di ltar skyes bu ngan pa de dag ni 'dod pa la kun tu rtog pa rnams kyis kun tu rtog pa rnams dang ldan pa'i phyir ro/_/shA ri'i bu skyes bu ngan pa rnams kyi kun tu rtog pa rnams gang zhe na/_gang dag 
[\[28b.6\]]med pa la rtog par byed pa ste/_mi gtsang ba la gtsang bar rtog par byed/_'du shes med pa la 'du shes su rtog par byed/_bud med la bud med du rtog par byed/_'dod chags dang bcas pa la 'dod chags dang bcas par rtog par byed pa ste/_shA ri'i bu de lta bu de dag ni skyes 
[\[28b.7\]]bu ngan pa rnams kyi kun tu rtog pa rnams yin no/_/shA ri'i bu de dag ni za ma dang ma ning 'dod pas zin pa rnams kyi las rnams yin te/_de dag skyes bu dam pa'i las rnams ni ma yin no/_/shA ri'i bu ma ning gang la la zhig skyes bu ngan pa rnams kyi kun tu rtog pa de lta bu dag 
[\[29a\]]
[\[29a.1\]]la kun tu rtog par byed pa ni bdag gis reg go zhes nyams su myong bar byed de/_bu ga dgu'i sgo dang ldan pa 'di mi gtsang ba 'dzag pa 'di la gtsang bar 'du shes skyed par byed do/_/'di dag thams cad ni bya ba ma yin pa ste/_de dag ni skyes bu dam pa'i las 
[\[29a.2\]]rnams ma yin no/_/shA ri'i bu dge sbyong ngam/_bram ze gang la la dag 'dod pa'i nyes dmigs yang dag pa ji lta ba bzhin du mi shes pa de dag ni bud med la kun tu rtog cing mig la mtshan mar 'dzin par byed de/_bai dUr+ya lta bu'i 'du shes su byed la chu'i dbu ba bzhin du 'du shes 
[\[29a.3\]]su ni mi byed do/_/shA ri'i bu 'di lta ste dper na bong mo 'brangs pa dang /_phag mo 'brangs pa ni 'brangs pas lus stongs par 'gyur zhing lus las sha ma mi gtsang ba btsog pa blta bar bya ba ma yin pa 'byung ngo /_/shA ri'i bu mig kyang de dang 'dra bar brjod de/_'di lta ste dper na 
[\[29a.4\]]bong mo'i sha ma'am/_phag mo'am/_khyi mo'i sha ma dang 'dra bar mig kyang de bzhin 'dug ste/_mig gi 'bras bu'i nang de ni chu'i chu bur lta bur 'dug go/_/de ltar mi gtsang ba 'byung zhing de ltar mi 'thun pa ste/_rnag dang khrag rab tu 'dzag cing mi gtsang ba rab tu 'dzag go/_/
[\[29a.5\]]shA ri'i bu mi gtsang ba rnag dang khrag rab tu 'dzag cing chu'i snying po 'dzag pa'i lus la chags pa gang yin pa de lta bu ni mig ces brjod do/_/shA ri'i bu 'di la rgyu gang gis mig ces bya ba de'i rgyu ni gang rkyen ni gang zhe na/_de ni lus kyi gtso bo yin te/_gzugs la blta bas thog 
[\[29a.6\]]ma dang /_dbus dang /_mthar ngoms pa med la lus kyis mi dge ba rgya mtsho snyed byed de/_rgyu des na mig ces bya'o/_/shA ri'i bu 'di la gang gis na de mig ces bya ba'i rgyu ni gang rkyen ni gang zhe na/_mi 'thun pa'i phyir ro/_/shA ri'i bu mig gi mi 'thun pa de gang zhe na/_gang gzugs 
[\[29a.7\]]med pa la gzugs su 'du shes pa dang /_tshor ba med pa la tshor bar 'du shes pa dang /_'du shes med pa dang /_'du byed rnams med pa dang /_rnam par shes pa med pa la rnam par shes par 'du shes pa'o/_/yang 'di la rgyu gang gis de mig ces bya ba'i rgyu ni gang rkyen ni gang zhe na/_
[\[29b\]]
[\[29b.1\]]'dis dge ba spyod pa nyams par byed de rgyu des na mig ces bya'o/_/'dis dge slong gi dngos po las nyams par byed pas na mig ces bya'o/_/shA ri'i bu mig ni mi rtag pa/_mi brtan pa/_ther zug ma yin pa ste/_rgyu des na mig ces bya bar shes par bya'o/_/shA ri'i bu 
[\[29b.2\]]dge slong mkhas pa/_mang du thos pa/_zhum pa med pa rnams kyis ni mig bud med ma yin/_skyes pa ma yin/_sems can ma yin/_srog ma yin/_gso ba ma yin/_gang zag ma yin pa dang /_shA ri'i bu de bzhin du sbyar te/_rna ba dang /_sna dang /_lce dang /_lus dang /_yid 
[\[29b.3\]]ni bud med ma yin/_skyes pa ma yin/_sems can ma yin/_srog ma yin/_gso ba ma yin/_gang zag ma yin te/_de dag ni phung po lnga la phyin ci log pa las byung ba'o/_/shA ri'i bu dge sbyong ngam/_bram ze gang dag kha cig 'dod pa rnams kyi nyes dmigs yang dag 
[\[29b.4\]]pa ji lta ba de bzhin du rab tu mi shes pa de dag ni 'dod chags kyi yongs su gdung bas gdung bar 'gyur la/_kha dog ngan cing skya skya bor 'gyur ro/_/shA ri'i bu 'di lta ste dper na shing ljon pa chen po'i lo ma'am/_ljon pa'i 'bras bu smin pa 'brul ba'i tshe skya bor 'gyur ro/_/
[\[29b.5\]]shA ri'i bu de bzhin du dge slong ngam/_dge slong ma'am/_dge bsnyen nam/_dge bsnyen ma gang dag kha cig 'dod pa rnams kyi nyes dmigs yang dag pa ji lta ba bzhin du rab tu mi shes pa de dag ni 'dod chags kyi yongs su gdung bas gdungs par 'gyur/_kha dog ngan par 
[\[29b.6\]]'gyur/_bsam pa mi gsal bar 'gyur/_kha dog ngan cing blta na mi sdug par 'gyur ro/_/shA ri'i bu dge slong gang dag gsar bu dar la bab pa gzhon nu rab tu byung nas ring po ma lon pa de dag ni 'dod pa rnams dngos po med do zhes 'dod pa rnams yang dag pa ji lta ba bzhin du rab tu shes so/_/'dod 
[\[29b.7\]]pa'i rtog pa skyes na yang myur ba nyid du rab tu zhi bar byed de/_de dag mi dge ba yin par shes par yang byed do/_/shA ri'i bu de ltar na dge slong dag gis 'dod pa rnams kyi nyes dmigs mthong nas 'dod pa de dag las yid 'byung bar byed 'dod chags dang bral bar byed de/_mngon par dga' nas tshangs par spyad pa spyod de/_
[\[30a\]]
[\[30a.1\]]bzhin dang 'phral ba'i mdangs gsal bar 'gyur ro/_/shA ri'i bu 'di lta ste dper na mi zhig gi lus la nad kyis thebs la rnag smin nas de'i yan lag dang nying lag thams cad la rma'i kha brgyad khri bzhi stong yod la/_rma'i kha re re la yang srin bu'i tshogs 
[\[30a.2\]]brgyad khri bzhi stong yod de/_de dag mchu rno zhing mchu kha gnyis na yod la/_kha zas yongs su zos pa rnams kyis tshim par mi 'gyur zhing /_de ma dag ma spungs pa'i drung du 'dug na/_ji tsam na srog chags de dag mes gdungs par gyur pa dang /_de la phyir zhing za bar byed/_yongs 
[\[30a.3\]]su za bar byed na/_shA ri'i bu 'di ji snyam du sems/_mi de srog chags de dag gis zos pa yin nam/_'on te ma zos/_de skad ces bka' stsal pa dang /_tshe dang ldan pa shA ri'i bus bcom ldan 'das la 'di skad ces gsol to/_/bcom ldan 'das bdag ni 'di thos pa nyid 
[\[30a.4\]]kyis lus kyi spu zing zhes bgyid par gyur na/_mi de'i mi 'thun pa lta smos kyang ci 'tshal te/_bcom ldan 'das mi de ni srog chags kyi rigs de dag gis 'tshal ba lags kyi ma 'tshal ba ni ma lags so/_/de srog chags brgyad khri bzhi stong po de dag gis lus g.ya' bar 
[\[30a.5\]]bgyid cing 'di ltar zhi bar mi bgyid la/_bde ba thob par yang mi bgyid pa lags so/_/shA ri'i bu 'di ji snyam du sems/_mi de'i lus la rnag dang khrag 'dzag cing de lta bur gyur pa de smad par bya ba yin nam/_gsol pa/_smad par bgyi ba lags/_mi 'thun pa lags/_blta bar 
[\[30a.6\]]mi 'os pa lags so/_/bka' stsal pa/_shA ri'i bu de bzhin du dge slong mkhas pa dag ni 'di la so so yang dag par slob ste/_bud med ni 'di ltar btsog pa/_'di ltar dri nga ba/_'di ltar mi 'thun pa/_'di ltar blta bar mi 'os pa'o/_/nyon mongs pa khol ba'i bud med de dag dang 
[\[30a.7\]]bsten par bya ba ma yin te/_'dod pa rnams ni dri nga ba'o/_/'dod pa rnams ni mi 'thun pa'o/_/'dod pa rnams ni mi gtsang ba'o/_/'dod pa rnams ni blta bar mi 'os pa'o zhes bcom ldan 'das kyis bka' stsal to snyam mo/_/shA ri'i bu skyes pa'i lus la yod pa lta bu ma yin 
[\[30b\]]
[\[30b.1\]]pa/_bud med la ches lhag pa srin bu'i tshogs lnga yod de/_shA ri'i bu srin bu'i tshogs lnga po de dag ni bud med kyi gci ba'i lam na gnas te/_srin bu'i tshogs re re la srin bu brgyad cu brgyad cu yod la/_mchu rno zhing mchu kha gnyis na yod de/_de dag rtag tu rgyun mi 'chad par 
[\[30b.2\]]bud med kyi lus la za'o/_/des na nyon mongs pa dag gis bud med log par g.yem spyo ste/_'dod pa yongs su spyod pa dag gis ngoms mi myong ngo /_/shA ri'i bu de ltar na 'dod pa rnams ni nyes dmigs yin par mthong na de dag 'dod pa rnams las yid 'byung bar 'gyur/_
[\[30b.3\]]'dod chags dang bral bar 'gyur te/_mngon par dga' nas tshangs par spyad pa spyod cing bzhin dang 'phral ba'i mdangs gsal ba yin no/_/shA ri'i bu 'di ni 'dod pa'i phung po las brtsams nas chos bstan pa yin te/_shA ri'i bu 'dod pa yongs su spyod pa dag las yid 'byung 
[\[30b.4\]]bar bya'o/_/shA ri'i bu kun nas nyon mongs pa gang zhe na/_shA ri'i bu kun nas nyon mongs pa ni rang gis byas pa'o/_/shA ri'i bu rnam par byang ba dang rnam par zhi ba gang zhe na/_shA ri'i bu rnam par byang ba dang rnam par zhi ba ni rang gis byas pa'o/_/shA ri'i bu kun nas nyon 
[\[30b.5\]]mongs pa ni gang /_rang gis byas pa ni gang zhe na/_chos su 'du shes pa la mngon par zhen pa gang yin pa'o/_/chos su 'du shes pa la mngon par zhen pa gang zhe na/_'di lta ste/_skye bar 'du shes pa dang /_'gag par 'du shes pa dang /_bdag yod pa dang /_bdag med par 
[\[30b.6\]]bdag tu 'du shes pa la mngon par zhen pa yod de/_de ni de bzhin gshegs pas chos kyi phung po zhes bka' stsal to/_/shA ri'i bu byis pa so so'i skye bo rnams ni long ba yin te/_gzugs kyi phung po'o zhes rlom sems su byed/_tshor ba dang /_'du shes dang /_'du byed rnams 
[\[30b.7\]]dang /_rnam par shes pa'i phung po'o zhes rlom sems su byed de/_rlom sems su byed na 'ching ngo /_/rlom sems su mi byed na grol lo/_/shA ri'i bu rlom sems su byed pa gang yin pa de ni gzugs kyi phung por 'gyur ro/_/shA ri'i bu bcu po 'di dag ni tshul khrims 'chal pa'i 
[\[31a\]]
[\[31a.1\]]'chal pa'i tshul khrims kyi nyes pa yin te/_bcu gang zhe na/_tshul khrims 'chal pa ni 'chi ba'i dus kyi tshe gdung bar 'gyur ba dang /_dge slong tshul khrims nyams pa 'gyod par 'gyur ba dang /_mnar med par 'gro'o zhes 'khor gyi nang na 'dug na skrag pa dang /_
[\[31a.2\]]bdag nyid tshul khrims la skur pa 'debs pa dang /_bdag ni sangs rgyas rnams kyis yongs su spangs pa dang /_bdag ni nyan thos rnams kyis yongs su spangs pa dang /_bdag ni lha rnams kyis yongs su spangs pa'o snyam pa dang /_'chi ba'i tshe 'jigs pa dang bcas pa dang /_
[\[31a.3\]]ngan 'gror 'gro ba dang /_mi'i lus thob par dka' ba'o/_/shA ri'i bu de dag ni dge slong tshul khrims 'chal pa'i 'chal pa'i tshul khrims kyi nyes pa ste/_tshul khrims 'chal pa ni 'chi ba'i dus kyi tshe gdung ba 'byung bar 'gyur ro/_/shA ri'i bu de lta bas na 'dod pa rnams la 
[\[31a.4\]]nyes dmigs kyi 'du shes bskyed par bya'o/_/shA ri'i bu 'di la dge slong dgon pa na gnas pa'am/_shing drung na gnas pa'am/_khang stong na gnas pa'am/_bla gab med pa na gnas pa ni 'dod pa rnams ni dri nga ba'o/_/'dod pa rnams ni mi 'thun pa'o/_/'dod pa rnams ni rma'i kha lta 
[\[31a.5\]]bu'o/_/'dod pa rnams ni blta bar mi 'os pa'o/_/'dod pa rnams ni smad par bya ba'o/_/'dod pa rnams ni bshang bas yongs su gang ba'i ro lta bu'o/_/zhes de ltar so sor yang dag par slob bo/_/de dag ni byis pa 'phyar ba'i spyod yul yin te/_shA ri'i bu bud med la sten pa dang bsnyen pas 
[\[31a.6\]]chog go/_shA ri'i bu bud med kyi lus phyi sa dang mchil mas yongs su gang ba de la su zhig dga' ste/_shA ri'i bu de dag ni 'jig rten gyi khyi ro rul pa dang 'dra bar smad par bya ba yin no/_/shA ri'i bu 'di lta ste dper na/_khyi ro mi gtsang ba rul ba/_dri nga ba/_mdog mi sdug 
[\[31a.7\]]cing sngo la pags pa mugs pa/_srog chags kyis yongs su gang ba zhig lam ka na snang la/_de'i steng na char pa yang bab cing de rlung gis kyang kun nas btab/_der mi rnams kyang kun nas 'khor bar gyur te/_de dag gis dri de tshor na/_shA ri'i bu 'di ji snyam du sems/_mi 
[\[31b\]]
[\[31b.1\]]de dag dri mi zhim pa de snom par byed dam/_'on te mi snom/_gsol pa/_bcom ldan 'das de ni ma lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu 'di ji snyam du sems/_
[\[31b.2\]]khyi ro de la rig par byed dam/_skyod par byed dam/_mngon par dga' bar byed na/_de skye bo mang pos bsngags par bya ba yin nam/_de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das mi de ni 
[\[31b.3\]]blta bar dka' ste/_de la bsngags par ga la bgyid/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu khyi ro de la 'khyud par byed pa'am/_skyod par byed pa'am/_mngon par dga' ba'i 
[\[31b.4\]]mi de la ni de bzhin gshegs pa bsngags pa mdzad kyi/_gang zhig bud med yul gyi bzang mo na tshod lo bcu drug lon pa'am/_lhag pa lta bu/_gzugs bzang ba/_mdzes pa blta na sdug pa/_nu ma rgyas pas mdzes pa/_rgyan gyis brgyan pa/_shin tu gzhon pa/_
[\[31b.5\]]reg na bde ba/_nad dang bral ba de la tha na rkang pa'i mthe bos reg par byed pa'i mi de la ni de bzhin gshegs pas bsngags par mi mdzad de/_shA ri'i bu yul gyi bzang mo de la tha na rkang pa'i mthe bos reg par byed pa'i mi gang zag de lta bu de ni shin tu smad par bya ba yin te/_
[\[31b.6\]]khyi ro de la 'khyud par byed pa'am/_skyod par byed pa'am/_mngon par dga' bar byed pa ni de lta ma yin no/_/shA ri'i bu 'di ji snyam du sems/_khyi ro la 'khyud pa'am/_reg pas sems can dmyal bar 'gro bar 'gyur ram/_gsol pa/_bcom ldan 'das de ni ma 
[\[31b.7\]]lags so/_/bka' stsal pa/_shA ri'i bu 'di ltar dge slong gis 'dod pa rnams la nyes dmigs kyi 'du shes bskyed par bya'o/_/shA ri'i bu ji ltar na dge slong gis lus la nyes dmigs kyi 'du shes bskyed par bya zhe na/_shA ri'i bu lus 'di ni gnod pa mang ba'o/_
[\[32a\]]
[\[32a.1\]]'khrug pa mang ba'o/_/shA ri'i bu bud med kyi lus la ni skyes pa'i lus la yod pa lta bu ma yin pa ches lhag pa srin bu'i tshogs nyi shu rtsa lnga yod de/_shA ri'i bu bud med kyi mgo klad pa'i nang na srin bu'i tshogs 'phrog byed ces bya ba dag yod de/_de dag 
[\[32a.2\]]bud med kyi klad pa la za bar byed do/_/shA ri'i bu bud med kyi sna'i nang na srin bu'i tshogs kha rdzogs zhes bya ba dag yod de/_de dag bud med kyi kha spu la za ste/_des na bud med la kha spu mi skye'o/_/shA ri'i bu bud med kyi rna khung na srin bu'i tshogs za bar byed pa zhes bya ba 
[\[32a.3\]]dag yod de/_de dag bud med kyi rna ba la za zhing bud med kyi rna ba 'bigs par byed do/_/shA ri'i bu bud med kyi mgrin pa'i mtshams dang mgo bo'i mtshams la srin bu'i tshogs zhen byed ces bya ba dag yod de/_de dag bud med kyi rna ba za zhing bud med kyi rna ba 'bigs par 
[\[32a.4\]]byed la mig kyang rno bar byed do/_/shA ri'i bu skyes pa'i rna ba la mi 'bigs kyi bud med kyi rna ba la 'bigs so/_/shA ri'i bu bud med la srin bu'i tshogs a ba re ban zhes bya ba dag yod de/_de dag rtag tu rgyun mi 'chad par bud med kyi kha la za ste/_des na bud med kyi 
[\[32a.5\]]mgul dma' ba yin te/_skyes pa la ni de lta bu med do/_/bza' ba dang bca' ba khar bcug ma thag tu thog mar de dag za bar byed do/_/de dag nyal nyil bud med kyi nu ma'i nang du 'jog ste/_des na bud med nu ma 'phyang ba yin no/_/gang gi tshe bud med sbrum par gyur pa 
[\[32a.6\]]de'i tshe srin bu de dag kyang sbrum par gyur te/_des na bud med kyi nu zho mang ba yin no/_/shA ri'i bu bud med kyi lus kyi nang mngal gyi gnas gang na mngal yod pa'i phyogs de na srin bu zad par byed pa dpa' ba zhes bya ba dag yod de/_de dag srin bu rab tu ldag byed ces bya ba dag bsad nas 
[\[32a.7\]]za'o/_/de dag srin bu rab tu ldag byed de dag ma rnyed na de dag kyang 'chi'o/_/srin bu'i tshogs de gnyis ka shi ste med pa dang /_pha ma 'dus pa las mngal chags par 'gyur ro/_/shA ri'i bu bud med kyi lus la lus kyi nang skye gnas kyi sgo na srin bu'i tshogs bzhi yod de/_'di lta ste/_mchu mchog 
[\[32b\]]
[\[32b.1\]]ces bya ba dang /_gong bu sbed ces bya ba dang /_rlung 'byin ces bya ba dang /_'dod len ces bya ba ste/_de dag rtag tu rgyun mi 'chad par bud med kyi lus la za ste/_des na bud med nyon mongs pa rnams kyis shin tu 'bar bar byas te/_'dod pa yongs su spyad pas mi ngoms pa 
[\[32b.2\]]yin no/_/de lta bas na de bzhin gshegs pas bud med kyi skyon ches lhag pa de dag mkhyen nas bslab pa'i gzhi lhag pa dang bca' bar mdzad do/_/shA ri'i bu chos kyi phung po'i chos kyi rnam grangs 'di yang dang yang du 'khor bzhi po dag la ston cig_/de ci'i phyir zhe na/_'dod 
[\[32b.3\]]pa rnams ni smad par bya ba yin par shes par 'gyur/_lus ni smad par bya ba yin par shes par 'gyur ba'i phyir ro/_/shA ri'i bu de ltar lus 'di bcos ma yin par shes nas byis pa so so'i skye bo thos pa dang mi ldan pa ma gtogs par su zhig 'dod pa rnams la sten par byed de de 
[\[32b.4\]]ni gnas med do/_/shA ri'i bu de lta bas na lus 'di la mngon par dga' bar mi bya/_lhag par chags par mi bya'o/_/bcom ldan 'das kyis de skad ces bka' stsal te bde bar gshegs pas de skad gsungs nas de bzhin du ston pas gzhan yang 'di skad ces bka' stsal to/_/lus ni mi 
[\[32b.5\]]gtsang las byung ste/_/rtag tu srog chags rnams kyang gnas/_/gcin dang rtug pas rab gang na/_/de la byis pa rab tu chags/_/dge slong pha dang dge slong ma/_/dge bsnyen pha dang dge bsnyen ma/_/'di thos nas ni 'dod chags 'bral/_/'dod chags bral nas rnam par grol/_/chos dang ldan pa 
[\[32b.6\]]rnams la ni/_/nyes pa 'di dag ngas ma bstan/_/gang dag 'dod la longs spyod pa/_/de dag la ni skyon rnams bshad/_/sangs rgyas kyis ni bstan pa bzhin/_/bud med mthong na su rtog ste/_/yang dag bskul ba shes nas su/_/mkhas pa de dag rtog mi byed/_/bcom ldan 'das kyis de skad ces bka' stsal nas/_
[\[32b.7\]]tshe dang ldan pa shA ri'i bu dang /_lha dang /_mi dang /_lha ma yin du bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa chos kyi phung po zhes bya ba theg pa chen po'i mdo rdzogs so//_//rgya gar gyi 
[\[33a\]]
[\[33a.1\]]mkhan po pradz+nyA bar ma dang /_zhu chen gyi lots+tsha ba ban de ye shes sdes bsgyur cing zhus te gtan la phab pa/_/[{D246}]@##/_/rgya gar skad du/_Ar+ya pa ra mAr+tha d+harma bi dza ya nA ma ma hA yA na sU tra/_bod skad du/_'phags pa don dam pa'i 
[\[33a.2\]]chos kyis rnam par rgyal ba zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mngon par rdzogs par sangs rgyas nas ring po ma lon par ga yA'i ri la dge 
[\[33a.3\]]slong mngon par zhugs pa mngon par zhugs pa rnams dang /_byang chub sems dpa' bye ba phrag dgu bcu rtsa dgu dang thabs cig tu bzhugs te/_lha bye ba phrag nyi shu rtsa brgyad dang /_dge slong dang /_dge slong ma dang /_dge bsnyen dang /_dge bsnyen ma brgyad khri drug stong dang /_
[\[33a.4\]]gyad drug khri dang /_gcer bu pa bye ba phrag bcu gnyis dang /_drang srong chen po mngon par shes pa lnga dang ldan pa/_gdung ba lngas yan lag chog pa lnga brgya yan lag dkar ba/_sha med cing rus mgo pags kyis yog pa/_lto zhar zhing skra'i khur khyer ba/_lus rgu ba/_g.yang bzhi 
[\[33a.5\]]dang shing shun gyon pa/_lag na ril ba thogs pa brgyad khri bzhi stong dang yang thabs cig go/_/rgal bar 'dun pa rnams dang yang thabs cig go/_/de nas bcom ldan 'das ri nag po rnams kyi nang na ri'i rgyal po ri rab ltar drang srong rnams kyi nang na lham me/_lhan ne/_lhang nge ste/_
[\[33a.6\]]lug rnams kyi nang na glang po che'i rgyal po mche ba drug pa 'dra la/_srin bu me khyer gyi drung na nyi zla dang mtshungs shing /_rtswa ka shi'i me tog gi nang na man dA ra ba'i yal ga dang 'dra la/_nam mkha' lding gi rgyal po bya rog gis bskor ba dang 'dra bar bcom ldan 'das drang srong rnams kyi 
[\[33a.7\]]nang na nyis 'gyur du mdzes so/_/de nas bcom ldan 'das rin po che'i gtong ba zhes bya ba'i ting nge 'dzin la snyoms par zhugs te/_rdzu 'phrul gyi cho 'phrul dpag tu med par mdzad cing glo g.yas g.yon gnyis nas 'od zer phyung ste/_de bzhin gshegs pa bye ba dpag tu med pa 
[\[33b\]]
[\[33b.1\]]phyung /_byang chub sems dpa' bye ba dpag tu med pa dang /_brgya byin dang /_tshangs pa dang /_'jig rten skyong ba dpag tu med pa phyung /_dgra bcom pa brgya stong dpag tu med pa phyung /_dge slong dang /_dge slong ma dang /_dge bsnyen dang /_dge bsnyen ma brgya stong 
[\[33b.2\]]dpag tu med pa phyung /_'khor los sgyur ba dang /_stobs kyi 'khor los sgyur ba dang /_khams kyi rgyal po dang /_rig sngags 'chang dpag tu med pa phyung /_rgya dang /_ri brags pa dang /_'gro lding ba dang /_lho phyogs pa dang /_nags khrod pa dpag tu med pa phyung /_
[\[33b.3\]]rgyal rigs shing sA la chen po lta bu dang /_bram ze dang khyim bdag shing sA la chen po lta bu dang /_mi gzugs dang /_cha byad dang /_mdog dang /_smra ba'i skad sna tshogs pa ji snyed pa dang /_lha'i ris ji snyed pa de dag thams cad de bzhin gshegs pa'i sku las phyung 
[\[33b.4\]]ngo /_/de nas 'khor chen po de the tshom du gyur nas phan tshun gdong du lta'o/_/byang chub sems dpa' rnams rab tu dga' ste/_rin po che'i char 'bebs pa nas rgyan thams cad kyi bar gyi char 'bebs so/_/de nas bcom ldan 'das rin po che gtong ba'i ting nge 'dzin 
[\[33b.5\]]las bzhengs te/_seng ge bsgyings pas phyogs bcur rnam par gzigs so/_/bcom ldan 'das kyis phyogs bcur gzigs ma thag tu de nas phyogs bcu'i sangs rgyas kyi zhing dag nas sangs rgyas bcom ldan 'das ji snyed sangs rgyas kyi spyan la snang ba de dag thams cad lag 
[\[33b.6\]]mthil du bzhag pa bzhin du mi mjed kyi 'jig rten gyi khams su kun tu snang ngo /_/de bzhin gshegs pa thams cad kyis kyang bcom ldan 'das shAkya thub pas ji ltar phyung ba de 'dra ba'i rdzu 'phrul gyi cho 'phrul phyung ste/_de bzhin gshegs pa rnams kyi sprul pa phyung ba ji snyed pa 
[\[33b.7\]]de dag thams cad kyang bcom ldan 'das ga la ba de logs su dong ste phyin nas bcom ldan 'das kyi 'khor gyi nang du 'dus par gyur to/_/byang chub sems dpa' dpag tu med pa dag kyang /_dge slong dang /_dge slong ma dang /_dge bsnyen dang /_dge bsnyen ma gang gA'i bye 
[\[34a\]]
[\[34a.1\]]ma snyed dag dang lhan cig tu de bzhin gshegs pa la mchod pa chen po dpe med pa thogs te 'dir lhags so/_/de bzhin du lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi 
[\[34a.2\]]dang mi ma yin pa du ma de dag kyang bcom ldan 'das kyi rdzu 'phrul gyi cho 'phrul de mthong nas bcom ldan 'das ga la ba der dong ngo /_/de nas gang dag phyogs bcu nas lhags pa'i byang chub sems dpas de dag gis mchod pa bla na med pas bcom ldan 'das la bsnyen bkur byas te/_
[\[34a.3\]]pha rol tu phyin pa drug gis yongs su bsgrubs pa'i stan dag la 'khod do/_/mi dang mi ma yin pa'i bar du yang ci rigs pa'i stan dag la 'khod do/_/gang dag bcom ldan 'das kyis sprul pa phyung ba de dag kyang mnar med pa yan chad 'og min gyi gnas man chad du mngon par 
[\[34a.4\]]byung ste slar yang log go/_/phyogs bcu'i sangs rgyas rnams kyi sprul pa phyung ba ji snyed pa de dag thams cad ni bcom ldan 'das shAkya thub pa'i spu'i khung bu thams cad du nub bo/_/gang dag bcom ldan 'das kyis sprul pa phyung ba de dag ni sangs rgyas thams cad kyi sku rnams 
[\[34a.5\]]su nub bo/_/de nas byang chub sems dpa' sems dpa' chen po rgyal ba'i phung po zhes bya ba stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom 
[\[34a.6\]]ldan 'das la tshigs su bcad pa 'di dag gis mngon par bstod do/_/kye ma mi rnams kyi ni 'dren pa yis/_/sngon chad ma byung mdzad pa sna tshogs 'di/_/skye dgu kun la myur du kun bstan pa/_/de yis bdud sde thams cad mog mog bgyis/_/phan tshun dag tu tshig tu 
[\[34a.7\]]smra bgyid pa/_/kye ma'o shin tu ngo mtshar che zhes mchi/_/bdag cag ci zhig phyir ni 'dir lhags kye/_/bdag cag bcom mo bdag cag bcom zhes mchi/_/dka' thub can bdag dka' thub can min gyur/_/nyam chung lus la pags pa tsam zhig las/_/bdag 
[\[34b\]]
[\[34b.1\]]'khogs bdag skams bde ba rnams las nyams/_/bdag cag rdzu 'phrul thob par gyur ma yin/_/yi ge ma mchis rdzu 'phrul gsum rnams kyis/_/bstan pa'i dgra rnams mog mog gyur par mdzad/_/bstan pa'i 'dren pa khyod kyis de ring ni/_/sangs 
[\[34b.2\]]rgyas sras la dus ston chen po mdzad/_/'khor 'di thams cad the tshom 'tshal bar gyur/_/dga' ba skyes shing sems kyang rab dga' ste/_/gang zhig gnas nas lha tshogs bdag cag kyang /_/'jig rten mgon po sangs rgyas gyur cig mchi/_/'jam dbyangs 
[\[34b.3\]]sangs rgyas mang po bsnyen bkur bgyis/_/sangs rgyas sras po mtha' yas rnams kyis bskor/_/'jam pa'i dbyangs ni 'khor gyi nang na mchis/_/cho 'phrul rnam par phye ste bstan du gsol/_/'di dag chos ni gang gi ltas shig lags/_/thub pa 
[\[34b.4\]]chos ni gang zhig gsung bar bzhed/_/'khor 'di thams cad 'bod cing mchis lags na/_/sems can thugs brtse'i slad du bdag la gsungs/_/de nas sangs rgyas kyi byin gyi rlabs kyis 'khor de'i nang nas drang srong chen po me sgron zhes bya ba gcig gis byang chub 
[\[34b.5\]]sems dpa' rgyal ba'i phung po la 'di skad ces smras so/_/kye gzhon nu re shig kha rog shig kho bos dri ba dri bar bya'o/_/gal te kho bo'i dri ba khong du chud par byed na ni de thams cad mkhyen pa zhes bya ba'i ming dang yang 'thun no/_/'on te sred med kyi bu dang /_dbang phyug chen 
[\[34b.6\]]pos phyung ba'i 'gro lding ba rnams kyis sprul pa byed du bcug na 'dir ngo mtshar yang mi che ste/_skyes bu ngan pa dang /_sgyu ma mkhan rnams kyis 'di 'grub bo/_/de nas bcom ldan 'das kyis 'dzum pa'i zhal gyis drang srong gi tshogs la kun tu gzigs nas drang srong chen po 
[\[34b.7\]]me sgron la 'di skad ces bka' stsal to/_/tshe dang ldan pa drang srong chen po ci nus kyis dri ba dris shig dang rnam par sbyar bar bya'o/_/de nas bcom ldan 'das la drang srong chen po me sgron gyis 'di skad ces gsol to/_/kye gau ta ma sems can gyi skye ba gang nas byung /_
[\[35a\]]
[\[35a.1\]]ci'i slad du bskal pas sreg par 'gyur/_sems can rnams gnas gang du 'du bar 'gyur/_nang na sems can phra ba khru gang tsam mam/_mtho gang tsam mam/_mdzub mo tsam mam/_mthe bo tsam mam/_nas dang /_gro dang /_mon sran sde'u dang /_mon 
[\[35a.2\]]sran gre'u dang /_til dang /_yungs 'bru tsam mam/_sems can ji tsam zhig nang na mchis bka' stsol cig_/de nas bcom ldan 'das kyis drang srong chen po me sgron la drang srong chen po legs so legs so/_/zhes bya ba byin no/_/drang srong chen po tshe bskal pa drug 
[\[35a.3\]]cu pa'i dri ba dri ba 'di ni 'thun pa'o/_/de nas drang srong chen po rnams ngo mtshar du gyur te/_drang srong chen po me sgron gyi tshe'i tshad ni ma brjod par bdag cag lhan cig gnas gnas pa rnams kyis kyang ma shes na 'dis ji ltar shes snyam mo/_/bcom ldan 'das kyis bka' 
[\[35a.4\]]stsal pa/_drang srong chen po de'i phyir legs par rab tu nyon la yid la zung shig dang bshad do/_/drang srong chen po gang nga la sems can gyi skye ba gang nas byung zhes smras pa de ni yi ges brjod pa ma yin pa'o/_/sems can zhes bya ba ni ma rig pa'i rkyen nas skye ba dang /_rga shi'i 
[\[35a.5\]]bar du byung ba'o/_/drang srong chen po yang rgyu rkyen las sems can skyes te rgyu rkyen ni pha ma'o/_/drang srong chen po yang pha ma 'grogs pa ni de'i rgyu'o/_/gang gi tshe yongs su rtog pas kun nas bslang ba'i las kyi rlung rnams kyis bud med kyi grong du 'jug pa de ni rkyen no/_/
[\[35a.6\]]drang srong chen po yang sdug bsngal 'phags pa'i bden pa dang /_sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam 'phags pa'i bden pa ni sems can no/_/nye bar len pa'i phung po lnga dang khams [{]bcwa [,]bco [}]brgyad ni sems can 
[\[35a.7\]]no/_/drang srong chen po sems can yang gzhan la las kyang gzhan ma yin/_las kyang gzhan la sems can yang gzhan ma yin no/_/drang srong chen po sems can ni 'grib pa ma yin/_'phel ba ma yin no/_/drang srong chen pos gsol pa/_kye gau ta ma gal te sems can 
[\[35b\]]
[\[35b.1\]]'grib pa ma mchis/_'phel ba ma mchis na/_ci'i slad du sems can khyi'i skye gnas nas shi 'phos te dbang sgyur du 'gyur/_bcom ldan 'das kyis bka' stsal pa/_drang srong chen po de ni ji skad smras pa de bzhin du ma yin no/_/gal te dbang sgyur dbang sgyur yin du zin 
[\[35b.2\]]na ni dbang med par 'chi bar mi rigs so/_/drang srong chen po gang rang gi lus kyi gtso bo ma yin pa de ji ltar dbang sgyur du 'gyur/_drang srong chen po 'di lta ste/_dper na srin bu me khyer 'di snyam du bdag gis 'dzam bu'i gling snang bar bya'o/_/snyam du sems pa'i rkyen 
[\[35b.3\]]gyis srin bu me khyer gyis 'dzam bu'i gling snang bar byed dam/_sems ma dul ba'i dbang sgyur yang dag pa ma yin no/_/drang srong chen po yang gal te dbang sgyur nyon mongs pa 'bri bar gyur na ni khyi la nyon mongs pa shas che bar 'gyur ro/_/gang gi tshe dbang sgyur dang nyon mongs 
[\[35b.4\]]pa dag khyi la yang yod cing dbang sgyur la yang yod pa de'i tshe sems can 'grib pa yang mi dmigs/_'phel ba yang mi dmigs so/_/drang srong chen pos gsol pa/_gau ta mas nyon mongs pa 'grib par mdzad dam/_bcom ldan 'das kyis bka' stsal pa/_drang srong chen po 
[\[35b.5\]]ngas phyin ci log dag bzlog pa yang med/_'grib par byas pa yang med do/_/drang srong chen pos gsol pa/_gal te de ltar na khyod kyang dbang sgyur ma lags so/_/bcom ldan 'das kyis bka' stsal pa/_drang srong chen po de de bzhin te/_ma byung ba'i phyir nga yang dbang sgyur ma 
[\[35b.6\]]yin no/_/drang srong chen pos gsol pa/_gau ta ma bka' mchid 'di re zhig zhog_/gau ta ma'i sras kyis pha ma 'grogs pa las sems can skye'o zhes gsungs na/_sems can mang du 'grogs pa la sems can skye ba nyung bar gyur pa 'di ci lta bu/_bcom ldan 'das 
[\[35b.7\]]kyis bka' stsal pa/_khyod la dpe bstan par bya'o/_/drang srong chen po 'di lta ste/_dper na sa bon gcig las shing skye bar 'gyur te/_'bras bu gcig las kyang 'bras bu mtha' yas par 'gyur ro/_/de la res 'ga' ni gcig sa bon gyi 'os su 'gyur gyi lhag ma sa bon gyi 
[\[36a\]]
[\[36a.1\]]'os su mi 'gyur ba de ji lta bu/_drang srong chen pos gsol pa/_kye gau ta ma rlung dang nyi mas shing tog rnams ma rung bar bgyis so/_/bcom ldan 'das kyis bka' stsal pa/_drang srong chen po de de bzhin te/_las kyi rlung gis kyang sems can gyi 'bras bu rnams ma 
[\[36a.2\]]rung bar byas so/_/drang srong chen po kha cig ni mngal na gnas pa nyid kyi tshe srin bu rnams kyis zos so/_/kha cig ni las kyi rlung rnams kyis phye mar byas so/_/drang srong chen po shing gi nyes pa ni nyung ngo /_/sems can gyi nyes pa ni mang ngo /_/drang srong chen po yang sems can 
[\[36a.3\]]gyi khams ni yongs su rtog pas kun nas bslang ba ste/_drang srong chen po sems can rnams kyi sems dang sems las byung ba 'jug pa ji snyed pa de snyed du srid pa la dmigs te/_drang srong chen po de'i phyir sems can gyi khams ni yongs su rtog pas kun nas bslang ba'o zhes nga 
[\[36a.4\]]smra'o/_/drang srong chen pos gsol pa/_kye gau ta ma de de bzhin te/_zhu ba brjod pa 'di ni rnam par dag go/_/ci'i slad du bskal pas sreg par 'gyur ba bka' stsol cig_/bcom ldan 'das kyis bka' stsal pa/_drang srong chen po chos kyi dbyings 'dus ma byas pa'i phyir bskal 
[\[36a.5\]]pas sreg par 'gyur ro/_/drang srong chen po gal te bskal pas sreg par mi 'gyur na chos kyi dbyings gnyis su 'gyur te/_la la mi rtag la/_la la rtag par 'gyur ro/_/de'i tshe de bzhin gshegs pa bden pa smra bar mi 'gyur ro/_/drang srong chen po gang gi phyir 'di thams cad 
[\[36a.6\]]rtag pa ma yin/_brtan pa ma yin/_dbugs phyin pa ma yin pa de'i tshe de bzhin gshegs pa thams cad mkhyen pa zhes bya ba de'i ming thob bo/_/drang srong chen pos bram ze'i khye'u la smras pa/_'di thams cad mkhyen par mtshan gsol pa ni 'thun no/_/bcom ldan 'das 
[\[36a.7\]]kyis bka' stsal pa/_drang srong chen po gal te bskal pas bsregs par ma gyur na 'di ni dus bzang po'o/_/'di ni dus ngan pa'o zhes bya bar dus tha dad pa med par 'gyur ro/_/drang srong chen po gal te yang bskal pas bsregs par ma gyur na legs par byas pa dang /_
[\[36b\]]
[\[36b.1\]]nyes par byas pa'i las rnams kyi rnam par smin pa tha dad pa med par 'gyur ro/_/drang srong chen po yang 'di lta ste/_bskal pas sreg pa 'di ni de bzhin gshegs pa rnams kyi thabs mkhas pa ste/_drang srong chen po sems can ji snyed bskal pas sreg par 'gyur ba thos 
[\[36b.2\]]nas dad par 'gyur ba'i sems can de snyed de bzhin gshegs pas bsdu ba'i dngos pos sdud par 'gyur ro/_/drang srong chen po 'di lta ste/_dper na kha chu ldag pa'i sbrul ni mig gis kyang rdub/_rna ba dang /_sna dang /_kha'i sgo nas kyang rdub bo/_/drang srong chen po de bzhin 
[\[36b.3\]]gshegs pa la yang de ltar blta ste/_sbyin pas kyang sdud/_snyan par smra bas kyang sdud/_don spyod pas kyang sdud/_don 'thun pas kyang sdud do/_/drang srong chen po 'di lta ste/_dper na gser la gnod par bya ba'i phyir mer 'jug pa ma yin gyis/_gser dul ma ma yin pa 
[\[36b.4\]]'di ji ltar na dul mar 'gyur snyam nas de'i phyir mer 'jug ste/_shin tu bsregs pa'i phyir rin po che'i 'os su 'gyur ro/_/rin po ches spras pa de'i rin thang med par 'gyur te/_drang srong chen po de'i phyir gser brdung ba dang bsreg pas rnam par sbyong ngo /_/drang srong chen 
[\[36b.5\]]po de bzhin du sangs rgyas bcom ldan 'das rnams kyang rgyu med par sreg pa'i bskal pa mi 'byin te/_'dir sems can gang la yang gnod par mi 'gyur ro/_/de nas bcom ldan 'das la drang srong chen po me sgron gyis 'di skad ces gsol to/_/bcom ldan 'das bskal 
[\[36b.6\]]pas sreg pa'i me phyung yang sems can gang la yang gnod par mi 'gyur ba ni ngo mtshar to/_/bcom ldan 'das kyis bka' stsal pa/_drang srong chen po de bzhin gshegs pa rnams ni sems can gang la yang gnod par mi mdzad do/_/drang srong chen po 'di lta ste/_dper na 
[\[36b.7\]]phyogs bcu rnams su char phra mo'i rgyun 'bab pa de bas ni drang srong chen po de bzhin gshegs pa rnams dang /_sa bcu la gnas pa'i byang chub sems dpa' rnams nye bar gnas te/_rang gi lag gis sems can thar par byed pa ni ches mang ngo /_/drang srong chen po de'i tshe 
[\[37a\]]
[\[37a.1\]]sems can de dag gis de bzhin gshegs pa dang /_byang chub sems dpa' de dag gi gzugs kyang mthong /_kha dog mdzes pa yang mthong /_bskal pas bsregs pa'i 'jigs pa las bdag nyid sgrol ba yang mthong nas dga' ba dang /_mchog tu 
[\[37a.2\]]dga' ba skyes te 'di skad ces bdag cag kyang 'di ltar sgrol ba por gyur cig_/bdag cag kyang 'di ltar gzugs mdzes par gyur cig_/bdag cag kyang 'di ltar kha dog mdzes par gyur cig ces 'dzer te/_kha cig ni yid byung nas sems rnam par grol te rgyun du zhugs 
[\[37a.3\]]pa'i 'bras bu mngon sum du byed/_kha cig ni lan cig phyir 'ong ba'i 'bras bu dang /_phyir mi 'ong ba'i 'bras bu mngon sum du byed/_kha cig ni dgra bcom pa nyid/_kha cig ni rang byang chub/_kha cig ni mi skye ba'i chos la bzod pa rab tu thob/_kha cig ni phyir mi ldog pa'i sa 
[\[37a.4\]]gnon/_kha cig ni rgyal chen bzhi'i ris kyi lha rnams kyi nang du skye/_kha cig ni sum cu rtsa gsum du/_kha cig ni mtshe mar/_kha cig ni dga' ldan du/_kha cig ni 'phrul dgar/_kha cig ni gzhan 'phrul dbang byed kyi lha rnams kyi nang du skye'o/_/drang srong chen po rnam grangs 
[\[37a.5\]]'di lta bur 'og min gyi bar gyi lha rnams kyi nang du skye'o/_/de bzhin du 'khor los sgyur ba rnams dang /_stobs kyi 'khor los sgyur ba rnams dang khams kyi rgyal po rnams su 'gyur te/_drang srong chen po rgyal rigs dang /_bram ze dang /_khyim bdag rnams kyi bar du yang 'gyur 
[\[37a.6\]]ro/_/drang srong chen po rnam grangs 'di lta bus de bzhin gshegs pa'i gzugs kyi sku mthong zhing bdag nyid kyang 'jigs pa chen po las grol bar mthong nas/_de bzhin gshegs pa la byas pa gzo zhing byas pa shes par 'gyur ro/_/de bzhin gshegs pa la chos nyid thos 
[\[37a.7\]]nas bslab pa'i gnas rnams la bag byed par 'gyur ro/_/thabs 'dis na ngan song du 'gro bar mi 'gyur ro/_/drang srong chen po yang sa bcu la gnas pa'i byang chub sems dpa' rnams kyi mig la sa'i khams ji snyed snang bar 'gyur ba de bas ni sems can gyi khams gang 'khor bar 
[\[37b\]]
[\[37b.1\]]chags pa'i skyon chags par shes nas phung po ma lus pa'i mya ngan las 'das pa'i dbyings su yongs su mya ngan las 'da' bar byed pa ches mang ste/_drang srong chen po de'i phyir bskal pas sreg par 'gyur ro/_/de nas drang srong chen po me sgron gyis rang gi yid kyis rnam 
[\[37b.2\]]par dpyad nas tshig tu smras pa/_kye ma'o gang bdag drang srong chen po zhes 'bod pa shAkya'i sras 'di'i che ba nyid ni rgya che ba'o/_/bdag gis 'di la bgams pas kyang chog ste/_'di ni thams cad mkhyen par mngon gyis/_bdag gis kyang 'di la yang dag pa'i ming gis bod par 
[\[37b.3\]]bya'o zhes smras so/_/de nas bcom ldan 'das la drang srong chen po me sgron gyis 'di skad ces gsol to/_/yon tan gyi 'byung gnas su gyur cing mkhyen pa dpag tu ma mchis pas thams cad mkhyen pa zhes mtshan gsol pa/_sems can gnas gang du 'du bar 'gyur ba 
[\[37b.4\]]bdag la bka' stsol cig_/bcom ldan 'das kyis bka' stsal pa/_drang srong chen po gnas med pa la sems can 'du bar 'gyur ro/_/mnyam pa nyid la sems can 'du bar 'gyur ro/_/drang srong chen po theg pa gcig gis 'byung ba la sems can 'du bar 'gyur 
[\[37b.5\]]ro/_/byang chub kyi snying po la sems can 'du bar 'gyur ro/_/drang srong chen po phung po ma lus pa'i mya ngan las 'das pa'i dbyings su sems can 'du bar 'gyur ro/_/drang srong chen po 'di lta ste/_dper na chu klung chen po tha dad pa dang /_klung phran dang /_klung chen po dag 
[\[37b.6\]]rgya mtsho chen por bab nas ro gcig tu 'gyur ro/_/drang srong chen po de bzhin du sems can gyi khams ji snyed zag pa zad par byed pa de dag thams cad rnam par grol ba'i ngang du gyur pas 'du bar 'gyur ro/_/drang srong chen po 'khor bar 'du bas sems can 'du bar 'gyur 
[\[37b.7\]]ba ni 'du ba ma yin pa'o zhes nga smra'o/_/drang srong chen po 'di lta ste/_dper na rlung gis bdas nas phye ma leb phyi phyi zhwa la 'du bar 'gyur te/_rlung med na so sor 'gyes so/_/drang srong chen po de bzhin du sems can dmyal bar 'gro bar 'gyur bas phan tshun las 'brel pa'i 
[\[38a\]]
[\[38a.1\]]sems can gyi khams de dag kyang der 'du bar 'gyur ro/_/drang srong chen po rnam grangs 'di lta bur phan tshun las kyis 'brel ba dag [{]yi dgas [,]yi dwags [}]su skye bar 'gyur/_dud 'gror skye bar 'gyur te/_der de dag 'du bar 'gyur ro/_/drang srong chen po lha dang mi 
[\[38a.2\]]rnams su de dag 'du bar 'gyur ro/_/drang srong chen pos gsol pa/_thams cad zil gyis gnon pa/_thams cad mkhyen pa/_mir skyes pa 'di sems can che ge mo zhes bgyi ba zhig dang 'dus par gyur to/_/dud 'gror skyes pa 'di zhes bgyi ba nas [{]yi dgas [,]yi dwags [}]su skyes pa 'di 
[\[38a.3\]]'dus par gyur to zhes bgyi ba'i bar du ji ltar 'tshal bar bgyi ba bka' stsol cig_/bcom ldan 'das kyis bka' stsal pa/_drang srong chen po sems can gang zhig sems can gang dang lhan cig tu sems can dmyal bar skyes nas 'dus par gyur pa des de mthong na yid mi 
[\[38a.4\]]bde bar 'gyur/_zhe sdang bar 'gyur/_des de mthong nas gal te na de klad pa na bar yang 'gyur/_bshang ba dang /_gci ba 'byung bar yang 'gyur te/_drang srong chen po 'di ni sems can dmyal bar skyes pa rnams kyi 'du ba'i mtshan nyid do/_/gang la la de ltar gyur pa des kyang 
[\[38a.5\]]bdag dang 'di lhan cig tu sems can dmyal ba rnams na gnas gnas par mngon no zhes de ltar khong du chud par bya'o/_/drang srong chen pos gsol pa/_rigs gsal bar mdzad pa/_thams cad mkhyen pa/_dud 'gro dang lhan cig gnas gnas pa rnams kyi mtshan mar 
[\[38a.6\]]'gyur ba ji lta bu lags/_bcom ldan 'das kyis bka' stsal pa/_mir skyes pa'i sems can rnams gang gi tshe phan tshun mthong ba na khon du mdud par 'dzin cing /_'di las bdag gis skyon ji ltar rnyed snyam du skyon tshol ba 'di ni drang srong chen po dud 'gror skyes pa'i sems can 
[\[38a.7\]]rnams kyi 'du ba'i mtshan nyid de/_bdag dang 'di lhan cig tu dud 'gro'i nang na gnas gnas par mngon no zhes de ltar shes par bya'o/_/drang srong chen po [{]yi dgas [,]yi dwags [}]su skyes pa rnams ni dri nga ba 'dod cing kha zas la shin tu sred par 'gyur ro/_/pha rol la sbyin par bsams kyang 
[\[38b\]]
[\[38b.1\]]chags pa skye bar 'gyur ro/_/gang dang de [{]yi dgas [,]yi dwags [}]su skyes nas lhan cig 'dus par gyur pa de'i dbang phyug mthong nas phrag dog skye bar 'gyur/_gzhan gyi nor la 'dod par 'gyur te/_'di ni [{]yi dgas [,]yi dwags [}]su skyes pa rnams kyi 'du ba'i mtshan nyid do/_/de la bdag dang 'di 
[\[38b.2\]]lhan cig tu [{]yi dgas [,]yi dwags [}]kyi nang na gnas gnas par mngon no zhes de ltar shes par bya'o/_/drang srong chen po mir skyes pa gang la la zhig tshe rabs gzhan dag nas 'dus par gyur pa ni des de mthong na 'dod chags kyi sems skye bar 'gyur te/_drang srong chen po 'di ni mir 
[\[38b.3\]]skyes pa'i sems can rnams kyi 'du ba'i mtshan nyid do/_/de la bdag dang 'di mi rnams kyi nang na gnas gnas par mngon no/_/zhes de ltar shes par bya'o/_/drang srong chen pos gsol pa/_bcom ldan 'das gang dag lhar skyes te 'dus par gyur pa las mir 
[\[38b.4\]]skyes pa de dag gi ji lta bu lags/_bcom ldan 'das kyis bka' stsal pa/_drang srong chen po gang dag lhar skyes te/_'dus par gyur pa de dag ni/_phan tshun mthong na lta ba la 'jug par 'gyur te/_des na bdag dang 'di lhar skyes te lhan cig 'dus par gyur to zhes 
[\[38b.5\]]shes par bya'o/_/drang srong chen po rnam pa de lta bu dag tu sems can 'du bar 'gyur ro/_/de nas drang srong chen po me sgron dga' mgu ste yi rangs nas bcom ldan 'das la 'di skad ces gsol to/_/bcom ldan 'das gang dag thams cad mkhyen pa nyid du smon pa mi 
[\[38b.6\]]bgyid pa'i sems can de dag ni bslus pa'o zhes bdag 'chad do/_/de nas yang bcom ldan 'das kyis drang srong chen po me sgron la 'di skad ces bka' stsal to/_/drang srong chen po gang na sems can zhes bya ba phra ba ji tsam zhig yod ces nga la de skad zer ba ni drang srong 
[\[38b.7\]]chen po gang sems can du dmigs pa de sems can phra mor rnam par 'byed do/_/drang srong chen po 'di lta ste/_dper na la la zhig gis dmus long zhig la 'di skad du/_kye skyes bu kha dog dkar po zhes bya ba ci 'dra zhes smras na/_drang srong chen po 'di ji snyam du sems/_
[\[39a\]]
[\[39a.1\]]ma mthong ba'i phyir kha dog dkar po 'di 'dra'o zhes de smra bar nus sam/_drang srong chen pos gsol pa/_'brel pa ga la mchis/_bcom ldan 'das kyis bka' stsal pa/_drang srong chen po de bzhin du ngas kyang dmus long ltar ma mthong ba'i phyir sems can zhes bya 
[\[39a.2\]]ba ni phra mo 'di lta bu zhig go zhes sems can brjod par mi nus so/_/drang srong chen po yang mig la sems can zhes bya ba mi rnyed de/_rna ba dang /_sna dang /_lce dang /_lus dang /_yid la sems can zhes bya ba mi rnyed do/_/drang srong chen po nye bar len pa'i phung po lnga po dag la 
[\[39a.3\]]sems can zhes bya ba mi rnyed do/_/drang srong chen po khams [{]bcwa [,]bco [}]brgyad dang /_rten cing 'brel par 'byung ba yan lag bcu gnyis pa dang /_nang stong pa nyid la sems can zhes bya ba mi rnyed/_phyi stong pa nyid dang /_phyi nang stong pa nyid la sems can zhes bya ba mi rnyed do/_/drang srong 
[\[39a.4\]]chen po mig ni ngan pa'o/_/'jig pa'o/_/skad cig kyang mi gnas pa'o/_/de bzhin du rna ba dang /_sna dang /_lce dang /_lus dang /_yid kyang ngan pa'o/_/'jig pa'o/_/skad cig kyang mi gnas pa'o/_/drang srong chen po nye bar len pa'i phung po lnga yang ngan pa'o/_/
[\[39a.5\]]'jig pa'o/_/skad cig kyang mi gnas pa'o/_/drang srong chen po mi gtsang ba'i rdzas sum cu rtsa drug kyang ngan pa'o/_/'jig pa'o/_/skad cig kyang mi gnas pa'o/_/sems can zhes bya ba yang med/_gzugs kyang med de/_drang srong chen po rdzas 'dus pa ni sems can 
[\[39a.6\]]zhes bya ba'i grangs su 'gro'o/_/yongs su rtog pa pa gang dag rdzas rnams rnam par 'byed pa de dag ni/_srog dang /_gso ba dang /_skyes bu dang /_gang zag dang /_shed las skyes dang /_shed bu mi dmigs so/_/drang srong chen po gal te sems can yod du zin na/_de 
[\[39a.7\]]bzhin gshegs pa 'phags pa'i bden pa bzhi po dag gis shin tu chos ston par mi 'gyur ba zhig na drang srong chen po gang gi phyir sems can med pa'i phyir de bzhin gshegs pa nyid 'thob ste/_de'i phyir ji lta ji ltar yang dag par sgrub par byed pa de lta de ltar yang dag par 'grub bo/_/
[\[39b\]]
[\[39b.1\]]de nas bcom ldan 'das la drang srong chen po me sgron gyis 'di skad ces gsol to/_/bcom ldan 'das deng slan chad drang srong chen po me sgron bdag thams cad mkhyen pa nyid du smon par bgyid do/_/bcom ldan 'das gal te bdag bskal pa dpag tu ma mchis par sems can 
[\[39b.2\]]dmyal ba'i zhugs kyi 'obs su gnas par 'gyur ba'am/_ri rab 'og min gyi gnas tsam du gyur pa mthon po'i kha de nas bdag gis bdag 'dor bar 'gyur ba'am/_gdung ba lnga bskal pas bsreg pa lta bur 'gyur ba'am/_nyi ma bskal par gnas par 'gyur ba'am/_
[\[39b.3\]]bskal pa sum cu'i zla ba gcig tu smyung bar 'gyur ba de lta bu'i dka' ba spyad par ni bcom ldan 'das bdag spro ste 'dun gyi/_thams cad mkhyen pa nyid kyi slad du ni brtson 'grus nyams par mi bgyi'o/_/drang srong chen po mngon par shes pa lnga dang ldan pa ji snyed bcom ldan 
[\[39b.4\]]'das kyi gan du lhags pa de dag kyang stan las langs te bcom ldan 'das la 'di skad ces gsol to/_/bcom ldan 'das bdag cag kyang deng slad chad bla na med pa yang dag par rdzogs pa'i byang chub tu smon par bgyi'o/_/rngo ci thogs kyis brtson 'grus brtsam par 
[\[39b.5\]]bgyi'o/_/drang srong rnams kyis tshig de dag smras ma thag tu/_bcom ldan 'das kyi smin mtshams nas 'dul ba can zhes bya ba'i 'od zer phyung /_phyogs bcu'i sangs rgyas thams cad kyis kyang smin mtshams nas 'dul ba can zhes bya ba'i 'od zer phyung ste/_'od zer de dag 
[\[39b.6\]]gi mthus sa chen po 'di rnam pa drug tu g.yos/_rab tu g.yos/_'gul/_rab tu 'gul/_ldeg rab tu ldeg ste/_shar phyogs mtho na lho phyogs dma'/_nub phyogs dma' na byang phyogs mtho/_shar phyogs dma' na lho phyogs mtho/_nub phyogs mtho na byang 
[\[39b.7\]]phyogs dma'o/_/phyogs bcu'i sangs rgyas thams cad kyis kyang de bzhin gshegs pa'i steng du me tog gi char phab/_rnga bo che rnams brdungs so/_/dri za'i bdag po yid du 'ong ba rnams kyis kyang yan lag lnga pa'i sil snyan gyis bcom ldan 'das la mngon par bstod 
[\[40a\]]
[\[40a.1\]]do/_/lha'i bdug pa dri rab tu zhim po dag kyang rlung gis ngad bslang ste/_de bzhin gshegs pa'i gan du ngad ldang bar byed do/_/byang chub sems dpa' rnams rab tu dga' ste mchog tu bde ba'i sems kyis de bzhin gshegs pa'i steng du do shal 
[\[40a.2\]]dang /_se mo do rnams 'thor zhing rin po che'i char yang 'bebs/_me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dag gis kyang mchod par byed do/_/lha'i tshogs 
[\[40a.3\]]rnams kyang rab tu dga' nas me tog man dA ra ba dang /_man dA ra ba chen po'i char 'bebs so/_/thams cad dang ldan pa'i 'khor de yang dga' mgu yi rangs te/_ji ltar gyon gyon pa'i gos rnams de bzhin gshegs pa'i sku la gsol to/_/de nas 'dul ba can zhes bya 
[\[40a.4\]]ba'i 'od zer des 'og min gyi gnas man chad/_sems can dmyal ba chen po mnar med pa yan chad snang bar byas te/_phyogs bcu'i sangs rgyas thams cad la bskor ba byas te/_slar log ste bcom ldan 'das kyi dbu'i gtsug tu nub bo/_/de nas bcom ldan 'das la tshe 
[\[40a.5\]]dang ldan pa rab 'byor gyis 'di skad ces gsol to/_/rgyu ma mchis par shAka thub de ring 'dir/_/phyogs bcu dag tu 'od zer mi gtong ste/_/'khor 'di thams cad the tshom gyur lags na/_/thub pas rgyu dang byed de bdag lung ston/_/mi yi 'dren pa'i rnam par 'phrul 
[\[40a.6\]]mthong nas/_/dga' bar gyur cing spro ba che gyur te/_/rab tu dga' bas legs par bstod bgyid nas/_/kha cig 'di na bcom ldan legs zhes mchi/_/brgya byin tshangs pa 'jig rten skyong ba rnams/_/nam mkha'i gnas nas 'byung po'i tshogs kyang bstod/_/
[\[40a.7\]]mkha' las lha yi me tog char du 'bebs/_/ma brdungs rnga chen dag ni sgra yang 'byin/_/de nas bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor khyod kyis drang srong chen po me sgron mthong ngam/_rab 'byor gyis gsol pa/_
[\[40b\]]
[\[40b.1\]]bcom ldan 'das mthong lags so/_/bcom ldan 'das kyis bka' stsal pa/_rab 'byor drang srong chen po me sgron 'di ma 'ongs pa'i dus na sangs rgyas stong 'das pa'i 'og tu bskal pa bzang po 'di nyid la zla ba can gyi 'jig rten gyi khams su de bzhin gshegs pa dgra bcom 
[\[40b.2\]]pa yang dag par rdzogs pa'i sangs rgyas rnam par gzigs zhes bya bar 'gyur ro/_/rab 'byor de bzhin gshegs pa rnam par gzigs kyi ming yang yid bzhin gyi nor bu rnam par dag pa'i bya ba byed par 'gyur ro/_/rab 'byor drang srong chen po brgyad khri bzhi stong gis chos 
[\[40b.3\]]kyi rnam grangs 'di thos ma thag tu phyir mi ldog pa'i sa rjes su thob ste/_rab 'byor de dag thams cad ni de bzhin gshegs pa byams pa'i gsung rab las sa bcu la gnas par 'gyur ro/_/bskal pa sum brgya'i 'og tu de bzhin gshegs pa dgra bcom pa yang dag par 
[\[40b.4\]]rdzogs pa'i sangs rgyas bdag bka' blo bde ba zhes bya bar 'jig rten du 'byung bar 'gyur ro/_/rab 'byor byang chub sems dpa' tshad med pa dag gis kyang chos kyi rnam grangs 'di thos ma thag tu dpa' bar 'gro ba'i ting nge 'dzin thob ste/_skad dang skad ma yin par shes 
[\[40b.5\]]pa'i ting nge 'dzin dang /_rgyal ba dbang bskur ba'i ting nge 'dzin dang /_sgyu ma lta bu'i ting nge 'dzin dang /_khams rnam par 'byed pa'i ting nge 'dzin dang /_blo gros rgyal po'i ting nge 'dzin dang /_rgya mtsho snying po'i ting nge 'dzin dang /_mnyen pa'i sa'i ting nge 'dzin dang /_bsam 
[\[40b.6\]]pa'i snying po'i ting nge 'dzin dang /_'od gsal ba'i ting nge 'dzin 'thob bo/_/rab 'byor lha bye ba phrag gang gA'i klung gi bye ma snyed dag gis mi skye ba'i chos la bzod pa thob bo/_/dge slong dang /_dge slong ma dang /_dge bsnyen dang /_dge bsnyen ma stong phrag tshad med pa 
[\[40b.7\]]dag gis dgra bcom pa nyid mngon sum du byas so/_/rab 'byor lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa gang gA'i bye ma snyed dag gis bla na med pa yang 
[\[41a\]]
[\[41a.1\]]dag par rdzogs pa'i byang chub tu sems bskyed do/_/rab 'byor de bzhin gshegs pas don gyi dbang de mthong nas 'dul ba can zhes bya ba'i 'od zer rnams phyung ngo /_/de nas bcom ldan 'das kyis nyid kyi ljags kyi dbang pos zhal khebs par mdzad de/_
[\[41a.2\]]ljags kyi dbang po de las kha dog du ma/_kha dog tha dad pa'i 'od zer 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu dag byung ste/_de dag 'jig rten gyi khams mtha' yas mu med pa dag 
[\[41a.3\]]tu mngon par byung nas slar log ste/_bcom ldan 'das la lan gsum bskor ba byas nas bcom ldan 'das kyi zhabs gnyis su nub bo/_/de nas byang chub sems dpa' sems dpa' chen po blo gros mi zad pa stan las langs te/_bla gos phrag pa gcig tu gzar nas pus 
[\[41a.4\]]mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/sangs rgyas bcom ldan 'das rnams ni rgyu ma mchis par 'dzum pa mi mdzad na/_bcom ldan 'das 'dzum pa mdzad pa'i 
[\[41a.5\]]rgyu gang lags/_rkyen gang lags/_de skad ces gsol pa dang /_bcom ldan 'das kyis byang chub sems dpa' blo gros mi zad pa la 'di skad ces bka' stsal to/_/rigs kyi bu ma dad pa rnams kyi don du ljags 'di lta bu ni [{]brdzun [,]rdzun [}]mi gsung ngo snyam du bya ba'i phyir ljags kyi 
[\[41a.6\]]dbang pos 'dzum pa mdzad do/_/de nas bcom ldan 'das la byang chub sems dpa' blo gros mi zad pas 'di skad ces gsol to/_/bcom ldan 'das gang gis chos kyi rnam grangs 'di las tha na tshigs su bcad pa gcig tsam lung 'bogs na rigs kyi bu'am/_rigs kyi 
[\[41a.7\]]bu mo de dag bsod nams kyi phung po ji tsam skyed par 'gyur/_bcom ldan 'das kyis bka' stsal pa/_rigs kyi bu phyogs bcu'i sangs rgyas bcom ldan 'das kyis sangs rgyas kyi spyan la snang bar 'gyur ba ji snyed pa de dag la yongs su mya ngan las ma 'das kyi bar du gang zhig 
[\[41b\]]
[\[41b.1\]]gis bde bar sbyar ba thams cad kyis bsnyen bkur byas te/_yongs su mya ngan las 'das nas kyang rin po che sna bdun gyi mchod rten byed pa de bas gang zhig chos kyi rnam grangs 'di las tha na tshigs su bcad pa gcig tsam yang lung 'bogs na/_'dis bsod nams ches mang du 
[\[41b.2\]]skyed do/_/rigs kyi bu chos kyi rnam grangs 'di 'chad pa na gang zhig dad pa'i sems kyis legs so/_/zhes bya ba sbyin pa de la/_sangs rgyas thams cad kyis bstod par 'gyur ro/_/gang gis 'di la rim gro byas pa des nga la rim gro byas par 'gyur ro/_/
[\[41b.3\]]de nas bcom ldan 'das kyis thams cad dang ldan pa'i 'khor de la rnam par gzigs nas/_'di skad ces bka' stsal to/_/rigs kyi bu dag nga ni bden pa smra ba ste/_sa phyogs gang na chos kyi rnam grangs 'di grags pa'i sa phyogs de la/_sangs rgyas thams 
[\[41b.4\]]cad dgongs par 'gyur ro/_/rigs kyi bu dag chos kyi rnam grangs 'di ni 'dzam bu'i gling pa'i sems can rnams kyi sman du gyur par 'gyur ro/_/gang gis chos kyi rnam grangs 'di lan gsum brjod dam/_brjod du bcug na/_des ston pa la chos kyi 'khor 
[\[41b.5\]]lo rab tu bskor bar bskul bar 'gyur ro/_/rab 'byor gang zhig chos kyi rnam grangs 'di yi ger 'dri 'am/_yi ger 'drir 'jug pa de bde ba dang bcas shing /_yid bde ba dang bcas bzhin du/_byang chub mngon par rdzogs par 'tshang rgya bar 'gyur ro/_/des 
[\[41b.6\]]sangs rgyas thams cad kyi mdzod kyang bzung bar 'gyur ro/_/rigs kyi bu dag chos kyi rnam grangs 'di ni sems can dmyal bar 'gro ba'i sems can rnams kyi rna lam du grag par mi 'gyur ro/_/gang dag mi'i skye gnas nas shi 'phos te/_yongs su dag pa'i 
[\[41b.7\]]sangs rgyas kyi zhing rnams su skye ba de dag gi rna lam du chos kyi rnam grangs 'di grag par 'gyur ro/_/rab 'byor gang gis sangs rgyas stong la dge ba'i rtsa ba bskyed pa de'i rna lam du/_chos kyi rnam grangs 'di grag par 'gyur ro/_/rab 'byor rigs kyi bu'am/_
[\[42a\]]
[\[42a.1\]]rigs kyi bu mo gang chos kyi rnam grangs 'di thos nas dad dam/_'chang ngam/_klog gam/_kun chub par byed dam/_gzhan dag la yang rgya cher yang dag par rab tu ston par 'gyur ba de'i lag tu byang chub song ngo zhes bshad do/_/des mig lnga thob 
[\[42a.2\]]par 'gyur/_dbang po ma tshang bar mi 'gyur/_dran pa brjed pa med par 'chi ba'i dus byed par 'gyur/_sangs rgyas thams cad sgrub pa'i ting nge 'dzin thob par 'gyur/_rnam par snang mdzad rnam par sprul pa'i ting nge 'dzin dang /_gzungs kyi snying po'i ting nge 'dzin 
[\[42a.3\]]dang /_gtsug gi nor bu'i phyag rgya'i ting nge 'dzin dang /_dbang bskur ba'i ting nge 'dzin dang /_spyan ras gzigs kyi phyag rgya'i ting nge 'dzin rab tu thob par 'gyur/_yi ge med pa'i za ma tog gi gzungs thob par 'gyur/_chos thams cad la rnam par rgyal ba thob pa'i 
[\[42a.4\]]gzungs dang /_the tsom rnam par sbyong ba'i gzungs dang /_don dam pa'i rnam par nges pa'i gzungs thob par 'gyur te/_de la sogs pa gzungs dang ting nge 'dzin gyi sgo brgya stong mtha' yas pa thob par 'gyur ro/_/mngon par shes pa lnga dang ldan par 'gyur ro/_/bsams 
[\[42a.5\]]bzhin du 'chi 'pho dang skye ba yongs su 'dzin par 'gyur ro/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal sangs rgyas mang po la bsnyen bkur byas pa khyod la chos kyi rnam grangs 'di yongs su gtad kyis yang dang yang rgya cher 
[\[42a.6\]]yang dag par rab tu shod cig_/'jam dpal khyod kyis de bzhin gshegs pa ji snyed cig la bsti stang byas pa dang /_btsun par byas pa dang /_rim gror byas pa dang /_mchod pa byas pa de ji snyam du sems/_'jam dpal dge ba'i rtsa ba de la mtha' 'am mu yod dam/_
[\[42a.7\]]dge ba'i rtsa ba de dpag par nus sam/_'jam dpal gyis gsol pa/_bcom ldan 'das ma lags so/_/bde bar gshegs pa ma lags so/_/bcom ldan 'das kyis bka' stsal pa/_'jam dpal gang gis snyigs ma lnga'i dus na chos kyi rnam grangs 'di 'jig 
[\[42b\]]
[\[42b.1\]]rten gyi khams mi mjed 'dir rgyas par byed par 'gyur ba de dag de las dge ba'i rtsa ba chen por 'gyur ro/_/'jam dpal gal te khyod de bzhin gshegs pa mang po de snyed cig la na bza' dang /_zhal zas dang /_gzims cha dang /_snyun gsos kyi sman dang /_yo byad 
[\[42b.2\]]rnams kyis bsnyen bkur byed kyi chos kyi rnam grangs 'di ston par mi byed na/_khyod da dung du yang de bzhin gshegs pa rnams la nyes pa dang bcas par 'gyur ro/_/'jam dpal gal te khyod de bzhin gshegs pa gcig la'ang phyag mi byed kyi/_chos kyi rnam grangs 
[\[42b.3\]]'di rgyas par byed na de bzhin gshegs pa thams cad la khyod kyis mchod pa'i bar du byas par 'gyur ro/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_drang srong chen po me sgron dang /_dge slong de dag dang /_lha dang /_
[\[42b.4\]]mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa don dam pa'i chos kyi rnam par rgyal ba zhes bya ba theg pa chen po'i mdo rdzogs so//_//
[\[42b.5\]]rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te skad gsar chad kyis bcos nas gtan la phab pa/_/[{D247}]@##/_/rgya gar skad du/_Ar+ya d+harma ar+tha bi b+haM ga nA ma ma 
[\[42b.6\]]hA yA na sU tra/_bod skad du/_'phags pa chos dang don rnam par 'byed pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu 
[\[42b.7\]]rgyal byed kyi tshal mgon med zas sbyin gyi kun dga' ra ba na dge slong gi dge 'dun chen po dang thabs cig tu bzhugs te/_byang chub sems dpa'i dge 'dun chen po dang yang thabs cig go/_/de nas bcom ldan 'das kyis byang chub sems dpa' sems dpa' chen po rgyal 
[\[43a\]]
[\[43a.1\]]bas dga' la bka' stsal pa/_rigs kyi bu sngon byung ba 'das pa'i dus bskal pa grangs med pa'i yang ches grangs med cing tshad med par gyur pa de'i tshe de'i dus na 'jig rten gyi khams me tog gi 'byung gnas zhes bya ba 'byor pa rgyas pa/_bde ba lo 
[\[43a.2\]]legs pa nyams dga' ba skye bo mang po dang mi rnams kyis gang ba lag mthil ltar mnyam par gyur pa zhig byung ngo /_/rigs kyi bu 'jig rten gyi khams me tog gi 'byung gnas de na de bzhin gshegs pa dgra bcom pa yang dag par rdzogs pa'i sangs rgyas me tog 
[\[43a.3\]]las byung ba zhes bya ba da ltar yang bzhugs te/_'tsho zhing gzhes la 'khor bzhi dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa rnams la chos kyang 
[\[43a.4\]]ston to/_/rigs kyi bu 'jig rten gyi khams me tog gi 'byung gnas de na mi'i dbang po 'khor los sgyur ba'i rgyal po stong gsum gyi stong chen po'i 'jig rten gyi khams la dbang byed pa rgyal ba thob pa zhes bya ba zhig byung ngo /_/rigs kyi bu rgyal po rgyal ba thob pa de'i 
[\[43a.5\]]tshig rab la sems can de dag bde zhing yid bde ba skyes la/_dge ba bcu'i las kyi lam dang ldan zhing bdag gi chung mas mngon par dga'o/_/sems can de dag thams cad kyang theg pa gcig la yang dag par zhugs pa sha stag ste/_'di lta ste/_theg pa chen po 
[\[43a.6\]]la yang dag par zhugs pa/_theg pa mchog la yang dag par zhugs pa/_theg pa gtso bo la yang dag par zhugs pa/_theg pa dam pa la yang dag par zhugs pa/_theg pa khyad par du 'phags pa dang /_rab dang /_phul dang /_bla ma dang /_bla ma'i yang bla ma dang /_
[\[43a.7\]]bla na med pa la yang dag par zhugs pa/_theg pa mnyam pa med pa la yang dag par zhugs pa/_theg pa mi mnyam pa dang mnyam pa la yang dag par zhugs pa/_theg pa bsam gyis mi khyab pa la yang dag par zhugs pa/_theg pa gzhal du med pa la yang dag par zhugs 
[\[43b\]]
[\[43b.1\]]pa sha stag go/_/rigs kyi bu rgyal po rgyal ba thob pa de'i tshe tshig rab la theg pa chen po ma gtogs par theg pa gzhan gyi ming yang mi grag go/_/rigs kyi bu rgyal po rgyal ba thob pa de'i btsun mo'i 'khor ni dgu khri dgu stong yod de/_de dag thams cad kyang theg pa gzhan 
[\[43b.2\]]ma yin pa la yang dag par zhugs pa/_theg pa chen po'i khongs su 'dus pa/_nyin mtshan du chos 'dod cing chos la dga' ba sha stag go/_/rigs kyi bu de nas rgyal po de'i btsun mo dam pa rin po che dpal zhes bya ba byang chub sems dpa' sdud pa/_sangs rgyas 
[\[43b.3\]]pa'i chos dang dge 'dun la yang dag par zhugs pa/_theg pa chen po'i khongs su 'dus pa/_nyin mtshan du chos 'dod pa/_chos kyi kun dga' la dga' ba zhig yod de/_rigs kyi bu rin chen dpal de chen po la 'os pa'i seng ge'i khri la 'dug pa dang /_de'i pang 
[\[43b.4\]]nas bu rin chen 'byung gnas zhes bya ba lha'i rgyan gyis rnam par brgyan pa/_lha'i gos bgos pa lus mtshan dang dpe byad bzang pos legs par brgyan pa zhig skyil mo krung bcas te byung nas gzhon nu de byung ma thag tu gzhon nu des ma la 'di skad ces smras so/_/yum de bzhin gshegs pa me 
[\[43b.5\]]tog las byung ba de 'tsho'am/_de nas rgyal mo rin chen dpal des gzhon nu de la 'di skad ces smras so/_/bu gcig kun mkhyen 'jig rten mgon/_/bla na med pa dga' mdzad pa/_/lha dang mi dang bcas pa yi/_/'jig rten na ni de 'tsho'o/_/de nas rgyal bu rin chen 
[\[43b.6\]]'byung gnas kyis pha ma la 'di skad ces smras so/_/yab yum tshur gshegs de bzhin gshegs pa dgra bcom pa yang dag par rdzogs pa'i sangs rgyas me tog las byung ba de la blta ba dang /_phyag bgyi ba dang /_mchod pa dang /_bsnyen bkur bgyi ba dang /_chos mnyan pa'i 
[\[43b.7\]]slad du gshegs so/_/de ci'i slad du zhe na/_yab yum de bzhin gshegs pa de ni lha dang mir bcas pa'i 'jig rten na dka' ba mdzad pa ste/_ma grol ba rnams grol mdzad mgon/_/ldongs pa rnams la mig sbyin mdzad/_/chos la dpa' zhing cher dpa' ba/_/lhun po 
[\[44a\]]
[\[44a.1\]]lta bur mi g.yos so/_/de nas rgyal po rgyal ba thob pa dang /_rgyal mo rin chen dpal gyis bu de blangs te/_btsun mo'i 'khor dang g.yog tu bcas par bcom ldan 'das de'i zhabs kyi drung du phyin nas bcom ldan 'das la lan bdun bskor ba byas te/_brgya stong 
[\[44a.2\]]ri ba'i mu tig gi se mo do phul lo/_/phul nas kyang 'khor de nyid du 'dug par gyur to/_/rigs kyi bu de nas rgyal bu des rdzu 'phrul gyi stobs bskyed pa byas nas shing ta la bdun srid tsam gyi bar snang gi nam mkha' la 'dug ste/_bcom ldan 'das me tog las byung ba de la rin 
[\[44a.3\]]po che'i char dang /_me tog gi char dang /_spos kyi char rnams kyis gtor mngon par gtor to/_/gtor nas bcom ldan 'das la 'di skad ces gsol to/_/ston pa rgal nas sems can rnams/_/sdug bsngal chu bo che las sgrol/_/bdag ni thams cad mkhyen pa khyod/_/
[\[44a.4\]]blta ba'i slad du 'dir mchis so/_/'jig rten mgon po bla na med/_/lha dang mi yi 'jig rten na/_/khyod kyis yon tan gang bstan dang /_/khyod 'dra ba ni yong ma mchis/_/sems can shul ngan lhung gyur cing /_/'dod chags zhe sdang dbang mchis rnams/_/theg pa 
[\[44a.5\]]dman la gzhag mdzad nas/_/theg pa chen po brjod par mdzad/_/thabs la mkhas shing dpa' ba ste/_/thugs rje chen po'i dbang du gyur/_/chos ni don te chos kyis ngoms/_/chos rtsom yon tan 'byung gnas po/_/gang dag skye ba ma mchis pa/_/chos de snying po med 
[\[44a.6\]]mkhyen nas/_/chos nyid kyang ni khyod kyis mkhyen/_/des na khyod kyis dka' ba mdzad/_/de nas gzhon nu des tshig 'di dag gis bcom ldan 'das de la bstod nas yang bskor ba byas te/_bcom ldan 'das kyi zhabs kyi drung du 'dug go/_/de nas bcom ldan 'das kyis pad 
[\[44a.7\]]ma'i 'dab ma ltar yangs pa'i spyan gyis phyogs thams cad du gzigs te/_'khor bzhi po de dag gi sems dang sems las byung ba mkhyen nas/_rgyal po rgyal ba thob pa de la 'di skad ces bka' stsal to/_/rgyal po chen po phung po lnga po de dag ni snying po med pa yin na byis pa so 
[\[44b\]]
[\[44b.1\]]so'i skye bo rnams ni snying por 'du shes so/_/rgyal po chen po phung po rnams ni kha dog ngan pa/_dri nga ba/_khrag dang rnag 'byung ba/_shing dang /_bong ba dang /_lam dang mtshungs pa/_snying po med pa/_g.yo ba med pa dang /_dga' ba dang mi dga' bar 'brel 
[\[44b.2\]]ba/_sred pa'i lu gu rgyud kyis phan tshun sbrel ba/_nyon mongs pa mang ba/_smad pa yin na snying po med pa la snying por 'du shes/_mi rtag pa la rtag par 'du shes/_mi sdug pa la sdug par 'du shes/_mi gtsang ba la gtsang bar 'du shes/_bden pa ma yin pa la 
[\[44b.3\]]bden par 'du shes so/_/rgyal po chen po phung po lnga ni rang gi las kyis rnam par bris pa ste rgyal po chen po dper na rma bya'i mjug tshogs tshon sna lnga pa de la ri mo mkhan gyis bris pa yang med/_tshon kyang ci yang med de/_de ni rang gi las kyis rnam par bris pa nyid do/_/
[\[44b.4\]]rgyal po chen po de bzhin du byis pa so so'i skye bo rnams kyang rang gi las kyis rnam par bris pa phan tshun gyi rkyen las byung ba dag go/_/de nas 'khor de'i nang nas byang chub sems dpa' sems dpa' chen po mi pham dbang phyug ces bya ba de stan las langs te/_bcom 
[\[44b.5\]]ldan 'das la bskor ba byas nas/_bla gos phrag pa gcig tu gzar te/_pus mo g.yas pa'i lha nga sa la btsugs nas lus btud lus smad de sor mo bcu thal mo sbyar nas bcom ldan 'das la 'di skad ces gsol to/_/bcom ldan 'das phung po 'di dag ni kha dog ngan 
[\[44b.6\]]pa dri nga ba/_khrag dang rnag 'byung ba/_shing dang /_bong ba dang /_rtsig pa dang /_lam dang 'dra ba/_snying po ma mchis pa/_g.yo ba ma mchis pa lags na byis pa so so'i skye bo rnams ni snying por 'du shes te/_yang dag pa ma lags pa ldongs pa/_rmongs pa dang 'dra ba/_
[\[44b.7\]]gti mug la gzhol ba/_mun pa dang rab rib dang /_ling tog gis kun nas khebs pa/_lta ba thams cad kyi tshang tshing thibs pos gtibs pa lags so/_/bcom ldan 'das chos kyi phung po bzhi po 'di dag ni zab ste/_nam mkha' dang mtshungs shing 'dra ba lags so/_/
[\[45a\]]
[\[45a.1\]]bcom ldan 'das gang dag 'di lta bu'i mdo sde'i tshig bshad pa 'di dag la yang dag pa'i 'du shes skyed pa'i sems can de dag 'byung bar 'gyur lags sam/_de skad ces gsol pa dang /_bcom ldan 'das me tog las byung ba des byang chub sems 
[\[45a.2\]]dpa' sems dpa' chen po de la 'di skad ces bka' stsal to/_/rigs kyi bu gang gi tshe byang chub sems dpa' sems dpa' chen po 'byung ba de'i tshe sems can rnams sbyang ba'i phyir 'byung ste/_mos pa ji lta ba bzhin du sems can rnams la chos kyang ston to/_/sred pas 
[\[45a.3\]]nyam thag pa rnams kyi sred pa gcod do/_/sdug bsngal gyis nyam thag pa rnams kyi mya ngan sel to/_/chos thams cad snying po med par shes te nam mkha' dang mtshungs shing 'dra bar shes nas sems can rnams chos nyid la rab tu 'god de/_de'i tshe byang chub sems dpa' 
[\[45a.4\]]rnams sems can sbyong bar byed pa zhes bya'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas me tog las byung ba des sems can bstan pa 'di bshad pa na rgyal po rgyal ba thob pa bu dang bcas pa dang /_rgyal mo rin chen dpal de dang /_
[\[45a.5\]]btsun mo'i 'khor dang /_g.yog 'khor du bcas pa thams cad skra dang kha spu bregs te bcom ldan 'das de las rab tu byung ngo /_/de nas bcom ldan 'das kyis 'khor de dag la 'di skad ces bka' stsal to/_/rigs kyi bu dag rgyal bu gzhon nu 'di la ltos/_rigs kyi bu dag skyes bu 
[\[45a.6\]]dam pa 'dis sangs rgyas bye ba khrag khrig brgya stong phrag dgu bcu rtsa dgu la dge ba'i rtsa ba bskyed de/_thams cad du yang chos smra bar gyur to/_/'di ni rtag tu skyes bu dam pa 'di'i phar gyur te/_rtag tu skyes bu dam pa 'dis bla na med pa yang dag par rdzogs pa'i byang chub la 
[\[45a.7\]]yongs su smin par byas so/_/rigs kyi bu dag rgyal bu gzhon nu rin chen 'byung gnas 'di ni nga yongs su mya ngan las 'das ma thag tu sangs rgyas su 'gyur te/_rin po che du ma bkod pa'i byang chub kyi shing drung du 'dug nas/_de byang chub thob pa'i tshe de bzhin gshegs pa dgra 
[\[45b\]]
[\[45b.1\]]bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od zer kun nas mngon 
[\[45b.2\]]'phags dpal brtsegs rgyal po zhes bya bar 'gyur ro/_/'jig rten gyi khams ni kun nas rin po ches yang dag par bris pa zhes bya bar 'gyur ro/_/de'i nyan thos kyi dge 'dun ni tshad med par 'gyur ro/_/de'i tshe'i tshad ni bskal pa bye ba khrag khrig phrag dgu bcu 
[\[45b.3\]]rtsa drug thub par 'gyur ro/_/de'i dam pa'i chos kyi gzugs brnyan ni lo 'bum phrag bdun cu rtsa lngar gnas par 'gyur ro/_/rigs kyi bu de nas byang chub sems dpa' sems dpa' chen po'i lung bstan pa brjod pa bshad pa na srog chags brgyad khri bzhi stong mi skye ba'i 
[\[45b.4\]]chos la bzod pa thob par gyur to/_/rigs kyi bu de'i tshe de'i dus kyi de bzhin gshegs pa de gzhan zhig yin pa snyam du khyod dogs shing the tshom za'am yid gnyis su gyur na de ltar mi blta'o/_/de ci'i phyir zhe na/_rigs kyi bu de bzhin gshegs pa dgra bcom pa yang 
[\[45b.5\]]dag par rdzogs pa'i sangs rgyas 'od dpag med ces bya ba 'di de'i tshe de'i dus na de bzhin gshegs pa me tog las byung ba zhes bya bar gyur te/_'jig rten gyi khams der chos bstan par gyur to/_/rigs kyi bu de'i tshe de'i dus na gzhon nu rin chen 'byung gnas zhes bya ba 
[\[45b.6\]]de gzhan zhig yin pa snyam du khyod dogs shing the tsom za'am yid gnyis su gyur na de ltar mi blta'o/_/de ci'i phyir zhe na/_rigs kyi bu byang chub sems dpa' spyan ras gzigs dbang phyug 'di de'i tshe de'i dus na rgyal po rgyal ba thob pa zhes bya ba de'i bur gyur te/_de bzhin gshegs 
[\[45b.7\]]pa des nga las 'tshang rgya bar 'gyur ro zhes lung bstan to/_/de nas 'khor de'i byang chub sems dpa' sems dpa' chen po rgyal bas dga' zhes bya bas bcom ldan 'das la sor mo bcu'i thal mo sbyar te/_bcom ldan 'das la 'di skad ces gsol to/_/bcom ldan 'das chos 
[\[46a\]]
[\[46a.1\]]kyi rnam grangs 'di ni sems can dge ba'i rtsa ba ma bskyed pa rnams kyi rna lam du grag par yang mi 'gyur na/_gang dag yi ger 'dri ba dang /_yi ger 'drir stsol ba dang /_'dzin pa dang /_kha ton bgyid pa dang /_me tog dang /_bdug pa dang /_spos rnams kyis 
[\[46a.2\]]mchod par 'gyur ba lta smos kyang ci 'tshal/_de nas bcom ldan 'das kyis byang chub sems dpa' sems dpa' chen po rgyal bas dga' la 'di skad ces bka' stsal to/_/rigs kyi bu gang dag gis sangs rgyas bcom ldan 'das gang gA'i klung gi bye ma snyed la bsnyen bkur byas 
[\[46a.3\]]pa de dag gis mdo sde 'di rnyed par 'gyur ro/_/rigs kyi bu chos kyi rnam grangs 'di dag gang gi rna lam du grag par gyur la the tshom mi za ba'i sems can de dag 'di nas shi 'phos nas 'jig rten gyi khams bde ba can du skye bar 'gyur ro/_/rigs kyi bu gang na mdo sde 'di 
[\[46a.4\]]lta bu dag 'dzin pa'i sa phyogs de dag phyag bya ba'i 'os su 'gyur ro/_/rigs kyi bu phyi ma'i tshe phyi ma'i dus na bud med gang la la zhig chos kyi rnam grangs 'di 'chang ngam/_klog na de bud med kyi lus rjes nas 'jig rten gyi khams bde ba can du skye bar 'gyur te/_de nyid de'i 
[\[46a.5\]]bud med kyi lus kyi tha ma yin no/_/'chi ba'i dus kyi tshe na yang de bzhin gshegs pa 'od dpag med mthong bar 'gyur ro/_/bcom ldan 'das kyis de skad ces bka' stsal nas/_byang chub sems dpa' sems dpa' chen po rgyal bas dga' ba dang /_byang chub 
[\[46a.6\]]sems dpa' de dag dang /_dge slong de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[46a.7\]]'phags pa chos dang don rnam par 'byed pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//_//
[\[46b\]]
[\[46b.1\]{D248}]rgya gar skad du/_bo d+hi sa twa pra ti mok+Sha tsa tuSh+ka ni ra hA ra nA ma ma hA yA na sU tra/_bod skad du/_byang chub sems dpa'i so sor thar pa chos bzhi sgrub pa zhes bya ba theg pa chen po'i mdo/_bcom ldan 'das 'jam dpal gzhon nur gyur pa la phyag 'tshal lo/_/
[\[46b.2\]]'di skad bdag gis thos pa dus gcig na/_bcom ldan 'das rgyal po'i khab bya rgod kyi phung po'i ri la/_tshe dang ldan pa shA ri'i bu dang /_maud gal gyi bu la sogs pa dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/_zag pa zad 
[\[46b.3\]]pa/_nyon mongs pa med pa/_dbang du gyur pa dang /_byang chub sems dpa' sems dpa' chen po rab tu mang po dang thabs cig tu bzhugs so/_/de nas tshe dang ldan pa shA ri'i bu bcom ldan 'das ga la ba de logs su song ste phyin nas bcom ldan 'das kyi zhabs la 
[\[46b.4\]]mgo bos phyag 'tshal nas phyogs gcig tu 'dug go/_/phyogs gcig tu 'dug nas tshe dang ldan pa shA ri'i bus bcom ldan 'das la 'di skad ces gsol to/_/bcom ldan 'das byang chub sems dpa' rnams kyi bden pa'i rnam pa'i bya ba ni gang /_bcom ldan 'das 
[\[46b.5\]]ji ltar byang chub sems dpa' rnams bden par smra zhing yang dag par smra bas myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur lags/_de skad ces gsol pa dang /_bcom ldan 'das kyis tshe dang ldan pa shA ri'i bu la 
[\[46b.6\]]'di skad ces bka' stsal to/_/shA ri'i bu chos bzhi dang ldan na byang chub sems dpa' bden par smra zhing yang dag par smra ba yin te/_myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/bzhi gang zhe na/_shA ri'i 
[\[46b.7\]]bu 'di la rigs kyi bu'am/_rigs kyi bu mo dge ba'i chos thams cad yongs su btsal ba'i phyir bla na med pa yang dag par rdzogs pa'i byang chub tu sems bskyed nas brtson 'grus brtsams pas gnas pa yin te/_shA ri'i bu dper na skyes bu grong khyer gyi tshad 'jal bar 
[\[47a\]]
[\[47a.1\]]'dod pa de grong khyer gyi bya ba la brtson pa skyed par byed do/_/shA ri'i bu skyes bu de'i grong khyer de yang dag par 'gyur ba dang /_mi rnams grong khyer du gnas par 'gyur ro/_/zhes re bar bya ba yin la/_grong khyer du so sor 'jog par 'dod pas kyang 
[\[47a.2\]]yang dag pa'i shes rab la brten nas gnas thams cad yongs su 'dzin par 'gyur ro/_/shA ri'i bu de bzhin du dus gang gi tshe dge ba'i chos thams cad yongs su btsal bar bya ba'i phyir byang chub sems dpa' brtson 'grus rtsom pa la gnas te chos thams cad yongs su 
[\[47a.3\]]'dzin par byed do/_/shA ri'i bu gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa dang po'o/_/shA ri'i bu gzhan yang byang chub sems dpa' chos thos pa nan tan gyis 
[\[47a.4\]]sgrub par byed pa gang yin pa de ni dge ba'i chos rnams myur du smin par 'gyur te/_shA ri'i bu 'di lta ste/_dper na skyes bu nad kyis thebs par gyur pa de la sman pas sman nye bar bstan la/_des ji skad bstan pa bzhin du so sor bsten pas nad de las myur du thar bar 
[\[47a.5\]]'gyur ro/_/de ci'i phyir zhe na/_des sman tshul bzhin du so sor bsten pa'i phyir ro/_/shA ri'i bu de bzhin du byang chub sems dpa' chos thos pa nan tan gyis sgrub par byed pa gang yin pa de ni dge ba'i chos rnams myur du yongs su smin par 'gyur ro/_/shA ri'i bu 
[\[47a.6\]]gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa gnyis pa'o/_/shA ri'i bu gzhan yang byang chub sems dpa' chos thams cad la gzhan gyi 'du shes skyed par byed de 
[\[47a.7\]]chos cung zad kyang mi len to/_/de ci'i phyir zhe na/_nye bar len pa las ni 'jigs pa 'byung bas chos thams cad la 'jigs pa'i 'du shes skyed par byed de/_'jigs pa'i 'du shes skyed pa las ni yid rton par mi byed do/_/yid mi rton pa yod na ji ltar thar par bya/_ji 
[\[47b\]]
[\[47b.1\]]ltar na bde legs su gnas par 'gyur zhes lam tshol bar byed do/_/shA ri'i bu gzhan yang byang chub sems dpa' skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug 
[\[47b.2\]]pa rnams kyis yongs su bskor ba yod na bla na med pa yang dag par rdzogs pa'i byang chub tu ji ltar thar bar bya/_ji ltar na bde legs su gnas par 'gyur zhes lam yongs su tshol zhing phyogs bzhir legs par gsungs pa yongs su tshol lo/_/shA ri'i bu 
[\[47b.3\]]gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa gsum pa'o/_/shA ri'i bu gzhan yang byang chub sems dpa' sbyin bdag tu 'gyur ba dang /_sdug bsngal gyi 
[\[47b.4\]]chos rnams kyis yongs su mi skrag cing ma gos pas rtag tu brtson pa dang ldan pa yin te/_sems can gang su dag sdug bsngal dang /_yid mi bde ba dang /_'khrug pa rnams byung ba nye bar zhi bar bya ba'i phyir bdag gis de dag bsal bar bya'o zhes sems skyed 
[\[47b.5\]]par byed cing ji ltar bdag la zag pa med pa'i bde ba myong ba skyes pa de bzhin du bdag gis sems can thams cad la bsgrub par bya'o zhes brtson 'grus rtsom par byed do/_/de de ltar brtson 'grus rtsom pa na rnyed pa'i 'du shes skyed par mi byed do/_/shA ri'i bu 'di lta ste/_
[\[47b.6\]]dper na skyes bu dbyar zla 'bring po'i zla ba la 'brog dgon par song ba na/_'brog dgon pa de na yang mi rgyu ba med la shing med cing chu med pa dang /_de'i steng nas nyi ma'i dkyil 'khor yang shar bar gyur/_der sa gzhi yang rab tu 'bar zhing tsha bar gyur te/_de'i mdun du chu 
[\[47b.7\]]bo'i rgyun chen po 'bab par gyur pa na de de la ngo mtshar gyi 'du shes skyed par byed do/_/shA ri'i bu de bzhin du byang chub sems dpa' sems can thams cad kyi phyir sdug bsngal zad par 'gyur ba'i lam ji lta bu bzung la/_gal te byang chub sems dpa' lam de yongs su 
[\[48a\]]
[\[48a.1\]]bzung yang bskal pa bye ba 'das nas tha na 'dug pa tsam gyi bde ba 'dod pa'i sems gcig skyes na yang de la byang chub sems dpas 'di ltar sems gzengs bstod par bya ste/_bdag gis gang gzung nas 'dug pa de yang mang du yin te/_sems can 
[\[48a.2\]]thams cad la gnong bskur ro/_/shA ri'i bu gang gis myur du bla na med pa yang dag par rdzogs pa'i byang chub tu mngon par rdzogs par 'tshang rgya ba 'di ni byang chub sems dpa'i bden pa'i rnam pa bzhi pa'o/_/shA ri'i bu ci'i phyir mngon par rdzogs par sangs rgyas pa 
[\[48a.3\]]zhes bya zhe na/_ma mkhyen pa'i mkhyen pa mkhyen pas mngon par mkhyen pa dang /_mkhyen pa'i chos de la rab tu gnas pas spyod pa des na mngon par sangs rgyas pa zhes bya'o/_/bla na med pa zhes bya ba yang de bzhin gshegs pas chos gang rdul tsam yang lus shing ma 
[\[48a.4\]]rgal ba med pa des na de bzhin gshegs pa ste pha rol tu byon pa zhes bya'o/_/shA ri'i bu ci'i phyir yang dag par rdzogs pa'i sangs rgyas zhes bya zhe na/_thugs mnyam pa dang /_thugs rnyog pa med pa dang /_thugs mi 'khrugs pas chos rnams mngon par mkhyen pa dang /_
[\[48a.5\]]chos thams cad mnyam pa nyid dang /_chos thams cad mi mnyam pa med par mngon par mkhyen pa des na yang dag par rdzogs pa'i sangs rgyas zhes bya'o/_/shA ri'i bu chos 'di bzhi dang ldan pa'i byang chub sems dpa' ni brtson 'grus mi 'phrogs par gyur te/_nyon mongs 
[\[48a.6\]]pa thams cad kyis mi gos par bla na med pa yang dag par rdzogs pa'i byang chub tu mngon par rdzogs par 'tshang rgya'o/_/shA ri'i bu byang chub sems dpa'i chos bzhi sgrub pa 'di ni de bzhin gshegs pas mkhyen pa dang /_gzigs pa dang /_thugs su chud pa dang /_brnyes 
[\[48a.7\]]pa dang /_mngon sum du mdzad pas mngon par rdzogs par 'tshang rgya ba yin te/_byang chub sems dpa' gnas de dag las ma nyams shing bsgrub pa'i rnam pa kun rdzogs pas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/
[\[48b\]]
[\[48b.1\]]shA ri'i bu chos bzhi dang ldan na byang chub sems dpas bsngags pa'i bya ba rjes su 'thob par 'gyur te/_bzhi gang zhe na/_shA ri'i bu 'di la byang chub sems dpa' lhag pa'i nga rgyal can du mi 'gyur ba yin/_nga rgyal tshar gcod pa'i phyir zhugs pa yin/_chags pa med par 
[\[48b.2\]]'gyur ba yin/_chags pa spong ba'i phyir zhugs pa yin/_zhe sdang med par 'gyur ba yin/_byams pa bsgom pa la mngon par dga' ba yin/_rmongs pa med par 'gyur ba yin/_shes rab kyi stobs dang ldan pa yin/_shes rab nye bar rton pa yin/_shes rab kyis 
[\[48b.3\]]spyod pa yin/_shes rab kyi bdag por gyur pa yin/_shes rab kyis nges par 'byung ba yin/_rmongs pa'i dra ba spong ba'i phyir zhugs pa yin/_mun pa mun nag 'joms pa'i phyir zhugs pa yin/_shes rab kyi rgyu lhur len cing mthu dang ldan pa yin/_shes rab nges par 
[\[48b.4\]]rnyed pa yin te/_shA ri'i bu chos dang po 'di dang ldan na byang chub sems dpa' bsngags pa'i bya ba rjes su 'thob par 'gyur ro/_/shA ri'i bu gzhan yang byang chub sems dpa' ni sems can rnams kyi thar pa'i bya ba don du gnyer ba yin te/_shA ri'i bu 'di lta ste/_dper 
[\[48b.5\]]na skyes bu zhig bu gcig pa sdug cing yid du 'ong ba mi 'thun pa med pa de rgyal pos gsad sar bor ba mthong bar gyur la/_de'i pha dang ma kye ma'o bu gcig pa kyi hud bu gcig bdag cag 'bor ram zhes kun tu smra zhing smre sngags 'don pas rnam par smra bar byed do/_/shA ri'i bu de 
[\[48b.6\]]bzhin du dus gang gi tshe lhag pa'i bsam pa phun sum tshogs pa'i byang chub sems dpa' sems can gang yang rung ba zhig sdig pa byed pa mthong ba na/_/kye ma'o gang du sems can shes rab 'chal ba rnams ni bdag gi yang dag pa'i 'tsho ba las rnam par nyams par byed do/_/
[\[48b.7\]]zhes de la byang chub sems dpa' snying rje skye bar 'gyur ro/_/shA ri'i bu gzhan bsrung ngo snyam na bdag bsrung bar bya'o/_/shA ri'i bu byang chub sems dpa' phan pa 'dod pa 'di lta bu dang ldan pas srog gi phyir yang sdig pa'i las mi byed do/_/shA ri'i bu chos gnyis po 'di 
[\[49a\]]
[\[49a.1\]]dang ldan na byang chub sems dpa' bsngags pa'i bya ba rjes su 'thob par 'gyur ro/_/shA ri'i bu gzhan yang byang chub sems dpa' bsti stang gis chos tshol bar byed cing bsti stang gis chos yongs su 'dzin par byed la/_bsti stang gis chos kyi sbyin pa 
[\[49a.2\]]sbyin par byed do/_/shA ri'i bu ji ltar byang chub sems dpas bsti stang gis chos btsal bar bya zhe na/_shA ri'i bu 'di la byang chub sems dpa' chos 'dod pa mkhan po dang slob dpon la gus pas gang yongs su mi gtong ba'i rin po che de 'jig rten na med do/_/gang 
[\[49a.3\]]lus kyis rim gro mi byed pa de med do/_/gang rkang pas btang ba la mi spro ba med do/_/gang ngag gi las la mi spro ba de med do/_/de ci'i phyir zhe na/_de bzhin du sbyar te chos rin po che ni rin po che thams cad las khyad par can du gyur pa yin pas bdag gis rin po che 
[\[49a.4\]]thams cad btang nas chos rin po che btsal zhing gzung bar bya'o/_/de ci'i phyir zhe na/_chos 'di ni 'ching ba thams cad gcod par 'gyur ba'o/_/chos 'di ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba 
[\[49a.5\]]dang /_yid mi bde ba gcod par 'gyur ba'o snyam nas rin po che'i sems bskyed/_rnyed dka' ba'i sems bskyed/_sman gyi sems bskyed de/_chos 'di ni sems can thams cad kyi nad nye bar zhi bar byed par 'gyur bas/_bdag gis sems can thams cad kyi nad nye bar zhi 
[\[49a.6\]]bar bya ba'i phyir chos 'di lta bu btsal bar bya'o zhes de lta bu'i bsam pas shA ri'i bu byang chub sems dpa' chos tshol bar byed do/_/shA ri'i bu ji ltar na byang chub sems dpas rin thang med pa'i sems bskyed cing bsti stang gis chos 'dzin par byed ce na/_de tshig bzhi pa'i tshigs 
[\[49a.7\]]su bcad pa'i ched du ri rab tsam gyi rin po che'i phung po yongs su btang yang de la dka' ba'i 'du shes mi skyed kyi/_ci ste gang tshig bzhi pa'i tshigs su bcad pa 'di 'dzin pa de nyid la ni dka' ba'i 'du shes skyed do/_/chos kyi tshig gcig gi ched du stong gsum gyi stong chen po'i 
[\[49b\]]
[\[49b.1\]]'jig rten gyi khams rin po che sna bdun gyis bkang ba srid pa'i rtse mo dang mnyam pa 'di yongs su gtong yang de la ni dka' ba'i 'du shes mi skyed kyi/_ci ste gang chos kyi tshig gcig po 'di 'dzin pa de nyid la ni dka' ba'i 'du shes skyed do/_/shA ri'i bu byang chub sems 
[\[49b.2\]]dpa' de lta bu'i gus pa dang /_de lta bu'i ri mor byed pas chos yongs su 'dzin par byed de/_shA ri'i bu 'di yang byang chub sems dpa'i ngo mtshar yin no/_/shA ri'i bu 'di ji snyam du sems/_ci skyes bu srog don du gnyer bas srog gi phyir rin po che'i phung po 'di tsam 
[\[49b.3\]]yongs su gtong ba yod dam/_gsol ba/_bcom ldan 'das de ni ma lags so/_/bcom ldan 'das kyis bka' stsal pa/_shA ri'i bu byang chub sems dpa' sems dpa' chen po chos 'dod pas chos kyi tshig gcig gi don gyi phyir yang bdag nyid tshangs pa'i 'jig 
[\[49b.4\]]rten nas 'dor ba'am/_yang na stong gsum gyi stong chen po'i 'jig rten gyi khams mes yongs su gang ba 'di la 'jug tu zin kyang dka' ba'i 'du shes skyed par mi byed kyi/_ci ste gang chos kyi tshig 'di 'dzin pa de nyid la dka' ba'i 'du shes skyed par byed de/_shA ri'i bu de ltar 
[\[49b.5\]]byang chub sems dpa' bsti stang gis chos yongs su 'dzin par byed do/_/shA ri'i bu ji ltar byang chub sems dpa' bsti stang du byed pas chos kyi sbyin pa sbyin par byed ce na/_shA ri'i bu 'di la byang chub sems dpa' chos kyi sbyin pa sbyin par byed pa na zang zing gi sems skyed par mi 
[\[49b.6\]]byed de/_bdag gi sbyin pa 'di las chos gos dang /_bsod snyoms dang /_mal stan dang /_na ba'i gsos sman dang /_yo byad rnams rnyed par 'gyur ba'am/_tha na bdag gi sbyin pa 'di las legs so zhes bya ba yang rnyed par 'gyur ro/_/zhes skyes bu dam pa de de lta bu'i 
[\[49b.7\]]bsam pas chos kyi sbyin pa sbyin par mi byed do/_/'on kyang ji ltar sems can 'di dag skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams las thar bar bya zhes de 
[\[50a\]]
[\[50a.1\]]ltar sbyin par byed de/_shA ri'i bu skyes bu dam pa de dag ni de lta bu'i bsam pa dang /_de lta bu'i tshul gyis chos kyi sbyin pa sbyin par byed do/_/shA ri'i bu gal te yang byang chub sems dpa' la la zhig 'di skad du gal te bdag la khyed kyis lus byin pa lta na bdag 
[\[50a.2\]]khyed las chos kyi sbyin pa 'di len par 'dod do zhes zer na/_shA ri'i bu byang chub sems dpa' gang zhig de lta bu'i phan par 'dod pa yod na 'di skad du khyod la bdag gi yan lag dang nying lag las mchog dang mchog tu gyur pa'i sha dag kyang zo shig_/'dod chags zad par byed 
[\[50a.3\]]pa'i chos 'di yang zung shig ces smra bar byed de/_shA ri'i bu byang chub sems dpa' de lta bu byed pa na yang dka' ba'i 'du shes mi skyed kyi/_ci ste gang 'di chos kyi sbyin pa de sten pa de nyid la ni dka' ba'i 'du shes skyed par byed do/_/shA ri'i bu byang chub sems dpa' de lta bu'i 
[\[50a.4\]]bsti stang gis chos kyi sbyin pa sbyin par byed/_de lta bu'i bsti stang gis chos 'dzin par byed/_de lta bu'i bsti stang gis chos tshol bar byed de/_shA ri'i bu de lta bu'i bsti stang gis chos nges par yongs su tshol ba po'i sems can yang rnyed dka' ba yin/_shA ri'i bu de lta 
[\[50a.5\]]bu'i bsti stang gis chos yongs su 'dzin pa po'i sems can yang rnyed dka' ba yin/_shA ri'i bu de lta bu'i bsti stang gis chos sbyin pa po'i sems can yang rnyed dka' ba yin te/_gang rnyed dka' ba de ni ngo mtshar du gyur pa yin la/_de dag ni lha dang bcas pa'i 'jig 
[\[50a.6\]]rten gyis kyang bsngags par bya ba yin no/_/shA ri'i bu chos gsum po 'di dang ldan na byang chub sems dpa' bsngags pa'i bya ba rjes su 'thob par 'gyur ro/_/shA ri'i bu gzhan yang byang chub sems dpa' 'di la 'dod chags skye bar yang dag par rjes su mthong ba na 
[\[50a.7\]]'dod chags 'di gzhi gang las byung ba tshol bar byed de yongs su btsal ba na de'i gzhi mi dmigs so/_/gang las 'dod chags de skye ba dang /_gang gi 'dod chags de skye ba dang /_ji ltar 'dod chags de skye ba de ltar gang gi skye ba de mi dmigs/_gang la skye ba de mi 
[\[50b\]]
[\[50b.1\]]dmigs/_ji ltar skye ba de mi dmigs te/_'dod chags de mi dmigs pa ni 'dod chags kyi rgyus sdig pa'i las mi byed la/_de'i dkar po'i chos rnams 'phel bar 'gyur zhing de ma smad cing bsngags par 'gyur te/_des na lha dang /_klu dang /_gnod sbyin dang /_mi 
[\[50b.2\]]dang /_mi ma yin pa dang /_sangs rgyas dang nyan thos rnams kyis bsngags par 'gyur ro/_/de chos thams cad khas mi len cing yang dag par rjes su mi mthong /_chos thams cad nam mkha' dang mnyam par stong par mthong zhing de sangs rgyas bcom ldan 'das rnams 
[\[50b.3\]]kyi byang chub la lhag par mos par 'gyur te/_'jig rten rnams phyin ci log la yang dag par zhen pa mthong ba na de zhe sdang med pa dang /_gnod sems med pa bzod pa mchog la rab tu gnas nas sbyin pa dang /_tshul khrims dang /_bzod pa dang /_brtson 'grus dang /_
[\[50b.4\]]bsam gtan dang /_shes rab rnams la brtson 'grus rtsom zhing sems can rnams yongs su smin par byed do/_/de ci'i phyir zhe na/_gal te gnod sems dang ldan na ni khong khro ba mang bar 'gyur ro/_/khong khro ba mang ba las ni gzhan dag la khro ba'i tshig rjod par byed 
[\[50b.5\]]de/_de mi dge ba'i las mngon par 'du byed do/_/de mi dge ba'i las mngon par 'du byed pas mi dge ba'i srid pa mngon par skyed par 'gyur ro/_/shA ri'i bu yang bzod pa dang ldan pa'i byang chub sems dpa' ni bzod par byed do/_/de ci'i phyir zhe na/_gang bzod 
[\[50b.6\]]pa'am/_mi bzod pa'i chos rdul tsam yang mi dmigs pa des na gzhan mi shes pa'i sems can gang yin pa de dag la snying rje skyed par byed de/_sems can kun nas gshe bar byed pa dang /_kun nas khro bar byed pa dang /_yongs su spyo bar byed pa de dag nyid la snying rje 
[\[50b.7\]]skyed par byed do/_/des na byams pa chen po bsgoms pa yin/_dge ba'i chos rnams kyang bsgoms pa yin te/_bzod pa de dang ldan na bzod pa mchog thob pa gang yin pa 'di ni rjes su 'thun pa'i bzod pa yin te/_de snying rje chen po dang ldan pas bla na med pa yang dag 
[\[51a\]]
[\[51a.1\]]par rdzogs pa'i byang chub tu mngon par rdzogs par sangs rgyas nas sems can rnams la chos ston par byed/_de dka' ba spyod par byed cing bzod pa dka' ba byed de/_des na bzod pa mchog thob par byed/_des na thogs pa med pa'i ye shes mthong 
[\[51a.2\]]ba thob par byed/_des na sna tshogs pa med pa'i ye shes mthong ba thob par byed/_des na chags pa med pa'i ye shes mthong ba thob par byed do/_/shA ri'i bu chos bzhi po 'di dag dang ldan na byang chub sems dpa' bsngags pa'i bya ba rjes su 'thob par 'gyur ro/_/shA ri'i 
[\[51a.3\]]bu gzhan yang chos bzhi dang ldan na byang chub sems dpa' skye ba dran par 'gyur te/_bzhi gang zhe na/_shA ri'i bu 'di ltar byang chub sems dpa' ji skad smra ba de bzhin du byed pa yin/_ji ltar byed pa de bzhin du smra ba yin/_khro ba skyes pa yang spong bar byed/_rab tu spong 
[\[51a.4\]]bar byed/_rnam par sel bar byed cing ye shes la rab tu rton par 'gyur ba yin te/_shA ri'i bu 'di lta ste/_dper na me mdag chen pos gang ba'i dong ni chu'i phung po chen pos nye bar zhi bar byed do/_/shA ri'i bu de bzhin du byang chub sems dpa' khro ba skyes pa spong 
[\[51a.5\]]bar byed pa dang /_sel bar byed pa dang /_ye shes la rton par byed par 'gyur ro/_/shA ri'i bu chos dang po 'di dang ldan na byang chub sems dpa' skye ba dran par 'gyur ro/_/shA ri'i bu gzhan yang 'di la byang chub sems dpa' thos pa tshol ba la gnas shing dge ba'i chos 
[\[51a.6\]]thams cad tshol ba na gces pa mi 'dor ba yin/_nyams 'og tu chud pa'i thos pa mang po dang ldan pa yin/_de gang dang gang du 'gro ba thams cad du 'dod pa'i bya ba rjes su 'thob par 'gyur la/_gzhan dag kyang thos pa mang po la 'god par byed cing chos de dag la yang tshul 
[\[51a.7\]]bzhin du so sor rtog par byed de/_'chi ba'i dus kyi tshe yang chos dang ldan pa'i dran pas gnas par 'gyur ro/_/shA ri'i bu 'di lta ste dper na skyes bu zhig rtse ba dang dga' bas yongs su spyod pas lam du zhugs pa na de dus de'i tshe bkres par gyur la/_de dus phyis zhig na sngon 
[\[51b\]]
[\[51b.1\]]gyi rtse ba dang dga' ba de rjes su dran par gyur pa na 'di ltar de sngon gyi yid la byed pa des bkres pa yod pa sel bar byed do/_/shA ri'i bu de bzhin du dus gang gi tshe byang chub sems dpa' 'chi ba'i dus kyi tshor bas nyen pa de'i tshe chos dang ldan pa'i yid kyis dang du len par byed de 
[\[51b.2\]]de shes bzhin dang ldan par 'gyur ro/_/des shes bzhin dang ldan pas ma'i mngal du 'jug cing der gnas na yang dran pa dang ldan par 'gyur ro/_/shA ri'i bu chos gnyis po 'di dag dang ldan na byang chub sems dpa' skye ba dran par 'gyur ro/_/shA ri'i bu gzhan yang 
[\[51b.3\]]byang chub sems dpa' dag legs par bsrung ba yin te/_de gzhan la gshe bar mi byed de/_gti mug pa zhe'am/_rmongs pa zhe'am/_khengs pa zhe'am/_long ba zhe'am/_'theng po zhes gzhan la khro ba skyed pas gnas pa ma yin no/_/gzhan du na sems can 
[\[51b.4\]]khros pa gang yin pa de la dbugs 'byin par byed/_bzod pa gsol bar byed/_rjes su 'thun par byed/_chos kyis dga' bar byed/_dran pa la nye bar gnas par byed/_de la gsong por smra bar byed/_tshur shog legs par 'ongs so zhes smra bar byed de/_ma 'jigs 
[\[51b.5\]]shig_/ma 'jigs shig ces sems can de dag la mi 'jigs pa sbyin par byed/_dbugs 'byin par byed de/_yid ches par byed cing bzod pa gsol bar byed/_rjes su 'thun par byed do/_/sems can 'khrul pa'i spyod pa dag las kyang kun nas slong bar byed de/_
[\[51b.6\]]shA ri'i bu chos gsum po 'di dag dang ldan na byang chub sems dpa' skye ba dran par 'gyur ro/_/shA ri'i bu gzhan yang byang chub sems dpa' 'di la dge ba'i chos rnams las shin tu 'das shing dge ba'i chos rnams dang ldan par 'gyur ba dang /_de de la gnas nas gzhan 
[\[51b.7\]]dag kyang de la rab tu 'god par byed pa dang /_bsti stang gis chos yongs su tshol bar byed pa dang /_gzhan dag la rgya cher ston par byed de/_shA ri'i bu chos bzhi po 'di dag dang ldan pa'i byang chub sems dpa' skye ba dran par 'gyur ro/_/de skye ba dran pas gnas lnga rab tu 
[\[52a\]]
[\[52a.1\]]'thob pa yin te/_lnga gang zhe na/_sngon thos pa'i chos gang yin pa de dag la de bzhin du mngon par 'jug pa nyid dang /_dran pa mchog tu 'gyur ba dang /_shes rab rno ba dang /_dran pa mchog dang /_shes rab dang ldan pa dang /_de srog gi phyir yang sdig 
[\[52a.2\]]pa'i las mi byed pa ste/_skyes ma thag tu chos lnga po 'di dag 'thob par 'gyur ro/_/shA ri'i bu chos 'di bzhi ni byang chub sems dpa' rnams la med de/_bzhi gang zhe na/_byang chub sems dpa' rnams la g.yo med do/_/byang chub sems dpa' rnams la ser sna 
[\[52a.3\]]med do/_/byang chub sems dpa' rnams la phrag dog dang phra ma med do/_/byang chub sems dpa' rnams la bdag bla na med pa yang dag par rdzogs pa'i byang chub tu mngon par rdzogs par 'tshang rgya bar mi nus so snyam du zhum pa'i sems med do/_/shA ri'i bu gang la 
[\[52a.4\]]chos bzhi po 'di dag yod pa de ni mkhas pa rnams kyis kye ma'o 'di ni tshul 'chos pa'o/_/kye ma'o 'di ni kha gsag can no/_/kye ma'o 'di ni chos stor ba'o/_/kye ma'o 'di ni kun nas nyon mongs pa'i chos can no/_/kye ma'o 'di ni 'jig rten gyi zang zing lhur len pa'o/_/
[\[52a.5\]]kye ma'o 'di ni gos dang zas ched cher byed pa ste/_'jig rten na rkun por rig par bya'o/_/de ci'i phyir zhe na/_shA ri'i bu gang zag de lta bu la ni dngos po bzhi med de/_de'i rtags bzhi gang zhe na/_zas la ched cher byed pa la gnas pa dang /_bdag la mchog tu 'du 
[\[52a.6\]]shes pa dang /_sgrogs pas nye bar ston pa dang /_de la byang chub sems dpa'i rtsom pa gang yin pa 'di la byang chub sems dpa'i yon tan gyi gnas gcig la yang mngon par sbyor ba med pa'o/_/shA ri'i bu byang chub sems dpas brtsam par bya ba'i byang chub sems 
[\[52a.7\]]dpa'i yon tan yang gang zhe na/_'di lta ste/_tshul khrims yongs su rdzogs par byed pa nyid dang /_tshul khrims ma ral ba nyid dang /_dran pa nyams pa med pa nyid dang /_lhug par gtong ba nyid dang /_bzod pa'i stobs dang /_khro ba med pa nyid dang /_'tshe ba med pa nyid 
[\[52b\]]
[\[52b.1\]]dang /_thos pa mang ba dang /_sbyin pa dang /_dul ba dang /_yang dag par sdom pa dang /_'dod pa rnams don du gnyer ba med pa nyid dang /_gnod sems thams cad la don du gnyer ba med pa nyid dang /_myur du mngon par 'byung ba nyid dang /_phra ma med pa nyid dang /_
[\[52b.2\]]khro ba med pa nyid dang /_dge ba'i chos yang dag par len pa dang /_ye shes kyi spyod pa dang /_sems can thams cad la byams pa'i sems nyid dang /_mi 'thun pa rnams sdum par byed pa dang /_'khor ba'i 'dam gyi zam pa nyid dang /_chos kyi gtam byed pa nyid dang /_
[\[52b.3\]]bzod pa'i stobs so sor rig par byed pa dang /_las kyi rnam par smin pa la rton pa ni shA ri'i bu nges par byang chub sems dpar 'gyur te/_shA ri'i bu 'di ni byang chub sems dpas brtsams pa'i byang chub sems dpa'i yon tan rnams yin no/_/shA ri'i bu gang la byang 
[\[52b.4\]]chub sems dpas brtsams pa'i byang chub sems dpa'i yon tan gyi chos 'di dag med pa de dag ni byang chub sems dpa' tshul 'chos pa ngan 'gro'i gnas dang ldan par rig par bya'o/_/shA ri'i bu chos bzhi po 'di ni byang chub sems dpa' rnams kyi bla na med pa yang dag par 
[\[52b.5\]]rdzogs pa'i byang chub sgrub pa yin te/_bzhi gang zhe na/_chos dang chos shes pa dang /_sbyin pa dang sbyin pa shes pa dang /_zhal ta byed pa'i bya ba shes pa dang /_thos pa mang po btsal ba shes pa'o/_/shA ri'i bu ji ltar na byang chub sems dpa'i chos gang zhe na/_'di lta 
[\[52b.6\]]ste/_dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad dang /_chags pa med pa dang /_zhe sdang med pa dang /_
[\[52b.7\]]gti mug med pa dang /_dge ba bcu'i las kyi lam 'di rnams ni byang chub sems dpa'i chos zhes bya'o/_/de la chos shes pa gang zhe na/_gang de rnams tshul bzhin sgrub par byed kyi log par mi sgrub pa ste/_sbyin pa dang /_dul ba dang /_yang dag par sdom pa 'di ni chos 
[\[53a\]]
[\[53a.1\]]shes pa zhes bya'o/_/de la sbyin pa gang zhe na/_shA ri'i bu 'di la byang chub sems dpa' la gang yod pa de yongs su gtong bar byed de/_de lag pa yongs su gtong ba yin/_rkang pa yongs su gtong ba yin/_lag pa dang rkang pa yongs su gtong ba yin/_sna yongs 
[\[53a.2\]]su gtong ba yin/_mgo yongs su gtong ba yin/_yan lag dang nying lag yongs su gtong ba yin/_bu yongs su gtong ba yin/_bu mo yongs su gtong ba yin/_chung ma yongs su gtong ba yin/_srog yongs su gtong ba yin/_nor yongs su gtong ba yin/_bde ba yongs 
[\[53a.3\]]su gtong ba yin/_lus yongs su gtong ba yin/_dngos po yongs su gtong ba yin/_yul yongs su gtong ba yin/_rin po che yongs su gtong ba yin/_bdog pa thams cad yongs su gtong ba yin te/_shA ri'i bu byang chub sems dpa' de ltar sbyin pa sbyin na bla na med pa yang 
[\[53a.4\]]dag par rdzogs pa'i byang chub la bsnyen pa yin no/_/de la sbyin pa shes pa gang zhe na/_ji ltar lhung bzed du chud pa dus su sbyin pa dang /_rung ba sbyin pa dag sbyin pa sbyin par byed de/_ji ltar dge slong rnams la chos gos dang /_bsod snyoms dang /_gnas mal dang /_na ba'i gsos 
[\[53a.5\]]sman dang /_yo byad rnams yongs su btang zhing mgron du gnyer bar byed do/_/shA ri'i bu gang yang byang chub sems dpa' mkhas pas smad pa'i sbyin pa 'di rnams las rab tu ldog pa yin te/_'di lta ste/_dus su ma byin pa'i sbyin pa dang /_rung ba ma yin pa'i sbyin pa dang /_
[\[53a.6\]]chang gi sbyin pa dang /_dug gi sbyin pa dang /_gnod pa'i sbyin pa dang /_'gyod pa'i sbyin pa dang /_mtshon cha'i sbyin pa dang /_phrogs pa'i sbyin pa dang /_brnyas pa'i sbyin pa dang /_rang gi lag gis ma yin pa'i sbyin pa dang /_rgyab kyis phyogs pa'i sbyin pa dang /_'dod pa la sten 
[\[53a.7\]]pa'i sbyin pa dang /_mi 'thun pa'i sbyin pa dang /_dam pa ma yin pa'i sbyin pa dang /_smad pa'i sbyin pa dang /_dug dang sbyar ba'i sbyin pa dang /_so sor gnod pa'i sbyin pa dang /_rnyed pa'i phyir sbyin pa dang /_rtag tu 'jigs pa skyed pa'i phyir sbyin pa dang /_byang chub yongs su 
[\[53b\]]
[\[53b.1\]]nyams par byed pa'i sbyin pa dang /_'chi ba'i zhags pa'i sbyin pa dang /_rmongs pa'i sbyin pa dang /_bsten pa'i phyir sbyin pa dang /_'jigs pa'i sbyin pa dag las ldog par 'gyur ro/_/shA ri'i bu 'di la mkhas pas smad pa'i sbyin pa gang yin pa de dag la thams cad kyi thams 
[\[53b.2\]]cad du mi spyod cing lhag par mi spyod de byang chub sems dpa' thams cad kyi thams cad du spyod cing lhag par spyod pa gang yin pa de ni byang chub sems dpa' zhes brjod par mi bya'o/_/byang chub sems dpa' gang la byang chub sems dpa'i yon tan rnams dang ldan par gyur kyang 
[\[53b.3\]]sbyin pa las nyams pa ni byang chub sems dpa'i yon tan med pa yin no/_/shA ri'i bu byang chub sems dpa' khyim gyi gnas nas mngon par byung ba gang byang chub kyi yan lag la mngon par brtson pa des ji ltar sbyin pa sbyin par bya/_sbyin pa gang sbyin par bya/_sbyin pa ji tsam 
[\[53b.4\]]zhig sbyin pa sbyin par bya/_shA ri'i bu byang chub sems dpa' khyim gyi gnas nas mngon par byung ba gang byang chub kyi yan lag la mngon par brtson pa gang yin pa des so sor thar pa'i sdom pas bsdams te gnas par bya ba dang /_cho ga dang /_spyod yul dang /_spyod pa phun sum 
[\[53b.5\]]tshogs par bya ba dang /_kha na ma tho ba phra rab tsam la 'jigs par lta ba dang /_lus dang /_ngag dang /_yid kyi las kyi mtha' yongs su dag pa dang /_'tsho ba yongs su dag pas bslab pa yang dag par blangs te bslab par bya'o/_/des lung nod pa lhur bya ba dang /_kha ton 
[\[53b.6\]]lhur bya ba dang /_dgon pa na gnas pa lhur bya ba dang /_ji ltar thos pa dang /_ji ltar kun chub par byas pa'i chos dag gzhan dag la rgya cher bstan par bya ba dang /_chos kyi sbyin pa po dang /_chos kyi sbyin bdag tu bya'o/_/shA ri'i bu byang chub sems dpa' khyim pa gang gis 
[\[53b.7\]]sangs rgyas kyi zhing gang gA'i klung gi bye ma snyed rin po che sna bdun gyis yongs su bkang ba byas te/_de bzhin gshegs pa dgra bcom pa yang dag par rdzogs pa'i sangs rgyas rnams la dbul ba phul ba bas/_shA ri'i bu rab tu byung bar gyur pa'i byang chub sems dpa' gang gis tshig 
[\[54a\]]
[\[54a.1\]]bzhi pa'i tshigs su bcad pa gcig bstan na 'di nyid de bas ches bsod nams mang du skyed de/_shA ri'i bu de bzhin gshegs pas ni rab tu byung bas zang zing gi sbyin pa bya bar ma gnang ngo /_/de ci'i phyir zhe na/_shA ri'i bu nga rab tu byung bar gyur nas bskal pa grangs 
[\[54a.2\]]med bsam gyis mi khyab par khyim pa'am rab tu byung ba'i chos gos dang /_bsod snyoms la mgron du bos par ma dgongs so/_/gzhan du na chos kho na la bsti stang dang /_bla mar byas te nye bar brten nas gnas par bya'o/_/de ci'i phyir zhe na/_shA ri'i bu nga'i nyan thos rnams 
[\[54a.3\]]kyis chos kyi nor can du bya'i zang zing gi nor can du ni mi bya'o/_/shA ri'i bu gang yang lhung bzed du 'ongs pa'i rnyed pa chos dang 'thun pa chos kyis rnyed par 'gyur na des tshangs pa mtshungs par spyod pa rnams dang thun mong du bza' bar bya'o/_/gal te la la zhig 'ongs nas lhung bzed 
[\[54a.4\]]dam/_chos gos slong la/_gal te sangs rgyas kyis gnang ba'i chos gos gsum las lhag par gyur na ji ltar btang ba bzhin du sbyin par bya'o/_/gal te de la chos gos gsum las nyung bar gyur na gang la brten te tshangs par spyod pa la gnas pa de ni yongs su gtang bar mi bya'o/_/
[\[54a.5\]]de ci'i phyir zhe na/_de bzhin gshegs pas chos gos gsum gtang bar mi bya'o/_/zhes gsungs pa'i phyir ro/_/shA ri'i bu gal te byang chub sems dpa' chos gos gsum yongs su btang ste/_slong ba po gtso bor byed par gyur na des 'dod pa chung ba bsten pa ma yin no/_/
[\[54a.6\]]shA ri'i bu de lta bas na byang chub sems dpa' gang khyim gyi gnas nas mngon par byung ba des chos la kun tu bsten par bya zhing des de la mngon par brtson par bya'o/_/shA ri'i bu byang chub sems dpas gang yang se gol gtogs pa tsam du yang sems can thams cad la byams pa'i 
[\[54a.7\]]sems bsgom par bya ste/_'di ni sbyin pa shes pa zhes bya'o/_/shA ri'i bu ji tsam gyis na byang chub sems dpa' zhal ta byed par shes par bya zhe na/_des chos dang 'thun pas zhal ta bya zhing de bzhin gshegs pa'i mchod rten la yang zhal ta bya'o/_/mkhan po dang slob dpon la 
[\[54b\]]
[\[54b.1\]]yang gus pa dang bcas par bya'o/_/de ltar 'dis brtson 'grus brtsam par bya ste/_ji ltar ji srid 'tsho'i mthar thug pa'i bar du gnyid dang rmugs pa bsal bar bya ste/_shA ri'i bu 'di ni byang chub sems dpa'i zhal ta byed pa'i bya ba yin no/_/shA ri'i bu de la thos pa mang po tshol 
[\[54b.2\]]ba'i shes pa gang zhe na/_shA ri'i bu gang sangs rgyas kyi byang chub kyi phyir byang chub kyi sems bskyed pa thob nas thos pa mang po la mngon par brtson par mi byed pa de ni byang chub sems dpa' bden par smra ba ma yin par rig par bya'o/_/shA ri'i bu ming tsam gyis bla na med pa yang dag 
[\[54b.3\]]par rdzogs pa'i byang chub tu mngon par rdzogs par 'tshang rgya bar mi nus kyi/_shes rab dang ldan pa nyid kyis ni bla na med pa yang dag par rdzogs pa'i byang chub tu mngon par rdzogs par 'tshang rgya bar nus so/_/shes rab de yang gang las nges par 'byung ba yin zhe na/_mang du thos pa 
[\[54b.4\]]las shes rab 'byung ba yin te/_shA ri'i bu de lta bas na khyod kyis mngon sum du bya zhing khyod kyis so sor rig par bya'o/_/byang chub sems dpa'i theg pa la yang dag par zhugs pa'i sems can mang du thos pa la ji ltar the tsom skye bar 'gyur zhes gang byang chub sems dpa' de 
[\[54b.5\]]sems can rnams la phan 'dogs par byed pa'i byang chub la bdud sdig can bar chad byed par 'gyur te/_shA ri'i bu byang chub sems dpa' sems bskyed nas thos pa mang po la mngon par mi brtson pa gang yin pa de ni bdud sdig can gyi yongs su byin gyis brlabs pa nyid yin no/_/
[\[54b.6\]]de lta bas na shA ri'i bu bdud kyi las thams cad yongs su shes par 'dod pas brtson 'grus brtsam par bya/_tshig gtso bor mi bya/_mkhas pa'i bya ba shes par bya zhing 'jig rten thams cad la grags pa'i bya ba shes par bya'o/_/shA ri'i bu de lta bas na 'jig rten thams cad las 
[\[54b.7\]]mngon par 'phags pa'i brtson 'grus dang /_'jig rten thams cad las mngon par 'phags pa'i tshul khrims kyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/shA ri'i bu gnas 'di don du gnyer ba mang yang nan tan gyis 
[\[55a\]]
[\[55a.1\]]yang dag par sgrub par byed pa ni med de de dag kyang de bzhin gshegs pa'i stobs bcu dang /_'jig rten thams cad las mngon par 'phags pa'i ye shes dang /_smon lam las yongs su nyams par 'gyur ro/_/de lta bas na shA ri'i bu byang chub sems 
[\[55a.2\]]dpas sems can thams cad gang gis dga' bar 'gyur ba'i tshig de smra bar bya/_byang chub sems dpas bdag gi don du smra bar mi bya/_byang chub sems dpa' brtson 'grus dman par mi bya'o/_/shA ri'i bu stong du bgrangs pa las gcig 'grub pa'am/_'grub pa med cing 
[\[55a.3\]]shA ri'i bu stong phrag bcu dang /_stong phrag nyi shu dang /_stong phrag sum cu dang /_stong phrag bzhi bcu dang /_stong phrag lnga bcu dang /_bye ba phrag stong du bgrang ba las gcig 'grub pa'am/_'grub pa med do/_/de ci'i phyir zhe na/_shA ri'i bu de ltar gang byang chub sems 
[\[55a.4\]]dpa'i spyod pa 'di la gnas pa de ni mngon par 'byung bar dka' ba yin no/_/shA ri'i bu de lta bas na bla na med pa yang dag par rdzogs pa'i byang chub don du gnyer bas 'di ltar sems bskyed par bya ste/_bdag gis sems can thams cad kyis mnag dka' ba mnag par 
[\[55a.5\]]bya/_bzod dka' ba bzod par bya zhing bdag gis chos btsal bar bya ba'i phyir/_mngon par dga' bas brtson par bya'i longs spyod btsal ba'i phyir ni ma yin no/_/de ci'i phyir zhe na/_chos tshol bar byed pa ni ye shes tshol bar byed pa yin te/_'dod pa rnyed pas rlom 
[\[55a.6\]]par mi byed/_rab tu rlom par mi byed do/_/de bas na byang chub sems dpa'i theg pa la yang dag par zhugs pa'i sems can rnams kyis shes rab gtso bor bya'i longs spyod gtso bor mi bya'o/_/shA ri'i bu de ltar na gang chos kyi sbyin pa 'di la byang chub sems dpas mngon 
[\[55a.7\]]par brtson par bya'o/_/shA ri'i bu de la byang chub sems dpas mang du thos pa'i shes pa btsal bar bya zhe na/_shA ri'i bu 'di la byang chub sems dpas gang thos pa'i legs par bshad pa de khyer la shog ces phyogs bzhir skyes bu bzhi gtang bar bya/_khyed cag rnams kyis 
[\[55b\]]
[\[55b.1\]]de rnams na ba'i nye gnas dang /_nad g.yog gi don du spro bar bya'o zhes skyes bu gzhan bzhi yang gtang bar bya ste/_shA ri'i bu byang chub sems dpas phyogs bzhir byams pa'i sems kyis khyab par chos kyi rjes su 'gro ba'i blo gzhag par yang bya/_phyogs gang du chos thos pa'i 
[\[55b.2\]]phyogs der yang 'gro bar bya'o/_/shA ri'i bu de ltar byang chub sems dpas chos btsal bar bya ste/_'di ni mang du thos pa tshol ba shes pa yin no/_/shA ri'i bu chos bzhi po 'di dag ni byang chub sems dpa' rnams kyi bla na med pa yang dag par rdzogs pa'i byang chub sgrub par byed 
[\[55b.3\]]pa yin te/_shA ri'i bu sngon byung ba 'das pa'i dus na byang chub sems dpa' mkhas pa'i brtson 'grus zhes bya ba byung bar gyur te/_dus de'i tshe na de bzhin gshegs pa dgra bcom pa yang dag par rdzogs pa'i sangs rgyas legs skyes zhes bya ba byung bar gyur pa de yongs su mya 
[\[55b.4\]]ngan las 'das nas/_de'i bstan pa gnas par gyur pa'i tshe byang chub sems dpa' mkhas pa'i brtson 'grus zhes bya ba de mchod rten la phyag 'tshal zhing rgyu ba na byang chub kyi shing drung ga la ba de logs su song ste phyin nas/_des byang chub kyi shing de mthong ba na rab tu ngu zhing bcom 
[\[55b.5\]]ldan 'das de bzhin gshegs pa dgra bcom pa yang dag par rdzogs pa'i sangs rgyas des 'di la bzhugs nas/_bla na med pa yang dag par rdzogs pa'i byang chub tu mngon par rdzogs par sangs rgyas shing /_bcom ldan 'das de bzhin gshegs pa dgra bcom pa yang dag 
[\[55b.6\]]par rdzogs pa'i sangs rgyas des 'dir bdud dpung dang bcas bzhon pa dang bcas pa btul te/_seng ge'i khri 'di'i don du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des bskal pa brgya stong phrag du mar dka' ba spyad de/_bcom 
[\[55b.7\]]ldan 'das de bzhin gshegs pa dgra bcom pa yang dag par rdzogs pa'i sangs rgyas des 'di la skyil mo krung gcig gis zhag bdun bzhugs so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'di la bzhugs pa na/_bcom 
[\[56a\]]
[\[56a.1\]]ldan 'das de mthong nas lha bye ba sa ya brgya stong phrag du mas phyag 'tshal ba gang yin pa'i lha de dag ni rnyed pa legs par rnyed pa yin no/_/gang bdag kyang dus nam zhig na bla na med pa yang dag par rdzogs pa'i byang chub tu mngon par rdzogs par 'tshang rgya bar 
[\[56a.2\]]'gyur zhes byang chub kyi shing gi rtsa ba de la nyin mtshan brgyad du rab tu ngu bar gyur te/_de'i bar du bza' ba'am/_btung ba la longs ma spyad par gnas par gyur pa na/_gnas gtsang ma'i ris kyi lha nye bar 'ongs nas de la 'di skad ces lhag par gdung ba ma byed par sangs rgyas 
[\[56a.3\]]kyi yon tan gang yin pa de yongs su tshol cig_/ces smras so/_/des smras pa/_khyed rnams kyis sangs rgyas kyi yon tan shes sam/_de dag gis bdag cag gis ni mi shes mod kyi/_'on kyang lus 'di la 'bras chan dang zan dron gyis gsos te/_bza' ba btsal ba la 
[\[56a.4\]]brtson par gyis la khyod myur du 'chi ba'i dus byed par 'gyur ba ma byed cig ces smras so/_/des lus nyam chung bar ni mngon par shes pa med kyi 'on kyang gang du 'gro bar bya ste/_'di nyid du bdag 'chi ba'i dus byed par bya'o zhes nyin mtshan bdun du ngu zhing 'chi ba'i dus bya'o zhes 
[\[56a.5\]]smras so/_/shA ri'i bu brtson 'grus des bskal pa bye ba phrag drug cu phyir bsnyil bar gyur to/_/shA ri'i bu byang chub sems dpa' des de'i 'og tu bskal pa bye ba nyi shu rtsa lngas bla na med pa yang dag par rdzogs pa'i byang chub tu mngon par rdzogs par sangs rgyas so/_/des bla na med 
[\[56a.6\]]pa yang dag par rdzogs pa'i byang chub tu mngon par rdzogs par sangs rgyas nas sems can bye ba brgya phrag stong bla na med pa yang dag par rdzogs pa'i byang chub las phyir mi ldog par yongs su smin par byas so/_/de'i tshe'i tshad ni dpag tu med cing 'di'i nyan thos kyi dge 'dun yang tshad med 
[\[56a.7\]]cing dpag tu med par gyur to/_/shA ri'i bu ci'i phyir mkhas pa'i brtson 'grus zhes bya zhe na/_de dus thams cad du nges par 'byung ba la brtson pa dang /_dus thams cad du brtson 'grus rtsom pa la brtson pa dang /_dus thams cad du thos pa mang po la brtson pa ste/_shA ri'i bu de lta bu'i 
[\[56b\]]
[\[56b.1\]]brtson 'grus 'dis byang chub sems dpa' mkhas pa'i brtson 'grus bla na med pa yang dag par rdzogs pa'i byang chub tu mngon par rdzogs par sangs rgyas so/_/shA ri'i bu chos bzhi dang ldan na byang chub sems dpa' shes rab dang ldan zhing myur du bla na med pa yang dag par 
[\[56b.2\]]rdzogs pa'i byang chub tu mngon par rdzogs par 'tshang rgya bar 'gyur te/_bzhi gang zhe na/_shA ri'i bu byang chub sems dpa' thos pa mang ba yin/_thos pa 'dzin pa yin/_thos pa bsags pa yin/_tshangs pa mtshungs par spyod pa rgan rabs dang /_bar ma dang /_gsar 
[\[56b.3\]]bu la gus pa dang bcas pa yin/_dris na lag pa g.yas pas lam ni 'di'o/_/lam ni 'di'o zhes nye bar ston pa yin zhing chos ston pa la brtson pa yin no/_/shA ri'i bu chos bzhi po de dag dang ldan na byang chub sems dpa' shes rab dang ldan par 'gyur zhing myur du bla na 
[\[56b.4\]]med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/de la ji ltar thos pa btsal bar bya zhe na/_rang gi 'dod pa btang ste mkhan po dang /_slob dpon gyi gzhung la rab tu gnas pa dang /_gus pa dang bcas par bya'o/_/chos bzhi rnam 
[\[56b.5\]]par spang bar bya ba yin te/_bzhi gang zhe na/_gnyid dang /_rmugs pa dang /_bre mo'i gtam dang /_khro ba dang /_khengs pa nyid de/_chos bzhi po 'di dag rnam par spang bar bya'o/_/chos bzhi dag la goms par bya ba yin te/_bzhi gang zhe na/_mi nyal ba la goms pa dang /_
[\[56b.6\]]brtson 'grus brtsams shing 'chag pa'i rang bzhin can du bya ba dang /_mkhan po dang slob dpon gyi bsnyen bkur la gus pa dang bcas shing khengs pa med pa dang /_gzhan dag la gus pa bskyed pas thos pa 'dzin pa dang /_de sems la bzhag nas tshig yongs su rdzogs par byed 
[\[56b.7\]]pa ste/_chos bzhi po de dag dang ldan na thos pa tshol ba yin no/_/chos bzhi po 'di dag gis kyang slob dpon_mnyes par byed de/_bzhi gang zhe na/_nges pa dang bshes pa dang /_bshes pa brtan pa dang /_chos la gnas pa dang /_nges pa'i tshig bzang po dang ldan pa ste/_
[\[57a\]]
[\[57a.1\]]chos bzhi po de dag dang ldan na slob dpon mnyes par byed do/_/bdag chos bzhi dang ldan na dga' ba 'thob par 'gyur te/_bzhi gang zhe na/_bdag gi btsal ba don yod par bdag nyid kyis dga' ba thob pa dang /_bdag thos pa'i gter dang ldan pa dang /_
[\[57a.2\]]bdag 'di la brten nas shes rab kyi phung po dang ldan pa dang /_gzhan dag la chos kyi sbyin pa sbyin pa na dga' ba dang rangs pa skye bar 'gyur te/_chos bzhi po 'di dag dang ldan na byang chub sems dpa' bdag nyid dga' ba 'thob par 'gyur ro/_/de de lta bur thos pa tshol ba la 
[\[57a.3\]]gus pa dang bcas pa dang /_ri mo dang ldan pa dang /_sri zhu dang ldan pa dang /_bdag nyid mi 'phyar ba dang /_bdag nyid dul ba'i don dang /_bdag nyid zhi ba'i don dang /_bdag nyid yongs su mya ngan las 'da' ba'i don dang /_gzhan dul ba'i don dang /_gzhan zhi ba'i 
[\[57a.4\]]don dang /_gzhan mya ngan las 'da' ba'i don byed pa yin te/_bdag gcig pu'i don byed pa ni ma yin no/_/de ltar thos pa tshol zhing de ltar thos pa yongs su tshol ba na mthong ba'i chos kyi shes rab kyang 'phel bar byed na 'jig rten pha rol gyi lta smos kyang ci dgos te/_shes 
[\[57a.5\]]rab de yang thos pa nan tan du byed pas sgrub pa yin no/_/byang chub sems dpa' thos pa la nan tan du sgrub par mi byed pa des ni ser skya rjes su dran par bya'o/_/de bas na tshangs pa mtshungs par spyod pa dag la yang gus pa dang bcas par bya/_mdun du gnas te 'phya 
[\[57a.6\]]bar mi bya/_smra bar mi bya/_rkang pa bkru bar mi bya/_mdun du so shing bza' bar mi bya/_mdun du mchil ma dor bar mi bya/_sgra drag pos smra bar mi bya/_ma dris par smra bar mi bya/_gtam gyi bar chad mi bya/_ma smras par 'gro bar mi bya/_snga phyi'i 'du shes mi bya/_gang 
[\[57a.7\]]cung zad tsam rab tu smra bar mi bya/_gzhan dang gzhan pa'i gtam mi bya/_dman pa dang ldan pa'i gtam mi bya/_gzhan dris pa na gzhan gyis brda sprad par mi bya/_gang dris pa de nyid brda sprad par bya/_rkun po'i gtam mi bya/_mdo sde la rton par bya/_bdag dang gzhan gyi 
[\[57b\]]
[\[57b.1\]]sems bsrung bar bya zhing de dang rjes su 'thun pa'i dge ba'i rtsa ba brten par bya/_gang sangs rgyas kyi byang chub yang dag pa nyid la zhugs pa de rnams la phan gdags par bya/_gang ma zhugs pa rnams la yang gnod par mi bya/_de la rnam pa de dag gnyi ga la yang gnod 
[\[57b.2\]]par mi bya'o/_/gang dag la bdag la khros par gyur nas yang dag pa ma yin pa rjod par byed cing srog gi bar chad byed par gnas pa/_tshangs par spyod pa'i bar chad byed pa la 'jigs pa'am/_gus par bya ba dang /_tha na dga' ba'i tshig gis kyang de dang sems yongs 
[\[57b.3\]]su 'dris par bya/_gang las lung nod pa dang /_kha ton 'don pa dang 'brel pa de la ni ston pa'i 'du shes bskyed cing gus par bya'o/_/de ltar tshangs pa mtshungs par spyod pa rnams la gus par yang bya'o/_/ji ltar lam bstan par bya zhe na/_sems mnyam pa nyid dang /_
[\[57b.4\]]sems rab tu dang ba nyid dang /_yang dag par 'du shes pa dang /_som nyi med pas lam la lam nye bar bstan par bya'o/_/gal te the tsom med par ma gyur na des lam shes pa'i skyes bu dag las mnyan nas lam nye bar bstan par bya'o/_/chos bzhi po de dag 
[\[57b.5\]]dang ldan na byang chub sems dpa' myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/_/de la 'di skad ces bya ste/_tshul bzhin bsnyen bkur byed pa dang /_/tshul bzhin chos ni nyan byed cing /_/tshul bzhin shin tu don sems la/_/chos rnams kun gyi pha 
[\[57b.6\]]rol phyin/_/lus can rnams la phan don du/_/chos de yongs su tshol ba na/_/mkhan po dag dang nye gnas ni/_/gus pa kun gyis bya ba yin/_/rtag tu byams pa la gnas nas/_/byas pa gzo dang byas pa tshor/_/ngo tsha khrel yod phun sum tshogs/_/phrag dog 
[\[57b.7\]]tshul 'chos rnam par spangs/_/nad pa rnams ni gso byed pa/_/rnyed dka' rin chen 'du shes kyis/_/de dag 'du shes nyer gzhag nas/_/legs par bshad pa yongs su btsal/_/de dag thos pas bder 'gyur dang /_/shes rab rnon po'ang skye 'gyur zhing /_/'dod 
[\[58a\]]
[\[58a.1\]]chags zhe sdang gti mug dag_/thams cad byams pas zhi bar 'gyur/_/dper na skyes bu khrus byas la/_/'ga' yis phreng ba byin pa na/_/lag pa gnyis kyis yon blangs nas/_/spyi bo la ni 'jog pa ltar/_/de bzhin legs bshad thos nas 
[\[58a.2\]]kyang /_/dga' ba'i sems ni skye 'gyur ba/_/rgyal srid thob pa'ang de lta bu'i/_/dga' ba rnyed pa ma yin no/_/rtag tu de dag chos smra la/_/mchog tu bla mar bya ba yin/_/chos ni rdzogs sangs rgyal mtshan te/_/chos ni dgra bcom rgyal mtshan yin/_/sangs 
[\[58a.3\]]rgyas chos rnams thos nas kyang /_/bsgrub pa dag la rab gnas shing /_/tshul khrims thos pas nges 'byung ste/_/dper na yar ngo'i zla ba bzhin/_/mi rmongs zhe sdang med pa yis/_/lam mchog dag ni bsten pa dang /_/byis pa gang la gus bcas pa'i/_/lta ba'i 
[\[58a.4\]]gnas kyang rnam par spang /_/seng ges spangs pa'i wa bzhin du/_/zil gyis mnan pas chos rnams 'chad/_/rlung gis sprin gyi tshogs bzhin du/_/mu stegs can de zil gyis mnan/_/sa la sprin gyi tshogs bzhin du/_/chos kyis yongs su tshim par byed/_/
[\[58a.5\]]sems can rnams kyi sdug bsngal ni/_/sman pa'i rgyal po bzhin du sel/_/sems ni rtse gcig mnyam bzhag pas/_/de dag rnam rtog spyod yul min/_/de dag khro ba lhur mi len/_/'phyar ba la yang mi gnas so/_/dus dang dus min rnam shes shing /_/don shes 
[\[58a.6\]]pa yis rnam par 'dren/_/rtag tu bzod stobs la dga' rnams/_/shes pa'i las rnams byed par 'gyur/_/mkhas dang mthu la brtan pa dang /_/chos shes pa la mkhas pa dang /_/dpa' zhing sems stobs che ba ste/_/rlung gis chang ba'i rdul bzhin du/_/sdig can rnams 
[\[58a.7\]]ni zil gyis gnon/_/phyogs rnams dag tu gsal gnas pa/_/nyi ma 'char ba ji bzhin no/_/mkhas pa de dag rang don la/_/ched du smra ba brjod mi byed/_/'jig rten rnams la phan pa'i phyir/_/bsam gtan mngon shes dag la mkhas/_/de dag rnam pa 'di 'dra 
[\[58b\]]
[\[58b.1\]]bas/_/bdud kyi steng na gnas pa yin/_/sems can rnams la brtse ba'i phyir/_/'jig rten mar me byed cing rgyu/_/shA ri'i bu gzhan yang chos bzhi dang ldan na byang chub sems dpa' bzod pa sgrub pa yin te/_bzhi gang zhe na/_gus pas tshul khrims srung zhing so sor thar 
[\[58b.2\]]pa la khyad du mi gsod pa dang /_gus pas byams pa sgom par byed cing gnod sems la sbyor bar yang spong bar byed pa dang /_thams cad mkhyen pa la 'dun pa drag po skyed par yang byed pa dang /_dge ba'i chos thams cad la gces pa mi 'dor ba ste/_shA ri'i bu chos bzhi po de 
[\[58b.3\]]dag dang ldan na byang chub sems dpa' bzod pa sgrub pa yin no/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad bka' stsal to/_/de dag sangs rgyas kyis bsngags pa'i/_/tshul khrims 
[\[58b.4\]]ma nyams ma ral srung /_/tshul khrims phung po dag pa la/_/dga' ba nye bar skye bar 'gyur/_/chos rnams mang po tshol byed cing /_/thos pa mang la legs gnas na/_/gang gis the tsom gcod byed pa'i/_/des de'i shes rab 'phel bar 'gyur/_/skye dang 'chi ba'i 
[\[58b.5\]]rgyun dag las/_/'di dag ji ltar dgrol bya zhes/_/ltos med phan pa'i sems dag gis/_/dam pa'i chos kyang ston par byed/_/gnod sems don du mi gnyer bas/_/byams pa'i sems kyang sgom par byed/_/mi 'jigs pa dang phan pa'i sems/_/bdag dang 
[\[58b.6\]]sems can mnyam pa nyid/_/byang chub la brten zil gnon pa'i/_/brtson pa dag kyang legs par rtsom/_/gang dag byang chub la rten pa'i/_/dge ba'i chos rnams tshol ba dang /_/bsgom par bya ba sgom pa dang /_/spang bar bya ba'ang rnam par spong /_/ji ltar spang bya 
[\[58b.7\]]spangs pa yis/_/myur du mya ngan 'da' bar 'gyur/_/dgon pa'i gnas la mngon phyogs shing /_/gnod pa dag la rgyab kyis phyogs/_/thos pa tshol la brtson pa dag_/go 'phang mchog ni rtogs par 'gyur/_/dge slong dge slong ma rnams dang /_/dge bsnyen de 
[\[59a\]]
[\[59a.1\]]bzhin dge bsnyen ma/_/thams cad dang ni de dag gis/_/'dris pa rnam par spang bar bya/_/byis pa'i lam la rten pa yi/_/rmongs pa kun kyang skyabs med de/_/gang zhig chos la rten pa dang /_/de dag sangs rgyas mchog tu gzhol/_/mi gang sems 
[\[59a.2\]]can don dga' ba'i/_/sangs rgyas pha dang ma yin no/_/g.yo med chos la 'dod pa dag_/byang chub la ni rab tu dad/_/sangs rgyas dag tu mi lta ba'i/_/mi rnams mtshan nyid gsum gsungs te/_/g.yo dang chos min 'dod pa dang /_/snyom las dag las rtag dga' 
[\[59a.3\]]ba'o/_/'dod chags zhe sdang nga rgyal dang /_/de bzhin sdig pa rab spangs nas/_/blo ldan brtson 'grus ldan gyur pa/_/byang chub la ni rab gus 'gyur/_/bcom ldan 'das kyis de skad ces bka' stsal nas/_tshe dang ldan pa shA ri'i bu dang /_lha dang /_mi dang /_lha ma yin 
[\[59a.4\]]dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//byang chub sems dpa'i so sor thar pa chos bzhi sgrub pa zhes bya ba theg pa chen po'i mdo rdzogs so//_//rgya gar gyi mkhan po dI paM 
[\[59a.5\]]ka ra shrI dz+nyA na dang /_zhu chen gyi lots+tsha ba dge slong shAkya blo gros dang /_dge slong dge ba'i blo gros kyis bsgyur cing zhus te gtan la phab pa//[ {D249}]@##/_/rgya gar skad du/_Ar+ya tsa tur d+harma nir de sha na nA ma ma hA yA na sU tra/_bod skad du/_
[\[59a.6\]]'phags pa chos bzhi bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das sum cu rtsa gsum lha'i nang na lha'i 'dun sa chos bzang na dge slong lnga brgya tham 
[\[59a.7\]]pa'i dge slong gi dge 'dun chen po dang /_byams pa dang /_'jam dpal la sogs pa byang chub sems dpa' sems dpa' chen po rab tu mang po dang thabs cig tu bzhugs te/_de nas bcom ldan 'das kyis byang chub sems dpa' sems dpa' chen po byams pa la bka' stsal pa/_
[\[59b\]]
[\[59b.1\]]byams pa byang chub sems dpa' sems dpa' chen po chos bzhi dang ldan na sdig pa byas shing bsags pa zil gyis non par 'gyur ro/_/bzhi gang zhe na/_'di lta ste/_rnam par sun 'byin pa kun tu spyod pa dang /_gnyen po kun tu spyod pa dang /_sor chud par byed pa'i 
[\[59b.2\]]stobs dang /_rten gyi stobs so/_/de la rnam par sun 'byin pa kun tu spyod pa ni mi dge ba'i las spyad na de la 'gyod pa mang ba yin no/_/de la gnyen po kun tu spyod pa ni mi dge ba'i las byas nas kyang dge ba'i las la shin tu brtson pa'o/_/de la sor chud par byed pa'i stobs 
[\[59b.3\]]ni sdom pa yang dag par blangs pas mi phyed pa'i sdom pa thob pa'o/_/de la rten gyi stobs ni sangs rgyas dang /_chos dang /_dge 'dun la skyabs su 'gro ba dang /_byang chub kyi sems mi gtong ba ste/_de stobs dang ldan pa la rten pas sdig pas zil gyis gnon par mi nus so/_/
[\[59b.4\]]byams pa byang chub sems dpa' sems dpa' chen po chos bzhi po de dag dang ldan na sdig pa byas shing bsags pa zil gyis non par 'gyur ro/_/byang chub sems dpa' sems dpa' chen pos mdo 'di rtag tu bklag par bya'o/_/kha ton du bya'o/_/bsam par bya'o/_/bsgom par 
[\[59b.5\]]bya'o/_/mang du bya'o/_/des na nyes par spyad pa 'bras bu 'byin mi nus par 'gyur ro/_/bcom ldan 'das kyis de skad ces bka' stsal nas/_byang chub sems dpa' sems dpa' chen po byams pa dang /_dge slong de dag dang /_byang chub sems dpa' de dag dang /_
[\[59b.6\]]brgya byin la sogs pa'i lha'i bu rnams dang /_thams cad dang ldan pa'i 'khor de dag yi rangs te/_bcom ldan 'das kyis gsungs pa la mngon par bstod do//_//'phags pa chos bzhi bstan pa zhes bya ba theg pa chen po'i mdo rdzogs so//_//
[\[59b.7\]]rgya gar gyi mkhan po su ren dra bo d+hi dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//[ {D250}]@##/_/rgya gar skad du/_tsa tur d+harma ka sU tra/_bod skad du/_chos bzhi pa'i mdo/_sangs rgyas dang byang chub sems 
[\[60a\]]
[\[60a.1\]]dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang thabs 
[\[60a.2\]]cig tu bzhugs te/_de nas bcom ldan 'das kyis brtan cing zab la snyan cing rgya che ba'i sgra dbyangs kyis dge slong rnams la bka' stsal pa/_dge slong dag rigs kyi bu mkhas pas ji srid 'tsho'i bar du gnas bzhi la yid brtan par mi bya'o/_/bzhi gang zhe na/_dge slong dag 
[\[60a.3\]]rigs kyi bu mkhas pas bdag ni bud med dag la dga' ba'o snyam du ji srid 'tsho'i bar du yid brtan par mi bya ba dang /_dge slong dag rigs kyi bu mkhas pas bdag ni rgyal po'i pho brang 'khor la dga' ba'o snyam du ji srid 'tsho'i bar du yid brtan par mi bya ba dang /_dge slong dag 
[\[60a.4\]]rigs kyi bu mkhas pas bdag ni gzugs bzang ba mdzes pa blta na sdug pa nad nyung ba'o snyam du ji srid 'tsho'i bar du yid brtan par mi bya ba dang /_dge slong dag rigs kyi bu mkhas pas bdag ni phyug pa/_nor mang ba/_yo byad phun sum tshogs pa'o snyam du ji srid 'tsho'i 
[\[60a.5\]]bar du yid brtan par mi bya'o/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad ces bka' stsal to/_/bud med brten du ga la rung /_/rgyal po'i pho brang ga la dga'/_/dbu ba'i 
[\[60a.6\]]snying po ga la yod/_/longs spyod rtag pa ga la yin/_/longs spyod dag ni 'bab chu bzhin/_/gru ci 'dra bar khyim de 'dra/_/me tog ci 'dra gzugs de bzhin/_/srog ni chu bur 'dra ba yin/_/bcom ldan 'das kyis de skad ces bka' stsal nas/_dge slong de 
[\[60a.7\]]dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//chos bzhi pa'i mdo rdzogs so/_/
[\[60b\]]
[\[60b.1\]{D251}]@##/_/rgya gar skad du/_Ar+ya tsa tur d+harma kaM nA ma ma hA yA na sU tra/_bod skad du/_'phags pa chos bzhi pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_
[\[60b.2\]]bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/_byang chub sems dpa'i tshogs chen po dang yang thabs cig go/_/de nas bcom 
[\[60b.3\]]ldan 'das kyis dge slong rnams la bka' stsal pa/_dge slong dag byang chub sems dpa' sems dpa' chen pos chos bzhi po 'di dag ji srid 'tsho'i bar du srog gi phyir yang yongs su mi gtong ngo /_/bzhi gang zhe na/_dge slong dag byang chub sems dpa' sems dpa' chen pos 
[\[60b.4\]]ji srid 'tsho'i bar du byang chub kyi sems srog gi phyir yang yongs su mi gtang ba dang /_dge slong dag byang chub sems dpa' sems dpa' chen pos ji srid 'tsho'i bar du dge ba'i bshes gnyen srog gi phyir yang yongs su mi gtang ba dang /_dge slong dag byang chub sems 
[\[60b.5\]]dpa' sems dpa' chen pos ji srid 'tsho'i bar du bzod pa dang des pa srog gi phyir yang yongs su mi gtang ba dang /_dge slong dag byang chub sems dpa' sems dpa' chen pos ji srid 'tsho'i bar du dgon pa la gnas pa srog gi phyir yang yongs su gtang bar mi bya ste/_dge slong dag byang chub 
[\[60b.6\]]sems dpa' sems dpa' chen pos ji srid 'tsho'i bar du chos bzhi po 'di dag srog gi phyir yang yongs su gtang bar mi bya'o/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad bka' stsal 
[\[60b.7\]]to/_/thams cad mkhyen nyid sems ni mi gtong zhing /_/mkhas pas rdzogs pa'i byang chub sems skyed cig_/bzod pa des pa'i stobs la rab gnas te/_/dge ba'i bshes gnyen yongs su gtang mi bya/_/[{]ri dgas [,]ri dwags [}]rgyal po bzhin du 'jigs spangs te/_/mkhas 
[\[61a\]]
[\[61a.1\]]pas dgon gnas rtag tu bsten par bya/_/chos 'di dag la rtag tu rab gnas na/_/bdud rnams bcom nas byang chub de 'tshang rgya/_/bcom ldan 'das kyis de skad ces bka' stsal nas/_dge slong de dag dang /_byang chub sems dpa' de dag dang /_
[\[61a.2\]]thams cad dang ldan pa'i 'khor de dag yi rangs te/_bcom ldan 'das kyis gsungs pa la mngon par bstod do//_//'phags pa chos bzhi pa zhes bya ba theg pa chen po'i mdo rdzogs so/_/[{D252}]@##/_/rgya gar skad du/_Ar+ya 
[\[61a.3\]]tsa tu sh+ka ni ra hA ra nA ma ma hA yA na sU tra/_bod skad du/_'phags pa bzhi pa sgrub pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal 
[\[61a.4\]]bu rgyal byed kyi tshal mgon med zas sbyin gyi kun dga' ra ba na/_dge slong lnga brgya tsam gyi dge slong gi dge 'dun chen po dang /_byang chub sems dpa' brgya stong thams cad kyang go cha chen po bgos pa sha stag dang /_'dod pa na spyod pa dang /_gzugs na spyod pa'i lha'i bu rnams 
[\[61a.5\]]dang thabs cig tu bzhugs te/_de nas bcom ldan 'das 'khor brgya stong du mas yongs su bskor cing mdun gyis bltas nas chos ston to/_/de nas 'jam dpal gzhon nur gyur pas bcom ldan 'das la mchod pa'i las kyi phyir rin po che'i gdugs dpag tshad bcu'i tshad tsam 
[\[61a.6\]]thogs te/_bcom ldan 'das kyi dbu'i gtsug tu 'dzin to/_/de nas 'khor de nyid du dga' ldan gyi ris kyi lha'i bu dpal [{]bzangs [,]bzang [}]ldan zhes bya ba bla na med pa yang dag par rdzogs pa'i byang chub las phyir mi ldog pa g.yog dang bcas te 'khor de nyid du 'dus par gyur nas 
[\[61a.7\]]'dug pa de stan las langs te gos phrag pa gcig tu gzar nas pus mo g.yas pa'i lha nga sa la btsugs te/_'jam dpal gzhon nur gyur pa ga la ba de logs su thal mo sbyar ba btud nas/_'jam dpal gzhon nur gyur pa la 'di skad ces smras so/_/'jam dpal khyod da dung 
[\[61b\]]
[\[61b.1\]]de bzhin gshegs pa la mchod pa'i las mdzad pas ma tshim mam/_'jam dpal gyis smras pa/_lha'i bu 'di ji snyam du sems/_rgya mtsho chen po chu thams cad len pas gzhar yang chog shes sam/_lha'i bus smras pa/_'jam dpal de ni ma lags so/_/'jam dpal gyis 
[\[61b.2\]]smras pa/_lha'i bu de bzhin du rgya mtsho chen po mtsho gting dpag dka' ba de lta bu'i thams cad mkhyen pa'i ye shes tshad med dpag tu med pa btsal bar bya ste/_byang chub sems dpa' de bzhin gshegs pa la mchod pa'i las kyis gzhar yang tshim par mi bya'o/_/lha'i bus smras 
[\[61b.3\]]pa/_'jam dpal byang chub sems dpas ci la dmigs te de bzhin gshegs pa la mchod par bgyi/_'jam dpal gyis smras pa/_lha'i bu byang chub sems dpas dmigs pa bzhis de bzhin gshegs pa la mchod par bya'o/_/bzhi gang zhe na/_'di lta ste/_thams cad 
[\[61b.4\]]mkhyen pa nyid la dmigs pa dang /_sems can thams cad rab tu dgrol ba la dmigs pa dang /_dkon mchog gsum gyi gdung mi 'chad par bya ba la dmigs pa dang /_sangs rgyas kyi zhing gi yon tan bkod pa yongs su gzung ba la dmigs pa ste/_lha'i bu byang chub 
[\[61b.5\]]sems dpas dmigs pa bzhi po de dag gis de bzhin gshegs pa la mchod par bya'o/_/lha'i bus smras pa/_'jam dpal khyod kyis tshangs pa'i ris kyi lha'i bu'i nang du tshangs pa gtsug phud can la byang chub sems dpa'i lam bzhi pa sgrub pa zhes bgyi ba'i chos kyi rnam grangs 
[\[61b.6\]]bshad pa de/_'jam dpal legs par bshad du gsol/_de la ni bdag dang thams cad dang ldan pa'i 'khor 'di yang nyan par 'tshal lo/_/'jam dpal byang chub sems dpa' rnams la chos kyi ser sna ma mchis/_slob dpon gyi chos kyi dpe mkhyud kyang ma mchis/_'jam 
[\[61b.7\]]dpal gyis smras pa/_lha'i bu de'i phyir legs par rab tu nyon la yid la zung shig dang /_bzhi pa sgrub pa zhes bya ba'i chos kyi rnam grangs de ngas khyod la bshad do/_/lha'i bu bzhi po 'di dag ni byang chub sems dpa' rnams kyi lhag pa'i bsam pa'i sems bskyed par rig par bya'o/_/
[\[62a\]]
[\[62a.1\]]bzhi gang zhe na/_lha'i bu 'di la byang chub sems dpa' sems can dpag tu med pa bsdu ba'i phyir sems bskyed pa dang /_sems can dpag tu med pa yongs su smin par bya ba'i phyir sems bskyed pa dang /_dge ba'i rtsa ba dpag tu med pa bsags pa'i phyir 
[\[62a.2\]]sems bskyed pa dang /_sangs rgyas kyi chos dpag tu med pa mngon par rdzogs par rtogs par bya ba'i phyir sems bskyed pa ste/_lha'i bu bzhi po de dag ni byang chub sems dpa'i lhag pa'i bsam pa'i sems bskyed par rig par bya'o/_/lha'i bu bzhi po 'di dag ni 
[\[62a.3\]]byang chub sems dpa' rnams kyi sems bskyed pa brag lta bu yin no/_/bzhi gang zhe na/_slong ba rnams la khong khro ba med pa'i sems dang /_log par zhugs pa rnams la snying rje ba'i sems dang /_shes rab las ma nyams pa'i sems dang /_rtsom pa nyams 'og tu chud par byed pa'i 
[\[62a.4\]]sems te/_lha'i bu bzhi po de dag ni byang chub sems dpa' rnams kyi sems bskyed pa brag lta bu yin no/_/lha'i bu bzhi po 'di dag ni byang chub sems dpa' rnams kyi sems bskyed pa mngon par 'phags pa yin no/_/bzhi gang zhe na/_tshul khrims mngon par 'phags 
[\[62a.5\]]pa dang /_thos pa mngon par 'phags pa dang /_byams pa chen po mngon par 'phags pa dang /_snying rje chen po mngon par 'phags pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi sems bskyed pa brtan pa/_snying po can/_mi phyed 
[\[62a.6\]]pa/_rdo rje lta bu'o/_/bzhi gang zhe na/_bsam pa las mi phyed pa dang /_mdza' ba las mi phyed pa dang /_nan tan las mi phyed pa dang /_theg pa chen po las mi phyed pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi sems bskyed pa bsnyen 
[\[62a.7\]]dka' ba yin no/_/bzhi gang zhe na/_nyon mongs pa dang ma 'dres pa dang /_rnyed pa dang /_bkur sti dang /_tshigs su bcad pa thams cad dang ma 'dres pa dang /_theg pa dman pa dang ma 'dres pa dang /_skye bo mi bgrungs pa thams cad dang ma 'dres pa ste/_bzhi po de 
[\[62b\]]
[\[62b.1\]]dag go/_/lha'i bu bzhi po 'di dag ni byang chub sems dpa' rnams kyi sems bskyed pa bla na med pa'o/_/bzhi gang zhe na/_phongs pa'i dngos po thams cad yongs su gtong ba'i sems dang /_byin nas 'gyod pa med pa'i sems dang /_rnam par smin pa la re ba med pa'i 
[\[62b.2\]]sems dang /_byang chub tu yongs su bsngo ba'i sems te/_bzhi po de dag go/_/lha'i bu bzhi po 'di dag ni byang chub sems dpa' rnams kyi spyi bor phyin pa'i chos so/_/bzhi gang zhe na/_shes rab kyi pha rol tu phyin pa dang /_thabs la mkhas pa dang /_dam pa'i chos 
[\[62b.3\]]yongs su 'dzin pa dang /_sems can yongs su smin par byed pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi byang chub kyi lam ston par byed pa'o/_/bzhi gang zhe na/_pha rol tu phyin pa rnams la brtson pa dang /_bsdu ba'i dngos po 
[\[62b.4\]]rnams kyi rjes su 'thun pa dang /_tshangs pa'i gnas sgrub pa dang /_mngon par shes pas rnam par rtse ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi chos gya nom pa dam pa mchog yin no/_/bzhi gang zhe na/_sems can thams cad la 
[\[62b.5\]]khong khro ba med pa dang /_gang dag de dang 'gal bar byed pa de dag nyid la rab tu thar bar bya bar sems bskyed pa dang /_ji tsam gyi yul rgya chen po zhig 'byor kyang de la bag yod pa dang /_ci tsam du dbul bas phongs par gyur kyang chos spyod pa ste/_bzhi po de dag go/_/lha'i bu bzhi 
[\[62b.6\]]po 'di dag ni byang chub sems dpa' rnams kyi mos pa'o/_/bzhi gang zhe na/_khyim par gyur na bdag gi longs spyod kyis chog shes pa dang /_gzhan gyi nor la mngon par 'dod pa med pa dang /_rab tu byung nas 'phags pa'i rigs kyis chog shes pa dang /_sbyangs pa'i yon tan 
[\[62b.7\]]dang /_yo byad bsnyungs pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi sbyin pa'o/_/bzhi gang zhe na/_chos sbyin pa dang /_zang zing sbyin pa dang /_shog shog dang /_snag tsha dang /_smyu gu dang /_glegs bam sbyin pa dang /_chos smra ba 
[\[63a\]]
[\[63a.1\]]la bsam pa thag pa nas legs so zhes bya ba sbyin pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi snying po nyid do/_/bzhi gang zhe na/_thos pa las nan tan snying po nyid dang /_longs spyod rnams las gtong ba snying po nyid dang /_
[\[63a.2\]]lus las bla ma las bsnyen bkur bya ba snying po nyid dang /_srog las dge ba'i rtsa ba bskyed pa snying po nyid de/_bzhi po de dag go/_/lha'i bu bzhi po 'di dag ni byang chub sems dpa' rnams kyi yongs su gtang bar mi bya ba'o/_/bzhi gang zhe na/_byang chub kyi sems yongs su gtang bar 
[\[63a.3\]]mi bya ba dang /_dam pa'i chos yongs su gtang bar mi bya ba dang /_sems can yongs su gtang bar mi bya ba dang /_dge ba'i rtsa ba'i chos thams cad yongs su btsal ba yongs su gtang bar mi bya ba ste/_bzhi po de dag go/_/lha'i bu bzhi po 'di dag ni byang chub sems dpa' 
[\[63a.4\]]rnams kyi skyed mos tshal lo/_/bzhi gang zhe na/_dgon pa la gnas pa dang /_dben pa la mngon par dga' ba dang /_dge ba'i chos la 'dun pa dang /_thabs mkhas pas sems can yongs su smin par byed pa ste/_bzhi po de dag go/_/lha'i bu bzhi po 'di dag ni byang chub 
[\[63a.5\]]sems dpa' rnams kyi gzhal med khang ngo /_/bzhi gang zhe na/_tshangs pa'i gnas dang /_'bel ba'i gtam gyi chos mnyan pa la dga' ba myong bar byed pa dang /_stong pa nyid la nges par sems pa dang /_skye bo ris 'thun pa dang 'du ba ste/_bzhi po de dag go/_/lha'i bu bzhi po 'di dag ni byang chub 
[\[63a.6\]]sems dpa' rnams kyi nor mi zad pa'o/_/bzhi gang zhe na/_thos pa'i nor dang /_chos ston pa'i nor dang /_sems can dbul po sdud pa'i nor dang /_byang chub tu yongs su bsngo ba'i nor te/_bzhi po de dag go/_/lha'i bu bzhi po 'di dag ni byang chub sems dpa' rnams kyi gter 
[\[63a.7\]]ro/_/bzhi gang zhe na/_gzungs kyi gter dang /_spobs pa'i gter dang /_chos kyi gter dang /_longs spyod zad mi shes par yongs su bsngo ba'i gter te/_bzhi po de dag go/_/lha'i bu bzhi po 'di dag ni byang chub sems dpa' rnams kyi mngon par 'byung ba'o/_/bzhi gang 
[\[63b\]]
[\[63b.1\]]zhe na/_'du 'dzi las 'byung ba dang /_yul thams cad las 'byung ba dang /_'phags pa ma yin pa'i bsam pa las 'byung ba dang /_khams gsum thams cad las 'byung ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi bde ba'o/_/
[\[63b.2\]]bzhi gang zhe na/_dngos po thams cad la mi lta ba'i phyir bdag gi ba med cing yongs su 'dzin pa med pa'i bde ba dang /_yul spangs pas dben pa'i bde ba dang /_nyon mongs pa med pa'i phyir zhi ba'i bde ba dang /_sems can thams cad yongs su mi gtong ba'i phyir mya ngan 
[\[63b.3\]]las 'das pa'i bde ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi mchog tu dga' ba'o/_/bzhi gang zhe na/_de bzhin gshegs pa mthong bas mchog tu dga' ba dang /_chos thos pas mchog tu dga' ba dang /_sbyin pa la 'gyod 
[\[63b.4\]]pa med pas mchog tu dga' ba dang /_sems can thams cad la bde ba skyed pas mchog tu dga' ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi bden pa'o/_/bzhi gang zhe na/_byang chub kyi sems mi gtong ba dang /_yi dam las 
[\[63b.5\]]mi nyams pa dang /_skyabs su song ba dag yongs su mi gtong ba dang /_ngag bsdams pas tshig thams cad bden pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi dge ba'i chos so/_/bzhi gang zhe na/_dge ba'i chos thams cad la 
[\[63b.6\]]lhag pa'i bsam pas sbyor ba dang /_ma bslabs pa thams cad la mi brnyas pa dang /_gsol ba ma btab par sems can thams cad la bshes gnyen du gyur pa dang /_yon tan thams cad sgrub pa la phyir bya ba'i re ba med pas lan la mi re ba ste/_bzhi po de dag go/_/lha'i 
[\[63b.7\]]bu bzhi po 'di dag ni byang chub sems dpa' rnams kyi spyod pa rnam par dag pa'o/_/bzhi gang zhe na/_bdag med pa'i phyir tshul khrims rnam par dag pa dang /_sems can med pa'i phyir ting nge 'dzin rnam par dag pa dang /_srog med pa'i phyir shes rab rnam par dag pa dang /_
[\[64a\]]
[\[64a.1\]]gang zag med pa'i phyir rnam par grol ba rnam par dag pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi rkang pa'o/_/bzhi gang zhe na/_chos kyi rkang pa dang /_don gyi rkang pa dang /_sbyangs pa'i yon tan dang /_yo byad 
[\[64a.2\]]bsnyungs pas 'jug pa'i rkang pa dang /_byang chub kyi lam gyi tshogs sogs pa'i rkang pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi lag pa'o/_/bzhi gang zhe na/_dad pa'i lag pa dang /_tshul khrims kyi lag pa dang /_thos pa'i lag pa 
[\[64a.3\]]dang /_shes rab kyi lag pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi mig go/_/bzhi gang zhe na/_las legs pa byas pa'i phyir sha'i mig dang /_mngon par shes pa las mi nyams pa'i phyir lha'i mig dang /_shin tu thos pa'i stobs 
[\[64a.4\]]dang ldan pa'i phyir shes rab kyi mig dang /_chos thams cad la nges par sems pa'i phyir chos kyi mig ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi mi ngoms pa'o/_/bzhi gang zhe na/_sbyin pas mi ngoms pa dang /_dgon pa la gnas pas 
[\[64a.5\]]mi ngoms pa dang /_chos nyan pas mi ngoms pa dang /_dge ba'i chos kyi tshogs thams cad kyis mi ngoms pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi dka' ba byed pa'o/_/bzhi gang zhe na/_sems can mthu chung ba rnams la bzod cing 
[\[64a.6\]]dang du blang ba dka' ba byed pa dang /_dbul po la bdog pa thams cad yongs su btang bar bsam pa dka' ba byed pa dang /_yan lag gi mchog mgo slong ba la khong khro ba med pa'i sems dka' ba byed kyi steng du dge ba'i bshes gnyen du sems bskyed pa dang /_skye ba la mi rtog pas 
[\[64a.7\]]bsams bzhin du skye bar byed pa'i dka' ba byed pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi nad med pa'o/_/bzhi gang zhe na/_khams mnyam pas nad med pa dang /_nyon mongs pa'i gdung ba med pas nad med pa dang /_sems can 
[\[64b\]]
[\[64b.1\]]thams cad bde bar gzhog pas nad med pa dang /_chos thams cad la the tsom med pas nad med pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi bdag gi phyogs so/_/bzhi gang zhe na/_pha rol tu phyin pa'i phyogs dang /_byang chub kyi 
[\[64b.2\]]phyogs kyi chos kyi phyogs dang /_dge ba'i bshes gnyen yang dag pa'i phyogs dang /_sdig pa thams cad mi bya ba'i phyogs te/_bzhi po de dag go/_/lha'i bu bzhi po 'di dag ni byang chub sems dpa' rnams kyi mi bskyod pa'o/_/bzhi gang zhe na/_byang chub kyi sems 
[\[64b.3\]]mi bskyod pa dang /_yi dam mi bskyod pa dang /_ji skad smras pa de bzhin du byed pa las mi bskyod pa dang /_yang dag pa'i nan tan las mi bskyod pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi tshogs so/_/bzhi gang zhe na/_
[\[64b.4\]]zhi gnas kyi tshogs dang /_lhag mthong gi tshogs dang /_thos pa'i tshogs dang /_dge ba'i rtsa ba thams cad kyi tshogs te/_bzhi po de dag go/_/lha'i bu bzhi po 'di dag ni byang chub sems dpa' rnams kyi chos zung du 'brel bar 'gyur ba'o/_/bzhi gang zhe na/_bsam 
[\[64b.5\]]pa dang sbyor ba zung du 'brel pa dang /_gtong ba dang bsngo ba zung du 'brel ba dang /_byams pa dang snying rje zung du 'brel pa dang /_thabs dang shes rab zung du 'brel pa ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi sgrib pa'i rgyu 'thun pa'i rmi 
[\[64b.6\]]lam mo/_/bzhi gang zhe na/_khron pa rdul can mthong zhing de'i gting na yang zla ba'i dkyil 'khor mthong ba dang /_mtshe'u 'am/_rdzing bu'am/_khron pa rnyog pa can mthong zhing /_de'i gting na yang zla ba'i dkyil 'khor mthong ba dang /_bar snang la sprin chen pos yog cing de la yang 
[\[64b.7\]]zla ba'i dkyil 'khor mthong ba dang /_bar snang la rlung dang /_rdul dang /_du bas 'khrigs par mthong zhing /_de la yang zla ba'i dkyil 'khor mthong ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi las kyi sgrib pa'i rgyu 'thun pa'i rmi lam 
[\[65a\]]
[\[65a.1\]]mo/_/bzhi gang zhe na/_g.yang sa chen po nas bdag g.yang du lhung bar mthong ba dang /_lam mtho dma' can du mthong ba dang /_bdag lam srang dog par zhugs par mthong ba dang /_rmi lam na phyogs bslad cing 'jigs pa mang po mthong ba ste/_bzhi po de dag 
[\[65a.2\]]go/_/lha'i bu bzhi po 'di dag ni byang chub sems dpa' rnams kyi nyon mongs pa'i sgrib pa'i rgyu 'thun pa'i rmi lam mo/_/bzhi gang zhe na/_dug drag pos 'khrugs par mthong ba dang /_gcan gzan gtum po phal po che'i sgra thos pa dang /_bdag g.yon can gyi nang na gnas 
[\[65a.3\]]par mthong ba dang /_bdag gi lus dri ma can dang gos dri ma can du mthong ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi gzungs 'thob pa'i rgyu 'thun pa'i rmi lam mo/_/bzhi gang zhe na/_gter chen po rin po che sna tshogs kyis gang ba 
[\[65a.4\]]mthong ba dang /_rdzing bu me tog pad ma rgyas pas yongs su gang ba mthong ba dang /_bdag gos dkar po'i phrugs rnyed par mthong ba dang /_lha zhig spyi bo'i gtsug na gdugs 'dzin par mthong ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi 
[\[65a.5\]]ting nge 'dzin thob pa'i rgyu 'thun pa'i rmi lam mo/_/bzhi gang zhe na/_bu mo bzang mo rgyan bzang pos brgyan pa me tog sil ma 'bul bar mthong ba dang /_nam mkha' la bya ngang pa dkar po thal kar gyi khyu skad 'byin cing 'gro bar mthong ba dang /_de bzhin gshegs pa 'od mang pos 
[\[65a.6\]]brgyan pa'i phyag spyi bor 'jog pa mthong ba dang /_de bzhin gshegs pa me tog pad ma la bzhugs shing bsam gtan mdzad par mthong ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi de bzhin gshegs pa mthong ba'i rgyu 'thun pa'i 
[\[65a.7\]]rmi lam mo/_/bzhi gang zhe na/_zla ba'i dkyil 'khor 'char bar mthong ba dang /_nyi ma'i dkyil 'khor 'char bar mthong ba dang /_me tog pad ma kha 'bus par mthong ba dang /_tshangs pa'i dbang po rab tu zhi ba'i spyod lam mthong ba ste/_lha'i bu bzhi po de dag ni byang chub sems dpa' 
[\[65b\]]
[\[65b.1\]]rnams kyi de bzhin gshegs pa mthong ba'i rgyu 'thun pa'i rmi lam mo/_/lha'i bu bzhi po 'di dag ni byang chub sems dpa' rnams kyi rang gi mtshan nyid kyi rgyu 'thun pa'i rmi lam mo/_/bzhi gang zhe na/_shing sA la chen po'i 'dab ma dang /_me tog dang /_'bras bu sna tshogs 
[\[65b.2\]]kyis gang bar mthong ba dang /_khar ba'i snod gser gyis gang bar mthong ba dang /_nam mkha'i ngos gdugs dang /_rgyal mtshan dang /_ba dan gyis gang bar mthong ba dang /_'khor los sgyur ba'i rgyal po chen po mthong ba ste/_bzhi po de dag go/_/lha'i bu bzhi po 'di dag 
[\[65b.3\]]ni byang chub sems dpa' rnams kyi bdud 'dul ba'i rgyu 'thun pa'i rmi lam mo/_/bzhi gang zhe na/_gyad chen pos gyad thams cad mnan nas ba dan thogs te 'gro bar mthong ba dang /_dpa' bo chen pos g.yul las 'das te 'gro bar mthong ba dang /_rgyal po dbang bskur 
[\[65b.4\]]bar mthong ba dang /_bdag nyid byang chub kyi snying po la 'dug cing bdud 'dul bar mthong ba ste/_bzhi po de dag go/_/lha'i bu bzhi po 'di dag ni byang chub sems dpa' rnams kyi phyir mi ldog pa'i rtags kyi rgyu 'thun pa'i rmi lam mo/_/bzhi gang zhe na/_mgo la thod dkar 
[\[65b.5\]]pos bcings par mthong ba dang /_bdag gtan pa med pa'i mchod sbyin byed par mthong ba dang /_bdag chos kyi stan chen po la 'dug par mthong ba dang /_de bzhin gshegs pa byang chub kyi snying po la bzhugs shing chos ston par mthong ba ste/_bzhi po de dag go/_/lha'i bu 
[\[65b.6\]]bzhi po 'di dag ni byang chub sems dpa' rnams kyi byang chub kyi snying po 'thob pa'i rgyu 'thun pa'i rmi lam mo/_/bzhi gang zhe na/_bum pa mthong ba dang /_bya tsa shas bskor bar mthong ba dang /_gang dang gang du 'gro ba de dang de nyid du shing thams cad ldang zhing 'dud la phyag 'tshal 
[\[65b.7\]]bar byed pa dang /_gser gyi kha dog lta bu'i snang ba chen po mthong ba ste/_lha'i bu bzhi po de dag ni byang chub sems dpa' rnams kyi byang chub kyi snying po 'thob pa'i rgyu 'thun pa'i rmi lam mo/_/'jam dpal gzhon nur gyur pas bzhi pa sgrub pa'i chos kyi rnam grangs 'di bshad 
[\[66a\]]
[\[66a.1\]]pa dang /_lha'i bu dpal [{]bzangs [,]bzang [}]ldan dga' mgu yi rangs te/_rab tu dga' zhing dga' ba dang yid bde ba skyes nas/_'khor dang bcas pas 'jam dpal gzhon nur gyur pa la mchod pa'i las bya ba'i phyir lha'i me tog man dA ra ba dang /_ud pa la dang /_pad 
[\[66a.2\]]ma dang /_ku mu da dang /_pad ma dkar po dag gis thams cad dang ldan pa'i 'khor la gtor to/_/me tog de dag gtor ma thag tu de nas de'i tshe sangs rgyas kyi mthus steng gi bar snang la me tog pad ma shing rta'i 'phang lo tsam gyi tshad blta na sdug pa bsung dang ldan pa yid du 
[\[66a.3\]]'ong ba dag byung bar gyur to/_/me tog de dag gi dbus kyi snying po la byang chub sems dpa' lus skyes bu chen po'i mtshan sum cu rtsa gnyis kyis brgyan pa dag byung bar gyur to/_/de nas 'jam dpal gzhon nur gyur pa la lha'i bu dpal [{]bzangs [,]bzang [}]ldan gyis 'di skad ces smras so/_/
[\[66a.4\]]'jam dpal byang chub sems dpa' 'di dag gang nas lhags/_'jam dpal gyis smras pa/_lha'i bu me tog 'di dag ga las 'ongs pa nyid nas so/_/lha'i bus smras pa/_'jam dpal me tog 'di dag ni sprul pa ste/_bdag gis khyod la mchod pa'i las bgyi ba'i slad 
[\[66a.5\]]du gtor to/_/'jam dpal gyis smras pa/_lha'i bu ji ltar me tog 'di dag sprul pa yin pa ltar byang chub sems dpa' de dag gi lus la'ang de bzhin du blta'o/_/de nas de'i tshe bcom ldan 'das 'dzum pa mdzad do/_/'di ni sangs rgyas bcom ldan 'das rnams gang 
[\[66a.6\]]gi tshe 'dzum pa mdzad pa'i chos nyid de/_de'i tshe bcom ldan 'das kyi zhal gyi sgo nas 'od zer kha dog sna tshogs kha dog du ma 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel gyi kha dog lta bu dag byung ngo /_/de dag gis kyang 
[\[66a.7\]]'jig rten gyi khams mtha' yas mu med pa snang bas khyab par byas nas/_steng du tshangs pa'i 'jig rten gyi bar du mngon par byung ste/_gzi brjid kyis nyi ma dang zla ba'i gzi brjid zil gyis mnan nas slar log ste/_bcom ldan 'das kyi dbu'i gtsug tu nub bo/_/de nas lha'i bu 
[\[66b\]]
[\[66b.1\]]dpal [{]bzangs [,]bzang [}]ldan stan de las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la tshigs su bcad pas bstod pa/_gser bzang dri ma med 
[\[66b.2\]]pa'i 'od kyis gzi brjid ldan/_/skyes chen mtshan mchog sum cu rtsa gnyis sna tshogs mnga'/_/yon tan khrag khrig yon tan gzhal yas gzi brjid can/_/mgon po ci yi slad du 'dzum pa ston pa mdzad/_/sgra snyan 'byin par mdzad cing rab tu gsung 'brel ba/_/
[\[66b.3\]]tshangs pa'i dbyangs su gsung zhing 'jam pa'i tshig gsung ba/_/nor bdun 'od zer rgya chen bde gshegs blo gros ldan/_/ka la ping ka'i gsung can ci slad 'dzum pa gsungs/_/mi mchog skyes bu dam pa ngan pa'i tshogs can 'dul/_/bdud kyi stobs ni rtag 
[\[66b.4\]]par mtha' mar 'byin par mdzad/_/lha dang lha min nam mkha' lding gis rtag mchod pa/_/stobs bcu ldan pas ci slad 'dzum pa bstan/_/dri med dri bral dri ma gsum spangs pa/_/zla ba nya ba'i dkyil 'khor lta bur zhal rgyas pa/_/mun pa rab rib sgrib pa'i rdul 
[\[66b.5\]]gyi nyes gcod pa/_/bde dang bde ldan sbyin par mdzad pa 'dzum don gsungs/_/bde bar gshegs pa sa dang lha yul phan pa mchog_/bde dang bde ldan sbyin mdzad yon tan mtha' yas pa/_/mtshungs shing 'brel la legs gsungs gsal ba'i gsung ldan pa/_/
[\[66b.6\]]'dzum bstan 'di yi don ni ji ltar rtogs par bgyi/_/ling tog stug po mun pa rab rib rnam bsal ba/_/shes rab sgron ma 'od kyi gzi brjid ldan pa po/_/glang chen khyu mchog stobs dang seng ge'i stabs ltar brjid/_/'gro ba'i don mdzad 'dzum pa'i don ni bstan 
[\[66b.7\]]du gsol/_/mi yi dam pa mi ngan tshogs can 'dul mdzad pa/_/zab cing mthong bar dka' la gting tshod dpag dka' ba/_/srid pa'i chu ni skems mdzad mnyam pa med pa can/_/sgyu med stobs bcu ldan gyis 'dzum pa ci slad bstan/_/rga shi zhi bar bgyi ba'i 
[\[67a\]]
[\[67a.1\]]bdud rtsi'i don stsol ba/_/zhabs ni 'jam zhing dra ba dag dang 'khor lor ldan/_/blun pa sbyong mdzad srid pa gsum na mnyam med pa/_/ye shes chen po mnga' bas 'dzum don bstan du gsol/_/de skad ces gsol pa dang /_bcom ldan 'das 
[\[67a.2\]]kyis lha'i bu dpal [{]bzangs [,]bzang [}]ldan la 'di skad ces bka' stsal to/_/lha'i bu khyod kyis byang chub sems dpa' steng gi bar snang la seng ge'i khri la pad ma'i snying po la 'khod pa 'di dag mthong ngam/_gsol pa/_bcom ldan 'das mthong lags so/_/bcom ldan 
[\[67a.3\]]'das kyis bka' stsal pa/_lha'i bu byang chub sems dpa' phyogs bcu nas 'dus pa 'di dag thams cad ni 'jam dpal gzhon nur gyur pa'i drung du chos mnyan pa dang /_bzhi pa sgrub pa'i chos kyi rnam grangs 'di nyan pa'i phyir lhags so/_/yang byang chub sems dpa' 
[\[67a.4\]]'di dag thams cad ni 'jam dpal gzhon nur gyur pas yongs su smin par byas pa yin no/_/yang byang chub sems dpa' 'di dag thams cad ni bla na med pa yang dag par rdzogs pa'i byang chub tu skye ba gcig gis thogs pa yin te/_phyogs bcu'i 'jig rten gyi 
[\[67a.5\]]khams ming sna tshogs kyi sangs rgyas kyi zhing gzhan dang gzhan dag tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/lha'i bus gsol pa/_bcom ldan 'das bdag gis byang chub sems dpa' 'di dag gi grangs rtogs 
[\[67a.6\]]par rngo mi thogs na ji snyed cig mchis/_de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod kyis byang chub sems dpa' 'di dag gi grangs rtogs par nus sam/_gsol pa/_bcom ldan 'das bdag gis stong gsum gyi stong 
[\[67a.7\]]chen po'i 'jig rten gyi khams na gang skar ma'i gzugs de dag thams cad ni skad cig_/thang cig_/yud tsam gcig gis bgrang bar spro'i/_bcom ldan 'das bdag gis byang chub sems dpa' 'di dag ni lo brgyar yang bgrang bar spro ba ma lags so/_/bcom ldan 
[\[67b\]]
[\[67b.1\]]'das kyis bka' stsal pa/_shA ri'i bu gal te 'dzam bu'i gling 'di rdul phra rab kyi rdul gyis gang bar gyur kyang /_rdul phra rab de bgrang ba'i tshul gyis mtha' rtogs par nus kyi/_byang chub sems dpa' 'di dag ni bgrang ba'i tshul gyis mtha' rtogs par mi nus te/_byang 
[\[67b.2\]]chub sems dpa' 'dus pa 'di dag ni de tsam du tshad med do/_/gsol pa/_bcom ldan 'das byang chub sems dpa' 'di dag gang du byang chub mngon par rdzogs par 'tshang rgya ba'i sangs rgyas kyi zhing de snyed mchis par ga la 'gyur/_bcom ldan 'das kyis bka' 
[\[67b.3\]]stsal pa/_shA ri'i bu kha rog 'dug de skad ma smra zhig_/shA ri'i bu sangs rgyas kyi zhing tshad med pa dag de bzhin gshegs pas stong ngo /_/shA ri'i bu yongs su brtags pa bzung na/_gal te de bzhin gshegs pa'i tshe'i tshad bskal pa gang gA'i klung gi bye ma snyed du 
[\[67b.4\]]gyur la/_nyi ma re re thams cad la'ang chos bshad pa gang gA'i klung gi bye ma snyed 'jug par gyur cing chos bshad pa thams cad la'ang byang chub sems dpa' gang gA'i klung gi bye ma snyed lung bstan par gyur la/_gang gis shar phyogs su sangs rgyas kyi zhing gang gA'i 
[\[67b.5\]]klung gi bye ma snyed 'das nas/_byang chub sems dpa' gcig mtshan mar bzhag kyang /_sangs rgyas kyi zhing rnams de bzhin gshegs pa dag gis de tsam du stong na/_phyogs bcu'i sangs rgyas kyi zhing gang de bzhin gshegs pa'i sha'i spyan tha mal pas gzigs par 
[\[67b.6\]]'gyur ba'i sangs rgyas kyi zhing de dag du skyes pa'i sems can de dag gi sems de bzhin gshegs pas mkhyen pa'i de bzhin gshegs pa de dag gis stong pa lta ci smos/_de nas nyan thos chen po de dag dang /_thams cad dang ldan pa'i 'khor de ngo mtshar du gyur nas/_tshig 
[\[67b.7\]]'di skad du bdag cag gi ston pa de dag de ltar rdzu 'phrul che/_de ltar mthu che ba/_de ltar ye shes gzigs pa chen po dang ldan te/_bdag cag gis rnyed pa legs par rnyed do/_/zhes smras so/_/de nas byang chub sems dpa' gang phyogs bcu'i 'jig rten gyi khams 
[\[68a\]]
[\[68a.1\]]nas 'dus pa steng gi bar snang la 'khod pa de dag bar snang de las babs nas/_bcom ldan 'das dang 'jam dpal gzhon nur gyur pa'i zhabs la mgo bos phyag 'tshal te/_bskor nas phyogs bcur dong ngo /_/de nas 'jam dpal gzhon nur 
[\[68a.2\]]gyur pa la lha'i bu dpal [{]bzangs [,]bzang [}]ldan gyis 'di skad ces smras so/_/'jam dpal khyod kyis mdzad pa mdzad cing sems can tshad med pa byang chub tu yongs su smin par mdzad pa legs so legs so/_/'jam dpal khyod kyis byang chub sems dpa' rnams kyi byang chub 
[\[68a.3\]]yongs su smin par bgyid pa'i chos las brtsams te spobs par mdzod cig_/'jam dpal gyis smras pa/_lha'i bu byang chub sems dpa' rnams kyi byang chub yongs su smin par byed pa'i chos ni sum cu rtsa lnga'o/_/sum cu rtsa lnga gang zhe na/_'di lta ste/_dus su skul 
[\[68a.4\]]ba dang /_tshod la skul ba dang /_ran par skul ba dang /_dbang po la skul ba dang /_brtan par skul ba dang /_pha rol tu phyin pa la skul ba dang /_thabs la skul ba dang /_lhag pa'i bsam pa la skul ba dang /_byams pa chen po la skul ba dang /_snying rje chen po la 
[\[68a.5\]]skul ba dang /_theg pa chen po la skul ba dang /_theg pa dman pa la skul ba dang /_bden pa la skul ba dang /_de bya ba la skul ba dang /_chos srung bar skul ba dang /_thos pa bstan par skul ba dang /_sems can sna tshogs su mi dbye bar skul ba dang /_tshul khrims 
[\[68a.6\]]'chal pa dang /_tshul khrims dang ldan pa la sbyin pa'i gnas su mtshungs par skul ba dang /_bdud kyi las bstan par skul ba dang /_dam bcas pa nyams 'og tu chud par skul ba dang /_'khor bas yongs su mi skyo bar skul ba dang /_bdud gdul bar skul ba dang /_
[\[68a.7\]]byas pa shes pa dang /_byas pa gzo bar skul ba dang /_rgyu zad pa la 'jug par skul ba dang /_rnam par thar pa'i sgo la mi 'jigs par skul ba dang /_de bzhin gshegs pa la mchod pa dang /_rim gro bya bar skul ba dang /_sems can thams cad la ci bya snyam pa la spro 
[\[68b\]]
[\[68b.1\]]bar skul ba dang /_'jig rten gyi chos dang ma 'dres par skul ba dang /_dgon pa la dga' bar skul ba dang /_'dod pa chung zhing chog shes par skul ba dang /_'das pa dang ma 'ongs pa ma grol ba dgrol ba dang /_dbugs ma phyin pa dbugs dbyung ba dang /_yongs su 
[\[68b.2\]]mya ngan las ma 'das pa yongs su mya ngan las bzla bar skul ba dang /_dkon mchog gsum gyi gdung mi 'chad par skul ba dang /_sangs rgyas kyi zhing gi yon tan bkod pa yongs su dag par blang bar skul ba ste/_lha'i bu byang chub sems dpa' rnams kyi byang chub yongs 
[\[68b.3\]]su smin par byed pa'i chos ni sum cu rtsa lnga po de dag go/_/lha'i bu de ltar byang chub sems dpa' yongs su smin par byas pa ni bla na med pa yang dag par rdzogs pa'i byang chub las bskyod du med pa yin te/_de ni phas kyi rgol ba thams cad kyis thul bar mi nus so/_/de ni phyin 
[\[68b.4\]]chad kyang byang chub sems dpa'i dregs pa bcus dregs par mi 'gyur ro/_/bcu gang zhe na/_tshul khrims kyis dregs pa dang /_thos pas dregs pa dang /_spobs pas dregs pa dang /_rnyed pa dang /_bkur sti dang /_tshigs su bcad pas dregs pa dang /_dgon par 
[\[68b.5\]]gnas pas dregs pa dang /_sbyangs pa'i yon tan dang /_yo byad bsnyungs pas dregs pa dang /_gzugs dang /_longs spyod dang /_dbang phyug dang /_g.yog 'khor gyis dregs pa dang /_brgya byin dang tshangs pa dang 'jig rten skyong ba bsnyen bkur byed pas dregs pa dang /_
[\[68b.6\]]bsam gtan dang /_mngon par shes pas dregs pa dang /_sangs rgyas dang /_chos dang /_dge 'dun la dad pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dag 'dod pa dang bstod pa 
[\[68b.7\]]dang bsngags par byed pa des kyang snyems pa med pa yin te/_lha'i bu byang chub sems dpa'i dregs pa bcu po de dag gis mi snyems rab tu mi snyems so/_/de nas 'jam dpal gzhon nur gyur pa la lha'i bu dpal [{]bzangs [,]bzang [}]ldan gyis 'di skad ces smras so/_/'jam dpal 
[\[69a\]]
[\[69a.1\]]khyod phyogs gang na gnas pa dang /_chos kyi rnam grangs 'di gang na spyod pa der ni sangs rgyas 'byung bar blta'o/_/de na ni chos kyi 'khor lo skor bar blta'o/_/bcom ldan 'das kyis bka' stsal pa/_de de bzhin no/_/lha'i bu de de bzhin te/_ji 
[\[69a.2\]]skad smras pa bzhin no/_/phyogs gang na 'jam dpal gzhon nur gyur pa gnas pa de ni stong pa ma yin par mngon no/_/gang na chos kyi rnam grangs 'di spyod par 'gyur ba de ni de bzhin gshegs pa chos kyi bdag po nyid brtson par mdzad do/_/gang chos kyi rnam grangs 'di la 
[\[69a.3\]]nyan par byed/_mos par byed pa'i sems can de dag ni nga'i yin par 'gyur ro/_/gang dag chos kyi rnam grangs 'di nyan pa dang /_mos pa'i sems can de dag ni de bzhin gshegs pas 'dul bar blta'o/_/gang dag chos kyi rnam grangs 'di 'dzin pa dang /_de bzhin 
[\[69a.4\]]nyid du nan tan byed pa de dag ni bla na med pa yang dag par rdzogs pa'i byang chub las phyir mi ldog pa yin no/_/de nas bcom ldan 'das kyis byang chub sems dpa' byams pa dang /_gnas brtan 'od srung chen po dang /_tshe dang ldan pa kun dga' bo la bka' stsal pa/_skyes bu 
[\[69a.5\]]dam pa dag ji tsam du chos kyi rnam grangs 'di blang ba dang /_gzung ba dang /_bshad pa dang /_kun chub par byed pa'i phyir khyed la gtad do/_/nga ni ring por mi thogs par yongs su mya ngan las 'da' bar 'gyur gyis/_de'i phyir khyed kyis sems can thams cad la sangs rgyas 
[\[69a.6\]]kyi bya ba'i chos kyi rnam grangs 'dis gnas par gyis shig_/byams pas gsol pa/_bcom ldan 'das bdag gis chos kyi rnam grangs 'di gzung lags na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis 
[\[69a.7\]]bka' stsal pa/_byams pa de'i phyir khyod kyis chos kyi rnam grangs 'di bzhi pa sgrub pa dang /_byang chub sems dpa'i lam dang /_byang chub sems dpa' yongs su smin par byed pa zhes bya bar zung shig_/bcom ldan 'das kyis de skad ces bka' stsal nas/_byang chub sems dpa' 
[\[69b\]]
[\[69b.1\]]byams pa dang /_tshe dang ldan pa 'od srung chen po dang /_tshe dang ldan pa kun dga' bo dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa 
[\[69b.2\]]bzhi pa sgrub pa zhes bya ba theg pa chen po'i mdo rdzogs so/_/[{D253}]@##/_/rgya gar skad du/_tri d+harma ka nA ma sU tra/_bod skad du/_chos gsum pa zhes bya ba'i mdo/_sangs rgyas dang byang chub sems dpa' thams cad la phyag 'tshal 
[\[69b.3\]]lo/_/'di skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/_dge slong gi dge 'dun chen po dang thabs cig tu bzhugs te/_de nas bcom ldan 'das kyis dge slong rnams 
[\[69b.4\]]la bka' stsal pa/_dge slong dag 'di na mi blun po la la dam pa'i chos ma yin pa gsum dang ldan na sbyin pa dag mi sbyin zhing bsod nams dag mi byed la/_tshul khrims yang dag par blangs nas gnas par mi byed do/_/gsum gang zhe na/_'di lta ste/_'dod chags 
[\[69b.5\]]dang /_ser sna dang /_bag med pa ste/_dge slong dag 'di na mi blun po la la dam pa'i chos ma yin pa gsum po de dag dang ldan pas sbyin pa dag ma byin zhing bsod nams dag ma byas la/_tshul khrims yang dag par blangs te gnas par ma byas pas/_lus zhig ste shi ba'i 
[\[69b.6\]]'og tu ngan song ngan 'gro log par ltung ba sems can dmyal ba rnams su skye bar 'gyur ro/_/dge slong dag skyes bu dam pa dam pa'i chos gsum dang ldan pa ni sbyin pa dag sbyin zhing bsod nams dag byed la/_tshul khrims yang dag par blangs te gnas par byed do/_/gsum 
[\[69b.7\]]po gang zhe na/_'di lta ste/_ma chags pa dang /_ser sna med pa dang /_bag yod pa'o/_/dge slong dag dam pa'i chos gsum po de dag dang ldan na skyes bu dam pa sbyin pa dag byin zhing bsod nams dag byed la tshul khrims yang dag par blangs te gnas par byas pas lus 
[\[70a\]]
[\[70a.1\]]zhig ste shi ba'i 'og tu bde 'gro mtho ris kyi 'jig rten lha rnams kyi nang du skye bar 'gyur ro/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad ces bka' stsal to/_/gang 
[\[70a.2\]]phyir ser sna bag med pas/_/sbyin pa sbyin par mi byed de/_/de phyir bsod nams 'dod pa yi/_/mkhas pas sbyin pa sbyin par bya/_/ser sna can gyis 'jigs pa ni/_/bkres dang skom pa 'di yin na/_/gang gis 'jigs pas 'dir ma byin/_/de nyid mi yi 
[\[70a.3\]]'jigs pa yin/_/gang gis ser sna'i dbang gis na/_/yod ma byin pa 'jigs pa ste/_/'jig rten 'di dang pha rol du/_/de yis byis pa bgos par 'gyur/_/gang dag ser sna spangs nas kyang /_/dus su sbyin pa sbyin byed na/_/shi yang de ni shi ma yin/_/
[\[70a.4\]]rgyags bzang po yi 'gron po bzhin/_/gang dag shin tu gtang dka' ba/_/nyung ngu'am mang po gtong byed na/_/gtang dka' gtong ba de dag ni/_/dka' ba'i las dag byed pa yin/_/dam pa min pas mi rtogs te/_/dam pa chos las 'da' mi byed/_/de phyir 
[\[70a.5\]]dam pa dam pa min/_/'di nas shi bar 'gyur ba na/_/dam pa min pa dmyal bar 'gro/_/dam pa dag ni mtho ris 'gro/_/rga bas gtses pa la ni skyabs med de/_/tshe thung bas ni srog khyer dus kyang nye/_/'chi ba'i 'jigs pa 'di mthong rnams kyis ni/_/bsod nams 
[\[70a.6\]]bde sbyor dag ni bya ba'i rigs/_/bud med spangs 'dir sbyor bas 'tsho ba gang /_/dka' bas byin pa nyung ngu byin na yang /_/stong gi mchod sbyin brgya stong byed pa ni/_/de yi bcu drug char yang mi phod do/_/ci phyir mchod sbyin yangs shing rgya che ba/_/mchod sbyin 'thun pa 
[\[70a.7\]]de yi lam mi 'gro/_/ji ltar stong gi mchod sbyin che rnams kyang /_/de yi bcu drug char mi 'gyur zhe na/_/byis pa la la gsod cing 'ching byed 'dir/_/gzhan nor ma byin len byed brlag par 'gyur/_/mchi ma'i gdong bcas chad par bcas pa yi/_/yon de'i mchod 
[\[70b\]]
[\[70b.1\]]sbyin 'thun pa'i lam mi 'gro/_/de ltar mchod sbyin yangs shing rgya che ba/_/mchod sbyin 'thun pa'i lam du mi 'gro la/_/de ltar stong gi mchod sbyin stong rnams kyang /_/de yi bcu drug char yang mi phod do/_/la la gang dag gzu lums ma yin pa/_/chos bzhin 
[\[70b.2\]]nor rnams thob pa gtong byed pa/_/de dag gtang dka' de rnams btang bas na/_/rang gi bsod nams kyis ni lha gnas 'gro/_/bcom ldan 'das kyis de skad ces bka' stsal nas/_dge slong de dag yi rangs te/_bcom ldan 'das kyis gsungs pa la mngon 
[\[70b.3\]]par bstod do//_//chos gsum pa zhes bya ba'i mdo rdzogs so//_//rgya gar gyi mkhan po dzi na mi tra dang /_zhu chen gyi lo ts+tsha ba ban de de ba tsan dras bsgyur/_lo ts+tsha ba dpal brtsegs kyis zhus te gtan la phab pa//_//
[\[70b.4\]{D254}]@##/_/rgya gar skad du/_Ar+ya d+harma ke tu ma hA yA na sU tra/_bod skad du/_'phags pa chos kyi rgyal mtshan gyi mdo theg pa chen po'o/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom 
[\[70b.5\]]ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/_de'i tshe 'khor der byang chub sems dpa' chos kyi rgyal mtshan zhes bya ba 'dug pa stan las langs te/_bcom ldan 'das la 'di skad ces gsol to/_/bcom ldan 'das 
[\[70b.6\]]byang chub sems dpa' chos du dang ldan na myur du bla na med pa yang dag par rdzogs pa'i sangs rgyas su 'gyur ba lags/_bcom ldan 'das kyis bka' stsal pa/_rigs kyi bu byang chub sems dpa' chos bcu dang ldan na myur du bla na med pa yang dag par rdzogs pa'i sangs 
[\[70b.7\]]rgyas su 'gyur ro/_/bcu gang zhe na/_'dir byang chub sems dpa' dad pa dang ldan par bya ba dang /_byang chub kyi sems dang ldan par bya ba dang /_dge ba'i bshes gnyen yongs su mi gtang ba dang /_dgon par bsten cing 'du 'dzi spang ba dang /_bla ma dang mkhan po'i 
[\[71a\]]
[\[71a.1\]]gdams ngag yongs su stsal ba dang /_snying rje dang ldan pa dang /_mang du thos pa dang ldan pa dang /_ting nge 'dzin dang ldan pa dang /_tshul khrims dang ldan pa dang /_brtson 'grus phun sum tshogs pas don ma lus par bsgrub pa'o/_/bcom ldan 'das kyis de 
[\[71a.2\]]skad ces bka' stsal pa dang /_byang chub sems dpa' chos kyi rgyal mtshan dang /_thams cad dang ldan pa'i 'khor de dag bcom ldan 'das kyis gsungs pa la mngon par bstod do//_//'phags pa chos kyi rgyal mtshan gyi mdo rdzogs so//_//
[\[71a.3\]{D255}]@#/_/rgya gar skad du/_d+harma sa mu dra na nA ma ma hA yA na sU tra/_bod skad du/_theg pa chen po'i mdo chos rgya mtsho zhes bya ba/_'di skad bdag gis thos pa dus gcig na/_bcom ldan 'das rgya mtsho'i gling phran po ta la ka'i ri la rgyal ba'i sras mi ldog pa phal po ches bskor 
[\[71a.4\]]cing mdun du byas te bzhugs so/_/de nas bcom ldan 'das kyis 'jig rten gyi dbang po byang chub sems dpa' sems dpa' chen po la bka' stsal pa/_skyes bu dam pa chos kyi gtam ci 'dod pa dri bar gyis shig_/ces pa dang /_brtse ba la bsgribs pa med pas rnam 
[\[71a.5\]]par grol ba thob pa/_'jig rten gyi dbang po byang chub sems dpas bcom ldan 'das la gsol pa/_btsun pa ji ltar na gzhon nur gyur pas bdud las rgyal ba lags/_gang gis byang chub kyi sems bskyed ma thag pas 'dod pa la rtog cing mi sten pa dang /_mi 'chang ba dang /_
[\[71a.6\]]nga rgyal med pa dang /_shes rab dang /_thabs la mkhas pa dang /_stong pa nyid la shin tu mos pa dang ldan te/_yod pa dang med pa spangs pa dang /_yang dag pa ma yin pa la brtags pas grangs med par yang 'khor bar 'gyur/_ji ltar na dge bar gsungs pa'i chos dang 'dul ba 
[\[71a.7\]]la rab tu byung zhing yang dag par rdzogs pa'i bsnyen par rdzogs pa lags/_'gro ba tha dad pa'i chos rnams las 'das pa dang /_gnas ngan len la rten cing 'jug pa'i sems dang /_yid dang /_yid kyi rnam par shes pa las 'das te/_mi gnyis pa'i chos thos pa ni shin tu rab 
[\[71b\]]
[\[71b.1\]]tu byung ba'o/_/sems can gang tha dad pa 'di lta bus rab tu byung ba de ni yang dag par rab tu byung ba'o/_/gang rab tu byung yang tshul khrims dang /_spyod yul dang /_'tsho ba dang /_lta ba dang /_bsam pa nyams pa ste/_de ni mgo dang /_kha spu bregs kyang don med pa ste/_rnyog pa 
[\[71b.2\]]'chang bas na rnyog pa des ngan song du gzhol ba yin no/_/ngas dad pas byin pa spyod du gnang ba ni rigs pas grol ba ste/_dge slong gang brtson pa mi 'dor ba des gzugs mi 'dor/_tshor ba dang /_'du shes dang /_'du byed dang /_rnam par shes pa mi 'dor/_phung po lnga 
[\[71b.3\]]tha dad pa dang /_ril gyis brtags pa'i rang bzhin bas na/_mi rtag pa dang /_sdug bsngal ba dang /_stong pa dang /_bdag med par lta ba de dag kyang mi dmigs pa'i tshul gyis khams dang /_skye mched kyi lha rnams ma yin par spro ba dam par byed pas rtag tu sgom mo/_/snying 
[\[71b.4\]]po med pa dang /_'brum pa can/_zug rngu can dang ldan pa/_skyon can/_pha rol po slu ba'i chos nyid ces sun 'byin pa de dag kyang mi dmigs pa'i tshul du sbyor bas/_gang lus kyis lus la sred pa dang /_lus la byams pa dang /_lus la bdag yid ches pa dang /_lus la 
[\[71b.5\]]zhen pa de dag rab tu spong ngo /_/gang 'di lta bu'i dge slong ni dge bar gsungs pa'i chos dang 'dul ba la rab tu byung bar gyur/_dad pas bsnyen par rdzogs pa'i yang dag par rdzogs pa yin te/_'di lta bu'i dge slong ni lha dang 'jig rten du bcas pa rnams kyi sbyin gnas su gyur 
[\[71b.6\]]pa'o/_/de nas byams pa byang chub sems dpas 'jig rten gyi dbang po byang chub sems dpa' la smras pa/_bcom ldan 'das kyis ci las dgongs te 'gro ba tha dad pa'i chos rnams la 'das shing 'jig rten las 'das pa'i chos rnams thob pa de ni dge bar gsungs pa'i chos 
[\[71b.7\]]dang 'dul ba la rab tu byung bar gyur/_bsnyen par rdzogs pa'i yang dag par rdzogs pa zhes gsungs/_gzhan gang zhig rab tu byung zhing bsnyen par rdzogs kyang bdag bslus pa ste/_pha bong ltar byi ba yang ma yin/_bya yang ma yin pa bzhin du de ni khyim pa yang ma yin/_rab tu 
[\[72a\]]
[\[72a.1\]]byung ba yang ma yin pas na glen pa'i skyes bu de de lta bu'i tshul du zung shig_/skyes bu dam pa 'gro ba tha dad pa'i chos de dag ni sgyu ma lta bu ste/_de las 'da' bar yang mi nus/_'gro ba tha dad pa'i chos ni yongs su ma rdzogs pas na de las 'da' bar yang dka'/_
[\[72a.2\]]sems can gyi khams ni phyi na yang med/_nang na yang med de/_gnyis kar yang dmigs su med pas na/_gang sems can gyi khams kyi dngos po de ni 'gro ba tha dad pa'i chos kyi dngos po ste/_de las 'da' bar yang dka' ba de la kye rgyal ba'i sras bcom ldan 'das kyis 'gro 
[\[72a.3\]]ba tha dad pa'i chos las 'das shing 'jig rten las 'das pa'i chos thob pa'i dge slong de ni rab tu byung bar gyur/_bsnyen par rdzogs par yang dag par rdzogs pa ste/_de ni dad pas byin pa spyod pa'i mchod gnas su gyur pa'o zhes gsungs pa yang kye rgyal ba'i sras rten pa'i 
[\[72a.4\]]gnas med na/_de la 'thob pa gang ci ste 'jig rten las 'das pa'i chos rnams 'thob par 'gyur na de ni dmigs par gyur pa'o/_/de bzhin gshegs pa dgra bcom pa yang dag par rdzogs pa'i sangs rgyas kyi chos nyid ni mi dmigs pa ste/_bcom ldan 'das kyis kyang 'di ltar 
[\[72a.5\]]dgongs nas 'gro ba tha dad pa'i chos las 'das shing 'jig rten las 'das pa'i chos thob pa de ni dge slong yang dag par gyur pa ste/_dad pas byin pa spyod pa'i mchod gnas so/_/de nas byams pa byang chub sems dpas 'jig rten gyi dbang po byang chub sems dpa' la smras pa/_
[\[72a.6\]]bcom ldan 'das kyis ci las dgongs te/_brtson pa mi 'dor ba'i dge slong gang gis gzugs mi 'dor/_tshor ba dang /_'du shes dang /_'du byed dang /_rnam par shes pa mi 'dor ba de ni rab tu byung ba'i dge slong ste/_de ni dge bar gsungs pa'i chos kyis 'dul ba la shin tu 
[\[72a.7\]]rab tu byung bar gyur pas na 'di lta bu'i dge slong ni dad pas byin pa spyod pa'i mchod gnas su gyur pa'o zhes gsungs/_'jig rten gyi dbang pos smras pa/_kye rgyal ba'i sras bcom ldan 'das kyis chos nyid la dgongs te chos kyi dbyings nang na yang med/_phyi na yang med de/_gnyi 
[\[72b\]]
[\[72b.1\]]gar yang dmigs su med pas na nad med par btags pa dang /_mi skye bar btags pa dang /_mi 'gag par btags pa rnams gdags su med pa ste/_sems can gyi khams mnyam pa bzhin du chos kyi dbyings mnyam pa nyid/_chos kyi dbyings mnyam pa bzhin du 
[\[72b.2\]]sems can gyi khams mnyam pa nyid de/_sems can gyi khams mnyam pa nyid dang /_chos kyi dbyings mnyam pa nyid du mi gnyis te/_gnyis su med do/_/de mi gnyis te gnyis su med pas na de la dor ba yang med/_mi dor ba yang med/_gang dor ba yang med/_mi dor ba yang med 
[\[72b.3\]]pas na de la 'da' ba dang /_thob par mi nus te bcom ldan 'das kyis kyang 'di ltar dgongs nas gdags su med pa'i dge slong btags pa la mi 'jug go/_/gang yi ge med pa'i dge slong yi ge las 'das pa ste/_de la grangs kyis bstan par yang mi rung ste/_de ni mi 'ong mi 'gro mi 
[\[72b.4\]]gnas mi 'dug nyal bar yang mi rtog go/_/zhi ba dang nye bar zhi ba rnams mi dmigs pa'i dge slong la brtags pa ste/_spyod pa rnams kyang brtags pa'o/_/log pa la rnam pa mang du rtog pa'i dge slong spyod pa ni ma brtags pa'o/_/bcom ldan 'das kyis 'di ltar dgongs nas 'di 
[\[72b.5\]]lta bu'i dge slong ni dad pas sbyin pa spyod pa'i sbyin gnas su gyur pa'o/_/de nas bcom ldan 'das kyis spyan ras gzigs dbang po byang chub sems dpa' la dge ba byin te ngas dgongs te bshad pa bzhin du skyes bu dam pa khyod kyis bstan pa ni dge'o dge'o/_/dge bar gsungs 
[\[72b.6\]]pa'i chos kyi 'dul ba la rab tu byung ba 'di bla na med pa dam pa'i chos kyi phyag rgya ste/_'di tshul khrims nyams pa dang /_ma dul ba dang /_nga rgyal mngon par byed pa rnams kyi mdun du mi bshad par gyis shig_/de lta bu de dag rnams kyi snyems pa spang ba'i phyir phyag rgya 'di la gang 
[\[72b.7\]]gis yang dag pa ji lta ba bzhin du shes rab kyis bltas shing mi dmigs pa'i lus mngon du byas na/_des yid kyi lus myur du 'thob bo/_/gang gi yid kyi lus des grangs med pa'i sems can rnams byang chub tu smin par byed do/_/de nas chos kyi gzhung 'di bshad pa'i tshe dge slong 
[\[73a\]]
[\[73a.1\]]bdun stong zag pa med par mi skye ba'i sems rnam par grol bar gyur/_byang chub sems dpa' stong phrag bcu mi skye ba'i chos la bzod pa thob par gyur/_dmigs pa can gyi dge slong lnga brgya chos kyi gzhung 'di mi sgrub cing mi 'jug pa dang /_ma dad pas na stan las 
[\[73a.2\]]langs te dong ngo /_/bcom ldan 'das ngas dgongs te gsungs pa 'di dag 'jig rten thams cad yid mi ches pa'i gnyen po yin pas na chos kyi gzhung 'di dmigs pa dang bcas pa rnams mi 'thun pa'o/_/yod pa ma yin pa la brten pa rnams dang mi 'gal te/_dge ba'i bshes 
[\[73a.3\]]gnyen gyis bzung ba rnams dang /_zab mo'i chos la mos pa rnams dang /_skyo zhing chog shes pas bsnyungs te dben pa la mngon par dga' ba rnams dang /_sngon gyi sangs rgyas rnams la dge ba'i rtsa ba bskrun pa rnams kyis nga'i chos kyi gzhung 'di la ston par shes so/_/kye rgyal 
[\[73a.4\]]ba'i sras 'di lta ste/_dper na skyes bu gang zhig gnyid kyis log pa'i rmi lam na 'gro ba mang po'i mdun na smra zhing chos 'chad kyang chos de 'jig rten thams cad las ma grags na/_kye rgyal ba'i sras ci 'gro ba mang po de rnams yod de/_gang des sangs rgyas kyi chos bshad pa dang mi 'gal 
[\[73a.5\]]ba snyam du sems sam/_byams pas smras pa/_rmi lam ni yang dag par ma mchis pa ste/_'khrul pa tsam zhing mchis par bas na de ngan 'gro phal po che la chos 'chad par gyur pa lta ga la zhig mchis/_kye rgyal ba'i sras de ltar de bzhin du chos thams cad ni rmi lam dang mtshungs te/_
[\[73a.6\]]yang dag pa ma yin par 'byung bar byung nas kyang med par gyur pa ste/_kun rdzob kyang 'khrul pa tsam zhig yod kyi don dam par ni ma yin no/_/'phags pa'i shes rab kyis ji lta ba mngon du byas na bsam gtan sems pa'i bsam gtan pa yang mi dmigs pa ste/_de la chos kyi tshul 
[\[73a.7\]]tsam zhig yod kyi kun tu brtags pa dang /_gzhan gyi dbang las kyi rnams ni yod pa ma yin no/_/de ltar de bzhin du chos 'di ni 'jig rten pa thams cad dang mi 'thun pa'o/_/chos 'di dag la dmigs pa rnams kyis ni don dam par 'dzin gyi 'phags pa'i rnams ni mi dmigs 
[\[73b\]]
[\[73b.1\]]so/_/byis pa rnams mi shes pas de la mngon par zhen pas na dmyal ba dang /[ {]yi dgas [,]yi dwags [}]rnams kyi sdug bsngal gyis nyon mongs pa myong bar 'gyur ro/_/chos kyi gzhung 'di ji lta ba de ni dmigs pa'o/_/ji ltar dmigs pa de ni chos thams cad do/_/de ltar dus gsum 
[\[73b.2\]]gyi chos thams cad mnyam pa nyid de/_mi dmigs pas na gang dmigs pa de ni rtogs pa'o/_/gang rtogs pa de ni thob pa/_gang thob pa de ni byang chub/_gang byang chub pa de ni de bzhin nyid/_gang de bzhin nyid pa de ni yang dag pa'i mtha'/_gang yang dag pa'i mtha' de ni 
[\[73b.3\]]stong pa nyid/_gang stong pa nyid de ni mtshan ma med pa/_gang mtshan ma med pa de ni smon pa med pa/_gang smon pa med pa de ni don dam pa/_gang don dam pa de ni chos kyi dbyings/_gang chos kyi dbyings de ni gnyis su med pa'i mtha'/_gang gnyis su med pa'i mtha' de ni dbu mar 
[\[73b.4\]]sgrub pa/_gang dbu mar sgrub pa de ni yang dag par rdzogs pa'i sangs rgyas kyi chos kyi sku rtag pa/_brtan pa/_mi 'gyur ba ste/_rtag pa yang ma yin/_mi rtag pa yang ma yin te/_de ni gdags pa yang ma yin/_mi gdags pa yang ma yin/_gang gdags pa yang ma yin/_mi gdags 
[\[73b.5\]]pa yang ma yin pa de ni 'jig rten pa yang ma yin/_'jig rten las 'das pa yang ma yin/_gang 'jig rten pa yang ma yin/_'jig rten las 'das pa yang ma yin pa de ni brjod du med pa/_gang brjod du med pa de ni [{]chung zad [,]cung zad [}]kyang med pa/_gang [{]chung zad [,]cung zad [}]kyang med pa de ni sems can 
[\[73b.6\]]rnams kyi bsod nams kyi zhing /_gang sems can rnams kyi bsod nams kyi zhing de ni ston pa/_gang ston pa de ni rnam par mi rtog pa/_gang rnam par mi rtog pa de ni dmigs pa med pa/_gang dmigs pa med pa de ni mi 'gyur ba grub pa/_gang mi 'gyur ba grub pa de ni yid bzhin 
[\[73b.7\]]gyi nor bu rin po che ste/_'dul ba'i sems can rnams kyi bsam pa thams cad yongs su rdzogs par bya ba'i phyir ji ltar mos pa thams cad byed do/_/de nas byang chub sems dpa' mang po de dag gis tshig 'thun par smras pa/_chos kyi gzhung 'di gang na spyod pa'i sa phyogs de rdo rje lta bu ste/_
[\[74a\]]
[\[74a.1\]]sangs rgyas dang byang chub sems dpa' rnams bzhugs pas na sems can de myur du mngon par shes pa dang /_dbang po rnon por 'gyur bar rig par bya'o/_/gang zhig chos kyi gzhung 'di la brjod dam/_'dzin tam/_klog gam/_chub par byed dam/_kha ton 
[\[74a.2\]]du byed dam/_tshul bzhin du yid la byed na de bdud kyi dbang du mi 'gyur ro/_/bcom ldan 'das kyis dgongs pa 'di bshad nas 'jig rten gyi dbang po dang /_byams pa la sogs pa byang chub sems dpa' rnams dang /_nyan thos chen po rnams dang /_lha dang mir bcas pa dang /_
[\[74a.3\]]lha ma yin dang /_dri za'i 'jig rten rnams bcom ldan 'das kyis bshad pa la mngon par dga'o/_/theg pa chen po'i mdo chos rgya mtsho zhes bya ba rdzogs so//_//rgya las 'gyur ba skad gsar chad kyis gtan la phab pa'o//_//
[\[74a.4\]{D256}]@##/_/chos kyi rgya mo/_sangs rgyas rnam par snang mdzad kyis byang chub sems dpa'i sems kyi gnas bshad pa le'u bcu ste/_bam po dang po/_sangs rgyas kyi bu thams cad thal mo sbyor la sangs rgyas thams cad kyi tshul khrims chen po bshad pa sems thag pa nas nyon cig_/mang po tshogs 
[\[74a.5\]]pa yid bsdus te nyon cig_/bdag la kun tu ltung ba yod par shes na mthol tshangs byos shig_/mthol tshangs byas na bde bar 'gyur ro/_/mthol tshangs ma byas na sdig phyir zhing zab tu skye'o/_/kun tu ltung ba med na ma smra bar 'khod cig dang /_kun kyang gtsang mar mngon no/_/
[\[74a.6\]]legs pa chen po yod pa'i rnams dang /_dge bsnyen dang /_dge bsnyen ma la sogs pa brtag par nyon cig_/sangs rgyas mya ngan las 'das pa'i phyir na mchod rten las chos byed pa'i tshe so sor thar pa la btsud cing lci ba dang /_gus shing rin cher byos shig_/so sor thar pa zhes 
[\[74a.7\]]bya ba'i tshul khrims ni 'di yin no/_/tshul khrims 'di bzung na mun pa las snang bar phrad pa dang mtshungs so/_/mi dbul po las nor chen po thob pa dang mtshungs so/_/nad pa sman rnyed pa dang mtshungs so/_/btson khri mun nas phyung ba dang mtshungs so/_/lam ring por song ba las 
[\[74b\]]
[\[74b.1\]]slar 'khor ba dang mtshungs te/_'di ni kun gyi mkhan po chen po yin par mngon pas sangs rgyas 'jig rten na bzhugs pa dang mi mtshungs pa med do/_/'jigs pa'i sems ni skye dka'/_dge ba'i sems ni g.yo dka' bas na kha na ma tho ba las brnyas te med snyam du byas na 
[\[74b.2\]]chu'i thigs pa chung mod kyi rgyun gyis na snod chen po 'gang ngo /_/yud tsam gyi bar du sdig byas pas na bstir med pa'i sems can dmyal bar ltung ngo /_/re zhig mi lus stor na bskal pa khri'i bar du yang slar mi lus mi thob bo/_/dar ba'i tshe mi sdod do/_/dper na ni rta 
[\[74b.3\]]rgyugs pa dang 'dra/_mi'i tshe yang rtag pa med de/_dba' rgal gyi chu 'bab pa bas kyang myur te/_de ring gson mod kyi/_sang gi gnya' yang dka'o/_/da dus kho na la bab kyis mang po'i rnams so so nas sems gcig tu 'grus shing 'bogs pa btsal ba'i rigs so/_/
[\[74b.4\]]bag byas la le lo bla khyad dang /_nyal ba dang /_gnyid kyis log cing rang nyams kyi yid mi bya'o/_/mtshan zhing ni sems bsdus la rtag par dkon mchog gsum gzungs su bzung la phyal ba don med pa la nyon mongs ngal chad cing tshe phyi ma la yang rab tu 'gyod pa mthar 
[\[74b.5\]]ji'ang thob pa med par mi bya'o/_/mang po'i rnams gcig nas gcig tu tshul khrims 'di bzhin legs par byos shig_/de'i tshe na sangs rgyas rnam par snang mdzad kyis mang po'i phyir chu bo gang gA'i brgya stong gi bye ma snyed kyis brjod du med pa'i chos kyi sgo mo'i mdo phye ste/_de'i 
[\[74b.6\]]nang nas sems kyis gnas spu nyag ma'i mgo rnyed do/_/snga ma 'das pa'i sangs rgyas thams cad la yang bshad do/_/da ltar gyi sangs rgyas la yang de bzhin 'chad do/_/ma 'ongs pa'i sangs rgyas thams cad la yang de bzhin du 'chad par 'gyur ro/_/dus gsum gyi 
[\[74b.7\]]byang chub sems dpa' lobs pa dang /_slob pa dang /_slob par 'gyur ro/_/ngas bskal pa brgya'i bar du sems kyi gnas 'di byas pas na nga'i mkhan po rdzogs longs spyod pa'i sku zhes bya'o/_/khyed sangs rgyas thams cad kyis ngas bshad do cog gcig nas gcig tu 
[\[75a\]]
[\[75a.1\]]sems can thams cad la sems kyi gnas lam phye shig_/de nas pad mo'i snying po'i snod kyi khams na gnam gyi 'od lham me lhang nge ba'i seng ge'i gdan gyi steng nas sangs rgyas rnam par snang mdzad kyis 'od btang ste/_'og gi me tog stong gi thog gi sangs rgyas 
[\[75a.2\]]la sbran te/_nga'i sems kyi gnas kyi chos kyi sgo mo'i le'u gzungs su zung la deng shig_/yang gcig nas gcig tu 'bum phrag brgya'i yang phrag stong gi shAkya thub pas sems can thams cad la mthar gyis nga'i yan chad kyi sems kyi gnas kyi chos kyi sgo mo'i le'u shod de/_khyod 
[\[75a.3\]]la sogs pa sems gcig tu gzungs su zung la byos shig_/de nas me tog stong gi thog gi sangs rgyas 'bum phrag brgya'i yang phrag stong gi shAkya thub pa pad mo'i snod kyi khams na lham me lhang nge ba'i seng ge'i khri las langs te/_so so nas mchi phyag 'tshal te/_phyir nur nas lus kun 
[\[75a.4\]]gyis bsam gyis mi khyab pa'i 'od btang ste/_kun 'od kyi nang nas grangs med pa'i sangs rgyas phyung ste/_cig car grangs med pa'i me tog sngon po/_ser po/_dmar po/_dkar pos rdzogs longs spyod pa'i sku sangs rgyas la yon du gsol nas yan chad sems kyi phyi mo'i le'u bshad 
[\[75a.5\]]pa yang khong du chud nas so sor pad mo'i snod kyi khams kyi nang du nub ste/_rang bzhin gyis bskal pa stong pa nyid kyi nang du nub nas me tog 'od kyi ting nge 'dzin thog mar byung ba'i gnas su slar song ste/_'dzam bu'i gling byang chub kyi shing drung du phyin nas/_rang bzhin gyi bskal pa me tog 
[\[75a.6\]]'od kyi ting nge 'dzin las byung ste/_gdod rdo rje'i rgyal po'i gdan dang /_'od shin tu bzang po'i khang par 'dug nas phyogs bcu'i chos rgya mtsho dang mtshungs par bshad do/_/de nas yang seng ge'i khri las langs te sum cu rtsa gsum gnam gyi pho brang du phyin nas gral bcu'i chos bshad 
[\[75a.7\]]do/_/de nas zung ma'i gnam du phyin te las su bya ba bcu bshad do/_/de nas yang khri las langs te rgyal chen ris bzhi'i gnam du phyin nas phyogs shing lta ba bcu bshad do/_/de nas yang 'dug pa'i sa nas langs te/_'phrul dga'i gnam du phyin nas bsam gtan mi 'gyur ba 
[\[75b\]]
[\[75b.1\]]bcu bshad/_de nas yang 'dug pa'i sa nas langs te gnam bden gnam du phyin nas sa bcu'i chos bshad/_de nas yang bsam gtan gcig gi nang du phyin nas rdo rje bcu bshad/_de nas yang bsam gtan gnyis kyi nang du phyin nas bzod pa bcu'i chos bshad/_de nas yang 
[\[75b.2\]]bsam gtan gsum gyi nang du phyin nas smon lam bcu bshad/_de nas yang bsam gtan bzhi pa'i nang chen po che ba dbang mchog 'du mched gnam gyi rgyal po'i pho brang du phyin te/_nga'i thog ma'i phyi mo'i pad mo me tog sna tshogs kyi khams rdzogs longs spyod pa'i sku'i sangs rgyas 
[\[75b.3\]]kyis sems kyi gnas kyi chos kyi phyi mo'i le'u bshad pa bshad do/_/gzhan 'bum phrag brgya'i yang phrag stong gi shAkya thub pa yang de bzhin te/_gnyis su med do/_/tha dad pa yang med do/_/bsam gtan bskal pa'i le'u'i nang nas kyang zhib tu bshad do/_/de'i 
[\[75b.4\]]tshe shAkya thub pa pad mo'i me tog snod kyi khams kyi shar phyogs nas byung nas lding ba'i khang bu'i nang du zhugs nas bdud kyis chos mnos pa bzhin du bshad zin nas/_yas babs te 'dzam bu'i gling gi ka pi lar skyes nas yum gyi mtshan ni lha mdzes chen mo/_yab kyi mtshan ni 
[\[75b.5\]]zas gtsang ma/_nga bdag gi ming ni sid+d+hAratha zhes bya ste/_lo bdun na rab tu byung /_lo sum cu nas sangs rgyas su phyin nas nga'i mtshan ni shAkya thub pa zhes bya ste/_mi 'gyur ba'i gtsang ma'i sar rdo rje'i me tog gi khri la 'dug nas/_dbang po chen po'i gnam gyi rgyal po'i pho brang du 
[\[75b.6\]]phyin te/_de'i nang gi 'dug pa bcu'i gnas mthar gyis bshad/_de'i tshe sangs rgyas kyis rus gtsang ma chen po'i gnam gyi rgyal po dra ba'i rgyal mtshan mthong ba'i phyir grangs med pa'i khams dper na dra ba'i bu gu dang mtshungs par bshad na/_khams gcig nas gcig so so mi 
[\[75b.7\]]'thun te tha dad pa'i grangs med do/_/sangs rgyas kyi chos kyi sgo mo bshad pa'ang de dang 'dra'o/_/ngas khams 'dir lan brgyad stong phyin te/_khams 'dzam bu'i gling 'di'i phyir rdo rje'i khri steng du 'dug ste/_dbang po chen po'i gnam gyi rgyal po'i pho brang du phyin nas de'i nang gi mang po 
[\[76a\]]
[\[76a.1\]]thams cad sems kyi gnas kyi mdo che'o/_/de nas gnam gyi pho brang nas mar babs te 'dzam bu'i gling byang chub kyi shing drung du phyin nas de'i sa'i steng gi sems can blun po ma rabs rnams kyi phyir thog ma phyi mo rdzogs longs spyod pa'i sku sangs rgyas kyis sems kyi gnas 
[\[76a.2\]]kyi nang bshad do/_/sems thog ma g.yos pa ni rtag par 'od snang ba'i tshul khrims gcig kha ton du klog go/_/rdo rje rin po che'i tshul khrims ni sangs rgyas thams cad kyi thog ma'i phyi mo yin no/_/byang chub sems dpa' thams cad kyi ni thog ma'i phyi mo sangs rgyas thams cad kyi ngo 
[\[76a.3\]]bo nyid kyi sa bon no/_/sems can thams cad la yang sangs rgyas kyi ngo bo nyid kyi skal ba yod do/_/thams cad kyi shes pa dang /_kha dog dang /_sems dang /_yid dang /_sems so cog thams cad kun kyang sangs rgyas kyi ngo bo nyid kyi nang du 'dus so/_/tshul khrims kyi nang 
[\[76a.4\]]na rtag pa yun du rtag par bsod nams yod do/_/rtag pa yun du rtag par chos kyi lus yod do/_/so sor thar pa 'di rnams bcu ni sangs rgyas kyi dbyings nas byung nas chos kyi tshul khrims byas te/_dus gsum gyi sems can thams cad kyis gzungs su 'dzin to/_/ngas da 
[\[76a.5\]]mang po 'di'i phyir zad pa'i mtha' med pa'i tshul khrims kyi le'u bcu bslabs te bshad do/_/rdzogs longs spyod pa nga bdag ste/_/pad mo'i dbus su gdod bzhugs nas/_/mtha' bzhi'i me tog stong gi steng /_/shAkya thub pa stong du bzhugs/_/me tog gcig khams 'bum 
[\[76a.6\]]phrag brgya/_/khams de gcig kyang sprul pa gcig_/kun kyang byang chub shing drung bzhugs/_/mnyam par sangs rgyas gnas su son/_/de yang 'bum phrag brgya pa stong /_/rdzogs longs spyod pa rang bzhin lus/_/sprul pa 'bum phrag brgya stong po/_/kun kyang rdul phran 
[\[76a.7\]]mang por 'dren/_/cig car nga yi gnas su 'ong /_/sangs rgyas nga yi tshul khrims nyon/_/zil dngar sgo mo de nas bye/_/'ung nas 'bum phrag brgya stong po/_/slad du gtsang ma'i gnas su phyin/_/kun kyang byang chub shing drung bzhugs/_/nga yi mkhan po tshul khrims kha ton 
[\[76b\]]
[\[76b.1\]]lhogs/_/tshul khrims chen po rtogs par lnga bcu brgyad/_/tshul khrims snang khyad nyi zla bzhin/_/gcig tu nor bu yang nyo 'dra/_/byang chub sems dpa' rdul phran bzhin/_/'di yi yon gyis yang dag 'grub/_/gdod ma rdzogs longs spyod pa nyid kyis blags/_/ngas kyang de bzhin kha 
[\[76b.2\]]ton blags/_/byang chub sems dpa' gsar slob pa/_/klad la khyer zhing khrims bzung bzhin/_/thub bzhin gcig tu sems can ston/_/nga yi bde blag rtag par nyon/_/sangs rgyas chos rnams tshul khrims snod/_/so sor thar pa shes rab bzhin/_/mang po yid kun brtags par 
[\[76b.3\]]ches/_/khyed rnams sangs rgyas phyin par 'ong /_/nga yi sangs rgyas phyin zin kyang /_/rtag par 'di bzhin yid ches byed/_/tshul khrims le'u kun chog gtsang zin/_/yid sems yod pa thams cad ni/_/kun kyang sangs rgyas khrims kyis bas bsdu/_/sems can sangs rgyas khrims 
[\[76b.4\]]mnod pa/_/de nas sangs rgyas sa ru phyin/_/tshor chen sa dang mtshungs zin te/_/sangs rgyas kun gyi bu yang dag_/mang po kun gyis gus par byas/_/sems gcig brtul te nga klog nyon/_/de'i tshe na shAkya thub pa'i sangs rgyas thog ma byang chub shing drung bzhugs bla na med pa'i g.yung 
[\[76b.5\]]drung rdzogs pa'i byang chub bo/_/byang chub sems dpa'i thog ma so sor thar pa'i 'dud pa ni pha ma dang /_dge 'dun dang /_dkon mchog gsum la sri zhu dang /_yid dang mi 'gal bar bya'o/_/sri zhu byas te bla ma'i yid dang mi 'gal ba ni chos zab mor thob pa'i gzhung ste/_sri zhu'i ming 
[\[76b.6\]]ni tshul khrims so/_/ming gcig tu ni sdom pa dang gtong ba'o/_/de nas 'od snang ba grangs med pa 'byung ngo /_/de'i tshe 'bum phrag brgya stong mang po tshogs pa byang chub sems dpa' rnams dang /_gzugs yod pa'i khams kyi gnam [{]bcwa [,]bco [}]brgyad dang /_'dod pa'i khams kyi gnam rim 
[\[76b.7\]]pa drug gi lha dang /_rgyal po chen po rnams thal mo sbyar te/_sems gcig tu mnyan nas sangs rgyas kyi tshul khrims chen po blags te/_byang chub sems dpa' rnams la bka' stsal pa/_nga da ltar zla ba phyed phyed cing bdag gis sangs rgyas thams cad kyi tshul khrims kha ton du klog go/_/
[\[77a\]]
[\[77a.1\]]khyed la sogs pa thog ma sems bskyed pa'i byang chub sems dpa' thams cad kyis kyang kha ton du lhogs shig_/sems g.yos te phyogs pa bcu dang /_g.yo zhing bskyed pa bcu dang /_rdo rje bcu pa dang /_sa bcu'i byang chub sems dpa' rnams kyis kyang kha ton du lhogs 
[\[77a.2\]]shig_/'ung na tshul khrims kyi 'od kha nas byung ste rgyu yod/_rkyen med pa'i 'od ma yin te/_'od sngon po dang /_dmar po dang /_ser po/_dkar po/_nag po yang ma yin/_kha dog kyang ma yin/_sems kyang ma yin/_yod pa yang ma yin/_med pa yang ma yin/_rgyu rkyen gyi chos 
[\[77a.3\]]kyang ma yin te/_sangs rgyas thams cad kyi ni gdod ma phyi mo byang chub sems dpa' thams cad kyi ni lam gyi rtsa ba bas na mang po thams cad dang /_sangs rgyas kyi bu rnams kyi rtsa ba'i phyi mo zhes bya'o/_/'di lta ste/_sangs rgyas kyi bu rnams kyis kyang gzungs su gzung ba'i rigs so/_/
[\[77a.4\]]legs par bslabs pa'i rigs so/_/sangs rgyas kyi bu rnams brtags par nyon cig_/sangs rgyas kyi tshul khrims nod na ni rgyal po dang /_rgyal bu dang /_blon po che phra dang /_dge slong pho smos dang /_gzugs kyi khams kyi gnam [{]bcwa [,]bco [}]brgyad dang /_'dod pa'i khams gnam 
[\[77a.5\]]drug dang /_gdol pa dang /_nying grum dang /_pho g.yem dang /_mo g.yem dang /_bran pho smos dang /_lha ma srin sde brgyad dang /_phyag brnyan dang /_byol song dang /_'phrul zhing 'gyur ba'i mi la sogs te chos kyi mkhan po'i tshig brda phrad pa'i rnams thams cad tshul khrims mnod 
[\[77a.6\]]du rung ste/_kun kyang ming rab tu gtsang ma zhes bya'o/_/sangs rgyas kyis sangs rgyas kyi bu rnams la bka' stsal pa/_so sor thar pa la phas pham pa bcu yod do/_/sangs rgyas kyi tshul khrims mnos pa ni tshul khrims 'di kha ton du ma blags na byang chub sems dpa' yang ma yin/_
[\[77a.7\]]sangs rgyas kyi sa bon yang ma yin/_nga yang 'di bzhin du kha ton du klog go/_/lobs zin pa'i byang chub sems dpa' thams cad dang /_phyis slob pa'i byang chub sems dpa' thams cad dang /_da ltar slob pa'i byang chub sems dpa' thams cad la ngas so sor thar pa'i gzungs kyi 
[\[77b\]]
[\[77b.1\]]mdo tsam zhig bshad kyis bslab cing gzungs su gzung ba'i rigs so/_/sangs rgyas kyis sangs rgyas kyi bu rnams la bka' stsal pa/_bdag gis bsad pa dang /_mi gzhan gsod du bcug pa dang /_thams cad kyis gsod pa gsod pa la sdod pa gsod pa mthong na dga' bar 
[\[77b.2\]]sems pa/_sngags dang /_rngad mo byas te bsad pa/_gsad pa'i rgyu/_gsad pa'i rkyen/_gsad pa'i chos byed pa/_gsod pa'i las byed pa la sogs te/_sems yod do cog la ched kar gsad du mi rung /_'di lta ste/_byang chub sems dpa' de ni rtag par snying rje ba dang /_sri zhu 
[\[77b.3\]]che zhing mi 'gal ba'i sems rtag par g.yos te bags kyis sems can thams cad kyi ra mda' dang /_'or ba bya ba'i rigs so/_/bdag gis rang nyams byas te snying tshim par sems can bsad na/_de ni byang chub sems dpa'i phas pham pa'o/_/sangs rgyas kyi bu bdag 
[\[77b.4\]]gis ma byin par blangs sam/_pha log po ma byin par len du bcug gam/_thabs kyis ma byin par blangs sam/_ma byin par len pa'i rgyu/_ma byin par len pa'i rkyen/_ma byin par len pa'i las byed pa/_sngags sgyu ma byas te nor khyer ba la sogs te/_lha ma srin dang /_
[\[77b.5\]]bdag po yod pa dang /_yang blo'i nor rdzas dang /_nor rdzas so cog la khab dang /_rtswa nyag ma gcig la ngas ched kar ma byin par blangs su mi rung ngo /_/byang chub sems dpa' ni sangs rgyas kyi rang bzhin skyed la/_sri zhu'i yid dang mi 'gal zhing /_byams zhing snying rje bar byas te rtag 
[\[77b.6\]]par sems can no cog gi yon tan dang bsod nams bskyed pa'i rigs so/_/de la slar log par mi'i nor rdzas ma byin par blangs na byang chub sems dpa'i phas pham pa'o/_/sangs rgyas kyi bu bdag mi tshangs par spyod dam/_gzhan mi tshangs par spyod par bstan nam/_bud med do 
[\[77b.7\]]cog la mi tshangs par spyod par byed pa dang /_gzhan la mi tshangs par spyod pa dang /_mi tshangs par spyod pa'i rgyu dang /_mi tshangs par spyod pa'i rkyen dang /_mi tshangs par spyod pa'i chos byed pa dang /_mi tshangs par spyod pa'i las byed pa dang /_byol song dang /_lha dang /_lha ma srin gyi 
[\[78a\]]
[\[78a.1\]]bu mo la mi tshangs par spyod pa dang /_chos dang 'gal ba'i mi tshangs par spyod na byang chub sems dpa' ni sri zhu dang mi 'gal ba'i sems kyis sems can thams cad thar pa'i ra mda' bya zhing chos gtsang ma gzhan la sbyin pa'i rigs so/_/de la slar mi'o cog la mi 
[\[78a.2\]]tshangs par spyod pa bskyed de/_byol song dang /_ma dang /_bu mo dang /_sring mo la sogs te gnyen pa drug la mi tshangs par spyod pa byas te/_byams shing snying rje ba med na de ni byang chub sems dpa'i phas pham pa'o/_/sangs rgyas kyi bu bdag gis [{]brdzun [,]rdzun [}]byas sam/_pha rol po 
[\[78a.3\]{]brdzun [,]rdzun [}]zer bar bstan tam/_thabs kyis [{]brdzun [,]rdzun [}]byas pa dang /[ {]brdzun [,]rdzun [}]gyi rgyu byas pa dang /[ {]brdzun [,]rdzun [}]gyi rkyen byas pa dang /[ {]brdzun [,]rdzun [}]gyi chos byed pa dang /[ {]brdzun [,]rdzun [}]gyi las byed pa dang /_mthong ba la ma mthong zhes zer ba dang /_ma mthong ba la mthong zhes zer ba dang /_lus dang sems 
[\[78a.4\]]kyis [{]brdzun [,]rdzun [}]byas pa dang /_byang chub sems dpa' ni rtag par tshig drang po skye zhing gcig tu na sems can gyi tshig drang po bskyed pa yin na/_de la slar log par sems can thams cad kyi tshig mi drang ba dang /_yon po la lta ba dang /_yon po'i las byed par bskyod na de ni byang chub 
[\[78a.5\]]sems dpa'i phas pham pa'o/_/sangs rgyas kyi bu smyo ba'i khu ba bdag 'tshong ngam/_pha log po smyo ba'i khu ba 'tshong bar bstan tam/_thabs kyis smyo ba'i khu ba 'tshong ngam/_smyo ba'i khu ba 'tshong ba'i rgyu byed dam/_smyo ba'i khu ba 'tshong ba'i rkyen byed dam/_smyo ba'i khu ba 'tshong ba'i 
[\[78a.6\]]chos byed dam/_smyo ba'i khu ba 'tshong ba'i las byed pa la sogs te/_smyo ba'i khu ba'o cog 'tshong du mi rung /_smyo ba'i khu ba'i rkyen gyis kha na ma tho ba skye'o/_/byang chub sems dpa' ni sems can thams cad la snang zhing drang ba'i shes rab bskyed pa'i rigs na/_slar log par sems 
[\[78a.7\]]can thams cad kyi phyin ci log gi sems bskyed na byang chub sems dpa'i phas pham pa'o/_/sangs rgyas kyi bu rab tu byung ba dang /_ma byung ba dang /_byang chub sems dpa' dang /_dge slong dang /_dge slong ma'i nyes pa bdag gis 'phyas su byas sam/_gzhan 'phyas byed par bstan 
[\[78b\]]
[\[78b.1\]]tam/_'phya ba'i rgyu byas sam/_'phya ba'i rkyen byas sam/_'phya ba'i chos dang /_'phya ba'i las byed na byang chub sems dpa' ni mur 'dug dang /_theg pa chung ngu rnam gnyis byed pa'i mi sangs rgyas kyi chos kyi nang na chos ma yin/_tshul khrims ma yin zhes zer na/_rtag par snying 
[\[78b.2\]]rje bskyed de ngan pa'i rnams theg pa chen po la yid dga'/_yid ches par bstan cing bslab pa'i rigs na/_de la byang chub sems dpa' slar log par sangs rgyas kyi chos la nges shes bshad na/_de ni byang chub sems dpa'i phas pham pa'o/_/sangs rgyas kyi bu la la zhig 
[\[78b.3\]]bdag gis bdag bstod cing phar smod pa dang /_gzhan la bdag bstod/_phar smod par ston pa/_smod pa'i rgyu/_smod pa'i rkyen byed pa/_smod pa'i chos dang /_smod pa'i las byed na/_byang chub sems dpa' ni sems can thams cad kyi skyin par sma dbab cing ngan sems 
[\[78b.4\]]pa ni bdag gis blangs te/_dge zhing legs pa ni gzhan la sbyin pa'i rigs na la la zhig gis bdag gi legs pa ni bsnyad/_gzhan gyi legs pa ni bcabs te/_gzhan la sma dbab par byas na de ni byang chub sems dpa'i phas pham pa'o/_/sangs rgyas kyi bu bdag ser sna 
[\[78b.5\]]che'am/_gzhan ser sna che bar ston tam/_ser sna che ba'i rgyu byed dam/_ser sna che ba'i rkyen byed dam/_ser sna'i chos byed dam/_ser sna'i las byed na/_byang chub sems dpa' ni dbul po 'ongs so cog dang /_gzhan ji 'dod pa bzhin dgos so/_/byang chub sems 
[\[78b.6\]]dpa'i sems la ngan du sems shing sems la gshe ba dang /_dong tshe gcig gam/_khab gcig gam/_rtswa nyag ma gcig mi ster ram/_chos 'dod pa zhig 'ongs na tshig gcig le'u gcig_/rdul tsam gyi chos kyang ma bshad la/_slar ngag ngan pas spyos te sma phab na de ni 
[\[78b.7\]]byang chub sems dpa'i phas pham pa'o/_/sangs rgyas kyi bu bdag khro'am/_mi pha log po khro bar ston tam/_khro ba'i rgyu byed dam/_khro ba'i rkyen byed dam/_khro ba'i chos byed dam/_khro ba'i las byed na/_byang chub sems dpa' ni thams cad kyi nang na dge ba'i rtsa ba bskyed 
[\[79a\]]
[\[79a.1\]]cing 'thab cing rtsod pa med par byas la rtag par snying rje bskyed cing bya ba'i rigs kyi/_phyir log par sems can thams cad kyi nang na sems can ma yin pa la kha ngan pas gshe zhing lag pas 'tshog pa dang /_ral gri dang /_dbyig pas gdab cing brdegs kyang snying 
[\[79a.2\]]brtse ma bri ste/_pha log po 'gyod cing tshig 'jam pos 'chags shing gnong bskur kyang khro ba'i mdud pa ma bkrol na de ni byang chub sems dpa'i phas pham pa'o/_/sangs rgyas kyi bu la la zhig gis dkon mchog gsum la ma yin zhes zer ram/_gzhan dkon mchog gsum 
[\[79a.3\]]la ma yin zhes zer bar bstan tam/_ma yin zhes zer ba'i rgyu dang /_rkyen byed dam/_ma yin pa'i chos byed dam/_ma yin pa'i las byed na/_byang chub sems dpa' ni mur 'dug dang ma rabs kyi ngan tshig gcig sangs rgyas kyi sgra skad ma yin zhes zer ba zhig mthong ngam thos na mdung rtse kha 
[\[79a.4\]]gsum pa sum brgyas snying la zug pa dang mtshungs na/_bdag gi kha nas ma yin zhes zer ba lta smos kyang ci dgos te/_yid ches pa'i sems sri zhu dang mi 'gal ba'i sems bskyed pa'i rigs na/_slar log par ma rabs log pa la lta zhing ma yin zhes zer ba'i grogs byed na de ni byang 
[\[79a.5\]]chub sems dpa'i phas pham pa'o/_/dge zhugs spyod pa'i rnams ni byang chub sems dpa'i so sor thar pa 'di bslabs pa'i rigs so/_/'di'i nang nas rdul phra mo tsam yang gzhig tu mi rung na tshul khrims bcu tshang bar bshig pa lta smos kyang ci dgos/_la la zhig gis tshul khrims 
[\[79a.6\]]bshig pa zhig na da ltar gyi lus la byang chub sems dpa'i sems bskyed pa'i las ma nus te/_rgyal po'i gral yang stor/_'khor lo bskor ba'i rgyal po'i gral yang stor/_dge slong dang /_dge slong ma'i gral yang stor/_g.yos shing phyogs pa bcu dang /_bskyed cing gsol ba bcu 
[\[79a.7\]]dang /_chos rdo rje dang mtshungs pa bcu dang /_sa bcu'i sangs rgyas kyi ngo bo nyid rtag pa'o/_/yon tan zab mo la sogs pa zad par stor nas ngan song gsum du ltung ste/_bskal pa gnyis gsum gyi bar du pha ma dang /_dkon mchog gsum gyi ming mkhan kyang mi thos te/_de bas na 
[\[79b\]]
[\[79b.1\]]gcig kyang gzhig tu mi rung ngo /_/khyed la sogs pa byang chub sems dpa' lobs pa dang /_slob pa dang /_slob par 'gyur ba'i rnams tshul khrims 'di bcu bslabs la gus par byos te rtag par gzungs su gzung ba'i rigs so/_/gsal bar ni le'u brgyad khri pa'i nang 
[\[79b.2\]]nas rgya cher bshad do/_/sangs rgyas kyis byang chub sems dpa' rnams la bka' stsal pa/_phas pham pa bcu ni bshad zin to/_/ltung ba bzhi bcu rtsa brgyad ni sangs rgyas kyi bu rgyal po'i gral thob pa'i tshe dang /_'khor los bskor ba'i rgyal po'i gral thob pa'i tshe dang /_blon po'i 
[\[79b.3\]]gral thob pa'i tshe dang /_sngar byang chub sems dpa'i tshul khrims mnod pa'i rigs so/_/'ung tang lha ma srin thams cad kyang rgyal po'i lus dang /_blon po'i lus kyi rim gro dang skyabs byed do/_/sangs rgyas thams cad kyang dgyes so/_/tshul khrims thob zin na sri zhu dang mi 
[\[79b.4\]]'gal ba'i sems dang /_sems la gus par byas pa'i sems bskyed de/_gral mthon po na 'dug pa'i mkhan po dang /_slob dpon dang /_theg pa chen po la tshangs par spyod du mtshungs pa dang /_mtshungs par mthong ba dang /_las 'thun par byed pa mthong na langs te bsu 
[\[79b.5\]]la phyag 'tshal te nad dri ba'i rigs so/_/byang chub sems dpa' slar dregs pa'i sems dang /_le lo'i sems dang /_glen pa'i sems bskyed de/_ma langs/_ma bsu/_phyag ma byas te/_ji la'ang chos bzhin du zhe sa dang /_ri mo dang /_bdag gi lus dang /_yul mkhar 
[\[79b.6\]]dang /_pho smos dang /_nor rin po che bdun la sogs te nor ro cog btsongs la dgos so cog ma sbyar te/_de ltar ma nus na ltung ba'o/_/sangs rgyas kyi bu la la ched kar chang 'thung na chang gi nyes pa skyes te/_dge ba'i bsod nams grangs med pa stor to/_/la la zhig gis bdag 
[\[79b.7\]]gis lus dang lag gis chang snod blangs te mi pha rol po la byin te blud na tshe rabs lnga brgya'i bar du lag pa med par 'ong na/_bdag 'thung ba lta smos kyang ci dgos/_'di lta ste/_mi'o cog thams cad dang /_sems can thams cad la chang 'thung bar bstan du mi rung ngo /_/bdag 
[\[80a\]]
[\[80a.1\]]rang 'thung ba lta smos kyang ci dgos te/_bdag ched kar 'thungs pa dang /_pha rol po la bdar ba ni ltung ba'o/_/sangs rgyas kyi bu sha ched kar zos pa dang /_sha'o cog bzar mi rung ste/_zos na snying rje zhing byams pa'i rang bzhin gyi sa bon chad pas sems can 
[\[80a.2\]]thams cad kyis mthong nas 'jigs nas spong ngo /_/de lta bas na byang chub sems dpa' sems dpa' sems can gyi sha bzar mi rung ngo /_/sha zos pa ni sdig grangs med de sha zos na ltung ba'o/_/sangs rgyas kyi bu dku ba rnam lnga bzar mi rung ngo /_/sgog pa dang /_btsong dang /_
[\[80a.3\]]rgya sgog dang /_ri sgog rnams dang /_shing kun dang /_'di rnam lnga kha zas so cog gi nang du bzar mi rung ngo /_/la la zhig ched kar zos na ltung ba'o/_/sangs rgyas kyi bu sems can thams cad kyis tshul khrims brgyad dang /_tshul khrims lnga dang /_tshul khrims bcu dang /_
[\[80a.4\]]rtsa ba rnam pa bzhi bshig pa dang /_log pa bdun dang /_gnod pa brgyad kyi tshul khrims bshig pa'i sdig byed pa mthong na mthol tshangs byed du gzhug pa'i rigs so/_/de las byang chub sems dpa' ma bstan te mthol tshangs byed du ma bcug na/_lhan cig 'dug 'dug 
[\[80a.5\]]cing tshangs par spyod du mtshungs pa'i dge 'dun gyi rnams gcig tu tshogs te tshul khrims bshad pa'i tshe sdig dngos su byung gis nyes pa mthol tshangs byed du chug shig_/ma bcug na ltung ba'o/_/sangs rgyas kyi bu mkhan po theg pa chen po la lhan cig tu lta ba lhan cig tu las 
[\[80a.6\]]byed pa/_dge 'dun gyi khang khyim dang /_mkhar du 'ongs pa mthong na rgyang grags stong gi lam na tshur 'ongs na ni bsu/_'gro ba ni bskyal cing phyag 'tshal te/_bkur sti dang /_ri mo dang /_nyin gcig cing dus gsum du ri mo bya/_nyi ma gcig gi zan du gser srang gsum gyi kha 
[\[80a.7\]]zas dang /_khri stan dang /_chos kyi mkhan po ci 'dod do cog dgos kyang kun sbyor te byin la rtag par chos kyi mkhan po gnyer te/_dus gsum du chos bshad de/_nyin gcig cing dus gsum du phyag gus par 'tshal la khro ba'i sems dang /_mya ngan gyi sems mi skye bar bgyis so/_/
[\[80b\]]
[\[80b.1\]]chos kyi phyir lus dang bsngos te chos gsol lo/_/de ltar ma byas na ltung ba'o/_/sangs rgyas kyi bu gang la yang rung ste/_tshul khrims dang mdo sde 'chang ba'i khang khyim chen po'i nang na chos 'chad pa yod na byang chub sems dpa' gsar du slob pa tshul khrims kyi glegs bam khyer 
[\[80b.2\]]te/_chos kyi mkhan po'i gnas su song la gsol te/_dri zhing mnod pa'i rigs so/_/la la zhig ri dang /_tshal dang /_shing gi drung dang /_dge 'dun gyi sa dang /_khyim gyi nang dang /_chos 'chad do cog gi sar byin par byas te/_mnyan cing 'dod do/_/de'i gnas su 
[\[80b.3\]]song ste ma mnyan/_ma mnos na ltung ba'o/_/sangs rgyas kyi bu sems ni theg pa chen po dang 'gal zhing rtag par sangs rgyas kyi yi ge dang /_tshul khrims la 'dug kyang khar smra na sangs rgyas kyis bshad pa ma yin zhes zer na/_rtag par theg pa chung ngu rnam gnyis dang /_mur 
[\[80b.4\]]'dug gi chos la lta zhing log par lta ba'o cog gi tshul khrims dang /_chos kyi yi ge gzungs su bzung na ltung ba'o/_/sangs rgyas kyi bu mi nad kyis btab bo cog rtag par rim gro byas te/_gsos la sangs rgyas dang mtshungs par byas na dge ba'i bsod nams rnam pa brgyad 
[\[80b.5\]]kyi nang na nad pa la lta zhing gsos pa'i dge ba'i bsod nams ni bsod nams kyi dam pa'o/_/pha ma dang /_mkhan po dang /_dge 'dun dang /_slob ma'am/_dbang po ma tshang ba nad do cog gis btab cing nyon mongs na kun kyang gsos te sos par bya'o/_/de la byang chub 
[\[80b.6\]]sems dpa' sems can la lta gshe zhing ngan sems kyis dge 'dun gyi khyim dang /_yul mkhar du ma phyin pa/_dbye dang /_ri lung dang /_mkhar dang /_tshal na nad pa 'dug pa mthong ste ra mda' dang /_rim gro ma byas na ltung ba'o/_/sangs rgyas kyi bu ral gri dang /_mda' 
[\[80b.7\]]gzhu dang /_mdung dang /_sta re la sogs te thab mo'i spyad mtshon cha dang /_sems can gsod pa'i spyad dang 'dra ba rgya rgya mo la sogs pa 'chang du mi rung ngo /_/byang chub sems dpa' ni pha ma gzhan gyis bsad kyang sha mi glan na/_sems can thams cad gsad pa lta smos kyang 
[\[81a\]]
[\[81a.1\]]ci dgos/_mtshon cha ched kar 'chang ba na ltung ba'o/_/'di lta bu'i tshul khrims rnam bcu ni bslabs te/_rtag par gzungs su gzung ba'i rigs so/_/'og ma le'u drug gi nang na rgya cher bshad do/_/sangs rgyas kyis sangs rgyas kyi bu rnams la bka' stsal pa/_
[\[81a.2\]]sangs rgyas kyi bu khe 'dod pa'i phyir sems ngan pa bsams te/_nyi 'og gi yul du pho nyar 'drul ba dmag gi g.yul bshams te/_dmag bskyod nas 'thabs te sems can mang po bsad na byang chub sems dpa' dmag gi nang du song zhing phan tshun du 'drul yang mi rung na ched 
[\[81a.3\]]kar yul gyi dgra byed pa lta smos kyang ci dgos/_de la ched kar byed pa ni ltung ba'o/_/sangs rgyas kyi bu bla 'bangs dang /_bran pho smos dang /_phyugs bdag sna drug dang /_gshin sgrom ro gzhug pa'i snod la sogs pa khe dang tshong spogs bdag gis kyang bgyi ba'i mi rigs 
[\[81a.4\]]na gzhan la byed par bstan pa lta smos kyang ci dgos te/_de la ched kar byed pa ni ltung ba'o/_/sangs rgyas kyi bus ngan sems bskyed de pha log po dag pa nges pa/_chos kyi mkhan po/_dge 'dun rgyal po/_ya rabs btsun pa la ma nyes par log pa bdun dang /_pham pa 
[\[81a.5\]]bcu dang /_pha ma dang /_phu bo nu bo dang /_gnyen pa rnam drug gi tshul khrims bshig go zhes skur na sri zhu dang mi 'gal zhing byams shing snying rje ba'i sems bskyed pa'i rigs kyi/_de la slar log pa'i gnod pa bskyed na mi bde ba'i gnas su lhung na ltung ba'o/_/sangs rgyas 
[\[81a.6\]]kyi bu ngan sems bskyed de/_ched kar me chen po btang la ri dang tshal dbye dang /_ri lung dbyar zla ra ba man chad/_ston zla tha [{]chungs [,]chung [}]yan chad bsregs sam/_la la zhig gis me btang ste/_gzhan gyi khang khyim dang /_mkhar dang /_grong dang /_dge 'dun gyi khyim dang /_zhing 
[\[81a.7\]]dang /_bskyed shing dang /_lha ma srin dang /_bla'i dkor la sogs te bdag po yod do cog gi nor rdzas bsreg tu mi rung ngo /_/la la zhig gis ched kar bsregs na ltung ba'o/_/sangs rgyas kyi bu sangs rgyas kyi slob ma bdag dang /_mur 'dug dang /_gnyen rnam drug la 
[\[81b\]]
[\[81b.1\]]sogs te/_dge ba'i bshes gnyen no cog kun kyang ci yang theg pa chen po'i yi ge dang /_tshul khrims nod cing gzungs su 'dzin par bstan pa'i rigs so/_/gzhung dang lugs shes shing byang chub sems dpa'i sems bskyed pa dang /_bskyed cing gsol ba'i sems bcu dang /_
[\[81b.2\]]rdo rje'i chos kyi sems g.yo bar bstan te/_gcig nas gcig tu [{]go rims [,]go rim [}]dang /_chos kyis cho ga shes par bya'o/_/byang chub sems dpa' la byang chub sems dpas ngan sems dang /_zhe sdang bskyed de/_gzhan nyan thos kyi theg pa chung ngu rnam gnyis kyi tshul khrims dang /_
[\[81b.3\]]yi ge dang /_mur 'dug dang /_log par lta ba'i bshad pa bstan pa na ltung ba'o/_/sangs rgyas kyi bu legs pa'i sems kyis sngar theg pa chen po'i go cha dang /_tshul khrims dang /_yi ge bslabs nas rgya cher phye nas gzhung gi ro ci bro ba shes nas byang chub sems dpa' gsar 
[\[81b.4\]]du slob pa rgyang grags brgya stong gi lam nas theg pa chen po'i yi ge dang /_tshul khrims 'dod cing 'ong ba mthong na chos kyi phyir dka' thub spyod pa chos bzhin bshad pa'i rigs so/_/dka' thub ces bya ba ni lus bsregs pa/_lag ngar bsregs pa sor mo bsregs pa'o/_/
[\[81b.5\]]de la lus dang /_lag ngar dang /_sor mo bsregs te/_sangs rgyas thams cad la yon du ma gsol na/_de'i rab tu byung ba'i byang chub sems dpa' ma yin no/_/stag dang /_spyang ki dang /_seng ge ltogs pa la sogs pa dang /_'dre ltogs pa la sogs pa thams cad 
[\[81b.6\]]la lus kyi sha dang /_rkang lag gtong phod par byas te/_byin la de nas gcig nas gcig tu mthar gyis yang dag pa'i chos bshad de/_sems ni phye/_yid ni gol bar bya'o/_/de la byang chub sems dpa' de dag gso ba'i khe 'dod pa'i phyir lan blan pa'i rigs pa ni 
[\[81b.7\]]ma blan gyi/_yi ge dang /_tshul khrims ri mo dang /_'bru phyin ci log tu bshad nas snga phyi med par dkon mchog gsum la 'phya zhing 'chad pa ni ltung ba'o/_/sangs rgyas kyi bu bdag kha zas dang /_nor rdzas dang /_gso ba'i khe dang /_ming snyan pa'i phyir rgyal po dang /_rgyal 
[\[82a\]]
[\[82a.1\]]bu dang /_blon po chen po la sogs pa gnyen zhes zer te/_snyems shing nan gyis nor slong la/_btsan ngag gis bsdigs te nan gyis nor dang /_khe tshol lo cog gi ming ni ngan pa mang po tshol zhes bya'o/_/gzhan la yang snying rje med cing sri zhu dang mi 'gal ba'i 
[\[82a.2\]]sems yong med par bstan pa ni ltung ba'o/_/sangs rgyas kyi bu tshul khrims kha ton du klog pa slob pa na nyin gcig cing dus drug tu byang chub sems dpa'i tshul khrims bzung la/_de'i gzhung dang /_don sangs rgyas kyi ngo bo nyid shes par bya'o/_/byang chub sems dpa' tshul 
[\[82a.3\]]khrims kyi yon tan tshig gcig le'u gcig kyang mi shes par sgyu ma'i tshig tu nus zhes zer ba ni bdag la brnyas shing bslus/_gzhan la yang brnyas te chos so cog rnam pa gcig kyang mi shes par gzhan la mkhan po byed cing tshul khrims ston pa ni ltung ba'o/_/sangs rgyas kyi bu 
[\[82a.4\]]ngan sems bskyed de/_tshul khrims 'dzin pa'i dge ba'i lag na pog snod khyer te/_byang chub sems dpa'i las byed pa la mthong nas phan tshun gnyis kyis bar du bar bcug ste/_'phags pa'i mi la brnyas ma shin byed cing ngan mi byed pa med do zhes skur te/_de lta bu ched 
[\[82a.5\]]kar byas na ltung ba'o/_/sangs rgyas kyi bu snying rje spyad de ci'ang mi gsad par btang ba'i las byed cing pho'o cog ni bdag gi pha yin/_mo'o cog ni bdag gi ma yin/_bdag sngan chad kyi tshe rabs la gar skyes so cog na yang de dag las ma skyes pa med pas na 'gro ba drug 
[\[82a.6\]]gi sems can bdag gi pha ma yin te/_de bsad cing zos na bdag gi pha ma bsad do/_/gcig tu na bdag gi lus rnying pa bsad do/_/sa dang chu thams cad ni bdag gi lus snga ma yin no/_/me dang rlung ngo cog ni bdag gi gzugs kyi phyi mo yin pas rtag par gson por 
[\[82a.7\]]btang ba'i las byed/_gar skyes gar skyes kyang sems can gsod pa mthong na thabs spyad de/_bdag gis 'or tshos kyi rgya mo/_ba dang ra mda' byas te/_nyon mongs shing phongs pa thar bar bya'o/_/rtag par byang chub sems dpa'i tshul khrims bshad de/_bstan bslabs nas sems 
[\[82b\]]
[\[82b.1\]]can thar pa'i ra mda' bya'o/_/pha ma dang /_bu pho dang /_nu bo zhig shi na de nyin par chos kyi mkhan po gnyer te/_byang chub sems dpa'i tshul khrims bshad na de'i bsod nams kyis shi ba de sangs rgyas thams cad dang phrad de mtho ris su skye'o/_/de ltar ma byas na 
[\[82b.2\]]ltung ba'o//_//chos kyi rgya mo/_bam po gnyis pa ste tha ma/_'di lta ste/_tshul khrims 'di bcu bslabs na sems gus par gzungs su gzung ba'i rigs so/_/sdig bkru ba'i le'u'i nang nas kyang tshul khrims gcig pu gcig nas rgya che zhing gsal 
[\[82b.3\]]bar bshad do/_/sangs rgyas kyis sangs rgyas kyi bu la bka' stsal pa/_khros pa'i lan khros pas mi blan/_brdeg pa'i lan brdeg pas mi blan/_pha ma dang /_phu nu bo gnyen rnam drug bsad kyang sha blan du mi rung ngo /_/gzhan zhig gis bdag gi rgyal po gsad kyang 
[\[82b.4\]]sha blan du mi rung ngo /_/srog gcod cing sha blan na sri zhu'i chos dang 'gal lo/_/bran pho smos la ngag ngan pas spyos shing brdegs la nyin gcig cing las ngan pa rnam gsum spyod pa la yang sdig grangs med na ched kar log pa sna bdun gyi sdig byas pa lta smos kyang ci 
[\[82b.5\]]dgos te/_rab tu byung ba'i byang chub sems dpa' la snying rje med/_gnyen rnam drug la sogs pa'i sha blan pa ched kar byed na ltung ba'o/_/sangs rgyas kyi bu gdod ma dang po rab tu byung ste/_ji'ang mi shes par bdag dbang po rno la mdzangs par rlom zhing la la ni lo grangs 
[\[82b.6\]]rgan zhing phyug btsan snyems te/_la la rus che zhing thabs mtho ba dang /_mang du shes pa dang /_dbang che ba dang /_nor rin po che sna bdun mang du bdog pas rgyags dregs sngan chad chos shes pa'i mkhan po la yi ge dang /_tshul khrims mi gsol/_mi nod/_chos kyi 
[\[82b.7\]]mkhan po la la ni rung chung /_la la ni nas gzhon/_la la ni thabs chung /_la la ni dbul/_la la ni dbang po ma tshang yang legs pa'i chos dben pa yod de/_chos kyi yi ge dang /_tshul khrims so cog zad par shes na byang chub sems dpa' gsar du slob bo/_/chos 
[\[83a\]]
[\[83a.1\]]kyi slob dpon ma rig pa dang /_thabs la 'phral gang du bltas shing chos kyi mkhan po la yang dag pa'i bden pa gzhung ngo cog gsol zhing nod du ma 'ongs na ltung ba'o/_/sangs rgyas kyi bu sangs rgyas 'das pa'i phyi na sems dge bas sangs rgyas kyi tshul 
[\[83a.2\]]khrims 'dod cing nod na sangs rgyas dang /_byang chub sems dpa'i gzugs kyi spyan sngar bdag gi sems la yi dam bcas te/_zhag bdun gyi bar du sangs rgyas kyi spyan sngar mthol tshangs byas la/_ltas bzang po mthong ba ni tshul khrims thob bo/_/ltas bzang po ma mthong 
[\[83a.3\]]ba ni zhag bdun gnyis/_bdun gsum/_lo gcig gi bar du ltas bzang po mthong ba'i drod kyis gzung ngo /_/ltas bzang po mthong nas sangs rgyas dang /_byang chub sems dpa'i gzugs kyi spyan sngar tshul khrims mnod do/_/ltas bzang po ma mthong na sangs rgyas 
[\[83a.4\]]dang /_byang chub sems dpa'i gzugs kyi spyan sngar tshul khrims mnod kyang ming tshul khrims thob pa zhes mi bya'o/_/la la zhig gis sngon chad byang chub sems dpa'i tshul khrims mnos pa'i mdun du nod na ltas bzang po mi dgos so/_/de ci'i phyir zhe na/_chos kyi 
[\[83a.5\]]mkhan po gcig nas gcig tu bstan pas na ltas bzang po mi dgos te/_chos kyi mkhan po de'i mdun du tshul khrims mnos na tshul khrims kyang thob ste/_gus pa'i sems skye'o/_/rgyang grags stong lam tshun chad tshul khrims sbyin nus pa'i mkhan po med la sangs rgyas 
[\[83a.6\]]dang /_byang chub sems dpa'i gzugs kyi spyan sngar tshul khrims nod na ltas bzang po mthong bar dgos so/_/chos kyi mkhan po la la zhig bdag theg pa chen po'i yi ge dang /_tshul khrims shes pa dang /_rgyal po dang /_rgyal bu dang /_blon po rnams byams shing mdza' ba 
[\[83a.7\]]snyems te/_byang chub sems dpa' gsar du slob pa chos kyi yi ge'i lugs dang /_tshul khrims kyi gzhung 'drir 'ongs pa la brnyas pa'i sems dang /_ngan sems dang /_le lo'i sems kyis gcig pu gcig pu nas 'dri ba'i lan ma blan na ltung ba'o/_/sangs rgyas kyi bu 
[\[83b\]]
[\[83b.1\]]sangs rgyas kyi chos dang /_tshul khrims kyi yi ge dang /_theg pa chen po'i drang po'i chos/_drang por mthong ba/_drang po'i ngo bo nyid/_drang po'i chos kyi lus kyis 'grus par slob cing spyod sgom mi nus pa rnams ni dkon mchog bdun bdun btang ste/_slar log par bltas te theg pa 
[\[83b.2\]]chung ngu rnam gnyis dang /_mur 'dug gi chos dang /_ma rabs kyi gzhung la bsten pa dang /_a b+hi d+harma bshad pa slob pa dang /_theg pa chung ngu'i yi ge dang /_'dug par slob na de ni sangs rgyas kyi ngo bo nyid kyi sa bon chad pas lam 'gog pas bsgribs pa'i rgyu rkyen gyis byang 
[\[83b.3\]]chub sems dpa'i lam ma yin no/_/de lta na ched kar byas pa ni ltung ba'o/_/sangs rgyas kyi bu sangs rgyas 'das pa'i phyi na chos 'chad pa bdag po byed pa dang /_dge 'dun gyi khyim bdag po dang /_ston cing 'phrul pa'i bdag po dang /_bsam gtan du 'jug pa'i 
[\[83b.4\]]bdag po dang /_'gro zhing 'ongs pa'i bdag po dang /_de lta bu byed na byams pa'i sems bskyed la mi mdza' ste/_'thab cing rtsod pa yang dge bar bsdum pa'i rigs so/_/dkon mchog gsum gyi nor yang dge bar bsrungs te ma 'os par mi spyad/_bdag gis bdag 
[\[83b.5\]]gi sgor bab pa dang mtshungs par bya'o/_/de la las log par mang po 'grub cing 'bad pa dang /_rang nyams kyi sems kyis dkon mchog gsum gyi nor spyad na ltung ba'o/_/sangs rgyas kyi bu sngan chad dge 'dun gyi khyim gyi nang na 'dug la byang chub sems dpa' dang /_
[\[83b.6\]]dge slong 'dron pa zhig phyis dge 'dun gyi khang khyim dang /_mkhar dang /_grong dang /_rgyal po'i khyim dang /_dbyar tshul du zhugs pa'i tshe dang /_'khor gyi nang du 'ongs pa mthong na snga na 'dug pa'i dge 'dun gyis 'ong na ni bsu/_'gro na ni bskyal te/_zas kyi bsti stang 
[\[83b.7\]]dang /_khang khyim dang /_nyal ba'i mal cha dang /_khri dang /_sna sna nas sbyar te sbyin no/_/la la zhig bdag la nor med na bdag gi lus dang /_bu pho dang /_bu mo dag btsongs te/_ci 'dod pa kun sbyar te sbyin dgos so/_/sbyin bdag la la zhig 'ongs te/_dge 'dun 
[\[84a\]]
[\[84a.1\]]phal dang /_dge 'dun gyi 'dron pa zhig gnyer te/_yon gyi nor skal ba yod pa'i sar dge 'dun khyim bdag pos dge 'dun 'dron pa'i rnams rim gyis gnyer ba btang ste/_de las dge 'dun snga nas 'dug pas bdag 'ba' zhig gnyer bar song ste/_dge 
[\[84a.2\]]'dun 'dron pa ma btang na dge 'dun gyi khyim gyi bdag po sdig grangs med par thob ste byol song dang mtshungs so/_/dge sbyong ma yin shAkya'i rigs kyi sa bon yang ma yin te/_de ltar byas pa ni ltung ba'o/_/sangs rgyas kyi bu ci yang [{]go rims su [,]go rim du [}]ma bab par logs shig 
[\[84a.3\]]tu yon blangs shing bdag gir bkur du mi rung ngo /_/de lta bu'i yon gyi nor rdzas ni phyogs bcu'i dge 'dun dbang ste/_de la logs shig tu mnos shing khyer na phyogs bcu'i dge 'dun gyi nor bdag gi sgor khyer na bsod nams rnam pa brgyad dang /_sangs rgyas dang /_
[\[84a.4\]]'phags pa rnams dang /_mkhan po dang /_dge 'dun dang /_pha ma dang /_nad pa'i rdzas bdag gis spyad kyis ltung ba'o/_/sangs rgyas kyi bu byang chub sems dpa' rab tu byung ba dang /_rab tu ma byung ba'i sbyin bdag gis dge 'dun gnyer te/_bsod nams bskyed 
[\[84a.5\]]cing smon lam gsol na dge 'dun gyi nang du song na dge skos la dris te/_de ring [{]go rims [,]go rim [}]gang la bab pa gnyer na phyogs bcu'i 'phrul gyi dge 'dun 'thob bo/_/gud nas dgra bcom pa dang /_byang chub sems dpa' dang /_dge 'dun lnga bcu gnyer ba bas [{]go rims su [,]go rim du [}]
[\[84a.6\]]bab pa'i dge 'dun tha mal pa gcig gnyer ba bsod nams che'o/_/de las dge 'dun gzhan gnyer ba ni mur 'dug ngan pa'i chos so/_/sangs rgyas bdun la ni gud nas gnyer ba'i chos med do/_/sri zhu'i lam dang 'gal bas gud nas dge 'dun gnyer ba ni ltung 
[\[84a.7\]]ba'o/_/sangs rgyas kyi bu ngan sems spyad de gso ba'i khe'i phyir pho smos kyi g.yem pa 'tshong ba'i bdag dar cing zan byed pa dang /_bdag rdung ba/_bdag 'du ba pho smos kyi mtshan lta/_rmi lam bzang ngan 'gro la pho zhes zer/_mo zhes zer/_log pa'i chos kyi 
[\[84b\]]
[\[84b.1\]]sngags sgyu ma rang bzor zer/_dgra bslab pa'i chos byed/_dug go cog sbyor zhing byed la dug rtsi rnam pa brgya stong byed de sbrul dug_/gser dngul ma btul ba'i dug dang /_byad stems la sogs pa snying rje yong med pa lta bu ched kar byas na ltung ba'o/_/sangs rgyas kyi bu ngan 
[\[84b.2\]]sems bskyed de/_bdag gi lus kyis dkon mchog gsum la skur ba byas te gzhan la gnyen sgyu ma smos te/_kha ni stong pa 'chad/_las ni yod pa'i las byed la/_tha mal pa'i bud med dang /_skyes pa'i smyan byed cing mi tshangs par spyod par sbyor te/_ci la'ang mi 
[\[84b.3\]]'jigs shing chags pa med/_dus drug tu mchod ston byed pa'i nyi ma dang /_lo gcig la zla ba gsum gsum mchod ston rtag tu byed pa'i tshe sems can gsod/_rkun po dang /_chom po byed cing mchod ston gyi tshul khrims bshig pa ni ltung ba'o/_/tshul khrims 'di 
[\[84b.4\]]bcu bslabs la rtag par gzungs su gzung ba'i rigs so/_/khrims gzung ba'i le'u'i nang nas kyang rgya cher mngon par bshad do/_/sangs rgyas kyis bka' stsal pa/_sangs rgyas kyi bu sangs rgyas 'das pa'i phyi na ngan pa'i dus la mur 'dug dang /_mi ngan pa'o 
[\[84b.5\]]cog dang /_rkun po chen pos sangs rgyas dang /_byang chub sems dpa' pha ma dang mtshungs pa'i gzugs 'tshong ba mthong ngam/_chos dang /_tshul khrims kyi yi ge 'tshong ba mthong ngam/_dge slong dang /_dge slong ma 'tshong ngam/_gcig tu sems bskyed pa'i byang 
[\[84b.6\]]chub sems dpa' 'tshong ba dang /_la la zhig snying rje'i las la mngags pa'i 'brang nas/_bran pho bran mor byas pa zhig byang chub sems dpas de lta bu mthong na byams pa'i sems bskyed de/_thabs kyis ra mda' dang /_skyabs byas te gnas gnas na 'khod do cog kyang slar 
[\[84b.7\]]slob cing ston cig_/sangs rgyas dang /_byang chub sems dpa'i gzugs dang /_dge slong dang /_dge slong ma dang /_chos dang /_tshul khrims kyi yi ge thams cad nor yod na nor gyis slus shig_/de ltar ma slus na ltung ba'o/_/sangs rgyas kyi bu 'chang du mi 
[\[85a\]]
[\[85a.1\]]gnang ba la mtshon cha dang /_mda' gzhu 'chang ba dang /_tshong spogs byed pa dang /_srang dang /_bre che chung 'chang ba dang /_rtsa lag snyems shing mi gzhan la nor len pa dang /_sems can la phrag dog byed de/_pha log po bcings dgas byas pa dang /_ngo so don 
[\[85a.2\]]du yod pa zhig btang byi la dang /_sel byi dang /_khyi dang /_phag dang /_bya 'chang zhing gsor mi rung ngo /_/de lta bu ched kar gsos na ltung ba'o/_/sangs rgyas kyi bu ngan sems bskyed de/_pho smos la sogs pa 'thab bo cog la lta ba dmag gi g.yul dang dgra chen po byed 
[\[85a.3\]]pa la sogs pa la bltar mi rung ngo /_/yang gcig tu dung 'bud pa dang /_rnga gling dang /_gyim shing dang /_dzeng dang /_gling bu dang /_kong hi'u dang /_glu len pa dang /_rol mo'i sgra la mnyan du mi rung ngo /_/cho lo dang /_mig [{]mangs [,]mang [}]dang /_par sig gi rtsed mo dang /_ra 
[\[85a.4\]]'bri lug gi dmag gi rtsed mo dang /_pho long rdob pa dang /_rdo 'phen gyis rtse ba dang /_bum bu la rde'u 'phen pa dang /_khras byed pa dang /_me long brud pa byar mi rung ngo /_/rtsa tsi tsha'u dang /_rgya cang dang /_phor bu kha rub dang /_mi'i thod pa dang /_de rnams la mo gdab tu mi 
[\[85a.5\]]rung ngo /_/rkun po'i than gyi pho nya la sogs pa gcig kyang byar mi rung ngo /_/de ltar ched kar byas na ltung ba'o/_/sangs rgyas kyi bu tshul khrims thub par bzung ba'i rim gro byas na 'gro nyal 'dug langs dang /_nyin mtshan dus drug tu tshul khrims kha ton blags na rdo rje dang 
[\[85a.6\]]mtshungs so/_/rkyal pa thogs pa mtsho chen po brgal ba dang mtshungs so/_/gcig tu na dge slong rtswas bcings pa dang mtshungs te/_theg pa chen po la dge zhing yid ches pa'i sems rtag par bskyed la bdag gis shes par bsam pa nga ni da rung sangs rgyas su ma phyin pa'i 
[\[85a.7\]]sangs rgyas so/_/sangs rgyas kyi bu rnams ni sangs rgyas su phyin pa'i sangs rgyas so snyam du byang chub tu sems bskyed de bar mi chad par sems la bsams la de skad cig gcig theg pa chung ngu gnyis dang /_mur 'dug la sems kyis bsams na ltung ba'o/_/sangs rgyas 
[\[85b\]]
[\[85b.1\]]kyi bu rtag par smon lam thams cad gsol la/_pha ma dang /_mkhan po dang /_dge 'dun dang /_dkon mchog gsum la sri zhu che zhing yid dang mi 'gal bar smon/_rtag par mkhan po mkhas pa dang /_tshangs par spyod du mtshungs pa'i dge ba'i bshes gnyen dang phrad de 
[\[85b.2\]]rtag par bdag theg pa chen po'i yi ge dang /_khrims dang /_g.yo zhing phyogs pa bcu dang /_bskyed cing gso gso ba bcu dang /_chos rdo rje dang mtshungs pa bcu dang /_sa bcu la sogs pa bdag byed cing shes la chos bzhin du las byed par smon to/_/sangs 
[\[85b.3\]]rgyas kyi bu tshul khrims bzung la sran thub par bya ba ni lus dang srog kyang bor te sems la sems pa'i bar mi gcad par sems bsam mo/_/de la byang chub sems dpa' thams cad 'di lta bu'i smon lam ma bskyed na ltung ba'o/_/sangs rgyas kyi bu smon lam chen po 
[\[85b.4\]]bcu smon pa'i 'og tu sangs rgyas kyi tshul khrims gzungs su bzung ste/_smon lam 'di bzhin du gdab bo/_/bdag gi lus 'di me chen po'i nang du tshig kyang rung khung zab mo dang /_ral gri'i ri la song yang rung ste/_dus gsum gyi sangs rgyas kyi dam pa'i chos kyi yi ge dang /_
[\[85b.5\]]tshul khrims mthar mi zhig pa dang /_nam du yang mi zhig pa bud med thams cad sogs pa mi byed par smon to/_/gcig tu smon lam 'di ltar smon to/_/lcags bsregs pa'i dra ba dang /_de lta bu rgya mo rim pa stong gis bskor te lus dkris kyang mthar yun du tshul 
[\[85b.6\]]khrims dral ba'i lus kyis dad pa'i sbyin bdag gi gos thams cad mi bgo bar smon to/_/yang gcig tu smon lam 'di ltar smon to/_/kha 'di'i nang du lcags kyi thu lum bsregs pa dang /_me chu bzhin du bab ste 'ong ba la/_bskal pa brgya stong gi bar du lon kyang tshul 
[\[85b.7\]]khrims bshig pa'i khas dad pa'i sbyin bdag gi zas thams cad mi za bar smon to/_/yang gcig tu smon lam 'di ltar smon to/_/lus 'di me chen pos bsregs pa'i lcags kyi dra ba dang /_lcags bsregs pa'i tsha ba'i steng du bsnyal kyang tshul khrims dral ba'i lus 
[\[86a\]]
[\[86a.1\]]kyis dad pa'i sbyin bdag gi khri'o cog gi steng du mi 'dug par smon to/_/yang gcig tu smon lam 'di ltar smon to/_/lus 'di bskal pa gcig gnyis kyi bar du mdung rtse kha gsum pa sum brgyas gtsags kyang rung ste/_mthar tshul khrims 
[\[86a.2\]]bshig pa'i lus kyis dad pa'i sbyin bdag gi rtsi sman thams cad mi za bar smon to/_/yang gcig tu smon lam 'di ltar smon to/_/lus 'dis bskal pa stong gi bar du lcags kyi zangs po che tsha ba'i nang du bcug kyang rung ste/_mthar tshul khrims dral ba'i lus 
[\[86a.3\]]kyis dad pa'i sbyin bdag gi khang khyim mo cog dang /_ldum ra dang /_skyed shing dang /_zhing gi steng du mi 'dug par smon to/_/yang gcig tu smon lam 'di ltar smon to/_/lus 'di mgo nas rkang pa'i bar du lcags kyi gtun bus brdungs te rdul phra mo bzhin du song 
[\[86a.4\]]yang khrims dral ba'i lus sems yid ches pa'i sbyin bdag gis 'grus shing gus par phyag mi 'tshal bar smon to/_/yang gcig tu smon lam 'di ltar smon to/_/stong phrag brgya'i lcags bsregs pa'i ral gri dang /_mdung rtses mig gnyis brus shing gtsags 
[\[86a.5\]]kyang tshul khrims bshig pa'i sems kyis pha logs kyi kha dog bzang po la mi lta bar smon to/_/yang gcig tu smon lam 'di ltar smon to/_/lcags kyi smyung bu stong phrag brgyas bskal pa gcig gnyis kyi bar du lus kyi chu ba dang /_rna ba'i rtsa bar btsugs kyang tha mar 
[\[86a.6\]]khrims dral ba'i sems kyis rol mo snyan pa la mi mnyan par smon to/_/yang gcig tu smon lam 'di ltar smon to/_/bskal pa stong phrag brgya'i bar du ral gris sna bcad cing gzhogs kyang khrims dral ba'i sems kyis spos so cog la mi snom par smon to/_/yang 
[\[86a.7\]]gcig tu smon lam 'di ltar smon to/_/bskal pa brgya stong gi bar du lce ral gris bcad gtubs kyang khrims dral ba'i sems kyis mi'o cog gi kha zas gtsang ma'o cog la mi bza' bar smon to/_/yang gcig tu smon lam 'di ltar smon to/_/sta re rnon pos 
[\[86b\]]
[\[86b.1\]]lus bcad gtubs kyang mthar khrims dral ba'i sems kyis reg pa'i bzang po la mi brkam mi chags par smon to/_/yang gcig tu smon lam 'di ltar smon to/_/sems can no cog sangs rgyas su yod par smon to/_/byang chub sems dpa' 'di lta bu'i smon lam ma 
[\[86b.2\]]bskyed na ltung ba'o/_/sangs rgyas kyi bu rtag par dus gnyis su sbyangs pa'i yon tan pa dgun dang /_dbyar bsam gtan du 'jug pa dang /_tshul khrims su 'jug pa so shing dang /_sran phye dang /_chos gos gsum dang /_ril ba dang /_lhung bzed dang /_
[\[86b.3\]]gding ba dang /_gsil byed dang /_pog phor dang /_chu tshags dang /_lag phyis dang /_gri dang /_gtsub shing dang /_gtsub stan dang /_smang tsher dang /_tha gu'i khri dang /_dar ma dang /_khrims dang /_sangs rgyas kyi bu sbyangs pa'i yon tan spyad pa'i cha grong rgyu ba'i tshe 'gro zhing 'ongs 
[\[86b.4\]]na rgyang grags brgya stong du 'gro na yo byad [{]bcwa [,]bco [}]brgyad rtag par lus dang mi 'bral te/_sbyangs pa'i yon tan pa ni dpyid zla ra ba tshes bco lnga nas dpyid zla tha [{]chungs [,]chung [}]tshes bco lnga'i bar du'o/_/ston zla 'bring po'i tshes bco lnga nas dgun zla ra ba nya'i bar du dus gnyis su yo byad [{]bcwa [,]bco [}]
[\[86b.5\]]brgyad lus dang mi 'bral/_dper na bya'i 'dab ma dang 'dra'o/_/de ste gso sbyin gyi nyi ma la gsar du slob pa'i byang chub sems dpa' rnams zla ba phyed phyed cing kha ton du phas pham pa bcu dang /_ltung ba bzhi bcu rtsa brgyad kyi khrims kha ton du lhogs shig_/de ste khrims klog pa'i 
[\[86b.6\]]tshe sangs rgyas thams cad dang /_byang chub sems dpa' thams cad kyi gzugs kyi spyan sngar gzugs dang /_gzugs brnyan gyi spyan sngar mi gcig gis kha ton blags la gcig gis mthol tshangs bya ste/_gcig gam gnyis sam gang yang rung ste/_stong brgya de yang mi 
[\[86b.7\]]gcig gis kha ton klog go/_/kha ton klog pa ni sa mthon po la 'dug la nyan pa ni dma' ba la 'dug go/_/so so nas chos gos tshal bu dgu pa dang /_lnga pa dang /_bdun pa bgos te tshul du 'jug pa ni gcig nas gcig tu chos bzhin du'o/_/sbyangs pa'i yon tan spyod 
[\[87a\]]
[\[87a.1\]]pa'i tshe bgegs yod cing mi bde ba'i nang du ma 'gro cig_/yul gyi bgegs dang /_rgyal po mi srun pa dang /_sa mtho dma' dang /_rtsi shing zab mo dang /_dbyar seng ge dang /_stag dang /_spyang ki dang /_chu ste rlung gi bgegs dang /_rkun po chom po dang /_sbrul 
[\[87a.2\]]gdug pa'i lam la sogs te/_bgegs yod do cog thams cad du sbyangs pa'i yon tan pa 'gror mi rung ngo /_/de la ched kar song na ni ltung ba'o/_/sangs rgyas kyi bu chos 'di bzhin du rim pas 'khod cig_/tshul khrims sngar nos pa ni sngar 'dug shig_/tshul khrims 
[\[87a.3\]]phyis nod pa ni phyi nas 'dug shig_/rgan gzhon mi lta/_dge slong pho dang /_dge slong mo dang /_ya rabs dang /_btsun pa dang /_rgyal po rgyal bu dang /_nyung rum dang /_bran pho smos la sogs pa tshul khrims sngar nos pa ni sngar 'dug shig_/phyis nos pa ni phyis 
[\[87a.4\]{]go rims [,]go rim [}]bzhin du 'dug shig_/mur 'dug ngan pa dang /_mi glen po bzhin du rgan yang rung /_gzhon yang rung /_snga med phyi med pa'i [{]go rims [,]go rim [}]med pa ni g.yung po bran gyi chos so/_/nga sangs rgyas kyi chos kyi nang na ni snga ma ni steng du 'dug_/phyi ma ni 'og tu 'dug go/_/
[\[87a.5\]]byang chub sems dpa' ni chos bzhin du [{]go rims su [,]go rim du [}]ma 'khod na ltung ba'o/_/sangs rgyas kyi bu rtag par sems can no cog bstan cing bcos te/_dge 'dun gyi khang khyim byed cing ri dang /_tshal dang /_ra ba dang /_zhing la sangs rgyas kyi rten gyi khang pa byas la dbyar dgun 
[\[87a.6\]]du tshul dang /_bsam gtan du 'jug pa'i gnas dang /_gtsang ma'i 'chags 'dzugs su gzhug pa'i rigs so/_/de la byang chub sems dpa' sems can no cog gi phyir theg pa chen po'i chos dang /_tshul khrims kyi yi ge bkrol bshad na nam na tsha byung ba dang /_yul gyi 
[\[87a.7\]]bgegs dang /_dgra'i bgegs dang /_pha ma dang /_phu nu bo dang /_mkhan po la sogs pa thog ma shi ba'i dus dang /_bdun gsum gyi nyi ma dang /_bdun bzhi'i nyi ma dang /_bdun lnga'i nyi ma dang /_bdun bdun gyi nyi ma la de'i phyir theg pa chen po'i yi ge dang /_tshul 
[\[87b\]]
[\[87b.1\]]khrims bkrol bshad de/_mchod ston byas te dge ba'i bsod nams thob par gsol cig_/'gro 'ongs kyang gson po'i mtsho bsod nams byed pa la me chen pos bsregs/_chu chen pos khyer/_rlung nag po chen pos gru bus pa dang /_gtsang po dang mtsho chen po'i dgra'i bgegs la 
[\[87b.2\]]sogs te/_sdig go cog bgegs dang lan gyis na mtshams med pa bdun/_bgegs brgyad/_lag sgril/_rkang sgril ltung dang /_lcags dang lus bcings drags te/_g.yem zhing khro ba mang po dang /_blun zhing glen pa mang po dang /_na tsha'i mang po'i dgra zus na kun gyis kyang theg pa chen 
[\[87b.3\]]po'i chos kyi yi ge dang /_tshul khrims kha ton blags te dgrol bshad do/_/byang chub sems dpa' gsar du slob pa 'di bzhin ma byas na ltung ba'o/_/tshul khrims 'di dgu bslabs la gus par rtag par gzungs su zung shig_/snyoms pa'i chos kyi le'u las kyang rgya che zhing mngon 
[\[87b.4\]]par bshad do/_/sangs rgyas kyis sangs rgyas kyi bu la bka' stsal pa/_sangs rgyas kyi bu mi la tshul khrims shig sbyin na bye brag dbye zhing gdam du mi rung /_rgyal po dang /_rgyal bu dang /_blon po chen po dang /_blon po phal dang /_dge slong dang /_dge slong ma dang /_dge bsnyen dang /_
[\[87b.5\]]dge bsnyen ma dang /_pho g.yem mo g.yem dang /_gzugs kyi gnam [{]bcwa [,]bco [}]brgyad dang /_'dod pa'i khams kyi gnam drug dang /_dbang po med pa dang /_dbang po rnam gnyis yod pa dang /_nyung rum dang /_bran pho smos dang /_lha ma srin la sogs te/_thams cad kun khrims mnod du 
[\[87b.6\]]rung ngo /_/lus la chos kyi gos bgo ba rnams ni kha dog bsgyur bar ston la chos dang 'thun par gyis shig_/kha dog ser po sngon po nag po dmar po/_mal gos yan chad kha dog bsgyur ro/_/lus la gos bgo'o cog tshos te kha dog sgyur cig_/yul lo cog gi nang na mi'i gos 
[\[87b.7\]]su bgo ba la/_dge slong ngo cog gi gos ni tha mal pa'i gos dang mi 'thun no/_/thog ma tshul khrims sbyin pa'i tshe mkhan pos dri ba khyed tshe 'di la log pa bdun gyi sdig byas sam zhes dris shig_/chos kyi mkhan po byang chub sems dpa' ni log pa bdun byas pa la tshul khrims sbyin du mi rung ngo /_/
[\[88a\]]
[\[88a.1\]]log pa bdun zhes bya ba ni sangs rgyas kyi lus la khrag phyung ba dang /_pha ma dang mkhan po dang slob dpon bsad pa dang /_lus kyi tshul khrims gtsang ma bshig pa dang /_chos kyi 'khor lo bskor ba pa'i 'phags pa gsod pa yin te/_'di rnam bdun tshang bar byas te bsgribs pa'i 
[\[88a.2\]]tshul la tshul khrims sbyin du mi rung ngo /_/gzhan ni thams cad kyang tshul khrims sbyin du rung ngo /_/rab tu byung ba'i chos ni rgyal po la yang phyag mi 'tshal/_pha ma la yang phyag mi 'tshal/_gnyen pa rnam pa drug la yang zhe sa mi bya/_lha ma srin la yang phyag mi 'tshal lo/_/chos kyi mkhan 
[\[88a.3\]]po skad shes pa zhig rgyang grags stong gi lam nas 'ongs te/_khrims gsol ba zhig yod na byang chub sems dpa' chos kyi mkhan pos ngan sems dang khro ba'i sems bskyed de/_sems can no cog la tshul khrims ma byin na ltung ba'o/_/sangs rgyas kyi bu la bstan bcos te yid ches 
[\[88a.4\]]pa'i sems g.yo bar bya na byang chub sems dpas gzhan tshul khrims bstan pa'i chos kyi mkhan po byas te/_tshul khrims mnod du 'ong ba'i mi zhig mthong na sngar mkhan po slob dpon gnyer du thong shig_/mkhan po gnyis kyis kyang khyed la bdun gyis bsgribs pa'i sdig yod dam dris shig_/
[\[88a.5\]]de la yang tshe 'di la bdun gyis bsgribs pa'i sdig yod na mkhan pos tshul khrims sbyin pa mi rigs so/_/bdun gyis bsgribs pa'i sdig med na tshul khrims sbyin du rung ngo /_/la la zhig gis tshul khrims bcu bshig pa zhig yod na mthol tshangs byed du chug shig_/sangs rgyas dang byang chub sems 
[\[88a.6\]]dpa'i zhal sngar nyin mtshan drug tu pham pa bcu dang /_ltung ba bzhi bcu rtsa brgyad kyi tshul khrims kha ton du blags la dus gsum gyi sangs rgyas la sems thag pa nas phyag 'tshal ba'i tshe ltas bzang por bya dgos so/_/de la nyi ma bdun dang /_bdun gnyis dang /_bdun gsum dang /_lo gcig tshun chad ltas 
[\[88a.7\]]bzang po mthong dgos so/_/ltas bzang po zhes bya ba ni sangs rgyas gshegs te spyi bo la byugs te 'od mthong ba dang /_me tog mthong ba dang /_ltas ci yang rung ba bzang po mthong na mod la sdig 'byin to/_/de la ltas bzang po med na mthol tshangs su zin kyang mi phan te/_de'i tshe lus kyis ni tshul khrims mi thob 
[\[88b\]]
[\[88b.1\]]bo/_/lo dang nyi mas bstan te spogs te byas la/_ltas 'od byung ba dag mthong na tshul khrims mnod du rung ngo /_/la la zhig gis ltung ba bzhi bcu rtsa brgyad bshig pa ni mthol tshangs byas pa'i mod la 'byung ste/_bdun gyis bsgribs pa dang mi mtshungs so/_/de bas na tshul khrims ston pa'i mkhan 
[\[88b.2\]]pos chos 'di'i nang nas kyang gcig nas gcig nas khrel na mkhan po bya'o/_/theg pa chen po'i yi ge dang /_tshul khrims yang ba dang /_lci ba dang /_yin pa dang ma yin pa'i gzugs dam pa mi shes na gzhung gi mchog bden pa dang /_snga ma'i rang bzhin gyi sa bon dang /_da ltar bskyed cing 
[\[88b.3\]]gso ba'i rang bzhin dang /_gtan mi rlag pa'i rang bzhin dang /_chos kyi sa bon gyi rang bzhin dang /_drang po'i rang bzhin dang /_de'i nang nas rtogs pa dang /_dpyod pa'i rang bzhin dang /_phyi nang gi bsam gtan bcu'i yal ga la sogs te chos kyis las bya'o/_/cho ga dang tshul khrims dang /_chos kyi 
[\[88b.4\]]yi ge 'di gcig nas gcig khong du ma chud de/_byang chub sems dpa' g.yo ba'i khe dang /_ming snyan pa 'dod pa'i phyir slob ma la khe brkam pas ngan pa btsal te mi shes pa la sgyu mar chos dang /_tshul khrims kyi yi ge kun shes so zhes zer zhing yon len pa'i bdag la yang bslus shing brnyas/_
[\[88b.5\]]gcig tu na gzhan la yang bslus shing brnyas te/_de lta bus mi la tshul khrims byin na ltung ba'o/_/sangs rgyas kyi bu gso ba'i khe 'dod pa'i phyir byang chub sems dpa'i tshul khrims ma mnos pa'i mdun du mur 'dug dang /_ma rabs kyi mdun du sangs rgyas stong gi tshul khrims chen po 'di bshad du mi rung ngo /_/
[\[88b.6\]]log par lta ba'i mdun du mi rung ngo /_/rgyal po ma gtogs pa gzhan su'i mdun du yang bshad du mi rung ngo /_/mi ngan pa rnams kyis sangs rgyas kyi tshul khrims ma mnos pa ni ming byol song zhes bya'o/_/gar skyes gar skyes kyang dkon mchog gsum mi mthong zhing rdo shing dang mtshungs/_sems 
[\[88b.7\]]med de ming chos log pa zhes bya'o/_/log pa la lta ba'i rnams ni shing dum dang mtshungs so/_/byang chub sems dpa' de lta bu ngan pa'i mdun du sangs rgyas rab bdun gyi tshul khrims bshad de bstan na ltung ba'o/_/sangs rgyas kyi bu sems yid ches te rab tu byung na/_sangs rgyas kyi tshul khrims dam 
[\[89a\]]
[\[89a.1\]]po mnos la ched kar sems bskyed de/_'phags pa'i tshul khrims bshig na sbyin bdag go cog gi yon blang du mi rung ngo /_/gcig tu ni rgyal po'i khab kyis ris la yang 'gror mi rung /_rgyal po'i chu la yang 'thung du mi rung ste/_'dre chen po lnga stong gis rtag par de'i mdun bcad 
[\[89a.2\]]nas 'dre na re dgra chen po khyim dang /_mkhar dang /_yul gyi nang du 'ongs so zhes zer te/_de rnams kyis khor mor mi de'i rjes phyags so/_/'jig rten na re yang sangs rgyas kyi chos kyi nang du 'gro'o zhes zer te mig gis mthong du 'ong mi dga'o/_/tshul khrims bshig pa ni byol song dang mtshungs/_
[\[89a.3\]]shing dum dang mtshungs te/_drang po'i tshul khrims bshig na ltung ba'o/_/sangs rgyas kyi bu sems gcig tu brtul te rtag par gzungs su bzung ste kha ton du yang klog go/_/pags pa bshus te ni shog shog byas/_khrag phyung bas ni snag tshar byas/_rus pa bcag ste smyig gur byas la sangs 
[\[89a.4\]]rgyas kyi tshul khrims kyi yi ge bri'o/_/shing gi shun pa dang /_thod kar la bris te rtag par rin po che sna bdun dang /_rin med pa'i spos dang /_me tog la sogs pa rin po che sna tshogs kyi gzeb dang snod byas te/_nang du chos kyi yi ge tshul khrims kyi glegs bam gzhug go/_/de la chos kyi bzhin 
[\[89a.5\]]du ri mo ma byas na ltung ba'o/_/sangs rgyas kyi bu rtag par sems rgya cher bskyed de/_yul mkhar dang khang khyim mo cog tu phyin te/_sems can no cog ni mthong na khyed la sogs pa sems can no cog thams cad dkon mchog gsum la phyogs shing tshul khrims bcu nos shig ces bsgo ba'i 
[\[89a.6\]]rigs so/_/byol song gi khams shig na'ang sems la bsam khar smras te/_khyod ni byol song na byang chub sems dpa'i sems skyed cig ces bsam zhing bya'o/_/byang chub sems dpa' ni ri lung dbye thang ga la gnas kyang rung ste/_sems can no cog kun byang chub sems dpa'i sems 
[\[89a.7\]]skye bar byos shig_/byang chub sems dpa' sems can ma bstan ma bcos na ltung ba'o/_/sangs rgyas kyi bu rtag par bstan cing bcos pa'i snying rje chen po bskyed nas chos byed pa dang /_ya rabs la sogs pa sbyin bdag dang /_'du ba mang po'i nang du 'greng la gos skya bo gyon te chos bshad 
[\[89b\]]
[\[89b.1\]]du mi rung ngo /_/gos skya bo gyon pa 'du ba mang po'i nang du chos bshad na chos kyi mkhan po ni sa mthon por 'dug la/_spos dang me tog gis yen gsol te/_mtha' bzhir nyan pa'i rnams dma' ba na 'khod la gus par mnyan to/_/pha ma la sri zhu mi 'gal bar bya ba dang /_slob mas mkhan 
[\[89b.2\]]po la bya ba bzhin chos la yang de bzhin gus par bya'o/_/bram ze me lha can chos byed pa bzhin gus par bya'o/_/de bzhin ma byas te chos 'chad pa pa chos bzhin du ma bshad na ltung ba'o/_/sangs rgyas kyi bu kun kyang the tsom med pa'i yid kyis khrims nos shig_/rgyal po dang rgyal bu 
[\[89b.3\]]dang slob ma sde bzhi dang /_bdag mtho zhing btsan snyems te/_sangs rgyas kyi chos dang /_tshul khrims bshig la nan tur gyis chos byas te/_nga'i slob ma rnam bzhi rab tu byung zhing chos byed par mi ster te/_bgegs gcig tu na sangs rgyas kyi gzugs dang /_mchod rten 'dzugs shing 
[\[89b.4\]]chos dang tshul khrims yi ger 'drir mi ster te/_dkon mchog 'jig cing de lta bur ched kar chos 'jig pa ni ltung ba'o/_/sangs rgyas kyi bu dge ba'i sems spyod pa la rab tu phyung shig_/legs pa'i ming snyan pa 'dod pa dang /_gso ba'i khe'i phyir rgyal po dang /_blon po'i mdun du 
[\[89b.5\]]sangs rgyas bdun gyi tshul khrims bshad de/_dge slong dang dge slong ma la byang chub sems dpa'i khrims mi rigs par byin te/_slob ma rnams bcings btags na seng ge'i lus la srin bu 'dug pas seng ge bdag gis sha zos pa dang mtshungs te/_phyi'i srin bus sha zos pa ma yin no/_/
[\[89b.6\]]de lta bas na sangs rgyas kyi bu mur 'dug dang /_bdud kyis chos bshig pa ma yin no/_/bdag gis chos bshig pa yin no/_/sangs rgyas kyi tshul khrims mnos na/_sangs rgyas kyi tshul khrims kyi rim gro bya ba ni pha mas pha ma bu gcig pu la bsam pa dang mtshungs so/_/pha ma la 
[\[89b.7\]]sri zhu bya ba dang 'dra'o/_/mur 'dug dang /_mi ngan pa la ngag ngan pa tshig ngan pas sangs rgyas kyi tshul khrims la skur ba zer na mdung rtse kha gsum pa'i mdung rtse sum brgyas snying la btsugs pa dang /_ral gri stong dbyig pa stong khris lus brdegs pa dang mtshungs par bya ste/_bdag gi lus 
[\[90a\]]
[\[90a.1\]]bskal pa brgya'i bar du sems can dmyal bar song yang sla'i/_sangs rgyas kyi tshul khrims la tshig gcig ngan du zer ba'i skad ni mi thos par smon to/_/bdag nyid kyis tshul khrims bshig pa gzhan la lan lon pa dang /_zhar gyis zhar gyis tshul khrims bshig par bstan 
[\[90a.2\]]pa lta smos kyang ci dgos te/_sri zhu dang mi 'gal ba'i sems med do/_/de lta bu byas na ltung ba'o/_/tshul khrims 'di dgu bslabs la sems gus par gzungs su zung shig_/sangs rgyas kyi bu rnams tshul khrims yang ba bzhi bcu rtsa brgyad khyed la sogs pas rtag par gzungs 
[\[90a.3\]]su zung shig_/sngar 'das pa'i sangs rgyas dang byang chub sems dpa' rnams ni kha ton zin to/_/da ltar gyi sangs rgyas dang byang chub sems dpa' rnams kyis ni da ltar kha ton byas so/_/sangs rgyas dang byang chub sems dpa' phyis 'ong ba'i rnams ni da de'i khar kha ton byed do/_/sangs 
[\[90a.4\]]rgyas kyi bu nyon cig_/phas pham pa bcu dang /_ltung ba bzhi bcu rtsa brgyad cig 'das pa'i sangs rgyas kyis kha ton zin/_da ltar gyi kha ton byas phyis kyang kha ton byed de/_nga'ang de bzhin da ltar kha ton byed do/_/de lta bas na khyed la sogs pas sems can phal mang po rgyal po dang rgyal bu dang /_
[\[90a.5\]]blon po dang /_dge slong dang dge slong ma dang dge bsnyen dang dge bsnyen mas byang chub sems dpa'i tshul khrims nos na 'grus par kha ton klogs la bkrol bshad de/_yi ger bris la sangs rgyas kyi rang bzhin gyis skal ba rtag par 'dug ste/_khrims kyi glegs bam dus gsum 
[\[90a.6\]]gyi bar du tshul bzhin 'bab cing thogs pa med par byas te/_sems can thams cad bstan cing bslab pa'i rgyun mi gcod cing /_sangs rgyas mthong la sangs rgyas gcig gis gcig la gtad de/_tshe rabs tshe rabs su yang ngan song dang /_bgegs brgyad kyi nang du yang mi ltung 
[\[90a.7\]]zhing /_rtag par mi'i lam dang /_gnam gyi steng du skye'o/_/ngas da ltar shing 'di'i drung du 'dug ste/_sangs rgyas rabs bdun gyi chos kyi khrims mdo tsam zhig phye ba khyed la sogs pa snying gcig tu brtul te/_so sor thar pa la bslabs la dga' zhing /_gus par gyis shig_/
[\[90b\]]
[\[90b.1\]]gzugs med pa'i gnam gyi rgyal po'i le'u slob pa'i blon 'debs pa'i nang nas gcig pu gcig pu nas rgya che zhing mngon par bshad do/_/de'i tshe slob ma mkhas pa sum stong 'dug cing nyan pas sangs rgyas kyis kha ton blags pa thos nas sems thag pa nas spyi bo la khyer te/_dga' gzha' 
[\[90b.2\]]nas rtag par gzungs su bzung ngo /_/de ltar shAkya thub pa sangs rgyas kyi sa yan chad pad mo'i me tog gi snod kyi khams kyi rdzogs longs spyod pa'i sku'i sems kyi gnas chos kyi sgo mo le'u'i nang na zag pa med pa'i tshul khrims bcu bshad zin to/_/stong phrag brgya 'bum gyi thub pa yang 
[\[90b.3\]]de bzhin no/_/dbang po chen po'i gnam gyi rgyal po'i pho brang nas 'di'i gtsang ma'i shing drung na 'dug pa bcu'i gnas na chos dang tshul khrims kyi le'u yang bshad do/_/byang chub sems dpa' thams cad la bsgo ba bshad kyis mi lang ngo /_/mang po phal rtag par gzungs su zung 
[\[90b.4\]]la kha ton du lhogs shig_/de'i gzhung bkrol bshad pa de yin no/_/stong phrag brgya yang 'bum gyi khams pad mo'i me tog snod kyi khams rdul phra mo snyed kyi khams kyi thams cad kyi sems kyi snod tshul khrims kyi snod grangs med pa'i smon lam gyi snod yon tan dang /_sangs rgyas kyi rang 
[\[90b.5\]]bzhin 'dug pa'i snod de sangs rgyas thams cad grangs med/_chos kyi sgo mo yang bshad zin to/_/stong phrag brgya'i khams kyi nang na sems can thams cad kyis gzungs su bzung ste dga' zhing gus par byed do/_/sems kyi gnas rgya cher phye ba'i gzungs ni sangs rgyas kyi me tog 'od kyi 
[\[90b.6\]]rgyal ba'i le'u'i nang nas bshad do/_/sangs rgyas bdun gyis tshig gi le'u bshad pa gcig ste/_sangs rgyas rnam par gzigs kyis bstan pa'i tshul khrims bshad pa/_bzod pa'i dam pas dka' thub zhugs/_/bzod pa'i dam pas mya ngan 'da'/_/gzhan la gnod pa de ni byang chub 
[\[90b.7\]]ma yin no/_/gnyis te spyi tor sangs rgyas kyis bstan pa/_mig can mi bde yod las byol te 'gro/_/mkhas pas 'tsho ba'i 'jig rten na/_/sdig pa kun kyang rnam par spongs/_/gsum ste thams cad skyob sangs rgyas kyis bstan pa/_gnod la mi smra mi sems te/_/so sor thar 
[\[91a\]]
[\[91a.1\]]pa bzhin du sdom/_/zas kyi tshod kyang rig par bya/_/gnas kyang dben par 'jug par bya/_/rab tu sems dang ldan pa ni/_/de ni sangs rgyas bstan pa'o/_/bzhi ste log par dad sel sangs rgyas kyis bstan pa/_ji ltar bung ba me tog gi/_/kha dog bsung la mi 
[\[91a.2\]]gnod par/_/khu ba blangs te 'phur ba bzhin/_/de bzhin byang chub grong du spyod/_/gzhan gyi rnams la mi blta bar/_/gzhan gyis legs pa byas la'o/_/bdag rang nyid la ltos/_legs nyes ci byas pa/_lnga ste gser thub sangs rgyas kyis bstan pa/_bsam gtan las ni ma 
[\[91a.3\]]byol bar/_/thub pa rnams kyis tshul thub slobs/_/mi bde bar yang mi 'gyur mgon/_/mngon par zhi bas rtag tu dran pa'i yid/_/drug ste bsod skyabs sangs rgyas kyis bstan pa/_thams cad sdig pa mi bya'o/_/dge'o cog ni rdzogs par bya/_/bdag gi sems kyang shin tu gdul/_/de 
[\[91a.4\]]ni sangs rgyas bstan pa'o/_/bdun te shAkya thub pa sangs rgyas kyis bstan pa/_lus kyis su ni sdom pa dge/_/ngag gi sdom pa yang ni dge/_/yid kyi sdom pa yang ni dge/_/dge'o thams cad sdom pa ni/_/byang chub kun la mgon skyabs byed/_/nyon mongs thams cad kun las 
[\[91a.5\]]skyob/_/byang chub dag bsrung yid kyang sdom/_/lus kyis mi dge mi bya zhing /_/'di gsum las las rnam par skyongs/_/'thob bo drang srong gsungs pa'i lam/_/mi yis brdegs spyos sha mi blan/_/sdig gi mi la sems mi 'khon/_/gshe ba'i mi la'ang rtag tu gtsang /_/
[\[91a.6\]]mi yis ngan byas bdag mi byed/_/sangs rgyas kun gyis rabs btsun byas/_/'jig rten ra mda' pha skyabs nus/_/sangs rgyas 'dis tshul khrims bshad pa/_/ngas rgya cher bshad du kun rdzogs/_/sangs rgyas kun dang slob ma rnams/_/chos kyi tshul khrims gus par 
[\[91a.7\]]'dzin/_/gcig la gcig kyang gus par byos/_/chos la drin gzo chog tshang na/_/bya ba med pa'i chos thob nus/_/tshul khrims yi ge bshad zin nas/_/sems gcig brtul te byang chub thob/_/chos kyi rgya mo rdzogs so//_//
[\[91b\]]
[\[91b.1\]{D257}]@##/_/rgya gar skad du/_Ar+ya sUr+ya gar+b+ha nA ma ma hA bai bu l+yaM sU tra/_bod skad du/_'phags pa shin tu rgyas pa chen po'i sde nyi ma'i snying po zhes bya ba'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus 
[\[91b.2\]]gcig na/_bcom ldan 'das rgyal po'i khab 'od ma'i tshal bya ka lan da ka gnas pa na bzhugs te/_gang dag phyogs bcu'i sangs rgyas kyi zhing gzhan grangs med dpag tu med pa dag nas der lhags pa'i byang chub sems dpa' sems dpa' chen po grangs med/_dpag tu med/_
[\[91b.3\]]brjod du med pa dag gis yongs su bskor cing mdun gyis bltas so/_/de bzhin du phyogs bcu'i sangs rgyas kyi zhing gzhan dang gzhan dag nas der 'dus te lhags pa'i nyan thos chen po grangs med/_dpag tu med/_brjod du med pa dag gis kyang yongs su bskor cing mdun gyis 
[\[91b.4\]]bltas so/_/de bzhin du phyogs bcu'i sangs rgyas kyi zhing gzhan dang gzhan dag nas 'dir lhags pa brgya byin dang /_tshangs pa'i dbang po dang /_lha'i dbang po dang /_klu'i dbang po dang /_gnod sbyin gyi dbang po dang /_dri za'i dbang po dang /_lha ma yin gyi dbang po dang /_nam 
[\[91b.5\]]mkha' lding gi dbang po dang /_mi 'am ci'i dbang po dang /_lto 'phye chen po'i dbang po grangs med/_dpag tu med/_brjod du med pa dag gis kyang mi mjed kyi sangs rgyas kyi zhing thams cad sa dang nam mkha' la 'gro ba'i lam gang bar gyur to/_/de bzhin du 'dod pa na spyod pa dang /_
[\[91b.6\]]gzugs na spyod pa'i lha gzhan dang gzhan dag dang /_klu dang /_gnod sbyin dang /_srin po dang /_lha ma yin dang /_nam mkha' lding dang /_mi 'am ci dang /_lto 'phye chen po gzhan dang /_gzhan grangs med dpag tu med pa dag kyang lhags nas/_bcom ldan 'das la gyen du lta 
[\[91b.7\]]zhing /_bcom ldan 'das ring po mi thogs par mthar phyin pa/_nam mkha' ltar snang ba/_byang chub sems dpa'i spyod pa rab tu 'byed pa/_dbugs rngub pa dang /_'byung ba dran pa 'chi ba med pa'i sgo/_tshangs pa'i gnas pa lung bstan pa ston pa na cang mi smra bar 'khod de thams 
[\[92a\]]
[\[92a.1\]]cad dang ldan pa'i mi mjed kyi sangs rgyas kyi zhing thams cad sa dang nam mkha'i lam gang bar gyur cing /_da dung bcom ldan 'das kyi chos kyi char gyi ston pas tshim par ma gyur nas thal mo dag rab tu sbyar te/_bcom ldan 'das kho na la blta zhing 'khod pa ni dper na 
[\[92a.2\]]nad pa dag sman pa la lta bar byed pa bzhin dang /_mun pas khebs pa dag snang ba la lta bar byed pa bzhin dang /_chu bos khyer ba dag chu 'gram du lta bar byed pa bzhin dang /_sdug bsngal bar gyur pa dag skyabs la lta bar byed pa bzhin te/_de ltar mi mjed kyi sangs rgyas kyi 
[\[92a.3\]]zhing thams cad sa dang nam mkha'i lam byang chub sems dpa' sems dpa' chen po dag dang /_nyan thos dag dang /_dbang po brgya byin dag nas lto 'phye chen po'i dbang po dag gi bar dang /_'dod pa na spyod pa dang /_gzugs na spyod pa'i lha gzhan dang gzhan dag nas mi dang 
[\[92a.4\]]mi ma yin pa rnams gzhan dang gzhan dag gi bar bcom ldan 'das chos dang ldan pa chos kyi rgyal po la lta zhing thal mo rab tu sbyar te cang mi smra bar 'khod par gyur to/_/de'i tshe tshangs pa chen po pad ma 'bar ba'i dpal zhes bya ba sangs rgyas mang po la lhag par bya ba byas pa dge 
[\[92a.5\]]ba'i rtsa ba bskyed pa/_bla na med pa yang dag par rdzogs pa'i byang chub las phyir mi ldog pa/_chos la dmigs pa'i byams pa shin tu yongs su sbyang ba byas par gyur to/_/de nas tshangs pa chen po pad ma 'bar ba'i dpal stan las langs te/_bla gos phrag pa gcig tu gzar nas 
[\[92a.6\]]pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la tshigs su bcad pa brjod pa 'dis chos bshad par gsol ba btab bo/_/ring du gshegs shing myur ba'i rgyun dang ldan/_/zad pa lhur mdzad 
[\[92a.7\]]mi g.yo 'od gsal ba/_/rtogs pa thams cad skyed par mdzad pa po/_/khyod gsung rab zhi rgyu skar tshul mkhyen mkhas/_/dbugs rngub pa dang 'byung ba dran pa mkhyen/_/tshangs pa'i gnas pa bzhi po dag dang ldan/_/srid pa gsum po ji ltar dag 'gyur bar/_/sems can 'gro 
[\[92b\]]
[\[92b.1\]]ba spong bar mdzad pa po/_/tshul gcig ldan pa nyid kyi mkhyen mnga' ba/_/lha mi rnam pa mang po khri dag kyang /_/som nyi rgal mdzad dge brnyes chu bo rgal/_/bde 'gro'i mkhyen pa myur dang ldan pa po/_/byang chub spyod dang sangs rgyas chos mngon sum/_/sems g.yo 
[\[92b.2\]]sems can kha cig 'dod klung lhung /_/mun pas khebs shing mig dang mi ldan pa'i/_/sdug bsngal thams cad bcom par gyur lags pa/_/ma thos dge bral slob dpon mkhas ldan pa'i/_/skye bo bral la mi dbang thugs rje skyed/_/mnyam pa'i chos nyan skye ba'i pha rol 
[\[92b.3\]]mchi/_/srid pa gcod pa bshad par mdzad du gsol/_/skye klung pha rol gshegs thub thugs rjes gsungs/_/blo 'chal skye mang sred pa'i dra ba'i lam/_/de dag thams cad nyon mongs rtsa ba can/_/der ni sems can 'khyams 'gyur gcad du gsol/_/gang du sdug 
[\[92b.4\]]bsngal rab zhi dbang drug dang /_/yid kyang zhi 'gyur sred skyon rgyal ba gsung /_/sred pa bral ba sred rgyu mi mnga' ba/_/sems can gdung ba dpal kun bral gyur pa/_/de slad thub pa thugs brtse ba yi rgyus/_/sred pa yi ni chu klung skems mdzad pa/_/myur du bde zhing 'chi 
[\[92b.5\]]ba ma mchis pa'i/_/chos kyang sred pa gcod pa bshad par gsol/_/de nas bcom ldan 'das kyis tshangs pa pad ma 'bar ba'i dpal la 'di skad ces bka' stsal to/_/gang dag sngon chad pha rol phyin/_/spyod pa spyad cing spyod 'gyur ba/_/de dag nyan thos chos rnams la/_/
[\[92b.6\]]nam yang dga' bar mi bya ste/_/sangs rgyas chos las nyams 'gyur ba'i/_/ltung ba gnyis pa gzhan med de/_/de ni yang dang yang du yang /_/gnyi gar sems ni 'jug pa yin/_/khro dang nyan thos chos rnams dang /_/rkyen gyi byang chub 'jug pa yi/_/chos gsum rnam par 
[\[92b.7\]]spangs pas na/_/sangs rgyas chos rnams rdzogs par 'gyur/_/skye gnas bzhi ldan sems can 'di/_/sangs rgyas zhing 'dir lhags pa dag_/thams cad 'dod pa rten mi byed/_/thams cad mi sdug thob pa yin/_/'di na sems can mkhas pa gang /_/byang chub 
[\[93a\]]
[\[93a.1\]]mchog gi phyir zhugs shing /_/gang blo gzungs dang bzod pa la/_/brtson zhing legs par goms byas la/_/dbang po drug gi sgo bsdams shing /_/skyil mo krung gis dran gzhag nas/_/rang gi spyod yul sa non pa/_/phyi ma'i dus kyi de bzhin gshegs/_/
[\[93a.2\]]nor bdun rab tu rdzogs pa'ang yin/_/'dir ni mi sdug tshul bshad na/_/kun gzhi gang yin sems can gyi/_/'ching ba brtan pa 'dir bcad 'gyur/_/ngas ni chos kyi ser sna spangs/_/sems can srung phyir ma bshad de/_/'di la byang chub sems dpa' yis/_/byang 
[\[93a.3\]]chub phyir sems 'dir ma btang /_/phyogs bcu'i sangs rgyas de dag gis/_/chos 'di yun ring gnas bya zhes/_/sa 'di yongs su spyad mdzad cing /_/sa 'di byin gyis brlabs pa yin/_/de bzhin du ni khyod kyis kyang /_/zhing 'di la ni rtse bar byos/_/de bzhin bzod pa 
[\[93a.4\]]dag gis rtses/_/bsdams nas yun ring gnas par byos/_/nyan thos theg pa ngas bshad de/_/sems can chags las thar bya zhing /_/phung po dag dang khams rnams dang /_/skye mched stong pa ngas bshad de/_/zhi gnas rnam pa bcu gsum dang /_/lhag mthong nga yis 
[\[93a.5\]]bshad bya ste/_/'dod pa'i 'ching bas dam bcings pa'i/_/sems can de yis rnam dag 'gyur/_/sems can rnams la snying brtse bas/_/nyan thos rnams kyi bden pa bzhi/_/chos rnams rtag tu yun gnas dang /_/zag pa med phyir ngas bshad do/_/nyan thos bden pas 
[\[93a.6\]]'dul ba ni/_/srid pa'i mtsho las ngas bsgral lo/_/byang chub spyod pa thams cad kyang /_/phyi nas khyed la bstan par bya'o/_/de nas de'i tshe thams cad dang ldan pa'i mi mjed kyi sangs rgyas kyi zhing du gtogs pa'i sems can rnams 'di snyam du sems te/_kye ma da ltar de bzhin gshegs 
[\[93a.7\]]pa 'di ni nyan thos kyi gtam yang dag par rab tu ston par mdzad kyi/_theg pa chen po'i gtam ni mi mdzad do snyam mo/_/de nas de'i tshe byang chub sems dpa' de dag thams cad 'di snyam du sems te/_kye ma da ltar de bzhin gshegs pa 'di ni sangs rgyas kyi zhing 'dir sa yongs su spyad pa'i 
[\[93b\]]
[\[93b.1\]]phyir dang /_ma 'ongs pa'i dus na chos kyi tshul ring du gnas par bya ba'i phyir dang /_da ltar sangs rgyas kyi zhing 'dir gang dkon mchog gsum gyi gdung rgyun mi 'chad par bya ba'i phyir dang /_ma 'ongs pa'i dus na lha dang /_klu dang /_gnod sbyin dang /_srin po dang /_lha ma yin dang /_
[\[93b.2\]]nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa ma dad pa rnams mngon par dad par bya ba'i phyir dang /_dad pa rnams phyir zhing 'phel bar bya ba'i phyir dang /_sems can chos la mngon par brtson pa dag dang /_chos la gnas pa dag dang /_
[\[93b.3\]]yon tan gyis phyug pa dag dang /_tshul khrims kyi dri dang yang dag par ldan pa rnams bde ba la reg pa dang /_rnam par tho 'tsham pa med par bya ba'i phyir dang /_byang grol gyi bde ba yongs su rdzogs par bya ba'i phyir dang /_ji nas sangs rgyas kyi zhing 'di shin tu yon tan dag gis 
[\[93b.4\]]bsgo bar bya ba'i phyir dang /_phyogs bcu na gnas pa'i sangs rgyas kyi zhing gzhan thams cad kyang bsgo ba'i 'os su gyur pa dang /_bla ma la gus pa dang /_phyag bya ba'i 'os su gyur par bya ba'i phyir bdag cag nang du yang dag par 'jog par bzhed pas/_ma la bdag cag gis 
[\[93b.5\]]da de bzhin gshegs pa'i dgongs pa yongs su rdzogs par bya ste/_bdag cag thams cad kyis sa'i steng du skyil mo krung gis 'khod par bya zhing /_rang rang gi rnam pa sna tshogs kyi mchog thams cad dang ldan pa'i bzod pa dang /_gzungs dang /_ting nge 'dzin dang /_rnal 'byor 
[\[93b.6\]]dag gis gnas pa dag tu bya gor ma chag snyam mo/_/de nas de'i tshe byang chub sems dpa' sems dpa' chen po gang dag bskal pa brgyas nges par byung ba dag dang /_gang dag sa bcu dag dang /_gang dag mi skye ba'i chos kyi bzod pa la gnas pa'i bar dag dang /_gang dag sangs 
[\[93b.7\]]rgyas kyi chos ma 'dres pa [{]bcwa [,]bco [}]brgyad la gzhan la rag ma las pa'i ye shes la mkhas pa dag dang /_mi 'jigs pa thob pa dag gi bar de dag thams cad sa steng 'dir skyil mo krung gis 'khod par gyur to/_/de bzhin du rang rang gi rnam pa sna tshogs kyi mchog thams cad kyi bzod pa 
[\[94a\]]
[\[94a.1\]]dang /_gzungs dang /_ting nge 'dzin dag la mnyam par gzhag pa dag tu gyur to/_/yang de'i tshe bsod nams kyi stobs ji lta ba bzhin du rgyu 'thun pa'i rgyu'i stobs kyis byang chub sems dpa' sems dpa' chen po mnyam par gzhog pa de dag dang /_byang chub 
[\[94a.2\]]sems dpa' chen po bsam gtan byed pa de dag las kha cig gi lus las 'od 'di lta bu byung ste/_dper na mar me'i 'od lta bu'o/_/kha cig gi ni skar mda' dang mnyam pa dag go/_/kha cig gi ni brgya byin dang mnyam pa dag go/_/kha cig gi ni mi mjed kyi bdag po tshangs pa 
[\[94a.3\]]dang mnyam pa nas kha cig gi ni zla ba dang mnyam pa'i bar dag go/_/kha cig gi ni nyi ma dang mnyam pa dag go/_/kha cig gi ni nyi ma gnyis dang mnyam pa dag go/_/kha cig gi ni nyi ma gsum dang mnyam pa dag go/_/kha cig gi ni nyi ma lnga dang mnyam pa dag go/_/kha cig gi ni 
[\[94a.4\]]nyi ma stong dang mnyam pa'i bar dag go/_/kha cig gi ni lus las ni nyi ma bye ba brgya stong dang mnyam pa'i 'od dag byung ste/_mi mjed kyi sangs rgyas kyi zhing 'di thams cad sngon ma mthong ma thos pa'i snang ba chen po rgya che ba de lta bus 'jig rten khyab par gyur to/_/de dag gi lus 
[\[94a.5\]]las mchog tu sems can gzhan dag gi lus dang sems kyi bde ba la reg pa dang /_dga' ba dang /_rab tu tshim par byed pa/_nad thams cad rab tu zhi bar byed pa/_lta ba ngan pa thams cad rab tu zhi bar byed pa/_lus kyi gnas ngan len thams cad rab tu zhi bar byed 
[\[94a.6\]]pa/_bkres pa dang skom pa thams cad rab tu zhi bar byed pa/_'dod pa thams cad rab tu zhi bar byed pa/_khro ba thams cad dang /_'jigs pa thams cad dang /_nyon mongs pa dang /_'ching ba thams cad rab tu zhi bar byed pa'i 'od byung ste/_sangs rgyas kyi zhing 'di na srid 
[\[94a.7\]]pa gsum gyi btson ra'i sdug bsngal gyi 'jigs pa thams cad kyi bar rab tu zhi bar byed do/_/de'i tshe sangs rgyas kyi zhing 'di na sems can thams cad sangs rgyas la 'bab pa dag dang /_chos la 'bab pa dag dang /_dge 'dun gyi yon tan la dga' ba la mkhas pa dag 'khod 
[\[94b\]]
[\[94b.1\]]par gyur to/_/yang de'i tshe sangs rgyas kyi zhing 'di phyogs bcu'i gang gA'i klung gi bye ma snyed kyi sangs rgyas kyi zhing stong pa dang /_stong pa ma yin pa dag dang /_yongs su dag pa dang /_yongs su dag pa ma yin pa dag na kun nas lham me/_lhan ne/_lhang nger yang dag par 
[\[94b.2\]]snang ba ni 'di lta ste/_mtshan mo mun pa byung ba na zla ba dang /_nyi ma brgya stong shar nas lham me/_lhan ne/_lhang nge ba bzhin te/_de ltar de'i tshe mi mjed kyi sangs rgyas kyi zhing yang phyogs bcu'i gang gA'i klung gi bye ma snyed kyi sangs rgyas kyi zhing stong pa dang /_stong pa ma yin pa dag 
[\[94b.3\]]dang /_yongs su dag pa dang /_yongs su ma dag pa dag na kun nas mchog tu lham me/_lhan ne/_lhang nger gyur to/_/de nas sangs rgyas kyi zhing de dang de dag na byang chub sems dpa' sems dpa' chen po gang dag yod pa dang /_gang dag bskal pa brgyas nges par byung ba dag 
[\[94b.4\]]dang /_gang dag sangs rgyas kyi chos ma 'dres pa [{]bcwa [,]bco [}]brgyad la gzhan la rag ma las pa'i ye shes la mkhas pa dag dang /_mi 'jigs pa thob pa'i bar de dag sangs rgyas kyi mthus de nas chas te/_sems kyi skad cig ma gcig dang ldan pas sangs rgyas kyi zhing 'dir zhugs 
[\[94b.5\]]nas gnas ji lta ba bzhin sa steng du skyil mo krung gis 'khod par gyur to/_/de bzhin du rang rang gi dge ba'i phyogs la nan tan dag tu byed cing ji ltar dge ba'i phyogs kyi stobs bskyed pa thob pa de dag dang /_mi 'jigs pa'i rgyu dang rkyen dang ldan pa de dag gi lus las de 'dra ba kho 
[\[94b.6\]]na'i 'od byung bar gyur to/_/de nas bcom ldan 'das dge slong gi dge 'dun gyis yongs su bskor nas nyan thos chen po rnams la bka' stsal pa/_khyed bsam gtan gyi yul gyi mthu la ltos shig_/byin gyi rlabs kyi rgyus bdud thams cad kyi yul dang /_klu thams cad kyi 
[\[94b.7\]]yul zil gyis mnan nas/_sngon gyi de bzhin gshegs pa thams cad kyis 'dir chos kyi tshul dang /_dkon mchog gsum gyi gdung rgyun mi 'chad pa'i phyir dang /_gsal bar mdzad pa'i phyir mi mjed kyi sangs rgyas kyi zhing 'di thams cad yongs su spyad pa mdzad do/_/de bzhin 
[\[95a\]]
[\[95a.1\]]du da ltar byang chub sems dpa' sems dpa' chen po grangs med pa/_dpag tu med pa gang gA'i klung gi bye ma snyed bsam gtan dang /_mngon par shes pa'i yul la rnam par rtse ba dang ldan pa dag gis mi mjed kyi sangs rgyas kyi zhing 'di na chos kyi tshul yun ring du 
[\[95a.2\]]gnas par bya ba'i phyir dang /_gsal bar bya ba'i phyir dang /_lha dang /_klu dang /_gnod sbyin dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa ma dad pa rnams dad par bya ba'i phyir dang /_dad pa rnams phyir zhing 
[\[95a.3\]]'phel bar bya ba'i phyir dang /_sems can chos la mngon par brtson pa dag dang /_chos kyis gnas pa dag dang /_yon tan gyis phyug pa dag dang /_sems la dbang dang ldan par gyur pa rnams bde ba la reg pa dang /_rnam par tho 'tsham pa med par bya ba'i phyir dang /_nga'i bstan 
[\[95a.4\]]pa rab tu mi 'jig par bya ba'i phyir dang /_byang grol gyi bde ba yongs su rdzogs par bya ba'i phyir sa chen po 'di yongs su spyad par byas pa yin no/_/don de nyid byin gyis brlab par bya ba'i phyir de ltar na byang chub sems dpa' sems dpa' chen po rnams bsam gtan gyi yul dag gis 
[\[95a.5\]]rnam par rtse bar byed do/_/sa phyogs gang dang gang na byang chub sems dpa' sems dpa' chen po 'di dag 'khod cing bsam gtan gyi yul dag gis rnam par rtsen par byed pa de dang der da ltar dang /_ma 'ongs pa'i dus na yang kha cig tu la lar nga 'das nas sems can 'khor ba'i 
[\[95a.6\]]'jigs pas skrag par byed cing mya ngan las 'das pa 'dod pa dag sku gdung gi mchod rten dag byed du 'jug par 'gyur zhing /_sangs rgyas kyi bzhugs khang dag gam/_sangs rgyas kyi sku gzugs dag gam/_chos kyi bzhugs khang dag byed par 'gyur ro/_/yang na der glegs 
[\[95a.7\]]bam du bri ba byas nas nga'i chos kyi sku yang 'chang bar 'gyur ro/_/der yang mchod pa rnam pa sna tshogs dag kyang byed par 'gyur zhing /_der rin po che rnam pa sna tshogs dag kyang 'bul bar 'gyur te/_'di lta ste/_gser dang /_dngul dang /_bai dUr+ya dang /_shel dang /_mu tig 
[\[95b\]]
[\[95b.1\]]dmar po dang /_rdo'i snying po dang /_spug dang /_nor bu dang /_mu tig dang /_dbyig dang /_dung dang /_man shel dang /_byi ru la sogs pa dang /_dar yug dang /_dril bu dang /_za 'ug dang /_gso ras bzang po dang /_yul ka shi'i ras bzang po dang /_dbu stan nang tshangs 
[\[95b.2\]]can dang /_gding ba dang /_gdugs dang /_rgyal mtshan dang /_ba dan dang /_chos gos dang /_mgur gyi rgyan dang /_phyag gi rgyan dang /_spos dang /_me tog dang /_bdug pa dang /_rol mo'i sgra dang /_lus 'dud pa dang /_bla ma dang /_gus pa chen po dang /_gces par 
[\[95b.3\]]byed pa dag tu 'gyur ro/_/de nas bcom ldan 'das kyis de'i tshe phyag sor bcu'i thal mo sbyar nas 'di skad ces bka' stsal to/_/de dag gi mchod pa ni de nas nga nyid kyis bzhes par mdzad de/_sems can de dag thams cad ni bsam pa ji lta ba bzhin du theg pa gsum gyis phyir mi 
[\[95b.4\]]ldog pa dag tu 'gyur ro/_/sa phyogs la lar ni gtsug lag khang dang /_gnas khang dang /_'chag sa dang /_dgon pa'i gnas dang /_skyed mos tshal dang /_kun dga'i ra ba dag rab tu shom par byed do/_/yang na nyan thos kyi chos kyi gnas pa rnams la mchod pa dang /_
[\[95b.5\]]rim gro rnam pa sna tshogs 'di lta ste/_chos gos dang /_bsod snyoms dang /_mal cha dang /_stan dang /_na ba'i gsos sman dang /_yo byad dag gis byed par 'gyur ba'am/_byed du 'jug par 'gyur ro/_/gtsug lag khang dang /_'chag sa dang /_dgon pa'i gnas 
[\[95b.6\]]de dag tu yang bkur stir byas te chos nyan pa dang /_rnam par gtan la dbab pa'i gtam byed pa dag tu 'gyur ba'am/_glegs bam dag klog par 'gyur ro/_/gtsug lag khang dang /_'chag sa la sogs pa de dag tu yang yongs su gtong ba rnam pa sna tshogs dag yongs 
[\[95b.7\]]su gtong bar 'gyur te/_'di lta ste/_zhing gi gzhi 'am/_khyim gyi gzhi'am/_kun dga'i ra ba'i gzhi'am/_bran dang /_bran mo dang /_glang po che dang /_rta dang /_rnga mo dang /_ba lang dang /_ma he dang /_bong bu dang /_phyugs gzhan dag dang /_snod spyad kyi yo byad rnam 
[\[96a\]]
[\[96a.1\]]pa sna tshogs dag der yongs su gtong bar 'gyur zhing /_nga'i nyan thos kyis chos kyi gnas pa rnams longs spyod par bya ba'i phyir mal cha dang /_stan gyi yo byad rnam pa sna tshogs dag sems kyi rgyan gyi don dang /_sems kyi yo byad kyi don dang /_rnal 'byor gyi tshogs 
[\[96a.2\]]kyi don dang /_byang grol gyi bde ba don gyi mchog thob par bya ba'i phyir sngo ba dag tu byed do/_/da ltar dang ma 'ongs pa'i dus na nga'i bstan pa la phan gdags pa'i phyir yongs su gtong ba rnam pa sna tshogs dag yongs su gtong bar byed do/_/de bzhin du sems can de dag gi sbyin pa 
[\[96a.3\]]las byung ba'i bsod nams bya ba'i dngos po de dag thams cad la ci nas kyang sems can de dag 'bras bu chen por 'gyur bar bya ba'i phyir nga rjes su thugs rangs par mdzad do/_/bzhes par mdzad do/_/sems can log par ltung ba'i chos can ma yin pa ngan 'gro gsum rnam 
[\[96a.4\]]par spangs pa de dag thams cad bsam pa ji lta ba bzhin du theg pa gsum gyis phyir mi ldog pa dag tu 'gyur ro/_/sems can de dag yun ji srid du 'khor bar 'khor bar 'gyur ba de srid du yang longs spyod gnyis po chos kyi longs spyod dang /_zang zing gi longs spyod dang mi 
[\[96a.5\]]'bral bar 'gyur ro/_/ri dang /_nags khrod dang /_shing ljon pa chen po dang /_dgon pa dang /_nags 'dab gang du yang rung ste/_da ltar dang ma 'ongs pa'i dus na thar pa don du gnyer ba chos kyis gnas pa'i dge slong dang /_dge slong ma dang /_dge bsnyen dang /_dge bsnyen 
[\[96a.6\]]ma sgra bskyungs pa dag dang /_gcom bskyungs pa dag dang /_nang du yang dag 'jog gi tshul dang bcas pa dag dang /_tshul bzhin du yid la byed pa dang 'tsham pa dag 'byung bar 'gyur zhing /_lha dang /_klu dang /_gnod sbyin dag kyang gnas par 'gyur ro/_/dge slong dag gdul 
[\[96a.7\]]ba'i don du bsam gtan gyi yul gyi mthu la ltos shig_/bdud thams cad kyi yul dang /_klu thams cad kyi yul zil gyis mnan nas/_sngon gyi de bzhin gshegs pa bzhugs te 'tsho zhing gzhes pa rnams kyis chos kyi tshul ring du gnas par bya ba'i phyir dang /_dkon mchog 
[\[96b\]]
[\[96b.1\]]gsum gyi gdung rgyun mi gcad pa'i phyir sngon yang mi mjed kyi sangs rgyas kyi zhing 'di yongs su spyod pa mdzad do/_/da ltar byang chub sems dpa' sems dpa' chen po grangs med pa/_dpag tu med pa gang dag phyogs bcu'i sangs rgyas kyi zhing gzhan gang gA'i klung gi 
[\[96b.2\]]bye ma snyed nas nga'i sangs rgyas kyi zhing 'dir zhu ba dang /_zhal blta ba dang /_phyag 'tshal ba dang /_mchod pa dang /_bsnyen bkur bya ba'i phyir dang /_nam mkha'i mig dang ldan pa/_so so yang dag par rig pa bzhi dang ldan pa/_chos kyis gnas pa rnams kyi byang chub sems 
[\[96b.3\]]dpa'i spyod pa mnyan pa'i phyir lhags pa'i byang chub sems dpa' sems dpa' chen po de dag kyang nga la snying nye ba'i phyir chos kyi tshul ring du gnas par bya ba'i don dang /_dkon mchog gsum gyi gdung rgyun mi gcad pa'i don du bsam gtan gyi yul gyis sa steng du 'khod nas/_
[\[96b.4\]]bdud thams cad kyi yul tshar bcad pa'i phyir dang /_'khor bas skrag pa sbyin pa la mngon par brtson pa'i sems can de dag la snying brtse ba'i phyir sangs rgyas kyi zhing 'di yongs su spyod pa dag tu byed do/_/da ltar dang ma 'ongs pa'i dus na nga'i bstan pa 'di dang /_dam pa'i 
[\[96b.5\]]chos sam/_dam pa'i chos kyi gzugs brnyan yun ji srid gnas par chos kyis gnas pa'i dge slong rnams la khyim dang /_kun dga'i ra ba dang /_zhing dang /_bran dang /_bran mo'i bar gang su dag gis de ltar bsngos pa de la sdig pa spyod pa'i dge slong tshul khrims 'chal 
[\[96b.6\]]pa gang dag tha na 'dab ma gcig dang /_'bras bu gcig dang /_me tog gcig cig yongs su spyod pa dag tu byed na de ni mi blun po de la don ma yin pa dang /_phan pa ma yin par 'gyur te/_de la gnod pa bzhi yang 'byung bar 'gyur ro/_/bzhi gang zhe na/_phyogs thams cad 
[\[96b.7\]]du mi snyan pa chen po 'gro ba yin/_mdza' bo dang /_nye du dang /_snag gi gnyen mtshams dang /_mkhan po dang /_slob dpon dang /_rim gro pa sdug cing yid du 'ong ba dag dang myur du 'bral bar 'gyur ba yin/_nad tshabs chen po yun ring ba dag gis thebs par 'gyur ba 
[\[97a\]]
[\[97a.1\]]yin/_de'i chos gos dang lhung bzed gang yod pa yang 'jigs pa chen po lngas phrogs par 'gyur ba yin no/_/lnga gang dag gis zhe na/_'di lta ste/_rgyal po dang /_chom rkun dang /_me dang /_chu dang /_bgo skal la spyod pa mi mdza' ba dang lnga po de dag gis 
[\[97a.2\]]so/_/de'i 'jig rten pha rol gyi 'dod pa ma yin pa'i 'bras bu bzhi myur du 'grub par 'gyur ba yin te/_bzhi gang dag yin zhe na/_lus zhig nas sems can dmyal ba chen po mi bzad par skye bar 'gyur ba yin/_de gal te brgya la res 'ga' zhig dus ring zhig 'das nas sems 
[\[97a.3\]]can dmyal ba de nas shi 'phos nas 'brog dgon pa ro skam gyi nang du dud 'gro dang /[ {]yi dgas [,]yi dwags [}]kyi ris su long ba dang rkang lag med pa dag tu skye bar 'gyur zhing /_de lo brgya stong mang po dag tu bkres pa dang /_skom pas yongs su gdung ba chen po'i sdug bsngal nyams su myong bar 
[\[97a.4\]]'gyur ba yin/_gal te brgya la res 'ga' zhig dus ring zhig 'das nas de dag shi 'phos nas lo brgya stong mang po dag tu sbrul gdug pa long ba rdul za ba dag gi nang du skye bar 'gyur ba yin/_de brgya la res 'ga' zhig de nas shi 'phos nas gal te mi rnams kyi nang du skyes na/_'on 
[\[97a.5\]]kyang sangs rgyas kyi zhing snyigs ma lnga dang ldan pa stong pa dag tu mi nyid 'thob pa rnyed par 'gyur zhing /_mong rtul ba dang /_tshul du mi shes par 'gyur ba dang /_mig ma tshang ba dang /_lag pa ma tshang ba dang /_rkang pa ma tshang ba dang /_khyi'i longs spyod kyi kha zas la gdu zhing[(]rkyag [,]skyag [)] khung sa'i 
[\[97a.6\]]kha zas za ba dang /_'dam rdzab dang /_phyag dar khrod na nyal ba dang /_'brog dang /_dgon pa dang /_lam po che rnams na 'tsho bar 'gyur la/_de de nas shi 'phos nas kyang yang sems can dmyal ba rnams kyi nang du skye bar 'gyur ro/_/de ci'i phyir de'i 'bras bu 'dod pa ma yin 
[\[97a.7\]]pa de ltar lci ba 'byung zhe na/_'di ltar sdig pa spyod pa'i dge slong de ni 'di ltar chos kyis gnas pa rnams la khyim dang /_zhing dang /_kun dga'i ra ba dang /_bran dang /_bran mo dang /_phyugs dag gi bar bsngos pa dag phrogs nas gang zag rang gi yongs su longs spyod pas 
[\[97b\]]
[\[97b.1\]]longs spyod par byed pa'i phyir te/_sdig pa spyod pa'i dge slong de lta bu de ni de ltar ngo mtshar rmad du byung ba'i sangs rgyas bcom ldan 'das 'byung ba thams cad kyi chos kyi tshul med par bya ba dang /_rnam par gzhig pa dang /_rgyun gcad pa dang /_nub par bya ba'i phyir brtson pa yin 
[\[97b.2\]]no/_/de bzhin du dkon mchog gsum gyi gdung med par bya ba nas nub par bya ba'i bar du brtson pa yin no/_/de ci'i phyir zhe na/_'di ltar dge ba'i phyogs ni tshogs dang ldan pa yin la/_chos kyi tshul dang dkon mchog gsum gyi gdung yang dge ba'i phyogs kyis rab tu phye ba 
[\[97b.3\]]yin te/_de'i phyir de nyid kyi mi 'dod pa'i 'bras bu rnam par smin pa lci ba mngon par 'grub pa yin no/_/de nas gnas brtan ga ya 'od srung gis mchi ma blags nas 'di skad ces gsol to/_/btsun pa bcom ldan 'das mi nyid rnyed pa ni ma thob kyang mi bsngo'i/_rab tu 
[\[97b.4\]]byung nas bza' ba dang btung ba'i slad du log par sgrub pa ni de lta ma lags so/_/bcom ldan 'das kyis bka' stsal pa/_ga ya 'od srung chen po de de bzhin no/_/ji skad smras pa de bzhin te/_gang du de'i sngon gyi las rnams zad pa dag tu 'gyur ba'i sems can dmyal 
[\[97b.5\]]bar gnas pa ni sla'i/_'di na gang gzhan du spyod pa ni de lta ma yin no/_/'on kyang skyes bu blun po kha cig mi nyid thob pa rnyed par dka' ba rnyed de legs par gsungs pa'i chos 'dul ba gang la sdug bsngal thams cad zad pa dang /_zag pa thams cad mthar thug par 'gyur 
[\[97b.6\]]ba ngo mtshar rmad du byung ba'i rab tu 'byung ba rnyed par dka' ba dang /_bsnyen par rdzogs pa dge slong gi dngos po thob nas 'on kyang skyes bu blun po de dag gang gis mchod par mi 'gyur ba dang /_bza' btung dang bral bar 'gyur ba mi dge ba'i phyogs rnal 'byor yid la byed 
[\[97b.7\]]pa yongs su bsams nas rgyal rigs dang /_bram ze dang /_rje'u rigs dang /_dmangs rigs dad pa can dag gis khyim dang /_zhing dang /_kun dga'i ra ba dang /_skyed mos tshal dang /_bran dang /_bran mo nas rkang bzhi pa dag gi bar dge slong chos kyis gnas pa/_
[\[98a\]]
[\[98a.1\]]yon tan gyis phyug pa dag longs spyod par bya ba'i phyir dang /_dge ba'i phyogs dang 'thun par bya ba'i phyir de ltar bsngos pa la sdig pa spyod pa'i dge slong de mang du thos pa'i mthu'am/_khyim na gnas pa'i mthus de dag la bsngos pa'i longs spyod dang /_nye bar 
[\[98a.2\]]spyod pa phrogs nas bdag nyid kyis gang zag gi 'du shes kyis yongs su spyod par byed de/_skyes bu blun po de'i log par bsgrub pa de ni de lta bur 'gyur ro/_/de nas bcom ldan 'das la rgyal po gzugs can snying pos 'di skad ces gsol to/_/btsun pa bcom ldan 'das gang 
[\[98a.3\]]dge slong chos kyis gnas pa/_yon tan gyis phyug pa dag la de ltar bsngos pa'i longs spyod dang /_nye bar spyod pa phrogs nas bdag nyid kyis yongs su spyod par bgyid pa'i dge slong rab tu byung ba'i mi 'dod pa'i 'bras bu de lta bu 'byung lags na/_dpe tsam du bgyi na gang 
[\[98a.4\]]yang khyim na gnas par gyur la/_dge slong chos kyis gnas pa rnams la de ltar bsngos pa'i longs spyod dang /_nye bar spyod pa phrogs nas bdag nyid kyis yongs su spyod par bgyid na de bsod nams ma lags pa'i phung po ji snyed cig dang ldan par 'gyur ba lags/_bcom ldan 'das 
[\[98a.5\]]kyis bka' stsal pa/_rgyal po chen po thong khyod kyis smras pa des ci zhig bya/_gsol pa/_btsun pa bcom ldan 'das dge slong chos kyis gnas pa/_yon tan gyis phyug pa de lta bu dag la longs spyod dang nye bar spyod pa dag gis stsol bar ni bgyid kyi/_'phrog par ni mi bgyid 
[\[98a.6\]]lags so/_/'on kyang slad ma'i dus na rgyal rigs dang /_bram ze dang /_rje'u rigs dang /_dmangs rigs ma dad pa 'jig rten pha rol gyis 'jigs par mi lta ba dag 'byung bar 'gyur zhing /_dge slong chos kyis gnas pa/_yon tan gyis phyug pa dag la de ltar bsngos 
[\[98a.7\]]pa'i longs spyod dang /_nye bar spyod pa phrogs nas bdag nyid kyis yongs su spyod par bgyid pa gang dag lags pa de dag gi rgud par 'gyur ba gang lags/_bcom ldan 'das kyis bka' stsal pa/_rgyal po chen po gal te ngas lung bong lta bu'i rgyal rigs dag nas/_dmangs 
[\[98b\]]
[\[98b.1\]]rigs dag gi bar dag chos kyis gnas pa yon tan gyis phyug pa dag la de ltar bsngos pa'i longs spyod dang /_nye bar spyod pa phrogs nas bdag nyid kyis longs spyod par byed pa gang dag yin pa de dag gi log par sgrub pa 'byung ba de bshad na ni/_de'i tshe de dag kyang nga'i 
[\[98b.2\]]bka' bstan pa'i phrin las kyi skabs thob nas spong ba dag tu byed la yid ches pa dag tu mi byed de/_de dag ni phung bar 'gyur ba'i 'jigs pa chen po'i gnod pa gnyi ga dang ldan par 'gyur ro/_/bcom ldan 'das la rgyal po gzugs can snying pos lan gnyis su yang 'di 
[\[98b.3\]]skad ces gsol to/_/bcom ldan 'das bstan du gsol/_bde bar gshegs pa bstan du gsol/_btsun pa bcom ldan 'das gang dag 'jig rten pha rol gyis 'jigs par lta zhing /_bcom ldan 'das kyis legs par gsungs pa'i chos 'dul ba legs par bstan 
[\[98b.4\]]pa yang dag par 'dzin pa dang /_gsal bar bgyid pa'i rgyal rigs nas dmangs rigs kyi bar dag gi rigs rgyud rigs btsun pa dag 'byung bar 'gyur lags so/_/bcom ldan 'das de dag ni khyod kyi bka'i phrin las bstan pa thos nas stobs dang brtson pa mchog tu 
[\[98b.5\]]chen pos rgyal ba'i bstan pa legs par bstan pa gsal bar bgyid pa dang /_yongs su skyong ba dag tu 'gyur zhing /_gang zag de ltar yang dag par zhugs pa dag dang /_chos kyis gnas pa dag dang /_yon tan gyis phyug pa dag la yang mchod pa bgyid pa dang /_srung 
[\[98b.6\]]ba bgyid pa dang /_yongs su skyong bar bgyid par 'gyur lags so/_/khyim na gnas pa dang /_rab tu byung ba de dag kyang 'phrog par mi bgyid lags so/_/btsun pa bcom ldan 'das khyim na gnas pa gang gis gang zag chos kyis gnas pa dag gi longs spyod dang nye bar 
[\[98b.7\]]spyod pa phrogs nas bdag nyid kyis yongs su spyod par bgyid pa de'i rgud par 'gyur ba gang lags/_bcom ldan 'das kyis bka' stsal pa/_rgyal po chen po gal te ngas ma 'ongs pa'i dus na lung bong lta bu'i rgyal rigs nas dmangs rigs kyi bar dag chos kyis gnas pa/_
[\[99a\]]
[\[99a.1\]]yon tan gyis phyug pa dag la de ltar bsngos pa'i longs spyod dang nye bar spyod pa 'phrog cing bdag nyid kyis longs spyod par byed pa gang dag yin pa de dag gis log par sgrub pa 'byung ba de bshad na ni de dag kyang nga'i bka' bstan pa'i phrin las kyi skabs thos nas 
[\[99a.2\]]spong ba dag tu byed la yid ches pa dag tu mi byed de/_de dag ni phung bar 'gyur ba'i gnod pa chen po'i gnod pa gnyis ka dang ldan par 'gyur ro/_/bcom ldan 'das la rgyal po gzugs can snying pos lan gsum du yang 'di skad ces gsol to/_/bcom ldan 'das bstan 
[\[99a.3\]]du gsol/_bde bar gshegs pa bstan du gsol/_bcom ldan 'das gang dag 'jig rten pha rol gyis 'jigs par lta zhing /_bcom ldan 'das kyi chos 'dul ba legs par bstan pa yang dag par 'dzin pa dang /_gsal bar bgyid pa'i rgyal rigs nas dmangs rigs kyi 
[\[99a.4\]]bar dag gi rigs rgyud rigs btsun pa dag 'byung bar 'gyur lags so/_/de dag gi ni bcom ldan 'das kyi bka' phrin las bstan pa thos nas stobs dang brtson pa mchog tu chen pos rgyal ba'i bstan pa legs par bstan pa gsal bar bgyid par 'gyur zhing /_gang 
[\[99a.5\]]zag de ltar yang dag par zhugs pa dag dang /_chos kyis gnas pa dag dang /_yon tan gyis phyug pa dag la yang mchod pa bgyid pa dang /_srung ba bgyid pa dang /_yongs su skyong bar bgyid par 'gyur lags so/_/khyim na gnas pa dang /_rab tu byung ba de dag kyang 
[\[99a.6\]]'phrog par mi bgyid lags so/_/chos kyis gnas pa de dag gi longs spyod dang nye bar spyod pa 'phrog par mi bgyid lags so/_/bcom ldan 'das kyis bka' stsal pa/_rgyal po chen po legs so legs so/_/khyod kyi spobs pa legs so/_/rgyal po chen po ma 
[\[99a.7\]]'ongs pa'i dus na gang dag rgyal rigs dang /_bram ze dang /_rje'u rigs dang /_dmangs rigs dag gis chos kyis gnas pa rnams la khyim gyi gzhi dang /_zhing gi gzhi dang /_kun dga'i ra ba'i gzhi dang /_skyed mos tshal dang /_bran dang /_bran mo dang /_mal cha dang /_
[\[99b\]]
[\[99b.1\]]stan dang /_na ba'i gsos sman dang /_yo byad dag de ltar bsngos pa dang /_rkang pa bzhi pa'i bar bsngos pa yang 'phrog par byed pa'am/_rku bar byed pa dag 'byung bar 'gyur te/_rgyal rigs nas dmangs rigs kyi bar de thams cad ni mthong ba'i chos la 'byung ba 'dod pa 
[\[99b.2\]]ma yin pa'i chos nyi shu dang myur du ldan par 'gyur ro/_/nyi shu gang dag ce na/_lha rnams kyis yongs su btang ba yin/_phyogs dang phyogs mtshams dag tu yang de'i mi snyan pa grags par 'gyur ba yin/_mdza' bshes dang snag gi gnyen mtshams dag gis kyang de yang 
[\[99b.3\]]yongs su gtong bar 'gyur ba yin/_de'i dgra bo dag kyang mang bar 'gyur ba yin/_nor dang nor gyi yo byad dag las kyang yongs su nyams par 'gyur ba yin/_rnam par g.yeng ba yang mang ba yin/_yan lag ma tshang bar 'gyur ba yang yin/_de gnyid med pa yin/_rtag 
[\[99b.4\]]tu sred pas gnod par 'gyur ba yang yin/_de'i bza' ba dang btung ba yang dug gi bya ba byed pa yin/_sdug pa dang yid du 'ong ba dag dang myur du 'bral ba thob pa yin/_rtag tu gzhan dag dang thab mo 'byung ba yin/_pha dang /_ma dang /_spun dang /_chung ma dang bu mo dang bran dang /_
[\[99b.5\]]bran mo dag kyang bsgo ba bzhin mi byed pa yin/_de'i gsang sngags gsang ba dag dang /_nor gsang ba dang /_slas gsang ba dang /_de'i dngos po gsang ba rnams kyang thams cad gsang shor ba dag tu 'gyur ba yin/_bgo skal la spyod pa mi mdza' ba la sogs pa lngas kyang 
[\[99b.6\]]longs spyod dag chud za bar 'gyur ba yin/_nad tshabs chen po dag gis kyang myur du thebs par 'gyur ba yin/_sman dang rim gro pa dang bral zhing sha dang khrag bskams nas sdug bsngal nyams su myong bar 'gyur ba yin/_rang gi bshang gci dag gi nang du 'chi ba'i dus byed par 
[\[99b.7\]]'gyur ba yin te/_rgyal po chen po 'dod pa ma yin pa'i las nyi shu po de dag dang myur du ldan par 'gyur ro/_/gang dge slong chos kyis gnas pa rnams la bsngos pa'i longs spyod dang /_nye bar spyod pa dang /_nor gyi yo byad 'phrog par byed cing /_bdag nyid kyis kyang 
[\[100a\]]
[\[100a.1\]]yongs su spyod par byed pa de 'chi ba'i dus byas nas sems can dmyal ba chen po mnar med par skye bar 'gyur ro/_/de der yang tshe bskal par lcags dang zangs bzhun 'thung bar 'gyur zhing /_lcags kyi thu lum za bar 'gyur la/_me'i gos dang /_
[\[100a.2\]]longs spyod dang /_nye bar spyod pa spyod par byed cing gnod pa mi bzad pa chen po rnam pa sna tshogs nyams su myong bar 'gyur ba yin no/_/tshe bskal pa zad nas kyang de nas shi 'phos nas 'brog dgon pa ro skam dag gi nang du lam du skyes pa'i [{]yi dgas [,]yi dwags [}]rnams dang skal pa mnyam 
[\[100a.3\]]par rkang pa dang /_lag pa dang /_mig ma tshang bar skye bar 'gyur ro/_/der yang phyogs bzhi nas langs pa'i rlung kun tu tsha ba dag gis kun tu gdung bar byed cing sa spu gri dang 'dra ba'i steng du dmyal bar byed/_yongs su dmyal bar byed de/_de der lo brgya stong mang por 
[\[100a.4\]]sdug bsngal de lta bu nyams su myong bar byed pa yin no/_/de gal te brgya la res 'ga' zhig de nas shi 'phos nas kyang rgya mtsho chen po'i nang du lus dpag tshad brgya pa'i sha nar nar por skye bar 'gyur ro/_/sngon gyi las kyi rgyus de'i dpag tshad khor yug gi chu zangs bzhun ma ltar 
[\[100a.5\]]dmar po 'byung bar 'gyur ro/_/de der yang lo brgya stong mang por chu'i nang du sems can dmyal ba'i gnod pa myong bar byed pa yin no/_/de de nas shi 'phos nas kyang 'brog dgon pa chen por rdzus te skye ba sha nar nar po chen po ri dang mnyam pa 'byung bar 'gyur ro/_/phyogs 
[\[100a.6\]]bzhi kun tu yang rlung kun tu tsha ba dag gis kun tu sreg par byed do/_/der yang phyogs bzhi nas [{]ri dgas [,]ri dwags [}]dang bya dag lhags te yongs su za ba dag tu byed do/_/de brgya la res 'ga' dus ring zhig 'das nas de nas shi 'phos nas yang sems can dmyal ba chen po dag gi nang du skye 
[\[100a.7\]]bar 'gyur ro/_/de nas kyang shi 'phos nas yang dang yang du log par sgrub pa chen po de lta bu nyams su myong bar 'gyur te/_yongs su brtag pa nye bar bzung na/_de brgya lam na res 'ga' zhig mi rnams dang skal ba mnyam par skyes na yang sangs rgyas kyi zhing snyigs ma lnga dang 
[\[100b\]]
[\[100b.1\]]ldan pa dag tu mig ma tshang ba dang /_tshul du mi shis par skye bar 'gyur ro/_/rgyal po chen po gang chos kyis gnas pa dag la bsngos pa'i longs spyod dang nye bar spyod pa dang /_nor gyi yo byad 'phrog par byed pa de'i log par sgrub pa de ni de lta bu yin no/_/de nas rgyal po 
[\[100b.2\]]gzugs can snying po mchi ma dag phyung nas gsol pa/_btsun pa bcom ldan 'das skyes bu gang zag de lta bu ni sems can dmyal ba na gnas par mi bsngo lags kyi/_gang gis mi nyid rnyed pa thob nas bsod nams ma lags pa chen po de lta bu kun tu spyod par 'gyur ba'i mi 
[\[100b.3\]]nyid rnyed pa ni de lta ma lags so/_/bcom ldan 'das kyis bka' stsal pa/_rgyal po chen po da ltar dang ma 'ongs pa'i dus na rgyal rigs chos kyis gnas pa khyed cag gi lag tu gang zag yongs su gtad kyis srungs shig_/yongs su srungs shig_/rab tu byung ba'am/_
[\[100b.4\]]khyim na gnas pa gang dge slong chos kyis gnas pa rnams la de ltar bsngos pa'i longs spyod dang /_nye bar spyod pa dang /_nor gyi yo byad 'phrog par byed pa de la khyed kyis ji nas kyang chos dang 'thun pas chad pas gcad par bya'o/_/rgyal pos gsol pa/_btsun pa bcom 
[\[100b.5\]]ldan 'das gal te gang dag dge slong chos kyis gnas pa rnams la de ltar bsngos pa'i longs spyod dang /_nye bar spyod pa dang /_nor gyi yo byad 'phrog par byed pa'i khyim na gnas pa dang rab tu byung ba de dag ci nas chos dang 'thun pas chad pas gcod par mi bgyid cing /_de 
[\[100b.6\]]la rgyal po btang snyoms par gnas par bgyid lags na rgyal rigs de bsod nams ma lags pa'i phung po ji snyed cig skyed par 'gyur lags/_bcom ldan 'das kyis bka' stsal pa/_rgyal po chen po de bzhin gshegs pa ma gtogs par nyan thos dang /_rang 
[\[100b.7\]]rgyal ba dag dang bcas pa'i sems can thams cad kyi bsod nams ji snyed yod pa'i bsod nams kyi phung po de lta bu dang /_sems can gcig cig ldan par gyur na/_sems can de nyan thos dang /_rang rgyal ba thams cad las ches khyad par du 'phags pa dang /_ches 
[\[101a\]]
[\[101a.1\]]bsod nams dang ldan par 'gyur ba yin nam/_rgyal pos gsol pa/_btsun pa bcom ldan 'das de de lta lags so/_/btsun pa bcom ldan 'das sems can de ches khyad par du 'phags pa lags te/_de gang la sems can 'tsho ba kun gyi nang na nyan thos 
[\[101a.2\]]dang /_rang rgyal ba thams cad las ches bsod nams dang ldan pa ni skyes bu 'ga' zhig 'byung bar bas lags so/_/bcom ldan 'das kyis bka' stsal pa/_rgyal po chen po gal te sems can snga ma de bsod nams kyi phung po ji lta bu dang ldan pa'i bsod nams kyi phung po 
[\[101a.3\]]de lta bu dang sems can thams cad ldan pa dag tu gyur la/_de la gang sems can 'tsho ba thams cad kyi yan lag dag rnam par gcod par byed cing mig 'byin pa dang /_rna ba dang /_sna dang /_lag pa dang /_rkang pa dag rnam par gcod par byed pa'i skyes bu 'ga' zhig byung bar 
[\[101a.4\]]gyur na/_rgyal po chen po 'di ji snyam du sems/_skyes bu de bsod nams ma yin pa sdig pa'i las ji snyed cig skyed par 'gyur/_de nas rgyal po gzugs can snying po mchi ma dag phyung nas cang mi smra bar 'dug go/_/bcom ldan 'das kyis bka' stsal pa/_rgyal po chen 
[\[101a.5\]]po lan thob shig lan thob shig_/de nas rgyal po chen po gzugs can snying po shum zhes ngu bzhin du gsol pa/_btsun pa bcom ldan 'das gang sems can bsod nams dang ldan pa de lta bu gcig gi yan lag dag rnam par gcod par bgyid cing /_mig 'byin pa dang /_
[\[101a.6\]]rna ba dang /_sna dang /_lag pa dang /_rkang pa dag rnam par gcod par bgyid pa'i skyes bu de yang bsod nams ma lags pa sdig pa'i las grangs ma mchis/_tshad ma mchis/_dpag tu ma mchis/_dpe ma mchis pa skyed par 'gyur ba lags na/_gang de lta bu'i 
[\[101a.7\]]bsod nams dang ldan pa'i sems can thams cad kyi yan lag dag rnam par gcod par bgyid cing /_mig 'byin pa dang /_rna ba dang /_sna dang /_lag pa dang /_rkang pa dag rnam par gcod pa lta ci smos lags/_bcom ldan 'das kyis bka' stsal pa/_rgyal po 
[\[101b\]]
[\[101b.1\]]chen po da ltar dang /_ma 'ongs pa'i dus na de bzhin gshegs pa 'tsho ba'am/_yongs su mya ngan las 'das pa yang rung ste/_lnga brgya pa tha ma la dam pa'i chos zad par 'gyur ba'i bar du khyim na gnas pa dang rab tu byung ba gang chos kyis gnas pa/_yon tan gyis 
[\[101b.2\]]phyug pa dag la de ltar bsngos pa'i longs spyod dang /_nye bar spyod pa dang /_nor gyi yo byad dang /_zhing gi gzhi dang /_khyim gyi gzhi dang /_kun dga'i ra ba dang /_skyed mos tshal dang /_bran dang /_bran mo dang /_rkang bzhi pa dang /_chos gos dang /_bsod snyoms 
[\[101b.3\]]dang /_mal cha dang /_stan dang /_na ba'i gsos sman dang /_yo byad dag yod pa de las 'phrog gam rku ba de la rgyal rigs btang snyoms par byed cing /_rab tu byung ba dang /_khyim na gnas pa rkun ma de dag chad pa ci yod pa bzhin chad pas gcod du mi 'jug na rgyal 
[\[101b.4\]]rigs de bsod nams ma yin pa ches mang du skyed do/_/rgyal rigs ji lta ba bzhin grong gi blar bskos pa dang /_grong khyer gyi bla dang /_grong rdal gyi bla dang /_ljongs kyi blar bskos pa yang de bzhin du btang snyoms par byed cing /_de ltar rku ba'i sems can de dag zlog par 
[\[101b.5\]]mi byed na/_de lta bu'i grong gi bla nas ljongs kyi bla'i bar de bsod nams ma yin pa'i phung po ches mang du skyed do/_/de nas rgyal po gzugs can snying pos 'di skad ces gsol to/_/btsun pa bcom ldan 'das rgyal po nyid ni shin tu lci ba lags so/_/rgyal rigs ni 
[\[101b.6\]]bag ma mchis pa mang po dang ldan par gnas pa lags so/_/btsun pa bcom ldan 'das gang yang rgyal po bag ma mchis par gnas shing /_gang zag chos kyis gnas pa de lta bu dag srung bar bgyid pa dang /_de bzhin du de ltar bsngos pa'i longs spyod dang /_nye bar spyod 
[\[101b.7\]]pa 'phrog pa'i sems can rnams sdig pa'i las de las slar zlog par bgyid pa dang /_grong gi bla nas ljongs kyi bla'i bar yang de bzhin du de ltar bsngos pa'i longs spyod dang /_nye bar spyod pa dag rku ba'i sems can rnams sdig pa'i las de las slar zlog par bgyid na de bsod 
[\[102a\]]
[\[102a.1\]]nams kyi phung po ji snyed cig skyed par 'gyur lags/_bcom ldan 'das kyis bka' stsal pa/_rgyal po chen po gal te ngas sngar gsungs pa bzhin bsod nams kyi phung po de lta bu dang sems can thams cad ldan pa dag tu gyur la/_thams cad kyang btson rar 
[\[102a.2\]]bcug cing bkres pa dang skom pa dag gis gzir bar gyur la/_de la gang sems can thams cad de lta bu'i bsod nams dang ldan pa dag btson ra de nas yongs su thar bar byed cing /_lo brgya tshang bar yang sems can de dag thams cad la chos gos dang /_bsod snyoms dang /_
[\[102a.3\]]mal cha dang /_stan dang /_na ba'i gsos sman dang /_yo byad dag gis rim gro byed pa'i skyes bu 'ga' zhig byung bar gyur na/_rgyal po chen po 'di ji snyam du sems/_ci skyes bu de gzhi de las bsod nams mang du skyed par 'gyur ram/_gsol pa/_btsun pa bcom ldan 'das 
[\[102a.4\]]mang lags so/_/btsun pa bde bar gshegs pa skyes bu de ni bsod nams kyi phung po grangs ma mchis/_tshad ma mchis/_dpag tu ma mchis pa skyed lags so/_/bcom ldan 'das kyis bka' stsal pa/_rgyal po chen po de bas kyang gang da ltar nas ma 'ongs pa'i dus 
[\[102a.5\]]lnga brgya pa tha ma'i bar la chos kyis gnas pa/_yon tan gyis phyug pa dag la de ltar bsngos pa 'phrog pa'i sems can rnams sdig pa'i las de las slar zlog par byed pa'i rgyal rigs sam/_ljongs kyi bla de bsod nams kyi phung po ches mang du skyed par 'gyur ro/_/rgyal 
[\[102a.6\]]pos gsol pa/_btsun pa bcom ldan 'das gal te dge slong chos kyis gnas pa gcig cig gi ma bsrungs na de bsod nams ma lags pa de snyed cig skyed par 'gyur lags na/_gang yang gcig gis srung bar bgyid pa de bsod nams de snyed cig skyed par 'gyur lags 
[\[102a.7\]]sam/_bcom ldan 'das kyis bka' stsal pa/_rgyal po chen po gang zag gcig gi len pa ngas ma gnang ngo /_/gnyis las ma yin/_gsum gyi ma yin/_bzhi'i ma yin gyi/_rgyal po chen po phyogs bzhi'i dge 'dun gyi phyir gtsug lag khang gcig dang /_dgon pa'i 
[\[102b\]]
[\[102b.1\]]gnas gcig tu ye nyung na yang dge slong chos kyis gnas pa lnga'i len par ngas gnang ste/_gaN+DI brdungs nas phyogs bzhi'i dge slong blo bur du lhags pa dag dang lhan cig tu longs spyod pa dang /_nye bar spyod pa dang /_gnas khang dang /_mal cha dang /_stan dang /_bza' ba 
[\[102b.2\]]dang /_btung ba dang /_na ba'i gsos sman dang /_yo byad dag longs spyod par ngas gnang ngo /_/gal te gtsug lag khang gcig dang /_dgon pa'i gnas gcig tu dge slong brgya stong gi bar gnas par byed na/_der yang gaN+DI brdungs nas phyogs bzhi'i dge slong blo bur 
[\[102b.3\]]du lhags pa dag dang lhan cig tu sman gyi yo byad kyi bar dag la longs spyod par ngas gnang ngo /_/ma chags pa dag dang /_ma bcings pa dag dang /_ma chums pa dag dang /_nam gyi cha stod dang /_nam gyi cha smad dag la mi nyal ba'i sbyor ba la rjes su brtson pa dag dang /_
[\[102b.4\]]'khor ba la rgyab kyis phyogs pa dag dang /_mya ngan las 'das pa la nang du phyogs pa dag dang /_gzhan la mi smod pa dag dang /_bdag la mi stod pa dag dang /_chog shes pa dang /_sbyangs pa'i yon tan spyod pa dang /_rab tu dben pa dang /_brtson 'grus brtsams 
[\[102b.5\]]pa dag dang /_mnyam par bzhag pa dang /_dran pa nye bar gzhag pa dag gis gnas pa dag longs spyod par ngas gnang ngo /_/rgyal po chen po dge slong gi dge 'dun gyi nang na sems can de lta bu dag gnas te/_rgyal po chen po dge slong gi dge 'dun gyi nang na sems can de 
[\[102b.6\]]lta bu dag la sems can rnams kyis longs spyod dang /_nye bar spyod pa yongs su btang bas bsod nams tshad med pa skyed do/_/rgyal po chen po gtsug lag khang ngam/_dgon pa'i gnas gang na dge slong lnga'am/_lhag par gnas kyang rung ste/_tshul khrims dang ldan pa 
[\[102b.7\]]dag dang /_tshul khrims yongs su dag pa dang /_kha na ma tho ba phra mo dag la yang 'jigs par lta ba dag gnas par byed cing /_de bzhin gshegs pas gsungs pa stong pa nyid dang ldan pa'i mdo sde de dag kyang ston par byed/_kha ton du byed la/_gzhan la mi smod cing bdag 
[\[103a\]]
[\[103a.1\]]la mi bstod pa/_phrag dog dang ser sna rnam par spangs pa/_sems can thams cad la snying brtse ba/_thar pa la mngon par brtson pa dag gnas la/_gaN+DI brdungs nas longs spyod par byed na dge slong gi dge 'dun de lta bu las sems can rnams bsod nams 
[\[103a.2\]]tshad med pa de lta bu 'dzin pa dag tu byed do/_/rgyal po chen po ye nyung ste dge slong gi dge 'dun lnga'i tshogs shig yod du zin kyang /_gal te yang tshul khrims yongs su dag cing ngo tsha shes pa dang /_khrel yod pa phun sum tshogs la 'jig rten pha rol gyi kha na ma tho ba la 'jigs 
[\[103a.3\]]par lta zhing sbyangs pa'i yon tan dang /_'phags pa'i rigs la mngon par brtson pa yin na/_rgyal po chen po de ni dge slong gi dge 'dun rgya mtsho dang 'dra bar gsungs shing /_de ni mi dpag tu med pa dag la phan pa byed pa dang /_don byed pa dang /_sems can thams cad kyi 
[\[103a.4\]]sdug bsngal thams cad las rab tu rnam par thar bar byed pa yin par gsungs na/_dge slong gi dge 'dun bcu'i tshogs dang zhes bya ba nas brgya stong gi tshogs zhes bya ba'i bar dag lta smos kyang ci dgos/_rgyal po chen po dge slong gi dge 'dun gang la bram ze dang khyim bdag 
[\[103a.5\]]chen po dad pa can dag rim gro bya ba'i phyir gaN+DI rdung ba dag tu byed cing /_der yang gal te dge sbyong ltar bcos pa sdig pa spyod pa'i dge slong nyung yang rung /_mang yang rung ba dag kyang 'du la/_der gal te dge slong chos kyis gnas pa/_tshul khrims yongs su dag pa/_ngo tsha 
[\[103a.6\]]shes pa dang /_khrel yod pa phun sum tshogs pa dge slong lnga yang 'du na/_rgyal po chen po dge slong gi dge 'dun de ni chos tshad med pa dang ldan pa yin zhing /_sbyin gnas chen po dang /_lha dang mi thams cad kyis mchod par 'os par 'gyur ro/_/rgyal po chen po de lta 
[\[103a.7\]]bas na dge slong chos kyis gnas pa dag dang /_chos kyi kun dga' la dga' ba dag khyed kyi lag tu ngas yongs su gtad do/_/khyim na gnas pa dang rab tu byung ba la las de dag la rkyen gang yang rung ba dag gis gtses sam/_gnod par byas na mi rung gis/_khyed kyis 
[\[103b\]]
[\[103b.1\]]srungs shig/_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po gnyis pa/_rgyal po gzugs can snying pos 'di skad ces gsol to/_/btsun pa bcom ldan 'das ci dge slong sdig pa spyod pa tshul khrims 'chal 
[\[103b.2\]]pa rnams kyis dge 'dun gyi nang du longs spyod par bgyi lags sam/_chos gos dang /_bsod snyoms dang /_mal cha dang /_stan dang /_na ba'i gsos sman dang /_yo byad dam pa dag kyang longs spyod dang /_nye bar spyod par bgyi lags sam/_bcom ldan 'das 
[\[103b.3\]]kyis bka' stsal pa/_rgyal po chen po gang khyed kyi blon po chen po dang /_sna chen po la gtogs pa dang /_rgyal pos bkrabs pa dang /_nyung rum dang /_rgyal rigs dang /_bram ze dang /_khyim bdag gzhung lugs las 'gal ba nyes pa dang bcas pa zhig yod na/_gang 
[\[103b.4\]]na rgyal po chen po'i dga' ston nam dus ston nye bar gnas par gyur pa'i 'khor gyi nang der nyes pa dang bcas pa'i skyes bu de 'jug pa dang /_longs spyod pa dang /_dga' ba dang /_rtse ba nyams su myong bar bya ba dang /_bde ba dang /_yid bde ba mang zhing gnas par nus 
[\[103b.5\]]sam/_rgyal pos gsol pa/_btsun pa bcom ldan 'das ma lags so/_/bcom ldan 'das kyis bka' stsal pa/_rgyal po chen po de bzhin du gang tshul khrims 'chal pa sdig pa'i chos kun tu spyod pa/_shing rul pa lta bur gyur pa/_dge sbyong ma yin par dge sbyong 
[\[103b.6\]]du khas 'che ba/_tshangs par spyod pa ma yin par tshangs par spyod par khas 'che ba'i gang zag de lta bu ni 'das pa dang /_ma byon pa dang /_da ltar gyi sangs rgyas bcom ldan 'das thams cad la gnod pa yin te/_de ni bcom ldan 'das kyi nyan thos ma yin zhing bdud kyi 
[\[103b.7\]]stobs kyi rigs kyis zin pa yin no/_/gang zag de ni lam nyam nga ba la gnas pa yin te/_de ni phyis kyang nyan thos kyi dge 'dun gyi nang du bgrang ba ma yin no/_/de bzhin du der 'jug par bya ba ma yin te/_dge slong chos kyis gnas pa rnams la bsngos na tha na til gyi 
[\[104a\]]
[\[104a.1\]]phub ma tsam yang longs spyod par 'os pa ma yin na/_dge 'dun gyi nang du nye bar longs spyod par bya ba lta smos kyang ci dgos te/_de ni chos 'dul ba 'dis bor ba yin no/_/rgyal po gzugs can snying pos 'di skad ces gsol to/_/btsun pa bcom ldan 
[\[104a.2\]]'das spyod pa'i mtshan nyid kyi mtshan ma gang dag gis dge slong tshul khrims 'chal pa/_sdig pa'i chos kun tu spyod pa/_dge slong chos kyis gnas pa rnams kyi nang du slan chad gnas pa dang /_longs spyod dang /_nye bar spyod par bgyid par mi 'os par 'tshal lags/_bcom 
[\[104a.3\]]ldan 'das kyis bka' stsal pa/_rgyal po chen po rnam pa 'di lta bus tshul khrims 'chal pa'i mgo 'byung bar 'gyur ro/_/zhes gang gis kyang myur du rnam par shes par mi nus te/_rgyal po chen po 'di ni nang gi dang por sangs rgyas la ma gus pa yin no/_/chos dang /_dge 
[\[104a.4\]]'dun dang /_mkhan po dang /_slob dpon dang /_bla ma'i gnas lta bu rnams la ma gus pa yin/_'phags pa'i rigs btang ba yin/_rnal 'byor yid la byed pa la kun dga' ba ma yin/_ngo tsha shes pa dang /_khrel yod pa rnam par spangs pa yin/_khyim na gnas pa dang 
[\[104a.5\]]'dris pa yin/_tshig kyal pa smra ba yin/_bdag la bstod pa yin/_gzhan la smod pa yin/_de lta bu dag la kun dga' ba yin/_sdig pa'i snyi la chags pa yin/_lam ngan par zhugs pa yin/_khengs pa yin/_kha drag pa yin/_'phral g.yar can yin/_'phyar 
[\[104a.6\]]po yin/_kha shing can yin/_g.yo sgyu can yin/_sgyu byed pa yin/_dge sbyong yon po yin/_dge sbyong g.yo can yin/_dge slong snye long lta bu yin/_dge slong gi dge 'dun mi 'thun par 'dod par smra ba yin/_rnyed pa dang /_bkur sti dang /_tshigs su bcad pa la mngon 
[\[104a.7\]]par dga' ba yin/_'du 'dzi'i kun dga' la dga' ba yin te/_sdig pa can gyi dge slong tshul khrims 'chal pa de ni ji srid du de'i tshul khrims 'chal pa'i mgo byung bar ma gyur gyi bar du gang gis kyang mtshan ma de dag gis myur du shes par mi nus so/_/sdig pa can gyi dge slong 
[\[104b\]]
[\[104b.1\]]de gang gi tshe khyim gyi gzhi dang /_zhing gi gzhi dang /_kun dga' ra ba'i gzhi dang /_bran dang /_bran mo dang /_glang po che dang /_rta dang /_rnga mo dang /_bong bu dang /_lug dag gang zag gir srel bar byed na de ni de'i tshul khrims 'chal ba'i mgo byung ba yin te/_tshul 
[\[104b.2\]]khrims 'chal pa'i mgo des ni sdig pa can gyi dge slong de dge slong gi dge 'dun gyi nang nas dor ba yin/_gnas par bya ba ma yin/_longs spyod par bya ba ma yin/_dge slong gi dngos po las lhung ba yin/_pham par gyur pa yin te/_dge slong gi tshul las kyang phyis 
[\[104b.3\]]bslang du med par 'gyur ba yin no/_/rgyal po chen po mi gdol pa gnas na gnas par byed pa ni sla'i/_dge slong gdol pa yongs su 'dzin pa dang bcas pa/_rgyud tshig pa/_don la mi lta pa/_'jig rten pha rol btang ba/_snying rje'i bsam pa med pa/_phyi sa khung 
[\[104b.4\]]chen po dang 'dra ba/_bdud kyi lam du zhugs pa/_lha dang mi rnams la gnod pa byed pa/_dus gsum thams cad kyi drang srong thub pa rnams la slu bar byed pa/_dkon mchog gsum gyi gdung chos kyi mar me med par byed pa/_chos kyi rgya mtsho skems par byed pa/_chos 
[\[104b.5\]]smra ba'i dbyen byed pa/_sbyin pa po dang sbyin bdag rnams la 'drid par byed pa/_dge slong chos kyis gnas pa rnams la tho 'tsham par byed pa/_dge 'dun 'thun par byed pa'i rgyun gcod par byed pa ni de lta ma yin no/_/sdig pa can gyi dge slong de ni yongs su 'dzin pa'i rkyen 
[\[104b.6\]]gyis mtho ris kyi lam las rgyal po ldog par byed pa yin no/_/rgyal rigs dang /_bram ze dang /_rje'u rigs dang /_dmangs rigs dang /_skyes pa dang /_bud med dang /_khye'u dang /_bu mo ldog par byed pa yin no/_/ngan song gi lam gsum la rab tu gzhog 
[\[104b.7\]]par byed pa yin no/_/rgyal po chen po sdig pa can gyi dge slong de yongs su 'dzin pa'i rgyu mtshan gyis lha dang /_mi ji snyed cig mi skyid par byed par 'gyur ba la ltos/_rgyal po chen po de lta bas na yongs su 'dzin pa dang bcas pa'i dge slong dang /_dge slong chos kyis 
[\[105a\]]
[\[105a.1\]]gnas pa/_yon tan gyis phyug pa dag dang lhan cig tu kun dga' ra ba gcig dang /_gtsug lag khang gcig tu gnas par mi bya'o/_/gal te sdig pa can gyi dge slong de kha drag cing ngo tsha shes pa dang khrel yod pa rnam par spangs te/_dge slong de dag dang 
[\[105a.2\]]lhan cig gnas par byed na/_de'i phyir dge slong chos kyis gnas pa de dag gis byams pa dang ldan zhing chos dang 'thun pas dran par bya ste/_gal te sdig pa can gyi dge slong de gnas de nas 'gro ba lta na/_de lta na ni legs/_gal te 'gro bar mi byed na der dge slong chos kyis gnas 
[\[105a.3\]]pa de dag dong la grong khyer dang /_grong rdal dang /_grong dang /_ljongs dang /_ri 'or de dag na rgyal rigs sam/_bram ze'am/_rje'u rigs sam/_dmangs rigs gang dbang byed du 'jug pa de la sbran par bya'o/_/gal te rgyal rigs dang /_bram ze dang /_rje'u rigs dang /_
[\[105a.4\]]dmangs rigs des sdig pa can gyi dge slong yongs su 'dzin pa dang bcas pa gnas de nas zlog par byed na der ni dge slong chos kyis gnas pa de dag gis gnas par bya'o/_/ji ste rgyal rigs dang /_bram ze dang /_rje'u rigs dang /_dmangs rigs de bza' ba dang /_
[\[105a.5\]]btung ba dang /_rnyed pa'i rgyus sdig pa can gyi dge slong yongs su 'dzin pa dang bcas pa'i phyogs byed pa lta na/_de'i phyir dge slong chos kyis gnas pa de dag gis khro ba bstan par mi bya'o/_/chags pa ma yin/_nga rgyal ma yin te/_'on kyang cang mi smra bar gnas de nas 'gro bar 
[\[105a.6\]]bya zhing /_dgon pa'i gnas sam/_nags khrod dam/_ri'am/_ri bo'i 'or gzhan gang na sgra gcom chung ba dang /_nang du yang dag 'jog dang 'tsham pa'am/_tshul bzhin du yid la byed pa dang 'thun pa der gnas par bya'o/_/yang rgyal po gzugs can snying pos mchi ma phyung 
[\[105a.7\]]nas 'di skad ces gsol to/_/btsun pa bcom ldan 'das gang bza' ba dang /_btung ba dang /_rnyed pa'i slad du sdig pa can gyi dge slong yongs su 'dzin pa dang bcas pa'i phyogs bgyid cing /_dge slong chos kyis gnas pa/_yon tan gyis phyug pa rnams kyang gnas nas mchi 
[\[105b\]]
[\[105b.1\]]bar 'gyur ba'i rgyal rigs dang /_bram ze dang /_rje'u rigs dang /_dmangs rigs ni nyams pa lags so/_/btsun pa bde bar gshegs pa mchog tu nyams pa lags so/_/de'i mi nyid rnyed pa ni rnyed par dka' ba lags te/_'khor ba na 'khor bar bgyid pa de'i mi nyid rnyed 
[\[105b.2\]]pa'i tha ma ni de lags so/_/sangs rgyas bcom ldan 'das thugs rje chen po dang ldan pa grangs ma mchis/_dpag tu ma mchis pa gang gA'i klung gi bye ma snyed 'jig rten du 'byung bar 'gyur bas kyang /_gang dge slong chos kyis gnas pa rnams kyi tshig gus par mi nyan pa'i 
[\[105b.3\]]sems can de ni ngan song rnams las yongs su thar par bgyi ba'am/_mtho ris su gzhag par mi spyod de/_de ni sdig pa'i las de lta bu dang ldan par 'gyur lags so/_/bcom ldan 'das kyis bka' stsal pa/_rgyal po chen po ma 'ongs pa'i dus na la lar gang dge slong chos 
[\[105b.4\]]kyis gnas pa rnams la shin tu dad pa'i rgyal rigs dang /_bram ze dang /_rje'u rigs dang /_dmangs rigs dag 'byung bar 'gyur te/_de dag gi don du dgon pa'i gnas dag byed par 'gyur ro/_/gtsug lag khang dang /_dgon pa'i gnas der yang khyim gyi gzhi nas 
[\[105b.5\]]zhing gi gzhi dang /_bran dang /_bran mo dang /_kun dga' ra ba'i bar de dag gi longs spyod dang /_nye bar spyod pa'i phyir yongs su gtong ba byed par 'gyur ro/_/de dag 'chi ba'i dus byas nas kyang rgyal rigs shing sA la chen po lta bu dag tu skye bar 'gyur ba nas/_'du shes med 
[\[105b.6\]]'du shes med min skye mched kyi lha rnams kyi nang du skye ba'i bar du 'gyur ro/_/sangs rgyas kyi zhing yongs su dag pa dag tu yang skye bar 'gyur ro/_/sangs rgyas bcom ldan 'das rnams dang yang phrad par 'gyur ba nas ring po mi thogs par sbyin pa po dang /_sbyin bdag de dag bla na 
[\[105b.7\]]med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur te/_de dag ni nga'i bstan pa la dge slong chos kyis gnas pa rnams yang dag par 'dzin par byed par 'gyur ba yin no/_/rgyal po chen po 'di lta ste/_gang khyod kyi bu'am/_spun nam/_
[\[106a\]]
[\[106a.1\]]bkrabs pa'am/_sna chen po la gtogs pa gang yang rung ba zhig nyes pa dang bcas pa yin na/_gang dang gang du rgyal po chen po'i dus ston nam dga' ston byung ba der rgyal po chen pos dga' ba dang bde ba rnam pa sna tshogs nyams su myong bar byed na/_rgyal po chen 
[\[106a.2\]]po 'di ji snyam du sems/_skyes bu de khyod kyi mdun du 'dug cing skyid pa dang rtse ba myong bar byed pa'am/_dga' ba dang bde ba rnam pa sna tshogs kyis gnas par byed nus sam/_rgyal po chen pos gsol pa/_btsun pa bcom ldan 'das ma lags te/_skyes bu des bdag 
[\[106a.3\]]gi mdun na mchis par yang rngo mi thogs lags na skyid pa dang rtse ba myong bar bgyid pa lta smos kyang ci 'tshal/_bcom ldan 'das kyis bka' stsal pa/_rgyal po chen po de bzhin du gang zag gang zhig gang zag gir bran dang /_bran mo srel bar byed cing khyim gyi gzhi nas zhing gi 
[\[106a.4\]]gzhi dang /_lug dag gi bar srel bar byed na/_nga yang de'i ston pa ma yin la/_de yang nga'i nyan thos ma yin no/_/dus gsum du gshegs pa'i yang dag par rdzogs pa'i sangs rgyas thams cad la yang gnod par byed pa dang bcas pa yin no/_/de ni chos kyi gnas pa 
[\[106a.5\]]rnams kyi gnas de ltar bsngos pa dag tu chos dang 'thun pas gnas par 'os pa ma yin no/_/rgyal rigs dang /_bram ze dang /_rje'u rigs dang /_dmangs rigs gang yang sdig pa can gyi dge slong yongs su 'dzin pa dang bcas pa de'i don byed pa dang /_de nas 'gror mi ster 
[\[106a.6\]]ba'i rgyal rigs nas dmangs rigs kyi bar de ni dus gsum du gshegs pa'i sangs rgyas bcom ldan 'das thams cad la yang gnod pa byed pa dang bcas pa chen po yin no/_/sbyin pa mang po sbyin par byed du zin kyang 'on kyang de 'chi ba'i dus byas nas mnar med pa'i sems can 
[\[106a.7\]]dmyal ba chen po rnams kyi nang du skye bar 'gyur ro/_/rgyal po chen po de lta bas na bdag la phan par yang dag par rjes su lta bas sdig pa can gyi dge slong yongs su 'dzin pa dang bcas pa'i phyogs su gnas par mi bya'o/_/de ci'i phyir zhe na/_'di ltar de ni lha dang mi thams cad la 
[\[106b\]]
[\[106b.1\]]yang gnod pa dang /_phan pa ma yin pa dang /_log par ltung bar bya ba'i phyir zhugs pa dang /_dkon mchog gsum gyi gdung med par bya ba'i phyir zhugs pa yin pa'i phyir ro/_/rgyal po chen po rgyal rigs sam/_bram ze'am/_rje'u rigs sam/_dmangs rigs 
[\[106b.2\]]gang zhig dge slong chos kyis gnas pa rnams kyi chos kyi phyogs la yang dag par gnas par byed cing /_sdig pa can gyi dge slong rnams kyi phyogs la ma yin na/_de sbyin pa mi sbyin du zin kyang 'on kyang de ni chos kyi phyogs kyi rgyu'i phyir dus gsum du gshegs pa'i sangs rgyas 
[\[106b.3\]]bcom ldan 'das thams cad kyi sbyin bdag dam pa yin no/_/de ni dam pa'i chos rjes su bsrung ba'i phyir dam pa'i chos 'dzin pa dam pa yin par blta bar bya'o/_/'chi ba'i dus byas nas kyang sangs rgyas kyi zhing yongs su dag pa rnams su skye bar 'gyur ba nas ring po 
[\[106b.4\]]mi thogs par bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/_/rgyal po chen po de lta bas na rgyal rigs 'tsham pa khyod kyi lag tu chos kyis gnas pa dang bstan pa ngas yongs su gtad kyis lnga brgya pa tha ma la gnas 
[\[106b.5\]]pa'i bar du khyed kyis nga'i chos kyis gnas pa dag yang dag par zung shig dang /_de'i rkyen gyis nga'i chos kyi tshul 'di dang /_dkon mchog gsum gyi gdung yun ring du gnas par 'gyur zhing /_lha dang mi rnams la phan pa dang bde bar 'gyur ro/_/de nas bcom ldan 
[\[106b.6\]]'das la rgyal po gzugs can snying pos 'di skad ces gsol to/_/btsun pa bcom ldan 'das zhal ta pa zhes bgyi lags na bcom ldan 'das ji tsam gyis na zhal ta par gdags pas gdags par mdzad pa lags/_bcom ldan 'das kyis bka' stsal pa/_rgyal po chen 
[\[106b.7\]]po dge slong gnyis zhal ta par ngas gnang ngo /_/gnyis gang yin zhe na/_gang yang rnam par thar pa brgyad la sgom pa'i dgra bcom pa dang /_gang yang dge slong slob pa rgyun du zhugs pa yin te/_rgyal po chen po dge slong 'di gnyis zhal ta pa'i las byed par ngas gnang ngo /_/'dus 
[\[107a\]]
[\[107a.1\]]pa chen po theg pa chen po'i mdo las le'u bcu gcig pa ste/_nyi ma'i snying po'i le'u las dam pa'i chos bsrung ba'i 'dus pa dang po rdzogs so//_//gang gi tshe bcom ldan 'das rgyal po gzugs can snying po dang thabs cig tu dge 
[\[107a.2\]]slong chos kyis gnas pa rnams kun tu bsrung ba'i gtam yang yang dag par rtsom pa mdzad pa de'i tshe de'i dus na/_shar phyogs su sangs rgyas kyi zhing tshad med pa gang gA'i klung gi bye ma snyed 'das pa de na 'jig rten gyi khams yongs su gdung ba med pa zhes bya ba yod do/_/de na 
[\[107a.3\]]de bzhin gshegs pa dgra bcom pa yang dag par rdzogs pa'i sangs rgyas tsam pa ka'i mdog ces bya ba bzhugs te 'tsho zhing gzhes la chos kyang ston to/_/sangs rgyas kyi zhing de na bcom ldan 'das de bzhin gshegs pa tsam pa ka'i mdog de'i 'khor du byang chub sems 
[\[107a.4\]]dpa' sems dpa' chen po nyi ma'i shugs kyi snying po zhes bya ba chos nyan pa'i phyir 'dug par gyur to/_/de nas byang chub sems dpa' sems dpa' chen po nyi ma'i shugs kyi snying pos gyen du rnam par bltas pa dang /_byang chub sems dpa' sems dpa' chen po nyi ma'i 
[\[107a.5\]]shugs kyi snying pos steng gi nam mkha' la byang chub sems dpa' sems dpa' chen po grangs med dpag tu med pa shar phyogs nas chas shing nub phyogs su 'dong ba dag mthong bar gyur to/_/de nas gang du byang chub sems dpa' sems dpa' chen po dag 'dong ba nub phyogs su 
[\[107a.6\]]bltas nas kyang /_de nas snang ba chen po mthong nas de'i tshe sangs rgyas tsam pa ka'i mdog ga la ba de logs su thal mo sbyar ba rab tu btud nas 'di skad ces gsol to/_/btsun pa bcom ldan 'das steng gi nam mkha' la byang chub sems dpa' sems dpa' chen po grangs 
[\[107a.7\]]ma mchis/_dpag tu ma mchis pa shar phyogs nas chas shing nub phyogs su mchi ba dag bdag gis mthong lags so/_/nub phyogs su snang ba chen po yang bdag gis mthong lags na 'di la rgyu gang lags/_de nas de bzhin gshegs pa tsam pa ka'i mdog gis byang chub 
[\[107b\]]
[\[107b.1\]]sems dpa' sems dpa' chen po nyi ma'i shugs kyi snying po la 'di skad ces bka' stsal to/_/rigs kyi bu nub phyogs su sangs rgyas kyi zhing tshad med pa gang gA'i klung gi bye ma snyed 'das nas snyigs ma lnga dang ldan par gnas pa na/_sangs rgyas kyi zhing mi mjed ces bya ba yod de/_
[\[107b.2\]]de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs te 'tsho zhing gzhes la/_chos kyi tshul dang dkon mchog gsum gyi gdung yun ring du gnas par mdzad pa'i phyir dang /_chos kyis gnas pa nyid rgyun mi gcad pa'i phyir 
[\[107b.3\]]'dus pa chen po la theg pa gsum rnam par gtan la dbab pa bstan pa'i sgo'i chos kyi rnam grangs rab tu ston par mdzad do/_/sangs rgyas kyi zhing mi mjed der bdud kyi yul rnam par gzhig pa'i phyir dang /_stobs dang mi ldan par mdzad pa'i phyir dang /_chos kyi rgyal mtshan 
[\[107b.4\]]bsgreng bar mdzad pa'i phyir dang /_chos kyi tshul yun ring du gnas par mdzad pa'i phyir 'du ba mdzad de/_der yang de bzhin gshegs pa thams cad kyis rin po che'i tog ces bya ba'i gzungs sngags bshad cing sangs rgyas kyi zhing yang longs spyad par mdzad nas slar gshegs so/_/
[\[107b.5\]]yang de bzhin gshegs pa shAkya thub pa des byang chub sems dpa' sems dpa' chen po rnams dang /_nyan thos chen po rnams kyi 'dus pa chen po yang dag par 'dus par mdzad de/_so so yang dag par rig pa bzhi dang ldan pa'i spyan gsum dang /_tshangs pa'i gnas pa dag 
[\[107b.6\]]bstan kyang da dung 'khor sangs rgyas kyi zhing mi mjed kyi sa dang nam mkha' ma 'dres par gang ba zhig de bzhin gshegs pa chos dam pa gsung ba shAkya thub pa'i chos bstan pa la ngoms pa med do/_/de nas de bzhin gshegs pa mchog tu snyan par gsung ba shAkya thub pa bsdu ba'i 
[\[107b.7\]]dngos po bzhi dang /_nyi ma'i snying po'i chos kyis gnas pa nyid dang /_bdud kyi yul rnam par 'jig par mdzad pa'i 'od zer gyi le'u dang /_sems can gyi las zad par 'gyur ba'i gzungs sngags bshad par bzhed nas de 'di snyam du dgongs te/_phyogs bcu'i sangs rgyas kyi zhing thams 
[\[108a\]]
[\[108a.1\]]cad na pha rol tu phyin pa drug la byang chub sems dpa' sems dpa' chen po gang dag bskal pa brgyas nges par byung ba nas sangs rgyas kyi chos ma 'dres pa [{]bcwa [,]bco [}]brgyad la gzhan gyi dring mi 'jog pa'i phyir mi ldog pa sgrib pa med pa'i ye shes la mkhas pa'i bar 'khod 
[\[108a.2\]]pa de dag thams cad sangs rgyas kyi zhing mi mjed 'dir zhugs par gyur cing /_'dir 'khod nas rang rang gi dge ba'i phyogs dang bsam gtan dag gis rnam par spyod par gyur la/_des na sangs rgyas kyi zhing 'dir sa chen po shin tu skal ba dang ldan pa dang /_bcud dang ldan pa dang /_
[\[108a.3\]]yon tan dang ldan pa dang /_dran pa dang ldan pa dang /_brtson 'grus dang ldan pa dang /_gtong ba dang ldan par sangs rgyas kyi zhing gzhan bzhin gyur cig snyam dgongs so/_/de lta bas na da ltar byang chub sems dpa' sems dpa' chen po gang su dag sangs rgyas kyi zhing mi mjed 
[\[108a.4\]]der zhugs pa de dag der 'khod nas rang rang gi ji ltar 'tsham pa'i dge ba'i phyogs kyis bsam gtan dag byed de/_sgom pa de dag las kha cig gis lus las ni 'od 'di lta bu byung ste/_dper na 'bru mar gyi mar me bzhin no/_/kha cig gi lus las ni 'od 'di lta bu'i bar 
[\[108a.5\]]dag byung ste/_dper na zla ba dang nyi ma bye ba brgya stong phrag mang po'i 'od bzhin no/_/der byang chub sems dpa' sems dpa' chen po mang du 'dus pa da ltar snang ba chen pos sangs rgyas kyi zhing mi mjed khyab par gyur to/_/phyogs bcu'i sangs rgyas kyi zhing thams cad nas 
[\[108a.6\]]byang chub sems dpa' sems dpa' chen po gang dag lhags par gyur pa'i byang chub sems dpa' sems dpa' chen po de dag thams cad kyang sngon der ma phyin pa sha stag de'i tshe ting nge 'dzin las langs nas sangs rgyas kyi zhing mi mjed der chas te der dong nas kyang skyil mo krung gis 
[\[108a.7\]]'khod cing rang rang gi bsam gtan rnam pa sna tshogs dag gis rtse bar byed do/_/der yang de bzhin gshegs pa shAkya thub pa la de dag phyag 'tshal bar byed do/_/bsnyen bkur byed do/_'dus pa chen po de la yang lta bar byed do/_/der de dag nyi ma'i snying po'i chos kyis gnas 
[\[108b\]]
[\[108b.1\]]pa dang /_klu rnam par 'jig par mdzad pa'i 'od zer gyi le'u dang /_sems can rnams kyi las zad par 'gyur ba'i gzungs sngags nyan par yang byed do/_/rigs kyi bu khyod kyang da ltar ting nge 'dzin las langs pas rigs kyi bu khyod da mi mjed kyi 'jig rten gyi khams su 
[\[108b.2\]]'gro bar bya'o/_/rigs kyi bu sangs rgyas kyi zhing mi mjed de na ni sems can rnams shin tu sred pa'i kun tu sbyor ba dang ldan zhing srid pa'i ltung la btags pa dag yin te/_sangs rgyas kyi zhing de na nang na yang bud med gzugs mi sdug pa dang /_tshul du mi shis pa dang /_mchog 
[\[108b.3\]]tu gzugs kyi rgyags pas dregs pa dang /_dri nga ba dang /_mi gtsang ba dang /_gtsang sbrar spyod pa'i rgyags pas dregs pa dang /_ngo gnyis byed pa dang /_bden pa ma yin pa'i tshig smra ba dang /_tshangs par spyod par nga rgyal byed pa dang /_blun pa dang /_mkhas par nga rgyal 
[\[108b.4\]]can dang /_ser sna can dang /_gtong bar nga rgyal can dang /_ma dad pa dang /_dad par nga rgyal can dang /_g.yo sgyu can dang /_sgyu byed pa dang /_drang po'o snyam pa'i nga rgyal can dang /_phrag dog can dang /_phrag dog med pa'o snyam pa'i nga rgyal can dang /_gnod sems dang 
[\[108b.5\]]ldan pa'i sems dang /_byams par nga rgyal can dang /_rnam par dbyen byed pa dang /_'thun par nga rgyal can dang /_log par lta ba pa dang /_yang dag par lta ba'i nga rgyal can yin te/_skyes bu dam pa mkhas pa chen po rdzu 'phrul dang ldan pa mngon par shes pas rnam par 
[\[108b.6\]]rtse bdag bsam gtan yongs su sbyong ba byas su zin kyang yud tsam gyis bud med kyi dbang du 'gyur ba yin no/_/bud med kyi nyes pas dge ba'i rtsa ba thams cad las yongs su nyams pa dag dang /_ngan song ba dag dang /_sems can dmyal ba pa dag tu 'gyur ba yin 
[\[108b.7\]]no/_/rigs kyi bu khyed de bzhin gshegs pa shAkya thub pa de la nga'i bkas zhu ba'i phyir nga'i bkas mi mjed kyi 'jig rten gyi khams su 'gro bar spro na/_der nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi 
[\[109a\]]
[\[109a.1\]]las zad par 'gyur ba'i gzungs sngags la nga dad pa sbyin par mdzad do/_/der bden pa dang rjes su 'thun pa'i gzungs sngags mthu che ba/_phan yon che ba/_'dod pa'i 'dod chags thams cad kun tu zad par byed pa/_gzugs kyi 'dod chags thams cad 
[\[109a.2\]]kun tu zad par byed pa/_gzugs med pa'i 'dod chags thams cad kun tu zad par byed pa/_nga rgyal dang /_lhag pa'i nga rgyal dang /_nga'o snyam pa'i nga rgyal thams cad kun tu zad par byed pa/_tshol ba thams cad kun tu zad par byed pa/_brnab sems thams cad dang /_rgod 
[\[109a.3\]]pa thams cad dang /_ma rig pa thams cad kun tu zad par byed pa/_'jig tshogs la lta ba thams cad dang /_mthar 'dzin pa'i lta ba thams cad dang /_the tsom thams cad dang /_tshul khrims dang brtul zhugs mchog tu 'dzin pa thams cad kun tu zad par byed pa/_rtag par 
[\[109a.4\]]lta ba thams cad dang /_chad par lta ba thams cad kun tu zad par byed pa/_sems can du lta ba thams cad dang /_sgrib par lta ba thams cad dang /_gso bar lta ba thams cad dang /_gang zag tu lta ba thams cad dang /_byed pa por lta ba thams cad dang /_tshor ba por 
[\[109a.5\]]lta ba thams cad kun tu zad par byed pa/_gzugs su lta ba thams cad dang /_sgrar lta ba thams cad dang /_drir lta ba thams cad dang /_ror lta ba thams cad dang /_reg byar lta ba thams cad kun tu zad par byed pa/_rmad du byung ba chen por lta ba thams cad dang /_skye 
[\[109a.6\]]bar lta ba thams cad dang /_gnas par lta ba thams cad kun tu zad par byed pa 'di dang /_bden pa dang rjes su 'thun pa'i bzod pa gzugs kyi phung po thams cad yang dag pa ji lta ba bzhin du yongs su shes par byed pa nas/_rnam par shes pa'i phung po thams cad kyi bar 
[\[109a.7\]]yang dag pa ji lta ba bzhin du yongs su shes par byed pa/_mig gi dbang po thams cad yang dag pa ji lta ba bzhin du yongs su shes par byed pa nas/_yid kyi dbang po thams cad kyi bar yang dag pa ji lta ba bzhin du yongs su shes par byed pa phung po dang /_khams dang /_
[\[109b\]]
[\[109b.1\]]skye mched thams cad kyi bar yang dag pa ji lta ba bzhin du yongs su shes par byed pa/_spong bar byed pa/_chos thams cad 'dod chags dang bral bar byed pa/_byang grol gyi bde ba thams cad ston par byed pa 'di bskur bar mdzad do/_/de ci'i phyir zhe na/_de dang de na sems 
[\[109b.2\]]can rnams 'byung po dmus long 'dra ba dag dang /_mchog tu glen pa dag dang /_'byung po lug dang 'dra ba dag dang /_'dod pa'i 'dod chags kyis myos pa dag yod de/_bden pa dang rjes su 'thun pa'i bzod pa 'di ni sems can de dag gi lta ba thams cad spong ba dang /_
[\[109b.3\]]longs spyod mi zad pa nyid byed pa yin/_bden pa dang rjes su 'thun pa'i bzod pa 'di ni chos thams cad kyi gter brtan pa yin/_bsam gyis mi khyab pa'i chos la bdud dang phas kyi rgol ba thams cad tshar gcod par byed pa/_bdud thams cad kyi yul rnam par 'jig 
[\[109b.4\]]par byed pa yin no/_/rigs kyi bu gzhan yang bden pa dang rjes su 'thun pa'i bzod pa 'di ni bdud rnams tshar gcod par byed pa yin/_klu rnams pham par byed pa yin/_lha rnams dga' bar byed pa yin/_gnod sbyin rnams snying dga' bar byed pa yin/_
[\[109b.5\]]lha ma yin rnams 'bros par byed pa yin/_nam mkha' lding rnams dngang bar byed pa yin/_mi 'am ci rnams dad par byed pa yin/_lto 'phye chen po rnams skrag par byed pa yin/_phas kyi rgol ba rnams 'dul bar byed pa yin/_rgyal rigs rnams mngon par dad par 
[\[109b.6\]]byed pa yin/_bram ze rnams 'jug par byed pa yin/_rje'u rigs rnams dga' bar byed pa yin/_dmangs rigs rnams dga' bar byed pa yin/_bud med 'dod chags dang bral bar byed pa yin/_mang du thos pa rnams skyo bar byed pa yin/_rnal 'byor spyod pa rnams 
[\[109b.7\]]mngon par dga' bar byed pa yin/_nad thams cad rab tu zhi bar byed pa yin/_thab mo dang /_mu ge dang /_dus ma yin par 'chi ba dang /_pha rol gyi dmag tshogs dang /_dus ma yin pa'i rlung dang /_dus ma yin pa'i char dang /_shwa dang /_dus ma yin pa'i lhags 
[\[110a\]]
[\[110a.1\]]pa dang /_dus ma yin pa'i tsha ba dang /_dngos po kha ba dang /_tsha ba dang /_rtsub po dang /_hrud hrud po dang /_reg par dka' ba rnams rnam par zhi bar byed pa/_sprug par byed pa/_mdangs sum 'gyur du rnam par 'phel bar byed pa/_dam pa'i chos kyi tshul 
[\[110a.2\]]gsal bar byed pa yin/_dkon mchog gsum gyi gdung rgyun mi gcod par byed pa yin/_sangs rgyas kyi bstan pa rton par byed pa yin/_'khor bas skrag pa rnams dbugs 'byin par byed pa yin pa nas/_zad pa shes pa'i bar skyed par byed pa yin/_mi skye ba shes pa 
[\[110a.3\]]rtogs par byed pa yin/_ma rig pa'i mun pa'i phung po thams cad rab tu 'joms par byed pa yin/_sdug bsngal gyi khur 'dor bar byed pa yin no/_/s+yAd ya the da na/_ba ye ba ya pa ri bA re/_bA he bA ha pa ri bA re/_prI tha be/_prI tha bA pa ri bA re/_A be A ba pa ri bA re/_te dze 
[\[110a.4\]]te dza pa ri bA re/_mA le mA la pa ri bA re/_kha ge kha ga pa ri pA ri/_A lo ke A lo ka pa ri bA re/_s+thA me s+thA ma pa ri bA re/_ri dze ri dza pa ri bA re/_si le si la pa ri bA re/_ga me ga ma pa ri bA re/_A bo pa a bo pa pa ri bA re/_mA la ma la ma/_la ma la ma/_rA la rA la ma/_bI dz+nyA na 
[\[110a.5\]]b+hU ta gra he/_b+hU ta gra hA pa ri bA re/_tsak+Shu gra ha pa ri bA re/_sho tra gra he/_sho tra gra hA pa ri bA re/_g+h+rA Na gra he/_g+h+rA Na gra hA pa ri bA re/_dzi hwA gra he/_dzi hwA gra hA pa ri bA re/_kA ya gra he/_kA ya gra hA pa ri bA re/_man gra he/_man gra hA pa ri bA re/_spar+sha gra he/_spar+sha gra hA pa ri bA re/_be da 
[\[110a.6\]]nA gra he/_be da nA gra hA pa ri bA re/_trISh+NA gra he/_trISh+NA gra hA pa ri bA re/_u pA dA na gra he/_u pA dA na gra hA pa ri bA re/_b+hA ba gra he/_b+hA ba gra hA pa ri bA re/_dzA ti gra he/_dza ra mar Na gra he/_dza ra ma ra Na gra hA pa ri bA re/_duHkha san ta pA na gra he/_duHkha san 
[\[110a.7\]]ta pA na gra hA pa ri bA re/_A ra pA ra dwi dza gra he/_A ra pA ra dwi dza gra hA pa ri bA re/_a brta bi brta s+ya/_a ba ra mu pa ma sa s+ya/_be ga bi ni/_brti A r+ya ra smi saM be ga shAn ti swA hA/_rigs kyi bu nyi ma'i snying po'i chos kyis gnas pa klu rnam par 'jig par mdzad pa'i 'od zer gyi le'u dang /_
[\[110b\]]
[\[110b.1\]]sems can rnams kyi las zad par 'gyur ba'i gzungs 'di la ngas dad pa sbyin par mdzad cing bden pa dang rjes su 'thun pa'i bzod pa bskur bar mdzad kyis long la sangs rgyas kyi zhing mi mjed du song shig_/nga'i bkas de bzhin gshegs pa shAkya thub pa de la gnod pa 
[\[110b.2\]]chung ngam/_bskyod pa yang ngam/_stobs dang bde bar reg pa la gnas sam zhes kyang zhus la/_de la 'di skad du/_shar phyogs su sangs rgyas kyi zhing tshad ma mchis pa gang gA'i klung gi bye ma snyed 'das pa de na 'jig rten gyi khams yongs su gdung ba med pa zhes bgyi ba mchis 
[\[110b.3\]]so/_/sangs rgyas kyi zhing de na de bzhin gshegs pa tsam pa ka'i mdog ces bgyi ba bzhugs te 'tsho zhing gzhes la chos kyang ston to/_/de bzhin gshegs pa des kyang bdag de nas 'dir bcom ldan 'das la yongs su zhu ba'i slad du btang ba lags na/_btsun pa bcom 
[\[110b.4\]]ldan 'das ci bsnyung ba mi mnga' lags sam/_gnod pa chung ngam/_khyod kyi 'khor bro 'tshal ba ma mchis lags sam/_gnod pa chung ngam/_dam pa'i chos nyan par 'tshal ba dag lags sam/_ji ltar thos pa bzhin du chos dang ldan pa lags sam/_chos de la nan tan 
[\[110b.5\]]snying por bgyid pa lags sam/_chos kyis gnas pa dang ldan par gnas lags sam/_khyod kyi sangs rgyas kyi zhing 'dir bdud kyi yul dang /_klu'i yul bcom lags sam/_sangs rgyas gcig gi yul lags sam/_'dir khyod kyis chos kyi 'khor lo thogs pa ma mchis 
[\[110b.6\]]par bskor bar mdzad lags sam/_gang la la sangs rgyas kyi yul 'dir chos ma lags pa'i 'khor lo skor ba de la yang de bzhin gshegs pa tsam pa ka'i mdog des nyi ma'i snying po'i chos kyis gnas pa klu rnam par 'jig par mdzad pa'i 'od zer gyi le'u dang /_sems can 
[\[110b.7\]]rnams kyi las zad par 'gyur ba'i gzungs sngags 'di la dad pa gnang ste/_de nas kyang bden pa dang rjes su 'thun pa'i gzungs sngags mthu che ba/_phan yon che ba/_'dod pa'i 'dod chags thams cad kun tu zad par bgyid pa/_gzugs kyi 'dod chags thams cad kun 
[\[111a\]]
[\[111a.1\]]tu zad par bgyid pa/_gzugs med pa'i 'dod chags kun tu zad par bgyid pa nas/_ma rig pa'i mun pa'i phung po thams cad rab tu 'joms pa'i bar bgyid pa dang /_sdug bsngal gyi phung po'i khur 'dor bar bgyid pa 'di bskur lags so zhes gsol 
[\[111a.2\]]cig_/de nas byang chub sems dpa' sems dpa' chen po nyi ma'i shugs kyi snying po des 'di skad ces gsol to/_/btsun pa bcom ldan 'das bden pa dang rjes su 'thun pa'i bzod pa yon tan dang /_phan yon dang bcas pa bdag gis bzung lags na/_btsun pa 
[\[111a.3\]]bcom ldan 'das sangs rgyas kyi zhing mi mjed du mchi ba la 'jigs pa 'ba' zhig mchis lags so/_/de ci'i slad du zhe na/_da ltar bcom ldan 'das las bdag gis mngon du thos shing mngon du bzung lags te/_'di ltar sangs rgyas kyi zhing mi mjed de na sems can 
[\[111a.4\]]rnams 'dod chags kyi shas che ba dmus long dang 'dra ba dag lags te/_de na bud med kyang gzugs mi sdug pa dang /_tshul du mi shis pa dang /_mchog tu gzugs kyi rgyags pas dregs pa nas sems can rnams bsam gtan la rab tu spyod pa bgyis pa/_mngon par 
[\[111a.5\]]shes pas rnam par rtse ba/_skyes bu dam pa mkhas pa chen po dag kyang lhag par bud med kyi dbang du 'gyur ba lags so/_/bud med kyi nyes pas dge ba'i rtsa ba thams cad las yongs su nyams pa dag dang /_ngan song ba dag dang /_sems can dmyal ba'i bar 'byung 
[\[111a.6\]]zhing 'byung bar 'gyur ba'i slad du'o/_/de nas bcom ldan 'das de bzhin gshegs pa tsam pa ka'i mdog des byang chub sems dpa' sems dpa' chen po nyi ma'i shugs kyi snying po la 'di skad ces bka' stsal to/_/rigs kyi bu khyod ni bdag gi don du smra ba ma yin zhing bdag la 
[\[111a.7\]]phan pa'i phyir zhugs pa ma yin no/_/rigs kyi bu khyod ni sems can thams cad kyi don du smra ba yin zhing khyod ni sems can thams cad la phan pa'i phyir zhugs pa yin no/_/rigs kyi bu sangs rgyas kyi zhing mi mjed na de bzhin gshegs pa shAkya thub pa'i 'khor na dge bsnyen dri 
[\[111b\]]
[\[111b.1\]]ma med par grags pa zhes bya ba snang ba gang yin pa de yang su yin/_de ni khyod nyid ma yin nam/_de cang mi smra bar gyur to/_/de bzhin gshegs pa tsam pa ka'i mdog nga yang sangs rgyas kyi zhing de dang /_sangs rgyas kyi zhing bye ba phrag brgya stong grangs med pa 'di'i bar du 
[\[111b.2\]]sems can yongs su smin par bya ba'i phyir la lar kha cig tu ni tshangs pa'i lus byad du kun tu snang ngo /_/sems can yongs su smin par bya ba'i phyir kha cig tu ni dbang phyug gi lus byad du kun tu snang ngo /_/la lar ni dge sbyong gi lus byad dang /_la lar ni brgya byin gyi lus 
[\[111b.3\]]byad dang /_la lar ni lha'i lus byad dang /_la lar ni klu'i dbang po'i lus byad dang /_la lar ni lha ma yin gyi dbang po'i lus byad dang /_la lar ni nam mkha' lding gi dbang po'i lus byad dang /_la lar ni mi 'am ci'i dbang po'i lus byad dang /_la lar ni shed las skyes 
[\[111b.4\]]kyi dbang po'i lus byad dang /_la lar ni rang sangs rgyas kyi lus byad dang /_la lar ni nyan thos kyi lus byad dang /_la lar ni rgyal rigs kyi lus byad dang /_la lar ni bram ze'i lus byad dang /_la lar ni khyim bdag gi lus byad dang /_la lar ni bud med kyi lus byad dang /_
[\[111b.5\]]la lar ni khye'u'i lus byad dang /_la lar ni bu mo'i lus byad dang /_la lar ni dud 'gro'i skye gnas kyi lus byad dang /_la lar ni [{]yi dgas [,]yi dwags [}]kyi lus byad dang /_la lar ni sems can dmyal ba'i lus byad du kun tu snang ngo /_/de lta mod kyi 'khor 'di na gang dag nga dang thabs 
[\[111b.6\]]cig lhan cig tu snyoms par 'jug par mdzad cing bzhengs par yang mdzad pa'i byang chub sems dpa' sems dpa' chen po brgyad khri yod do/_/'khor 'di na byang chub sems dpa' kha cig blo g.yo ba dag dang /_blo rgyud rnam par mi gnas pa dag kyang yod de/_de bzhin 
[\[111b.7\]]gshegs pa shAkya thub pa la blta ba dang /_phyag 'tshal ba dang /_bsnyen bkur bya ba dang /_'dus pa chen po de la yang blta ba dang /_de bzhin gshegs pa shAkya thub pa de las kyang 'dus pa chen po mnyan par mchog tu 'dod par gyur to/_/byang chub sems dpa' de 
[\[112a\]]
[\[112a.1\]]dag kyang nga kho na dang thabs cig tu de nyid du 'dong bar 'dod de/_der de dag 'dod pa'i 'dod chags kyi rgyus slu bar gyur na mi rung zhing der nga'i skyes bu dam pa ma yin pa'i byed pa 'gro bar gyur na mi rung bas/_de dag gi don du ngas bshad do/_/yang de 
[\[112a.2\]]bzhin gshegs pa tsam pa ka'i mdog gis byang chub sems dpa' nyi ma'i shugs kyi snying po la 'di skad ces bka' stsal to/_/rigs kyi bu ma 'jigs shig ma 'jigs shig_/skyes bu dam pa khyed la 'di lta ste/_gzungs sngags gang gis srid pa gsum gyi btson rar 
[\[112a.3\]]thams cad du mngon par mi dga' ba'i 'du shes can dang /_mtshan ma med pa'i ting nge 'dzin rnam par thar pa'i sgo la reg nas rdzogs par byas te gnas pa dang /_mi g.yo ba'i ting nge 'dzin la 'jug pa dang /_mgo mnyam du yongs su mya ngan las 'das par 'gyur ba'i 
[\[112a.4\]]gzungs sngags nyi ma snang ba'i pad ma zhes bya ba lus kyi tshor ba thams cad sgrub par byed pa/_lus kyi 'du shes thams cad sgrub par byed pa/_dul ba'i sa sgrub par byed pa/_rnam par grol ba sgrub par byed pa/_srid pa'i rgya mtsho yongs su gcod pa sgrub par byed pa/_dkon 
[\[112a.5\]]mchog gsum gyi gdung gi gags ldog pa sgrub par byed pa/_byams pa chen po sgrub par byed pa/_snying rje chen po sgrub par byed pa/_shes rab rnam par grol ba thams cad sgrub par byed pa/_bdud bzhi dang phas kyi rgol ba thams cad 'dul ba sgrub par byed pa/_zad pa 
[\[112a.6\]]shes pa dang mi skye ba shes pa sgrub par byed pa/_longs spyod dang /_tshe'i 'du byed thams cad dang /_zhi ba dang /_gtan du yongs su mya ngan las 'das pa sgrub par byed pa ngas sbyin par mdzad do/_/rigs kyi bu gang la la nyi ma snang ba'i gzungs sngags 'di sems rtse 
[\[112a.7\]]gcig pas nyan par byed na/_'dod chags la sogs pa'i nyon mongs pa thams cad srab mor byed do/_/'chi ba'i dus byas nas kyang lha rnams kyi nang du tshe rabs bdun 'khor bar byed cing tshe rabs dran par yang 'gyur la/_der 'dod pa rnams kyis kyang gos par mi 'gyur 
[\[112b\]]
[\[112b.1\]]ro/_/de rnams kyi nang du lha'i drang srong du 'gyur zhing lha rnams kyis mchod pa'i 'os su 'gyur ro/_/de de nas shi 'phos nas mi rnams kyi nang du tshe rabs bdun 'khor bar byed cing 'dir 'dod pa rnams kyis rjes su gos par yang mi 'gyur ro/_/'dir mi rnams kyi nang 
[\[112b.2\]]du mi'i drang srong du 'gyur zhing lha dang mi thams cad kyis phyag bya ba'i 'os su gyur pa dang /_mchod pa'i 'os su 'gyur ro/_/gang la la nyi ma snang ba'i gzungs sngags sems rtse gcig pas lan bdun gyi bar du nyan par byed na de 'chi ba'i dus byas nas lha rnams kyi nang du lan 
[\[112b.3\]]bdun gyi bar du drang srong mngon par shes pa lnga dang ldan par 'gyur zhing lha thams cad kyis phyag bya ba'i 'os dang mchod pa'i 'os su 'gyur ro/_/de 'dir mi rnams kyi nang du lan bdun du drang srong mngon par shes pa lnga dang ldan par 'gyur zhing lha dang /_klu dang /_gnod 
[\[112b.4\]]sbyin dang /_lha ma yin dang /_mi dang /_mi ma yin pa rnams kyis phyag bya ba'i 'os dang /_mchod pa'i 'os su 'gyur ro/_/rigs kyi bu gang la la lha rnams kyi nang du yang lha'i 'dus pa rnams la gzungs sngags nyi ma snang ba'i pad ma zhes bya ba 'di lan bdun du rjod par 
[\[112b.5\]]byed la/_de dag kyang sems rtse gcig pas nyan par byed na lha dang lha mo de dag thams cad kyang 'dod pa'i yon tan lnga po thams cad la mi lta ba'i sems dang ldan par 'gyur zhing /_bsam gtan la mngon par dga' bar 'gyur ro/_/gal te la la 'dir rgyal po rnams 
[\[112b.6\]]sam/_rgyal rigs rnams sam/_bram ze rnams sam/_rje'u rigs rnams sam/_dmangs rigs rnams kyi rna gung du lan bdun du rjod par byed la/_gal te de dag kyang sems rtse gcig pas nyan par byed na de dag thams cad 'dod pa'i yon tan lnga po thams cad la 
[\[112b.7\]]mi lta ba'i sems dang ldan pa dang /_bsam gtan la mngon par dga' bar 'gyur ro/_/rigs kyi bu bud med gang la la gzungs sngags nyi ma snang ba'i pad ma zhes bya ba 'di nyan par byed cing nyin zhag bdun du las gzhan mi byed par rnam par sems par byed dam/_
[\[113a\]]
[\[113a.1\]]lces kha ton du byed na de'i ris 'thun pa la 'dod chags la sogs pa'i nyon mongs pa thams cad bsrabs par 'gyur ro/_/'di ni de'i bud med 'thob pa'i tha ma yin no/_/bla na med pa yang dag par rdzogs pa'i byang chub las phyir mi ldog par 'gyur ro/_/
[\[113a.2\]]de phyis kyang bla na med pa'i yongs su mya ngan las 'das kyi bar du rang gi smon lam ma gtogs par 'khor ba na 'khor ba'i tshe bud med 'thob pa rnyed par mi 'gyur ro/_/rigs kyi bu gang la la gzungs sngags nyi ma snang ba'i pad ma zhes bya ba 'dis lan bdun du rtsi grang mo 
[\[113a.3\]]las bya bas nas rnga bo che'am/_dung la byugs nas/_rnga bo che de rdung bar byed dam/_dung 'bud par byed na gang dang gang du de dag gi sgra 'gro ba de dang der mi rnams la byad stems thams cad kyi rgyu med par 'gyur ro/_/der sman gyi sbyor ba 'gro ba dang /_pho nya dang /_yig 'bru 
[\[113a.4\]]dang /_yid la byed pa dang /_lus 'gyur ba dang /_tshul 'chos pa dang /_'ching ba dang /_lus dang /_snying gi kun tu gdung ba mthong bar mi 'gyur ro/_/las sgrub pa med par 'bras bu 'grub par 'gyur te/_rigs kyi bu gzungs sngags nyi ma snang ba'i pad ma zhes bya ba 
[\[113a.5\]]'di ni de ltar rdzu 'phrul che ba yin no/_/tad ya thA/_sid d+ha ma te/_bi lo ka ma te/_e le ke te re She/_rU tsi su rU tsi/_bud d+he bi bud d+he/_ma hA bud d+he/_un mad te/_un mad ta/_pra ti She d+ha ne/_ra ga d+hu ra ga d+hu ba pra ti She d+ha ne bin du/_bin du ma te/_tsi Ta tsi Ta pra ti She d+ha ni/_
[\[113a.6\]]arka tsan dra a d+he/_ha ta tsid ti ha ta ni rmi/_ha ta kA ma be ge_/ha ta pau na b+ha bi ra dze/_ha ta tsak+Shu sa ma te/_ha ta bi ta ma bud d+he/_ha ta yA gre/_ha ta bi sa mA gre/_ha ta su mu dra tsa be/_ha ta bi ta mA ra dze/_ha ta ti te/_ha ta d+harma tsa tsa te/_ha ta d+harma rA dze/_ha ta ba hu rA dze/_ha ta pa 
[\[113a.7\]]brdza ma ti/_ha taug+ha rab+mi/_ha ta d+harma sid d+hi/_ha ta sarba u pa d+ha na dz+nyA dz+nyA dz+nyA/_bi dz+nyA dz+nyA dz+nyA/_ri bi dz+nyA dz+nyA dz+nya/_sarba mArga dz+nya dz+nyA/_e Sha an+ta sang sA ra duHkhe swA hA/_rigs kyi bu 'dod pa'i chu bo thams cad kun tu skems par byed pa/_nges par 'byung ba'i pha rol du 'gro ba'i gzungs 
[\[113b\]]
[\[113b.1\]]sngags 'di bzung nas mi mjed kyi 'jig rten gyi khams su song shig_/khyod kyis 'dod pa'i bdud kyi mchil pa thams cad dang /_pha rol gnon pa dang /_yul la brtson pa'i pha rol gnon pas pha rol gnon pa byed du zin kyang /_sus kyang khyod kyi lus sam sems la 
[\[113b.2\]]'dod pa'i kun tu sbyor ba dag gis gos par byed mi nus na gzungs sngags 'di ji ltar thos pa bzhin du sangs rgyas kyi zhing mi mjed du song nas kyang sbyor ba byos shig_/der gal te bdud bye ba phrag brgya gsang sngags kyi sbyor ba thams cad dang /_sman gyi sbyor ba thams cad 
[\[113b.3\]]dang /_chos kyi sbyor ba thams cad dang /_lha dang /_mi gzhan dag gis 'dod pa'i dri nga ba dag gis gos par bya ba lta ci smos/_de nas de'i tshe byang chub sems dpa' sems dpa' chen po nyi ma'i shugs kyi snying po la sogs pa byang chub sems dpa' bye ba khrag khrig brgya stong 
[\[113b.4\]]phrag mang po dang /_lha bye ba khrag khrig brgya stong phrag mang po dang /_lha dang /_mi rnams ngo mtshar rnyed cing rmad du byung ba rnyed par gyur nas 'di skad ces gsol to/_/sangs rgyas bcom ldan 'das rnams kyi ye shes gzigs pa dang /_mnga' brnyes pa ni ngo mtshar lags so/_/
[\[113b.5\]]mchog tu ngo mtshar lags te/_'dod pas kun tu gdung ba rnam par 'jig par bgyid pa'i gzungs sngags 'di ni bdag cag gis sngon ma thos lags so/_/de nas 'khor der lha'i bu mo dang /_mi'i bu mo brgyad khri bzhi stong gis bsnyen bkur byas nas gzungs sngags 'di thos 
[\[113b.6\]]par gyur to/_/thos ma thag tu de dag gi mo mtshan nub par gyur cing /_pho mtshan byung bar gyur te/_thams cad kyang bla na med pa yang dag par rdzogs pa'i byang chub las phyir mi ldog par gyur to/_/de nas de bzhin gshegs pa tsam pa ka'i mdog gis me tog tsam pa ka'i 
[\[113b.7\]]phreng ba bzhes te byang chub sems dpa' sems dpa' chen po nyi ma'i shugs kyi snying po la 'di skad ces bka' stsal to/_/kye rigs kyi bu me tog tsam pa ka'i phreng ba 'di dang /_gzungs sngags nyi ma snang ba'i pad ma zhes bya ba 'di dang /_bden pa dang rjes su 'thun pa'i bzod pa 
[\[114a\]]
[\[114a.1\]]de zung shig_/'dod pa glog gi 'od lta bu sel bar byed pa 'di gnyis dang /_chos kyi sgo mo der khyer la nga'i bkas de bzhin gshegs pa shAkya thub pa la gnod pa chung ngam/_bskyod pa yang ngam/_stobs dang bde bar reg pa la gnas sam zhes kyang zhus 
[\[114a.2\]]la/_de la 'di skad du khyod la de bzhin gshegs pa tsam pa ka'i mdog zhu bar mdzad lags te/_btsun pa bcom ldan 'das ci bsnyung ba mi mnga' lags sam/_gnod pa chung ngam/_khyod kyi 'khor gus par nyan lags sam/_chos 'tshal ba lags sam/_chos kyis 
[\[114a.3\]]gnas pa lags sam/_chos la brtson pa lags sam/_sangs rgyas kyi yul thams cad na nyon mongs pa sel bar bgyid pa de dag dang /_chos kyi sgo la de bzhin gshegs pa des dad pa stsal te/_de nas 'dod pa glog gi 'od lta bu sel bar bgyid pa/_chos kyi sgo'i 
[\[114a.4\]]gzungs sngags mthu stobs che ba/_phan yon che ba/_'dod pa'i 'dod chags thams cad kun tu zad par bgyid pa/_gzugs kyi 'dod chags thams cad zad par bgyid pa nas/_ma rig pa'i mun pa'i phung po thams cad rab tu 'joms pa'i bar bgyid pa/_sdug bsngal 
[\[114a.5\]]gyi khur 'dor bar bgyid pa bskur lags so zhes gsol cig/_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po gsum pa/_des 'di skad ces gsol to/_/btsun pa bcom ldan 'das de bzhin 'tshal lags so/_/
[\[114a.6\]]yang de'i tshe byang chub sems dpa' brgyad khris tshig 'thun par 'di skad ces gsol to/_/btsun pa bcom ldan 'das de bzhin gshegs pa shAkya thub pa de la blta ba dang /_phyag bgyi ba dang /_mchod pa dang /_bsnyen bkur bgyi ba dang /_'dus pa chen po de la yang blta ba'i 
[\[114a.7\]]slad du/_bdag cag kyang mchi bar 'tshal te/_de bzhin gshegs pa de las 'dus pa chen po sangs rgyas kyi yul thams cad na nyon mongs pa sel bar bgyid pa'i chos kyi sgo bdag cag gis mnyan par bgyid lags so/_/de nas de bzhin gshegs pa tsam pa ka'i mdog 
[\[114b\]]
[\[114b.1\]]des de dag la 'di skad ces bka' stsal to/_/rigs kyi bu dag thams cad lhan cig 'thun par thams cad tshangs pa chen po'i lus byad dang /_rtags dang /_mdog dang /_dbyibs dang /_spyod lam gyis deng shig_/de nas de'i tshe byang chub sems dpa' nyi ma'i shugs 
[\[114b.2\]]kyi snying po la sogs pa byang chub sems dpa' bye ba khrag khrig brgya stong phrag mang po thams cad tshangs pa chen po'i lus byad dang /_mdog dang /_rtags dang /_dbyibs dang /_spyod lam du lus dag mngon par sprul nas/_de bzhin gshegs pa tsam pa ka'i 
[\[114b.3\]]mdog gi zhabs gnyis la mgo bos phyag 'tshal te/_lan gsum du bskor ba byas nas de nas chas te yud tsam gyis sangs rgyas kyi zhing mi mjed 'dir phyin to/_/skyes bu dam pa de dag phyin pa tsam gyi mod la sangs rgyas kyi zhing mi mjed 'di thams cad du bcom ldan 'das 
[\[114b.4\]]la mchod pa bya ba'i phyir me tog tsam pa ka'i char mngon par 'bebs par gyur to/_/de dag yul ma ga d+hA'i zhing ga la ba dang /_bcom ldan 'das de bzhin gshegs pa shAkya thub pa ga la ba der nye bar dong ngo /_/dong nas kyang bcom ldan 'das kyi zhabs gnyis la phyag 'tshal 
[\[114b.5\]]te phyogs gcig tu 'khod do/_/bcom ldan 'das ni de'i bar du yang rgyal po gzugs can snying po dang thabs cig chos kyis gnas pa'i gtam kun tu spyod par mdzad do/_/de'i tshe lho phyogs na grong khyer chu dang rgyar dpag tshad gcig yod pa bye ma dag gis yongs su gang ba de snyed kyi 
[\[114b.6\]]sangs rgyas kyi zhing 'das pa de na 'jig rten gyi khams snyigs ma lngas snyigs ma'i rgyal mtshan zhes bya ba yod de/_sangs rgyas kyi zhing de na de bzhin gshegs pa dgra bcom pa yang dag par rdzogs pa'i sangs rgyas ri dbang gi rgyal po zhes bya ba bzhugs te 'tsho zhing gzhes la chos kyang 
[\[114b.7\]]ston to/_/'khor der yang byang chub sems dpa' sems dpa' chen po spos kyi glang po che zhes bya ba 'dus te 'dug par gyur to/_/des steng gi nam mkha' la byang chub sems dpa' grangs med dpag tu med pa lho phyogs kyi phyogs cha nas byang phyogs su 'gro ba dag mthong ngo /_/
[\[115a\]]
[\[115a.1\]]de nas gong du byang chub sems dpa' sems dpa' chen po de dag 'dong ba'i phyogs de la bltas te/_des der snang ba chen po mthong nas de bzhin gshegs pa ri dbang rgyal po la yongs su zhus so zhes bya ba nas/_de bzhin gshegs pa ri dbang rgyal po des byang 
[\[115a.2\]]chub sems dpa' sems dpa' chen po spos kyi glang po che la 'di skad ces bka' stsal to zhes bya ba'i bar snga ma bzhin no/_/rigs kyi bu 'di lta ste/_grong khyer chu dang rgyar dpag tshad gcig yod pa bye ma dag gis yongs su gang bar gyur pa'i bye ma'i 'bru de dag ji snyed yod pa'i sangs 
[\[115a.3\]]rgyas kyi zhing ji snyed 'das pa de na 'jig rten gyi khams mi mjed ces bya ba yod do/_/de na de bzhin gshegs pa shAkya thub pa zhes bya ba bzhugs te 'tsho zhing gzhes la chos kyang ston to/_/de na da ltar 'dus pa chen po yod de/_de na de bzhin gshegs pa de chos kyi tshul yun ring du 
[\[115a.4\]]gnas par mdzad pa'i phyir dang /_dkon mchog gsum gyi gdung rgyun mi gcad pa'i phyir dang /_chos kyis gnas pa nyid rgyun mi gcad pa'i phyir dang /_bdud kyi yul rnam par 'jig par mdzad pa'i phyir dang /_chos kyi rgyal mtshan bsgreng bar mdzad pa'i phyir theg pa gsum 
[\[115a.5\]]rnam par gtan la dbab pa bstan pa'i sgo'i chos kyi rnam grangs rab tu ston to/_/de bzhin gshegs pa de dag thams cad kyang rin po che'i tog ces bya ba'i gzungs sngags bshad nas gshegs so zhes bya ba nas/_de bzhin gshegs pa shAkya thub pa des byang chub sems dpa' 
[\[115a.6\]]sems dpa' chen po rnams dang /_nyan thos chen po rnams kyi 'dus pa chen po yang dag par 'dus par mdzad nas so so yang dag par rig pa bzhi dang ldan pa'i spyan gsum dang /_tshangs pa'i gnas dag bstan kyang da dung 'khor sangs rgyas kyi zhing mi mjed sa dang steng gi 
[\[115a.7\]]nam mkha' ma 'dres par gang zhig de bzhin gshegs pa mchog tu snyan pa gsung ba shAkya thub pa'i chos bstan pa la ngoms pa med do zhes bya ba'i bar ji skad sngar gsungs pa bzhin no/_/rigs kyi bu khyod nga'i bkas de bzhin gshegs pa shAkya thub pa la zhu ba'i phyir mi mjed kyi 
[\[115b\]]
[\[115b.1\]]'jig rten gyi khams su 'gro bar spro na der nyi ma'i shugs kyi snying po'i chos kyis gnas pa klu rnam par 'jig par mdzad pa'i 'od zer gyi le'u sems can rnams kyi las zad par 'gyur ba'i gzungs sngags la ngas dad pa sbyin par mdzad do/_/der stong pa nyid dang rjes su 
[\[115b.2\]]'thun pa'i gzungs sngags mthu stobs che ba/_phan yon che ba/_'dod pa'i 'dod chags thams cad kun tu zad par byed pa/_gzugs kyi 'dod chags thams cad kun tu zad par byed pa/_gzugs med pa'i 'dod chags thams cad kun tu zad par byed pa/_nga rgyal 
[\[115b.3\]]dang /_lhag pa'i nga rgyal dang /_nga'o snyam pa'i nga rgyal thams cad kun tu zad par byed pa zhes bya ba nas zad pa shes pa skyed pa'i bar byed pa/_mi skye ba shes pa rtog par byed pa/_ma rig pa'i mun pa'i phung po thams cad rab tu 'joms par byed pa/_sdug bsngal gyi khur thams 
[\[115b.4\]]cad 'dor bar byed pa 'di bskur bar mdzad do/_/tad ya thA/_d+hu ma te/_d+hu ma te/_ak+Shi d+hu ma te/_pra b+hA sa d+hu ma te/_sarbA kA sha d+hu ma te/_a ba bI k+Sha kha ga_/bi mA na kha ga_/a ba mo ha kha ga_/a na n+ya kha ga_/bya ba brid ti kha ga_/a ro tsa na kha ga_/a ni mA kha 
[\[115b.5\]]ga_/lo ka kha ga_/shi khi kha ga_/pi ti mi ra kha ga_/na mo kha ga_/ak+Shi kha ga_/shro tra kha ga_/g+h+rA Na kha ga_/dzi hwA kha ga_/kA ya kha ga_/ma na kha ga_/rU pa kha ga_/shap+ta kha ga_/gan+d+ha kha ga_/ra sa kha ga_/spar+sha kha ga_/d+harma kha ga_/tsak+Shu r+d+hA tu 
[\[115b.6\]]kha ga_/rU pa d+hA tu kha ga_/tsak+Shurbi dz+nyA na d+hA tu kha ga_/yA pad ma na d+hA tu kha ga_/d+harma d+hA tu kha ga_/man bi dz+nyA na d+hA tu kha ga_/prith+wId+hA tu kha ga_/a pa d+hA tu kha ga_/te dzo d+hA tu kha ga_/bA yud+hA tu kha ga_/tsa tu ra a nu smr-it+yu pa s+thA na kha ga_/yA ba da be Ni ka kha ga_/yA bad 
[\[115b.7\]]mArga kha ga_/a b+hik+Shi pa/_a na na na/_ba na na/_sa mu dra na na/_sarba ka ra na na/_sarba saM ska ra bi she Sha na na/_a kin tsa na na na/_k+Sha ta k+Sha ta/_i li mi li/_i i i i li mi le swA hA/_rigs kyi bu stong pa nyid dang rjes su 'thun pa'i gzungs sngags de ni 
[\[116a\]]
[\[116a.1\]]'di yin te/_mthu stobs che ba/_phan yon che ba/_'dod pa'i 'dod chags thams cad kun tu zad par byed pa/_gzugs kyi 'dod chags thams cad kun tu zad par byed pa zhes bya ba nas/_sdug bsngal gyi khur 'dor bar byed pa'i bar yin no/_/long la 
[\[116a.2\]]sangs rgyas kyi zhing mi mjed du song shig_/nga'i bkas de bzhin gshegs pa shAkya thub pa de la gnod pa chung ngam zhes bya ba nas/_gang la la sangs rgyas kyi yul 'dir chos ma lags pa'i 'khor lo bskor ba de la yang de bzhin gshegs pa ri dbang rgyal po des nyi ma'i snying po'i chos 
[\[116a.3\]]kyis gnas pa klu'i yul rnam par 'jig par mdzad pa'i 'od zer gyi le'u dang /_sems can rnams kyi las zad par 'gyur ba'i gzungs sngags 'di la dad pa stsol bar mdzad cing zhes bya ba'i bar dang /_de nas kyang stong pa nyid dang rjes su 'thun pa'i gzungs sngags mthu stobs che 
[\[116a.4\]]ba/_phan yon che ba/_'dod pa'i 'dod chags thams cad kun tu zad par byed pa/_gzugs kyi 'dod chags thams cad kun tu zad par byed pa zhes bya ba nas/_sdug bsngal gyi khur thams cad 'dor bar byed pa 'di bskur lags so zhes bya ba'i bar snga ma bzhin no/_/de nas byang chub 
[\[116a.5\]]sems dpa' sems dpa' chen po spos kyi glang po ches 'di skad ces gsol to/_/btsun pa bcom ldan 'das stong pa nyid dang rjes su 'thun pa'i gzungs sngags kyi yon tan gyi phan yon dang /_stong pa nyid kyi phan yon bdag gis bzung lags na btsun pa bcom ldan 'das sangs 
[\[116a.6\]]rgyas kyi zhing mi mjed der mchi ba la bdag 'jigs lags so/_/btsun pa bcom ldan 'das de ci'i slad du zhe na/_da ltar bcom ldan 'das las bdag gis mngon du thos shing mngon du bzung lags te/_'di ltar sangs rgyas kyi zhing mi mjed de na sems can rnams mchog tu 
[\[116a.7\]]'dod chags kyi shas che ba zhes bgyi ba nas/_bud med kyi nyes pas dge ba'i rtsa ba thams cad las yongs su nyams pa dag dang /_ngan song ba dag dang /_sems can dmyal ba pa'i bar 'byung zhing 'byung bar 'gyur ba'i bar gyi slad du'o/_/de nas de bzhin gshegs pa ri dbang rgyal po 
[\[116b\]]
[\[116b.1\]]des byang chub sems dpa' sems dpa' chen po spos kyi glang po che la 'di skad ces bka' stsal to/_/nam mkha' la rkyen gsum yod de/_gsum gyis khyab pas rnam par mdzes so/_/gangs ni gdung bar mi byed do/_/chu klung dag la chu skam par mi 'gyur ro/_/rkyen 
[\[116b.2\]]gsum pa dag la mkhas pa dang /_bzod pa dang /_bsdams pas lus khyab pa ni lung gis ma rig pa'i chu bos kyang dbang po drug gdung bar mi byed do/_/byis pas smras pa/_rkyen gsum gyis chu bo dag las thar bar byed cing sems can med pa dang /_phung po'i khur 
[\[116b.3\]]'dor ba'i chos ston par byed do/_/khyod kyis mi skye ba'i chos la bzod pa rnam pa bcu gsum rab tu bsgoms pa yin zhing 'jigs pa thams cad spangs pa yin na/_ci'i phyir khyod 'jigs so zhes smra bar byed/_kha cig tu ni khyod tshangs pa'i lus byad kyis sangs rgyas 
[\[116b.4\]]kyi zhing dag na sems can rnams thar bar byed do/_/kha cig tu ni dbang phyug chen po dang /_kha cig tu ni brgya byin dang /_kha cig tu ni sred med kyi bu dang /_kha cig tu ni lha'i lus byad dang /_kha cig tu ni gnod sbyin dang /_klu'i dbang po dang /_lha ma yin dang /_kha cig 
[\[116b.5\]]tu ni 'khor los sgyur ba'i lus byad dang /_kha cig tu ni sman pa'i lus byad dang /_rgyal rigs kyi lus byad dang /_de bzhin du kha cig tu ni bram ze'i lus byad dang /_kha cig tu ni nyan thos kyi lus byad dang zhes bya ba nas/_kha cig tu ni sangs rgyas kyi zhing mang por blon 
[\[116b.6\]]po'i bar gyi lus byad du kun tu snang bar byed de/_sangs rgyas kyi zhing nyon mongs pa can dag tu dus rtag tu sangs rgyas kyi zhing yongs su dag par byed pa yin na ci ste sems can rnams yongs su smin par byed pa'i don du 'jigs pa'i tshig smra bar byed/_rigs kyi bu khyod la mi zad 
[\[116b.7\]]pa'i sbubs lung bstan pa zhes bya ba sems kyi tshor ba sgrub pa/_thams cad mkhyen pa'i ye shes yang dag par 'du ba/_bdud bzhi 'dul bar byed pa sgrub pa/_dkon mchog gsum gyi gdung gi gags med par sgrub pa/_klu'i yul thams cad rnam par 'jig par byed pa'i 'od 
[\[117a\]]
[\[117a.1\]]zer sgrub pa/_sems can rnams kyi las thams cad zad par 'gyur ba sgrub pa/_byams pa chen po dang sems can yongs su smin par byed pa sgrub pa/_snying rje chen po dang bsams bzhin du ngan 'gror skye ba dang /_sems can yongs su skyob pa sgrub pa/_
[\[117a.2\]]sems can thams cad kyi sems yang dag par dga' bar byed pa sgrub pa/_sems can thams cad kyi lam ngan pa dang /_lta ba ngan pa dang /_'dod pa ngan pa dang /_smon lam ngan pa dang /_theg pa ngan pa phyir ldog par byed pa sgrub pa/_sems can thams cad ngan 
[\[117a.3\]]'gro las nges par rnam par thar bar byed pa sgrub pa/_bud med thams cad yongs su thar bar byed cing sems can skyes bu 'thob pa sgrub pa/_chos kyi phung po thams cad zad mi shes pa sgrub pa/_ser sna thams cad sel bar byed pa sgrub pa/_ting nge 'dzin gyi phung po dang 
[\[117a.4\]]mngon par shes pa thams cad mi zad pa sgrub pa/_sems can thams cad dad par byed pa dang /_byang chub sems dpa'i lam la gzhog par byed pa sgrub pa/_nyan thos dang rkyen gyi theg pa sgyur ba sgrub pa zhes bya ba nas/_bla na med pa'i yongs su mya ngan las 'das pa'i bar sgrub 
[\[117a.5\]]pa 'di ni mi zad pa'i sbubs lung bstan pa zhes bya ba yin te/_sems can rnams thos pa tsam gyi mod la las kyi sgrib pa dang /_sems can gyi sgrib pa dge ba'i rtsa ba thams cad kyi bgegs byed pa/_'phangs pa/_yongs su ma spyad pa/_ma zad pa/_ma sbyangs pa gang gA'i 
[\[117a.6\]]klung gi bye ma'i tshad snyed kyang ma lus par zad par 'gyur te/_'bras bu 'grub par mi 'gyur ro/_/mtshams med pa'i las rnams dang /_dam pa'i chos spong ba'i las rnams dang /_'phags pa la skur pa 'debs pa'i las rnams ni ma gtogs so/_/rigs kyi bu gang 
[\[117a.7\]]la la mi zad pa'i sbubs lung bstan pa zhes bya ba 'di lan cig tsam sems rtse gcig pas nyan par byed na de la dga' ba dang /_dad pa dang /_nye bar rtog pa kun tu skyed par byed do/_/de'i las kyi sgrib pa dang /_sems can gyi sgrib pa dge ba'i rtsa ba thams cad kyi bgegs byed 
[\[117b\]]
[\[117b.1\]]pa/_'phangs pa/_yongs su ma spyad pa/_ma zad pa/_ma sbyangs pa gang gA'i klung gi bye ma snyed kyang ma lus par zad par 'gyur ro zhes bya ba nas 'bras bu 'grub par mi 'gyur ba'i bar du 'gyur ro/_/de dge ba'i rtsa ba ji lta bu kun tu spyod kyang rung /_gal te sbyin pa'i pha rol 
[\[117b.2\]]tu phyin pa kun tu rtsom par byed na yang de sangs rgyas thams cad kyis byin gyis brlabs par 'gyur ro/_/byang chub sems dpa' dang /_rkyen gyi rgyal ba dang /_dgra bcom pa thams cad kyis kyang byin gyis brlabs par 'gyur ro/_/de'i khyim longs spyod zad mi shes par 
[\[117b.3\]]yang 'gyur ro/_/lus dang /_ngag dang /_yid ser sna'i dri ma dang bral bas snod yin zhing /_snod du gyur pa'i sbyin gnas la brnyas pa med pa'i sems kyis mi dmigs pa'i tshul gyis sbyin pa byin par byed na/_tha na yan lag gi dam pa mgo yongs su gtong bar byed na yang 
[\[117b.4\]]de la lha dang lha ma yin du bcas pa'i 'jig rten sus kyang bar chad bya bar mi nus te/_mtshams med pa dang /_'phags pa la skur pa 'debs pa dang /_dam pa'i chos spong bar byed pa ni ma gtogs so/_/gal te yang de tshul khrims kyi pha rol tu phyin pa la brtson par byed 
[\[117b.5\]]pa na de 'di lta bu rtsom par byed de/_'phags pa dgyes pa dang /_'phags pas byin gyis brlabs pa dang /_rnam par dag pa'i tshul khrims dang /_bzod pa dang /_nges pa la gnas par byed na brgya byin dang /_tshangs pa dang /_'jig rten skyong ba thams cad kyis dad par 
[\[117b.6\]]bya ba'i 'os su gyur pa dang /_phyag bya ba'i 'os su gyur pa dang /_rgyal rigs dang /_bram ze dang /_rje'u rigs dang /_dmangs rigs thams cad kyis phyag bya ba'i 'os su gyur pa yin/_gzhan la mi smod pa yin/_bdag la mi stod pa yin zhing rnyed pa dang bkur sti la lhag 
[\[117b.7\]]par chags pa med pas nyin mtshan 'das par byed do/_/bde bar gnyid kyis log pa dang /_bde bar sad par 'gyur ro/_/gnod pa chung ba dang /_bza' ba dang /_btung ba mod cing mang ba dang /_snying rje la gnas pa dang /_sems can thams cad la phan par 'dod pa 
[\[118a\]]
[\[118a.1\]]dang /_rtsol ba don yod par 'gyur ro/_/phyi ma'i dus na 'chi ba'i tshe phyogs bcu nas sangs rgyas bcom ldan 'das dag mthong bar 'gyur zhing de dag kyang de la skyes bu dam pa legs so legs so/_/khyod tshul khrims skyon med pa yin gyis nged kyi zhing 
[\[118a.2\]]yongs su dag pa dag tu tshur shog_/der nged kyis khyod sa bcu la rnam par gzhag par bya'o zhes lung ston par 'gyur ro/_/de sangs rgyas mthong ba'i rgyus 'phags pa'i dga' ba dang /_dad pa skye bar 'gyur ro/_/de 'chi ba'i dus byas nas kyang sangs rgyas kyi zhing yongs 
[\[118a.3\]]su dag pa stong pa ma yin pa dag tu skye bar 'gyur ro/_/de der yang myur du sa bcu 'thob par 'gyur ro/_/de sa bcu la gnas nas myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/skyes bu de mi zad pa'i sbubs lung bstan pa 'di 
[\[118a.4\]]thos pa tsam gyi mod la de gal te brtson 'grus kyi pha rol tu phyin pa la goms par byed na de 'di lta ste/_sbyin pa dang /_snyan par smra ba dang /_don byed pa dang /_don 'thun pas brtson 'grus dang /_stobs dang /_spro ba dang /_blo dang /_pha rol gnon pa dam pa de lta bu dang ldan 
[\[118a.5\]]par 'gyur ro/_/lha'i dbang po dang /_klu'i dbang po dang /_gnod sbyin gyi dbang po dang /_lha ma yin gyi dbang po dang /_nam mkha' lding gi dbang po dang /_mi 'am ci'i dbang po dang /_lto 'phye chen po'i dbang po dang /_mi'i dbang po thams cad kyis dad par bya ba'i 'os 
[\[118a.6\]]su gyur pa yin/_mchod pa'i 'os su gyur pa dang /_phyag bya ba'i 'os su gyur pa yin/_dran par bya ba'i 'os su gyur pa yin/_mngon par dga' bar bya ba'i 'os su gyur pa dang /_rab tu srung ba'i 'os su gyur pa yin pa nas myur du bla na med pa yang dag par rdzogs pa'i byang chub 
[\[118a.7\]]mngon par rdzogs par 'tshang rgya ba'i bar du 'gyur ro/_/skyes bu de mi zad pa'i sbubs lung bstan pa 'di thos pa tsam gyi mod la gal te bzod pa'i pha rol tu phyin pa la goms par byed na de sems can thams cad dang bral ba dang /_mi dmigs pa dang ldan pa dang /_'phags pas byin 
[\[118b\]]
[\[118b.1\]]gyis brlabs pa dang /_chos la dmigs pa'i bzod pa de lta bu 'thob par 'gyur te/_des kyang de'i yan lag dang nying lag dag phyung zhing bcad na yang sems kyi skad cig gcig kyang khro ba skyed par mi 'gyur zhing khro ba thams cad spangs par 'gyur ro/_/lha'i dbang po thams 
[\[118b.2\]]cad nas mi'i dbang po thams cad kyi bar gyis dad par bya ba'i 'os su gyur pa nas myur du bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/_/de bzhin du skyes bu de mi zad pa'i sbubs lung bstan pa 'di thos pa tsam gyi mod 
[\[118b.3\]]la gal te bsam gtan gyi pha rol tu phyin pa la goms par byed na myur du 'phags pas byin gyis brlabs pa dang /_chos la dmigs pa'i bsam gtan dang /_rnam par thar pa dang /_gzugs med pa'i snyoms par 'jug pa dang /_ting nge 'dzin gyi sgo dang /_gzungs 
[\[118b.4\]]kyi sgo dang /_bzod pa'i sgo de lta bu bye ba phrag brgya stong thob par 'gyur ro/_/dus thams cad du sangs rgyas thams cad kyis dgongs par 'gyur ro/_/de lha'i dbang po thams cad nas mi'i dbang po thams cad kyi bar gyis bsams par 'gyur zhing dad par bya ba'i 'os 
[\[118b.5\]]su gyur pa nas myur du bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/_/rigs kyi bu gang la la mi zad pa'i sbubs lung bstan pa zhes bya ba 'di lan cig tsam sems rtse gcig pas nyan par byed na de la lhag par yang dga' 
[\[118b.6\]]ba dang /_dad pa dang /_nye bar rtog pa kun tu skyed par byed do/_/de las kyi sgrib pa dang /_sems kyi sgrib pa dang /_chos kyi sgrib pa dang /_nyon mongs pa'i sgrib pa dge ba'i rtsa ba thams cad kyi bgegs byed pa/_'phangs pa/_so sor ma rten pa/_ma zad pa/_ma 
[\[118b.7\]]sbyangs pa gang gA'i klung gi bye ma snyed kyang ma lus par zad par 'gyur te/_de la 'bras bu 'grub par mi 'gyur ro/_/mtshams med pa byed pa dang /_dam pa'i chos spong bar byed pa dang /_'phags pa la skur pa 'debs par byed pa'i las rnams ni ma gtogs so/_/de gang 
[\[119a\]]
[\[119a.1\]]gi tshe 'phags pa rnams kyi shes rab kyi pha rol tu phyin pa la goms par byed na de sangs rgyas thams cad kyis byin gyis brlabs par 'gyur ro/_/byang chub sems dpa' dang /_rang rgyal ba dang /_dgra bcom pa thams cad kyis byin gyis brlabs par 
[\[119a.2\]]'gyur ro/_/dben pa la mngon par dga' bar 'gyur ro/_/gang dag gis de la 'phags pa'i shes rab kyi dbang po legs par sbyang bar byas pa dang /_shin tu mthar phyin par 'gyur ba'i chos de lta bu dag de'i sems dang sems las byung ba dag gi nang du skye bar 'gyur ro/_/
[\[119a.3\]]de chos thams cad la zhugs par 'gyur zhing the tsom med pa dang the tsom las rgal bar 'gyur ro/_/lha dang lha ma yin du bcas pa'i 'jig rten gyis mi rdzi bar 'gyur ro/_/de lha'i dbang po thams cad dang /_gnod sbyin gyi dbang po dang /_lha ma yin gyi dbang po dang /_nam 
[\[119a.4\]]mkha' lding gi dbang po dang /_mi 'am ci'i dbang po dang /_mi'i dbang po thams cad kyis dad par bya ba'i 'os su gyur pa dang /_dran par bya ba'i 'os su gyur pa dang /_mngon par dga' bar bya ba'i 'os su gyur pa dang /_mchod pa bya ba'i 'os su gyur pa dang /_phyag bya 
[\[119a.5\]]ba'i 'os su gyur pa dang /_rab tu bsrung ba'i 'os su gyur pa yin no/_/de phyi ma'i dus na 'chi ba'i tshe phyogs bcu kun tu goms pa'i sangs rgyas bcom ldan 'das dag mthong bar 'gyur ro/_/sangs rgyas bcom ldan 'das de dag kyang de la phyag rkyong bar mdzad cing de la 
[\[119a.6\]]'di skad du skyes bu dam pa nged kyi sangs rgyas kyi zhing yongs su dag par tshur shog_/der gnas par byos shig_/der nged kyis rigs pas sa bcu la gzhag par mdzad do zhes kyang gsung bar 'gyur ro/_/de sangs rgyas mthong ba dang /_'phags pa'i dga' ba dang /_dad 
[\[119a.7\]]pa des 'chi ba'i dus byas nas sangs rgyas kyi zhing yongs su dag pa stong pa ma yin pa de dag tu skye bar 'gyur ro/_/de der yang sa bcu 'thob cing ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya'o/_/rigs kyi bu mi zad pa'i 
[\[119b\]]
[\[119b.1\]]sbubs lung bstan pa chen po 'di ni de ltar phan yon che ba yin no/_/sangs rgyas kyi zhing yongs su dag pa thams cad nas smad cing bor ba mtshams med pa byed pa dang /_dam pa'i chos spong ba dang /_'phags pa la skur pa 'debs pa dang /_ltung ba'i rtsa ba byung ba'i sems 
[\[119b.2\]]can gang mi zad pa'i sbubs lung bstan pa chen po 'di thos nas byams pa'i sems dang ldan pa dang /_sems can thams cad la snying brtse ba'i sems dang ldan pa dang /_mnyam pa'i sems dang ldan pa dang /_phra ma mi byed pa'i sems dang ldan pa dang /_tshig kyal pa mi 
[\[119b.3\]]smra ba'i sems dang ldan pas lo bdun du gnas par byed cing rtag tu sangs rgyas rjes su dran pa sgom par byed la/_nyin lan gsum mtshan lan gsum du chos gos phrag pa gcig tu bgos nas pus mo'i lha nga gnyi ga sa la btsugs te/_thal mo sbyar nas mngon du sangs 
[\[119b.4\]]rgyas yid la byed pas mi zad pa'i sbubs lung bstan pa 'di dran par byed na lo bdun 'das nas de'i las drag po thams cad ma lus par zad par 'gyur zhing sbyangs par 'gyur te/_rigs kyi bu mi zad pa'i sbubs lung bstan pa chen po 'di ni de ltar rdzu 'phrul che ba yin 
[\[119b.5\]]no/_/'dir dbang phyug la mngon par 'dod pa'i bud med gang zhig mi zad pa'i sbubs lung bstan pa 'di thos nas zla ba bdun du nyin lan gsum mtshan lan gsum pus mo'i lha nga gnyi ga sa la btsugs te/_thal mo sbyar nas mdun du mngon du sangs rgyas yid la byed pas mi zad 
[\[119b.6\]]pa'i sbubs lung bstan pa 'di dran par byed na bud med de ris 'thun par dbang phyug chen po thob par 'gyur ro/_/phyis kyang bla na med pa yang dag par rdzogs pa'i byang chub kyi bar du rang gi smon lam ma gtogs par 'khor bar bud med kyi dngos po 'thob par mi 'gyur ro/_/khyod 
[\[119b.7\]]mngon par 'dod pa'i bud med gang zhes bya ba nas rigs mngon par 'dod pa'i bud med gang zhes bya ba'i bar dang /_nor mngon par 'dod pa'i bud med gang zhes bya ba'i bar dang /_mngal na bu yod pa'i khur gyis skyo ba'i bud med gang zhes bya ba'i bar dang /_bu mngon par 
[\[120a\]]
[\[120a.1\]]'dod pa'i bud med gang zhes bya ba'i bar de khrus byas nas byi 'chor pa srung bar byed cing nyin lan gsum dben par/_mtshan lan gsum dben par pus mo'i lha nga gnyi ga sa la btsugs te thal mo sbyar ba rab tu btud nas mdun du mngon du sangs rgyas yid 
[\[120a.2\]]la byed pas mi zad pa'i sbubs lung bstan pa chen po 'di dran par byed na bud med de bu ji lta bu 'dod pa de lta bu 'byung bar 'gyur ro/_/bla na med pa'i yongs su mya ngan las 'das pa'i bar du yang rang gi smon lam ma gtogs par de'i bud med 'thob pa'i tha ma yin no/_/
[\[120a.3\]]mi zad pa'i sbubs lung bstan pa chen po 'di ni de ltar don che ba de ltar phan yon che ba ste khyed kyis sngon ma thos pa yin no/_/tad ya thA/_sha ra Na bya ya/_shik+Sha bya ya/_smr-iti bya ya/_bra h+ma Ni bya ya/_r-id+d+hibya ya/_in+d+rI ya bya ya/_ba la bya ya/_bo d+h+yang+ga bya ya/_sa mA d+hi bya ya/_d+hA ra 
[\[120a.4\]]NI bya ya/_k+ShAn ti bya ya/_b+h+ya na bya ya/_a rU pa bya ya/_a ni na dza bya ya/_mArga bya ya/_a bi dz+nyA bya ya/_pra ti sa ma bid bya ya/_b+hU mi bya ya/_bid+yA bya ya/_ma hA mai tri bya ya/_ma hA kA ru NA bya ya/_prI th+wI bya ya/_sa twa bya ya/_d+ha rma bya ya/_ta mo bya ya/_a lo ka bya ya/_
[\[120a.5\]]pra ti b+ha sa bya ya/_pra ti shrud ka bya ya/_ga ga na bya ya/_ma ru ta bya ya/_shU n+ya tA bya ya/_pra Ni hi ta bya ya/_a ni mit+ta bya ya/_ru ta bya ya/_g+ho Sha bya ya/_kin tsa nA bya ya/_a b+hi sa ma ya a nU na/_a pa ha/_tsa tsa tsa tsa/_tsA rA tsa/_tsa ra bi mu/_tsa bi tsak+Sha tsa/_ku tsa tsA 
[\[120a.6\]]ra bi mu/_bya ya bi mu/_k+Sha ya bi mu/_a sa mu dra/_tsa ra bi mu/_ts+tsha da bi mu/_A kA sha bi mu/_byu pa sha ma bi mu/_a nA b+ha sa bi mu/_a ha ta bi mu/_A ra pA ra bi mu/_a ra pa ra bi mu/_u pa sha ma sa li la bi mu swA hA/_rigs kyi bu mi zad pa'i sbubs lung bstan 
[\[120a.7\]]pa chen po de ni 'di yin te/_yon tan che ba/_don che ba/_phan yon che ba/_sems can thams cad dbang du byed pa/_sems can thams cad la phan par byed pa/_sems can thams cad 'khru bar byed pa/_snang bar byed pa/_nye bar zhi bar byed pa yin no/_/long la 
[\[120b\]]
[\[120b.1\]]nga'i bkas de bzhin gshegs pa shAkya thub pa la zhu ba'i phyir mi mjed kyi 'jig rten gyi khams su song shig_/de nas thams cad dang ldan pa'i 'khor de ngo mtshar thob cing shin tu dga' ba thob nas 'di skad ces gsol to/_/sangs rgyas bcom ldan 'das rnams kyi sgrib pa 
[\[120b.2\]]mi mnga' ba'i ye shes gzigs pa dang /_lung bstan pa gang gis sems can rnams kyi las kyi sgrib pa dge ba'i rtsa ba thams cad la bgegs bgyid pa chung ngu dang /_'bring dang /_chen po sra ba dag ma lus par bas par 'gyur zhing myur du byang grol gyi bde ba yang rjes 
[\[120b.3\]]su 'thob par 'gyur ba'i lung bstan pa chen po de lta bu de bzhin gshegs pas bstan pa ni ngo mtshar lags so/_/de'i tshe byang chub sems dpa' spos kyi glang po ches ched du brjod pa 'di ched du brjod do/_/'jig rten thams cad sgrol bgyid pa/_/mi zad sbubs 
[\[120b.4\]]bshad ji lta bar/_/sems can dag gi las rnams kun/_/zad bgyid gnyis pa ma mchis so/_/'khor ba rang gis las gang dag_/bgyis pa rnams ni ring du spong /_/sdug bsngal kun las grol 'gyur zhing /_/bsod nams gzi brjid ldan par 'gyur/_/
[\[120b.5\]]srid pa'i rgya mtsho skems bgyid cing /_/sdig pa thams cad 'joms par bgyid/_/gang na 'dren pa bzhugs 'gyur ba'i/_/zhing dag tu ni myur 'gro bgyid/_/sdug bsngal snod kyi 'khor ba na/_/nyes dmigs mang po mthong nas kyang /_/nyon mongs thams 
[\[120b.6\]]cad sel bgyid cing /_/byang chub dam pa thob par 'gyur/_/sems can gang tshul 'di nyan na/_/thub par dka' bar 'gyur ba lags/_/de bas bkur sti bgyis nas mnyan/_/dpal kun thob par bgyis pa lags/_/btsun pa bcom ldan 'das mi zad pa'i 
[\[120b.7\]]sbubs lung bstan pa chen po 'di bdag gis bzung lags te/_mi mjed kyi 'jig rten gyi khams su bdag mchi lags so/_/yang de'i tshe 'khor de na byang chub sems dpa' sems dpa' chen po ting nge 'dzin dag las langs nas ring po ma lon pa grangs med dpag tu med pa 
[\[121a\]]
[\[121a.1\]]dag gis tshig 'thun par 'di skad ces gsol to/_/btsun pa bcom ldan 'das bdag cag kyang de bzhin gshegs pa shAkya thub pa la blta ba dang /_phyag bgyi ba dang /_mchod pa dang /_bsnyen bkur bgyi ba dang /_'dus pa chen po blta ba dang /_nyi 
[\[121a.2\]]ma'i snying po'i chos kyi rnam grangs sngon chad ma thos pa nyan par 'tshal lags na bcom ldan 'das der bdag cag mchi bar gnang bar mdzad du gsol/_de nas de bzhin gshegs pa ri dbang rgyal po des 'di skad ces bka' stsal to/_/rigs kyi bu dag thams cad 
[\[121a.3\]]lhan cig 'thun par brgya byin gyi cha byad dang /_spyod lam dang /_rtags dang /_dbyibs dag dang /_dbang phyug la dbang bas deng shig_/de nas byang chub sems dpa' sems dpa' chen po spos kyi glang po che byang chub sems dpa' sems dpa' chen po grangs med 
[\[121a.4\]]dpag tu med pa thams cad dang lhan cig tu thams cad 'grogs shing 'thun par brgya byin gyi cha byad dang /_spyod lam dang /_rtags dang /_dbyibs dag dang /_dbang phyug la dbang bar bdag nyid mngon par sprul nas bcom ldan 'das de bzhin gshegs pa ri dbang 
[\[121a.5\]]rgyal po'i zhabs gnyis la mgo bos phyag 'tshal te/_lan gsum bskor ba byas te de nas chas so/_/de dag yud tsam gyis mi mjed kyi 'jig rten gyi khams 'dir phyin te/_de dag phyin pa'i mod la sangs rgyas kyi zhing mi mjed 'dir bcom ldan 'das shAkya thub pa de 
[\[121a.6\]]la mchod pa'i las bya ba'i phyir spos kyi char chen po mngon par rab tu phab ste/_'di lta ste/_tsan dan gor shir Sha dang /_tsan dan sbrul gyi snying po dang /_ta ma la'i 'dab ma dang /_a ga ru dang /_rgya spos dang /_dus kyi rjes su 'brang ba'i tsan dan gyi phye ma'i char mngon par 
[\[121a.7\]]rab tu phab bo/_/de dag de bzhin gshegs pa shAkya thub pa ga la ba der dong ste phyin nas kyang thams cad brgya byin gyi cha byad kyis bcom ldan 'das kyi zhabs gnyis la mgo bos phyag 'tshal te/_lan gsum bskor ba byas nas phyogs gcig tu 'khod do/_/bcom ldan 
[\[121b\]]
[\[121b.1\]]'das ni de'i bar du yang rgyal po gzugs can snying po dang thabs cig chos kyis gnas pa'i gtam kun tu spyod par mdzad do/_/yang de'i tshe nub phyogs logs kyi phyogs cha sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das 
[\[121b.2\]]pa de na/_sangs rgyas kyi zhing snyigs ma lnga dang ldan par gnas pa snying po'i rgyal mtshan zhes bya ba yod do/_/sangs rgyas kyi zhing snying po'i rgyal mtshan de na de bzhin gshegs pa dgra bcom pa yang dag par rdzogs pa'i sangs rgyas ye shes dpal brtsegs rgyal po zhes bya 
[\[121b.3\]]ba bzhugs te/_'tsho zhing gzhes la 'khor bzhi po rnams kyi bsam pa ji lta ba bzhin du sems can rnams la chos kyang ston to/_/'khor de na yang byang chub sems dpa' sems dpa' chen po snang ba'i snying po dpal zhes bya ba chos mnyan pa'i phyir 'dus te 'dug par 
[\[121b.4\]]gyur to/_/des kyang gyen du rnam par bltas so/_/des steng gi nam mkha' la byang chub sems dpa' sems dpa' chen po grangs med dpag tu med pa nub phyogs kyi phyogs cha nas shar phyogs su 'gro ba dag mthong ngo /_/des gang du byang chub sems dpa' sems dpa' chen po 
[\[121b.5\]]de dag 'dong ba'i shar phyogs la rnam par bltas te/_des der snang ba chen po mthong nas de bzhin gshegs pa ye shes dpal brtsegs rgyal po la yongs su zhus so zhes bya ba nas/_de bzhin gshegs pa ye shes dpal brtsegs rgyal po des byang chub sems dpa' 
[\[121b.6\]]sems dpa' chen po snang ba'i snying po dpal la 'di skad ces bka' stsal to zhes bya ba'i bar dang /_rigs kyi bu shar phyogs kyi phyogs cha sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das nas snyigs ma lnga dang ldan par 
[\[121b.7\]]gnas pa de na 'jig rten gyi khams mi mjed ces bya ba yod de/_de na sangs rgyas bcom ldan 'das de bzhin gshegs pa shAkya thub pa zhes bya ba bzhugs te/_'tsho zhing gzhes la chos kyang ston to zhes bya ba'i bar dang /_de'i tshe de na 'dus pa chen po yod de/_de na de bzhin 
[\[122a\]]
[\[122a.1\]]gshegs pa de chos kyi tshul dang dkon mchog gsum gyi gdung ring du gnas par mdzad pa'i phyir dang /_chos kyis gnas pa nyid rgyun mi gcad pa'i phyir dang /_bdud kyi yul rnam par 'jig par mdzad pa'i phyir dang /_chos kyi rgyal mtshan bsgreng bar 
[\[122a.2\]]mdzad pa'i phyir theg pa gsum rnam par gtan la dbab pa bstan pa'i sgo'i chos kyi rnam grangs rab tu ston to/_/der de bzhin gshegs pa thams cad gshegs nas rin po che'i tog ces bya ba'i gzungs sngags bshad nas kyang de dag gshegs par mdzad do/_/
[\[122a.3\]]yang de bzhin gshegs pa shAkya thub pa des byang chub sems dpa' sems dpa' chen po rnams dang /_nyan thos chen po rnams kyi 'dus pa chen po yang dag par 'dus par mdzad de/_der so so yang dag par rig pa bzhi dang ldan pa'i spyan gsum dang /_tshangs pa'i 
[\[122a.4\]]gnas pa dag bstan kyang da dung 'khor sangs rgyas kyi zhing mi mjed sa dang nam mkha'i lam thams cad ma 'dres par gang ba zhig de bzhin gshegs pa mchog tu snyan par gsung ba shAkya thub pa'i chos bstan pas ngoms pa med do zhes bya ba'i bar ji ltar sngar gsungs pa 
[\[122a.5\]]bzhin te/_rigs kyi bu khyod nga'i bkas de bzhin gshegs pa shAkya thub pa la zhu ba'i phyir mi mjed kyi 'jig rten gyi khams su 'gro bar spro na/_der nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi 
[\[122a.6\]]las zad par 'gyur ba'i gzungs sngags la ngas dad pa sbyin par mdzad do/_/der smon pa med pa dang rjes su 'thun pa'i bzod pa mthu stobs che ba/_phan yon che ba/_'dod pa'i 'dod chags thams cad kun tu zad par byed pa/_gzugs kyi 'dod chags thams 
[\[122a.7\]]cad kun tu zad par byed pa/_gzugs med pa'i 'dod chags thams cad kun tu zad par byed pa/_nga rgyal dang /_lhag pa'i nga rgyal dang /_nga'o snyam pa'i nga rgyal thams cad kun tu zad par byed pa zhes bya ba nas/_zad pa shes pa skyed pa'i bar byed pa/_mi skye ba shes 
[\[122b\]]
[\[122b.1\]]pa rtogs par byed pa/_ma rig pa'i mun pa'i phung po thams cad rab tu 'joms par byed pa/_sdug bsngal gyi khur 'dor bar byed pa 'di bskur bar mdzad do/_/tad ya thA/_sha na sha ba/_ma sha na sha ba/_a bak+Sha sha ba/_k+Shu k+Shu ta sha ba/_tsak+Shu sha ba/_shro 
[\[122b.2\]]tra sha ba/_g+h+rA Na sha ba/_dzi hwa sha ba/_kA ya sha ba/_ma na sha ba/_k+Shu b+ha bi d+ha/_tsak+Shu pra ti bi sha ba/_shro tra a b+ha k+Sha b+ha/_g+h+rA Na te dza k+Sha b+ha/_dzi hwa bA yu k+Sha b+ha/_kA ya kra ma k+Sha b+ha/_ma na o dza/_A lo ka dz+nyA yak+Sha b+ha/_bI dza sang kra ma k+Sha b+ha/_ang ga ra kha ga 
[\[122b.3\]]k+Sha b+ha/_sa mA ro pa bya yak+Sha b+ha/_sha ma ka na k+Sha b+ha/_k+Sha ya ka ra sa k+Sha b+ha/_shA na ta bya t+ya s+tha k+Shab+ha/_na to tai ta to na/_a tsa nai na na to na/_na g+ha ba na yi na to na/_e sha e bAn to du kha s+ya swA hA/_rigs kyi bu smon pa med pa dang rjes su 'thun pa'i gzungs sngags de 
[\[122b.4\]]ni 'di yin te/_mthu stobs che ba/_phan yon che ba/_'dod pa'i 'dod chags thams cad kun tu zad par byed pa/_gzugs kyi 'dod chags thams cad kun tu zad par byed pa zhes bya ba nas/_sdug bsngal gyi khur thams cad 'dor bar byed pa'i bar 
[\[122b.5\]]yin no/_/long la mi mjed kyi 'jig rten gyi khams su song shig_/nga'i bkas de bzhin gshegs pa shAkya thub pa de la gnod pa chung ngam/_bskyod pa yang ngam/_stobs dang /_bde bar reg pa la gnas sam zhes kyang zhus la/_de la 'di skad du nub 
[\[122b.6\]]phyogs kyi phyogs cha na sangs rgyas kyi zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das pa de na sangs rgyas kyi zhing snyigs ma lnga dang ldan par gnas pa/_snying po'i rgyal mtshan zhes bgyi ba mchis so/_/sangs rgyas kyi 
[\[122b.7\]]zhing snying po'i rgyal mtshan de na de bzhin gshegs pa dgra bcom pa yang dag par rdzogs pa'i sangs rgyas ye shes dpal brtsegs rgyal po zhes bgyi ba bzhugs te/_'tsho zhing gzhes la 'khor bzhi po rnams kyi bsam pa ji lta ba bzhin du sems can rnams la 
[\[123a\]]
[\[123a.1\]]chos kyang ston to/_/de bzhin gshegs pa des kyang bdag de nas 'dir bcom ldan 'das la yongs su zhu ba'i slad du btang ba lags na/_btsun pa bcom ldan 'das ci snyung ba mi mnga' lags sam/_gnod pa chung ngam/_khyod kyi 'khor bro 
[\[123a.2\]]'tshal ba ma mchis lags sam/_dam pa'i chos nyan par 'tshal ba dag lags sam/_ji ltar thos pa bzhin du chos dang ldan pa lags sam/_chos de la nan tan snying por bgyid pa lags sam/_chos kyis gnas pa dang ldan par gnas lags sam/_
[\[123a.3\]]khyod kyi sangs rgyas kyi zhing 'dir bdud kyi yul dang /_klu'i yul bcom lags sam/_sangs rgyas gcig gi yul lags sam/_'dir khyod kyi chos kyi 'khor lo thogs pa ma mchis par skor bar mdzad lags sam/_gang la la sangs rgyas kyi yul 'dir chos ma 
[\[123a.4\]]lags pa'i 'khor lo skor ba de'i slad du yang de bzhin gshegs pa dgra bcom pa yang dag par rdzogs pa'i sangs rgyas ye shes dpal brtsegs rgyal po des nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u dang /_sems 
[\[123a.5\]]can rnams kyi las zad par 'gyur ba'i gzungs sngags 'di la dad par stsol bar mdzad cing /_de nas kyang smon pa med pa dang rjes su 'thun pa'i gzungs sngags mthu stobs che ba/_phan yon che ba/_'dod pa'i 'dod chags thams cad kun tu zad par byed pa/_gzugs 
[\[123a.6\]]kyi 'dod chags thams cad kun tu zad par byed pa zhes bya ba nas sdug bsngal gyi khur thams cad 'dor bar byed pa 'di des bskur lags so zhes bya ba'i bar gsol cig ces bya ba snga ma bzhin no/_/de nas byang chub sems dpa' sems dpa' chen po snang ba'i snying po dpal 
[\[123a.7\]]des 'di skad ces gsol to/_/btsun pa bcom ldan 'das smon pa med pa dang rjes su 'thun pa'i gzungs sngags kyi phan yon bdag gis bzung lags na btsun pa bcom ldan 'das sangs rgyas kyi zhing mi mjed der mchi ba la 'jigs pa 'ba' zhig mchis lags so/_/
[\[123b\]]
[\[123b.1\]]de ci'i slad du zhe na/_da ltar bcom ldan 'das la bdag gis mngon du thos shing mngon du yongs su bzung lags te/_'di ltar sangs rgyas kyi zhing mi mjed de na sems can rnams mchog tu lta ba mi zad pas sdug bsngal thob par gyur pa mchog tu 'dod chags kyi shas che 
[\[123b.2\]]ba/_dmus long dang 'dra ba dag lags te zhes bya ba nas/_bud med kyi nyes pas dge ba'i rtsa ba thams cad las yongs su nyams pa dag dang /_yud tsam kho nas mnar med par 'chi bar 'gyur ba'i slad du'o zhes bya ba'i bar snga ma bzhin no/_/de nas de bzhin 
[\[123b.3\]]gshegs pa ye shes dpal brtsegs rgyal po des byang chub sems dpa' sems dpa' chen po snang ba'i snying po dpal la 'di skad ces bka' stsal to/_/rigs kyi bu lan thob shig lan thob shig_/'o na khyod kyis zhag dgu la gling bzhi pa bar ma'i sangs rgyas kyi zhing 
[\[123b.4\]]mi mjed der bya'i rgyal po nam mkha' lding gi cha byad kyis rgya mtsho chen por klu bye ba phrag drug cu rtsa bzhi 'jigs par kun tu bstan pa'i rkyen gyis skyabs gsum du 'gro ba la rnam par ma bkod dam/_bla na med pa yang dag par rdzogs pa'i byang chub tu sems skyed du ma bcug 
[\[123b.5\]]gam/_des 'di skad ces gsol to/_/btsun pa bcom ldan 'das de de lta lags so/_/ji skad gsungs pa de lta lags te/_bdag gis klu bye ba phrag drug cu rtsa bzhi po de dag 'jigs par kun tu bstan pa'i rkyen gyis byang chub kyi bar la rab tu bkod lags so/_/
[\[123b.6\]]rigs kyi bu 'o na khyod kyis gling bzhi pa bar ma de na gang na char pa med pa der gang bstan pa las de na gnas pa'i klu thams cad 'khrug par 'gyur zhing /_de dag 'khrugs nas kyang zhag bdun du char pa mngon par rab tu 'bebs par byed pa'i glang po che'i klu chen po dag dang /_
[\[123b.7\]]rta'i klu chen po dang /_sbrul gyi klu chen po dag ma bstan tam/_des 'di skad ces gsol to/_/btsun pa bcom ldan 'das de de lta lags te/_sngon gyi smon lam gyi bye brag gis lags so/_/bcom ldan 'das des bka' stsal pa/_ngas khyod der mngags na de ji ltar 
[\[124a\]]
[\[124a.1\]]khyod dngang bar byed/_byang chub sems dpa' des 'di skad ces gsol to/_/btsun pa bcom ldan 'das 'di lta ste/_rin po che'i gter chen po zhig mchis par gyur la/_de nas skyes bu mkhas pa'i rang bzhin can la la der mchis nas sen mo dag gis 
[\[124a.2\]]rko bar bgyid na de ji lta ji ltar sen mo dag gis rko bar bgyid pa de lta de ltar rin po che'i phung po chen po ches mang du rnyed par 'gyur ro/_/btsun pa bcom ldan 'das de de bzhin du mkhas pas de bzhin gshegs pa'i gter yang tshig de lta bu dag gis ji lta ji ltar phyung ba de 
[\[124a.3\]]lta de ltar de nas chos rin po che rin thang ma mchis pa ches phal cher 'thob par 'gyur lags pas der sems can yongs su smin par bgyi ba'i slad du chos kyi phyag rgya gang gis de bzhin gshegs pa'i stobs skyed pas/_der bdag gis sems can ches mang po yongs 
[\[124a.4\]]su smin par bgyid pa'i chos kyi phyag rgya ches mang du de bzhin gshegs pa las bdag yongs su tshol bar bgyid lags so/_/de nas de bzhin gshegs pa ye shes dpal brtsegs rgyal po des byang chub sems dpa' sems dpa' chen po snang ba'i snying po dpal 
[\[124a.5\]]la 'di skad ces bka' stsal to/_/rigs kyi bu ngas lung bstan pa chen po rig sngags kyi rten ces bya ba khyod la sbyin par mdzad do//_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po bzhi pa/_tad ya thA/_
[\[124a.6\]]sa tri ra Na sha ma/_sa mu da thA na sha ma/_a brdza na sha ma/_swa ra~M ga sha sa ma/_sa~M yo ga sha ma/_ban d+ha na sha ma/_sa ma bi sa ra sha ma/_bA tI na sha ma/_sa mA kra ma sha ma/_a bid+yA sha ma/_sa~M skA ra sha ma/_bi dz+nyA na sha ma/_nA ma rU pa sha ma/_Sha DA ya ta na sha ma/_
[\[124a.7\]]spar+sha sha ma/_be da na sha ma/_tr-iSh+Nasha ma/_u pA da na sha ma/_b+ha ba sha ma/_dzAti sha ma/_dza rA ma ra Na sha ma/_yA bad sarba ma nu Sh+ya sha ma/_yA bad sarba trai d+hA tu kasa~M skr-ita sha ma/_A ra pA ra sha ma/_'di ni rig sngags kyi rten lung ston pa chen po yin te/_lung 
[\[124b\]]
[\[124b.1\]]bstan pa des na der sems can rnams kyis thos pa tsam gyis sred pa chung ngu dang /_'bring dang /_rab dang /_srid pa'i rgyu nyon mongs pa rnams rab tu zhi bar 'gyur zhing gzugs dang /_gzugs med pa'i srid pa'i rgyu byed pa'i nyon mongs pa rnams rab tu zhi bar 
[\[124b.2\]]'gyur ba yin no/_/nyon mongs pa gang gA'i klung gi bye ma snyed kyang bsnyil bar 'gyur ro/_/'gro ba lnga lus dang /_ngag dang /_yid kyi nyes par spyod pa sngon chad byas pa 'bras bu mthar ma phyin pa dang ma sbyangs pa thams cad kyang ldog par 'gyur ro/_/rig sngags 
[\[124b.3\]]kyi rten lung ston pa 'di gang gis ris 'thun par sems rtse gcig pas mnyan nas nyin zhag bdun du las gzhan mi byed par chos 'di rnam par sgom par byed na dge ba'i phyogs thams cad las yongs su nyams par byed pa dang /_bgegs byed pa dang /_nor yongs su 
[\[124b.4\]]nyams par byed pa dang /_sdug pa'i dngos po dang bral bar byed pa dang /_lus la kun tu gnod par byed pa dang /_sems kun tu 'khrug par byed pa dang /_dge ba thams cad la mngon par mi dga' bar byed pa dang /_mi dge ba thams cad la mngon par dga' bar 
[\[124b.5\]]byed pa'i sdig pa'i las de dag thams cad ma lus par 'bras bu mi sgrub par zad par 'gyur te/_mtshams med pa byed pa dang /_dam pa'i chos spong ba dang /_'phags pa la skur pa 'debs pa dang /_ltung ba'i rtsa ba byung ba ni ma gtogs so/_/de dge ba'i rtsa ba de lta 
[\[124b.6\]]bu kun tu spyod par byed de/_gal te sbyin pa'i pha rol tu phyin pa kun tu rtsom par byed na de sangs rgyas thams cad kyis byin gyis brlabs par 'gyur ro/_/byang chub sems dpa' dang /_rkyen gyi rgyal ba dang /_dgra bcom pa thams cad kyis kyang byin gyis brlabs par 
[\[124b.7\]]'gyur ro/_/de'i khyim longs spyod zad mi shes par yang 'gyur ro zhes bya ba nas sngar gsungs pa bzhin tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa la goms par byed na lha dang /_lha ma yin du bcas 
[\[125a\]]
[\[125a.1\]]pa'i 'jig rten gyis mi rdzi bar 'gyur ro zhes bya ba'i bar dang /_de lha'i dbang po thams cad dang zhes bya ba nas/_mi'i dbang po thams cad kyi bar gyis dad par bya ba'i 'os su gyur pa yin/_dran par bya ba'i 'os su gyur pa dang /_mngon par dga' bar bya ba'i 'os su 
[\[125a.2\]]gyur pa dang /_mchod pa'i 'os su gyur pa dang /_phyag bya ba'i 'os su gyur pa dang /_rab tu bsrung ba'i bar gyi 'os su gyur pa yin no/_/de phyi ma'i dus na 'chi ba'i tshe phyogs bcu kun tu sangs rgyas bcom ldan 'das dag mthong bar 'gyur ro/_/sangs rgyas 
[\[125a.3\]]bcom ldan 'das de dag kyang de la phyag rkyong bar mdzad cing de la 'di skad du/_skyes bu dam pa dag 'ongs pa legs so/_/tshur nged kyi sangs rgyas kyi zhing yongs su dag par gnas par byos shig_/der nged kyis khyod sa bcu dag la gzhag par mdzad do zhes kyang 
[\[125a.4\]]gsung bar 'gyur ro/_/de sangs rgyas mthong ba dang /_'phags pa'i dga' ba dang /_dad pa des 'chi ba'i dus byas na sangs rgyas kyi zhing stong pa ma yin pa de dag tu skye bar 'gyur te/_de der yang sa bcu thob par byed cing ring po mi thogs par bla na med pa yang dag par 
[\[125a.5\]]rdzogs pa'i byang chub mngon par rdzogs par 'tshang rgya'o/_/rigs kyi bu rig sngags kyi rten lung ston pa chen po 'di ni de ltar don che ba yin no/_/rigs kyi bu sangs rgyas kyi zhing mi mjed de na sems can rnams ni nges par 'byed pa'i cha dang 'thun pa'i dge ba'i rtsa ba thams 
[\[125a.6\]]cad las yongs su nyams pa dag yin no/_/de ci'i phyir zhe na/_'di ltar de dag ni phyogs bcu'i sangs rgyas kyi zhing thams cad nas bor ba dag yin zhing mtshams med pa byed pa dag dang /_dam pa'i chos spong ba dag dang /_'phags pa la skur pa 'debs pa dag 
[\[125a.7\]]dang /_ltung ba'i rtsa ba byung ba dag yin pa'i phyir ro/_/de dag thams cad kyis ngan song gsum du yun ring por sdug bsngal rnam pa sna tshogs rab tu drag po rab tu rtsub po nyams su myong ngo /_/de dag ngan song gsum las yongs su thar ba dang /_yongs su dag pas 
[\[125b\]]
[\[125b.1\]]dge ba bcu'i las kyi lam yang dag par blangs pa'i rgyu dang /_de bzhin gshegs pa shAkya thub pa'i sngon gyi smon lam gyi rgyus de dag gis sangs rgyas kyi zhing der mi nyid rnyed pa thob bo/_/gang de dag gi sngon gyi dad pa'i dbang po nas shes rab kyi dbang po'i bar dang /_
[\[125b.2\]]sbyin pa dang ldan pa la goms pa nas shes rab dang ldan pa la goms pa'i bar dang /_smon lam la goms pa dang /_'khor ba la yongs su skyo ba la goms pa dang /_byang grol gyi bde ba la goms pa dang /_tshangs pa'i gnas pa sgom pa la goms pa sngon chad byas 
[\[125b.3\]]par gyur pa de dag thams cad ni ngan song gi sdug bsngal nyams su myong ba la goms pas ma lus par brjed do/_/ma lus par brjed nas kyang sangs rgyas kyi zhing der skyes te/_da dung yang nyes par spyod pa thams cad kyi rgyus de dag gzugs mi sdug pa dag dang /_
[\[125b.4\]]tshul du mi shis pa dag dang /_yan lag dang bral ba dag dang /_bza' ba dang /_btung ba dang /_gos dang /_mal cha dang /_rgyan dang bral ba dag tu gyur to/_/de dag der yang tshe thung ba dag dang /_yid gzhungs pa chung ba dag dang /_blo chung ba dag 
[\[125b.5\]]dang /_longs spyod dang nye bar spyod pa chung ba dag dang /_dge ba'i rtsa ba chung ba dag dang /_bsod nams chung ba dag dang /_grub pa chung ba dag dang /_bya ba chung ba dag dang /_bya ba ngan pa la zhugs pa dag dang /_lta ba ngan pas zin pa dag dang /_bstan bcos 
[\[125b.6\]]ngan pa la dad pa dag dang /_smon lam ngan pa dang ldan pa dag dang /_nad mang ba dag yin/_rnam par g.yeng ba mang ba dag yin/_'jug pa la sbyor ba mang ba dag dang /_nyes par spyod pa gsum mang ba dag dang /_ltad mo dag dang /_ltas ngan pa dag dang /_
[\[125b.7\]]gzu lums can dag dang /_rtsub pa dag dang /_zhe sdang dang ldan pa dag dang /_mi dge ba bcu'i las kyi lam dang ldan pa dag dang /_dkon mchog gsum 'gog par byed pa dag yin te/_sangs rgyas kyi zhing de na sems can ni phal cher ngan song gsum du 'gro ba dag 
[\[126a\]]
[\[126a.1\]]yin no/_/rigs kyi bu dag der rig sngags kyi rten lung ston pa chen po 'di de dag gis thos pa tsam gyi mod la de dag nges par 'byed pa'i cha dang 'thun pa'i dge ba dag gi kun tu sbyor bas ngan song gi lam dag las sgrol bar byed do/_/de dag sngon 
[\[126a.2\]]byas pa'i dad pa'i dbang po la goms pas dga' bar 'gyur ba nas/_shes rab kyi dbang po'i bar la goms pas dga' bar 'gyur ba'i bar dang /_smon lam dang /_'khor ba'i skyon dang /_tshangs pa'i gnas pa bsgom pa goms pa la dga' bar 'gyur ba yin no/_/
[\[126a.3\]]thos pa tsam gyis de dag gi tshe 'phel bar 'gyur ro/_/nad med pa 'phel ba dang /_longs spyod dang nye bar spyod pa 'phel ba dang /_dge ba'i bya ba 'phel ba dang /_dge ba'i rtsa ba yang dag par sgrub pa 'phel ba dang /_shes rab 'phel ba dang /_byams pa 'phel 
[\[126a.4\]]ba nas/_btang snyoms kyi bar 'phel ba dang /_legs par byas pa'i las 'phel ba mchog tu 'gyur ro/_/thos pa tsam gyis de dag thams cad yang dag pa'i lta ba dang ldan par 'gyur ro/_/gang dag rig sngags kyi rten lung bstan pa chen po 'di bkur stir byas 
[\[126a.5\]]te nyan par byed cing nyin zhag bdun du las gzhan mi byed par sems rtse gcig pas chos 'di dag rnam par sgom par byed pa'i sems can de dag ni dge ba bcu'i las kyi lam dang ldan pa dag dang /_legs par spyod pa gsum dang ldan pa dag dang /_dkon mchog gsum 
[\[126a.6\]]la skyabs dang /_smon lam gyi shugs la mngon par dga' ba dag dang /_chos kyis gnas pa dag dang /_dkon mchog gsum gyi gdung gsal bar byed pa dag tu 'gyur te/_sems can gang dag der sngon gyi skye gnas myong bar 'gyur ba mtshams med pa byed pa nas 
[\[126a.7\]]ltung ba'i rtsa ba byung ba'i bar dag ni ma gtogs so/_/de nas shi 'phos nas kyang sangs rgyas kyi zhing mi mjed 'dir skyes shing skye bar 'gyur ba dag yin te/_gang dag gi sdig pa'i las rab tu chen po'i 'bras bu rnam par smin par sngon chad yongs su ma spyad pa'i sems can 
[\[126b\]]
[\[126b.1\]]de dag gis rig sngags kyi rten lung ston pa chen po 'di thos na yang yon tan de lta bu de dag thob par 'gyur ro/_/thos pa tsam gyis mod la yang de dag gi las kyi sgrib pa dpag tu med pa ma lus par yongs su zad par 'gyur ro/_/sems can de dag gis kyang der 
[\[126b.2\]]chos kyi rnam grangs 'di mtha' dag bri bar bya'o/_/yang dag par rdzogs pa'i sangs rgyas bdun po dag gi sangs rgyas kyi sku gzugs bdun yang bya'o/_/de bzhin gshegs pa shAkya thub pa'i nyan thos kyi dge 'dun chos kyis gnas pa rnams kyi kun dga'i ra ba 
[\[126b.3\]]yang bya'o/_/der sbyin bdag kyang rab tu gzhag par bya'o/_/dus dus su gso sbyong gi sdom pa la yang mngon par brtson par bya'o/_/chos mnyan par bya'o/_/der sems can gang dag dkon mchog gsum la dga' ba dang /_mchog tu dga' ba chen po de lta bu 
[\[126b.4\]]'thob pa'i gnas de yod de/_de dag gis gang bskal pa bye ba khrag khrig brgya stong mang por ngan song gsum du sdug bsngal drag po rnam pa sna tshogs myong bar 'gyur ba de yang ris 'thun pa 'di nyid la mi 'dod pa'i 'bras bu mngon par 'grub par 'gyur ro/_/kha cig la 
[\[126b.5\]]ni yun ring du nad 'byung ste/_des de'i sngon gyi mi dge ba'i las 'phangs pa dag kyang yongs su zad par 'gyur ro/_/kha cig gi ni yan lag bcad pas yongs su zad par 'gyur ro/_/kha cig gi ni nor zad pas yongs su zad par 'gyur ro/_/kha cig gi ni 'khor 
[\[126b.6\]]zhig pas yongs su zad par 'gyur ro/_/kha cig gi ni longs spyod dang nye bar spyod pa dang bral bas yongs su zad par 'gyur ro/_/kha cig gi ni 'khor dang /_bran dang /_lus la gnod pa byed pa dang /_btson rar gzhag pas yongs su zad par 'gyur ro/_/kha cig 
[\[126b.7\]]gi ni mi snyan pa dang /_nyes par smras pa'i tshig thos pas yongs su zad par 'gyur te/_ris 'thun pa la de dag gis mi dge ba'i las sngon byas pa rnams yongs su zad par 'gyur ro/_/rigs kyi bu rig sngags kyi gzhi lung ston pa chen po 'di ni de ltar don che ba yin 
[\[127a\]]
[\[127a.1\]]no/_/tad ya thA/_kha ga pa ri ts+tshe da/_gar+b+ha k+Sha se/_gar+b+ha re bid+yA/_pra b+ha ga k+She/_k+Sha ba yo ge/_pra ti hA re/_sha ma na si ka the/_sa ma me g+ha dzuSh+Te/_ak+Sha ya ta te/_k+Sha b+ha ba dze/_ni na da na dz+hu She/_sa mA gra dz+hu She/_ad+h+ya sha ya dz+hu She/_bi pra b+ha dz+hu 
[\[127a.2\]]She/_shai k+Sha dz+hu She/_sat+ya dza ba dz+hu She/_sai n+ya dza ba dz+hu She/_sa li la gu h+ya dz+hu She/_sa la gu h+ya byA k+She/_pa Na g+ho She/_sa dA na ko ne/_sarba d+ha nan th+ye/_bI ta pra pr-ita te/_u pa kra ma Na the/_a na ts+tsha d+ya pra khe/_pra ti kra ma na_/sa kha th+ye she_/sa lo tsa na ba me/_kro d+ha d+ha re kA sha 
[\[127a.3\]]sa she_/A kA sha kha ge_/na ya kuny+dze/_bi d+yA ba ne/_klA na ba ne/_u pa ba ne/_sa me ma kA re/_shA ra ya ba ne/_me g+ha dz+hu She/_ha ri ko na/_ba na ya na mu khe/_sa ra k+Sha ko le/_na rA ya na dz+hu She/_in dra bas ne/_o a/_a ba A/_a ra ba ha/_dza rA/_a ba 
[\[127a.4\]]rA ba/_sa me g+ha duHkhe na sti ra Ni nirbA he swA hA/_rigs kyi bu rig sngags kyi rten lung ston pa chen po 'di ni yon tan che ba/_phan yon che ba/_sems can thams cad la phan pa byed pa dang /_khrus byed pa/_snang bar byed pa/_dran par byed pa/_nye bar zhi bar byed pa yin te/_
[\[127a.5\]]de la gang dag sems rtse gcig pas nyan par byed cing ji ltar bstan pa bzhin du sgrub par byed pa'i sems can de dag ni de bzhin gshegs pa thams cad kyis byin gyis brlabs par 'gyur ro/_/byang chub sems dpa' sems dpa' chen po thams cad dang /_rkyen gyi rgyal ba 
[\[127a.6\]]thams cad dang /_dgra bcom pa thams cad kyis byin gyis brlabs par 'gyur ro/_/de dag thams cad ni lha'i dbang po nas/_mi'i dbang po'i bar gyis bsams pa dang /_dad par bya ba'i 'os su gyur pa dang /_phyag bya ba'i 'os su gyur pa dang /_mchod pa'i 'os 
[\[127a.7\]]su gyur pa yin no/_/shin tu bsrung bar bya ba'i 'os su gyur pa yin no/_/sems can de dag ni phyi ma'i dus na 'chi ba'i dus kyi tshe rnam par shes pa tha ma la phyogs bcu kun nas mdun na sangs rgyas bcom ldan 'das rnams mthong bar 'gyur te/_sangs rgyas bcom ldan 'das 
[\[127b\]]
[\[127b.1\]]de dag kyang de la phyag rkyong bar mdzad cing 'di skad du/_kye yon tan gyis phyug pa dag tshur shog_/nged kyi sangs rgyas kyi zhing yongs su dag par gnas par gyis shig_/deng nged kyis khyod sa bcu dag la gzhag par bya'o zhes kyang gsung bar mdzad do/_/de sangs rgyas 
[\[127b.2\]]mthong ba'i dga' ba dang /_mchog tu dga' ba dang /_dad pa 'phags pa des 'chi ba'i dus byas nas kyang sangs rgyas kyi zhing stong pa ma yin pa dag tu skye bar 'gyur zhing de der yang sa bcu dag thob par 'gyur zhing myur du bla na med pa yang dag par rdzogs pa'i byang chub mngon 
[\[127b.3\]]par rdzogs par 'tshang rgya ste/_rig sngags kyi rten lung ston pa chen po 'di ni sems can rnams kyi las zad par bya ba dang /_rnam par dag pa thob par bya ba dang /_byang grol gyi bde ba thob par bya ba'i phyir de ltar don che ba dang /_phan yon che ba yin gyis long la mi 
[\[127b.4\]]mjed kyi 'jig rten gyi khams su song shig_/nga'i bkas de bzhin gshegs pa shAkya thub pa la zhus shig_/de nas byang chub sems dpa' sems dpa' chen po snang ba'i snying po dpal des 'di skad ces gsol to/_/btsun pa bcom ldan 'das de ltar 'tshal 
[\[127b.5\]]lags so/_/yang de'i tshe 'khor der byang chub sems dpa' sems dpa' chen po grangs med dpag tu med pas kyang tshig 'thun par 'di skad ces gsol to/_/btsun pa bcom ldan 'das bdag cag kyang de bzhin gshegs pa shAkya thub pa la blta ba dang /_phyag 
[\[127b.6\]]bgyi ba dang /_bsnyen bkur bgyi ba dang /_'dus pa chen po de yang blta ba dang /_nyi ma'i snying po'i chos kyis gnas pa klu'i yul rnam par 'jig par bgyid pa'i 'od zer gyi le'u sems can rnams kyi las bas par 'gyur ba'i gzungs sngags thos par 'tshal te/_bdag 
[\[127b.7\]]cag kyang ting nge 'dzin gyi rnal 'byor las langs nas ring po ma lags/_snga ma yang kun phyin lags na btsun pa bcom ldan 'das 'jig rten gyi khams mi mjed der bdag cag kyang mchi bar gnang bar mdzad par gsol/_de nas de bzhin gshegs pa ye shes dpal 
[\[128a\]]
[\[128a.1\]]brtsegs rgyal po des 'di skad ces bka' stsal to/_/rigs kyi bu dag khyed cag thams cad lhan cig 'thun par sred med kyi bu'i mdog dang /_rtags dang /_gzugs dang /_dbyibs dang /_spyod lam dang /_cha byad kyis khyed deng shig_/btsun 
[\[128a.2\]]pa bcom ldan 'das de ltar 'tshal lags so zhes kyang gsol te/_byang chub sems dpa' sems dpa' chen po snang ba'i snying po dpal byang chub sems dpa' sems dpa' chen po de dag thams cad dang lhan cig tu sred med kyi bu'i mdog dang /_rtags dang /_gzugs 
[\[128a.3\]]dang /_dbyibs dang /_spyod lam dang /_cha byad du bdag nyid mngon par sprul nas bcom ldan 'das de bzhin gshegs pa ye shes dpal brtsegs rgyal po'i zhabs gnyis la mgo bos phyag 'tshal te/_lan gsum du bskor ba byas nas de nas chas te yud tsam 
[\[128a.4\]]gcig gis sangs rgyas kyi zhing mi mjed 'dir phyin to/_/sangs rgyas kyi zhing mi mjed 'dir de dag phyin pa tsam gyi mod la sangs rgyas kyi zhing mi mjed thams cad du bcom ldan 'das la mchod pa'i las bya ba'i phyir 'dzam bu'i chu bo'i gser gyi char pa mngon par rab tu phab 
[\[128a.5\]]bo/_/de dag gling bzhi pa bar ma 'di ga la ba dang /_yul ma ga d+hA'i zhing ga la ba de logs su dong ste/_dong nas kyang bcom ldan 'das shAkya thub pa'i zhabs gnyis la mgo bos phyag 'tshal te phyogs gcig tu 'khod do/_/bcom ldan 'das ni da dung yang rgyal po 
[\[128a.6\]]gzugs can snying po dang thabs cig chos kyis gnas pa'i gtam rab tu mdzad do/_/yang de'i tshe byang phyogs na sangs rgyas kyi zhing gang gA'i klung brgyad cu'i bye ma snyed 'das pa de na sangs rgyas kyi zhing spos thams cad yang dag par 'phags pa zhes bya ba yod de/_sangs rgyas 
[\[128a.7\]]kyi zhing snyigs ma lnga dang ldan par gnas pa de na de bzhin gshegs pa dgra bcom pa yang dag par rdzogs pa'i sangs rgyas dpal me tog gi snying po zhes bya ba bzhugs te 'tsho zhing gzhes la chos kyang ston to/_/'khor der byang chub sems dpa' sems dpa' chen po nam mkha'i 
[\[128b\]]
[\[128b.1\]]snying po zhes bya ba chos mnyan pa'i phyir 'dus par gyur te 'dug go/_/de nas byang chub sems dpa' sems dpa' chen po nam mkha'i snying pos steng gi nam mkha' la bltas so/_/des kyang der nam mkha' la byang chub sems dpa' sems dpa' chen po grangs med dpag 
[\[128b.2\]]tu med pa byang phyogs kyi phyogs cha nas lho phyogs su 'dong ba dag mthong bar gyur to/_/des lho phyogs su rnam par bltas te snang ba chen po mthong nas des de bzhin gshegs pa dpal me tog gi snying po ga la ba de logs su thal mo sbyar ba rab tu btud nas 'di skad ces 
[\[128b.3\]]gsol to/_/btsun pa bcom ldan 'das bdag ting nge 'dzin gyi rnal 'byor las langs nas ring por ma lags te/_bdag gis ni steng gi nam mkha' la byang chub sems dpa' sems dpa' chen po grangs ma mchis/_dpag tu ma mchis pa byang phyogs kyi phyogs 
[\[128b.4\]]cha nas lho phyogs su mchi ba dag mthong lags so/_/btsun pa bcom ldan 'das lho phyogs su rnam par bltas te snang ba chen po mthong nas bdag 'di snyam du sems te/_'di la rgyu ni gang lags snyam lags so/_/de nas de bzhin gshegs pa dpal me tog gi 
[\[128b.5\]]snying po des byang chub sems dpa' sems dpa' chen po nam mkha'i snying po la 'di skad ces bka' stsal to/_/rigs kyi bu sangs rgyas kyi zhing 'di nas lho phyogs kyi phyogs cha na sangs rgyas kyi zhing gang gA'i klung brgyad cu'i bye ma snyed 'das nas sangs rgyas kyi zhing mi mjed 
[\[128b.6\]]ces bya ba yod do/_/'di ltar snyigs ma lnga dang ldan par gnas pa de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba da ltar bzhugs te/_'tsho zhing gzhes la 'dus pa chen po la chos kyi tshul yun ring du gnas par bya 
[\[128b.7\]]ba'i phyir dang /_dkon mchog gsum gyi gdung gi chos kyis gnas pa rgyun mi gcad par bya ba'i phyir da ltar theg pa gsum gyi rnam par gtan la dbab pa bstan pa'i sgo'i chos kyi rnam grangs rab tu ston to/_/sangs rgyas kyi zhing mi mjed der bdud kyi yul rnam par 
[\[129a\]]
[\[129a.1\]]gzhig pa dang /_dri ma med par mdzad pa'i phyir dang /_chos kyi rgyal mtshan bsgreng bar mdzad pa'i phyir dang /_chos kyi tshul yun ring du gzhag pa'i phyir sangs rgyas kyi 'dus pa chen po byung bar gyur to/_/der yang de bzhin gshegs pa thams cad 
[\[129a.2\]]kyis rin po che'i tog gi gzungs sngags gsungs te/_sangs rgyas kyi zhing yang yongs su spyad nas gshegs so/_/de bzhin gshegs pa shAkya thub pa de yang byang chub sems dpa' sems dpa' chen po rnams dang /_nyan thos chen po rnams kyi 'dus pa chen po yang 
[\[129a.3\]]dag par sgrub par mdzad de/_so so yang dag par rig pa bzhi dang yang dag par ldan pa mig gsum pa'i tshangs pa'i gnas pa bstan kyang de na da dung sangs rgyas kyi zhing mi mjed sa dang nam mkha' gang ba zhig de bzhin gshegs pa shAkya thub pa mchog tu snyan par gsung ba'i chos 
[\[129a.4\]]bstan pas tshim par ma gyur to/_/mchog tu snyan pa gsung ba shAkya thub pa de yang bsdu ba'i dngos po bzhi dang /_nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las zad par byed pa'i gzungs sngags 
[\[129a.5\]]bshad par bzhed do/_/de bzhin gshegs pa de 'di snyam du dgongs te/_phyogs bcu dang /_sangs rgyas kyi zhing thams cad na byang chub sems dpa' sems dpa' chen po gang su dag bskal pa brgyas nges par 'byung ba zhes bya ba nas gang dag srid pa tha ma pa sangs 
[\[129a.6\]]rgyas kyi chos ma 'dres pa [{]bcwa [,]bco [}]brgyad la gzhan gyi dring mi 'jog pa sgrib pa med pa'i ye shes la mkhas pa dag 'di'i tshe sangs rgyas kyi zhing mi mjed du 'jug par gyur cig_/'dir 'khod nas kyang rang rang gi dge ba'i phyogs kyi bsam gtan dag gis gnas par gyur cig_/
[\[129a.7\]]'di ltar sangs rgyas kyi zhing 'dir sa chen po lhag par mthu dang ldan pa dang /_bcud dang ldan pa dang /_yon tan dang ldan pa dag tu gyur cig_/'di ltar 'dir sangs rgyas kyi zhing gzhan bzhin du thams cad dran pa dang ldan pa dag dang /_brtson 'grus dang ldan pa dag 
[\[129b\]]
[\[129b.1\]]dang /_gtong ba dang ldan pa dag dang /_shes rab dang ldan pa dag tu gyur cig_/de'i tshe byang chub sems dpa' sems dpa' chen po gang su dag phyogs bcu'i sangs rgyas kyi zhing dag nas yang dag par zhugs pa de dag kyang sangs rgyas kyi zhing mi mjed 'di'i nang du 
[\[129b.2\]]chud par gyur cig_/de nyid du 'khod nas kyang rang rang gi dge ba'i phyogs la stobs ji lta ba dang /_ji ltar 'tsham pa bzhin du 'khod nas bsam gtan byed par gyur cig snyam dgongs so/_/bsam gtan byed pa de dag kha cig gi lus las 'od 'di lta bu/_dper 
[\[129b.3\]]na 'bru mar gyi mar me lta bu byung ngo zhes bya ba nas kha cig gi lus las 'od 'di lta bu/_dper na zla ba dang nyi ma bye ba phrag brgya stong mang po'i 'od lta bu byung ngo zhes bya ba'i bar du sbyar ro/_/de na da ltar byang chub sems dpa' sems dpa' chen po rnams 'dus pas sangs rgyas 
[\[129b.4\]]kyi zhing mi mjed de snang ba chen pos khyab par gyur to/_/da ltar gang dag phyogs bcu'i sangs rgyas kyi zhing thams cad na snyoms par zhugs par gyur la/_sngon chad der phyin pa ni ma yin pa'i byang chub sems dpa' sems dpa' chen po de dag ni de ltar ting nge 'dzin 
[\[129b.5\]]las langs nas sangs rgyas kyi zhing mi mjed der chas so/_/der phyin nas kyang de bzhin gshegs pa de mthong bar 'gyur ro/_/'dus pa chen po de yang mthong bar 'gyur ro/_/gzungs sngags chen po de yang thos par 'gyur ro/_/skyil mo krung du 'dug 
[\[129b.6\]]nas rang rang gi dge ba'i phyogs kyi bsam gtan rnam pa sna tshogs kyis rtse bar 'gyur ro/_/rigs kyi bu khyod kyang da ltar ting nge 'dzin las langs kyis rigs kyi bu khyod kyis kyang sangs rgyas kyi zhing mi mjed der 'gro bar bya'o/_/rigs kyi bu sangs rgyas kyi zhing mi 
[\[129b.7\]]mjed de na yang sems can dag mchog tu tshe thung ba dag yin/_nad mang ba dag yin/_blo chung ba dag yin/_dge ba'i rtsa ba kun tu spyod pa chung ba dag yin/_bsod nams chung ba dag yin/_dge ba'i rtsa ba'i bya ba tshol ba chung ba dag yin/_'jig rten pha rol la 
[\[130a\]]
[\[130a.1\]]'jigs par mi lta ba dag yin/_longs spyod dang nye bar spyod pa chung ba dag yin/_'dod pa la chums pa dag yin/_mi dge ba spyod pa dag yin/_phrag dog dang ldan pa dag yin/_ngo tsha shes pa dang khrel yod pa dag spangs pa yin te/_de dag 
[\[130a.2\]]phal cher mi dge ba bcu'i las kyi lam yang dag par blangs pas ngan song du 'gro ba dag yin no/_/de ci'i phyir zhe na/_de na gang dag 'dren mar spyod pa'i sems can yod pa de dag 'chi ba'i dus byas nas de nyid du sdig pa byed pa'i gnod sbyin zhes bya ba nas/_sdig pa byed 
[\[130a.3\]]pa'i lus srul po zhes bya ba'i bar dag tu skye bar 'gyur te/_sdig pa byed pa'i gnod sbyin zhes bya ba nas/_lus srul po zhes bya ba'i bar de dag kyang der sa'i bcud kyi mdangs phrogs nas yongs su spyod par byed do/_/'bru dang /_sman dang /_me tog dang /_'bras 
[\[130a.4\]]bu dang /_'dab ma dang /_ro rnams kyi mdangs phrogs nas kyang yongs su spyod par byed do/_/des na stobs dang ldan pa dag yin no/_/der de dag mngal na gnas pa'i mi rnams kyi mdangs dag 'phrog par byed do/_/mi rnams skyes pa tsam gyi mod dag la myur du 
[\[130a.5\]]mdangs 'phrog par byed do/_/'o ma'i mdangs dag kyang 'phrog par byed do/_/bza' ba dang btung ba'i mdangs dag kyang 'phrog par byed do/_/der de dag gis mi mngal du zhugs pa'i mdangs phrogs shing skyes pa tsam gyis mod la mdangs phrogs pas de dag kyang mdangs 
[\[130a.6\]]la mi reg cing bza' ba dang btung ba nyams pa yongs su spyad zin pa la yongs su spyod par byed de/_rgyu des de na mi rnams mchog tu na ba dag dang /_tshe thung ba dag dang /_dran pa nyams pa dag dang /_dge ba'i rtsa ba thams cad las yongs su nyams pa dag dang /_bsod 
[\[130a.7\]]nams dang bral ba dag dang /_'jig rten pha rol la 'jigs par mi lta ba dag dang /_longs spyod dang nye bar spyod pa dang bral ba dag dang /_'dod pa la chums pa dag dang /_kun spyod pa mi gtsang ba dag yin zhes bya ba nas mi dge ba bcu'i las kyi lam yang dag par 
[\[130b\]]
[\[130b.1\]]blangs pas ngan song du 'gro ba dag yin no zhes bya ba'i bar yin no/_/rigs kyi bu sngon nga byang chub sems dpar gyur pa'i smon lam 'di lta bur gyur te/_'di ltar nga bya ba la brtson pa dang /_spro ba dang /_brtul ba brten par gyur to/_/sngon gyi yang dag par rdzogs pa'i 
[\[130b.2\]]sangs rgyas gang dag bzhugs par ngas bsnyen bkur byas so/_/ngas thabs gang gis bud med sbrum pa bsrung bar nus pa yang yongs su zhus so/_/nga'i brtson 'grus gang gis ma bde legs su 'gyur ba dang /_mngal na yod pa bde legs su 'gyur ba 
[\[130b.3\]]yongs su zhus so/_/lha'am/_klu'am/_gnod sbyin nam/_srin po'am/_nam mkha' lding ngam/_mi 'am ci'am/_lto 'phye chen po'am/_grul bum mam/[ {]yi dgas [,]yi dwags [}]sam/_sha za'am/_srul po'am/_lus 
[\[130b.4\]]srul po'am/_mdangs 'phrog pa'am/_brjed byed dam/_rims nyin gcig pa'am/_nyin gnyis pa'am/_nyin gsum pa'am/_nyin bzhi pa'am/_ro langs gang yang dug gam/_sngags kyi sbyor ba'am/_sman gyi sbyor bas lus dang /_sems la gnod 
[\[130b.5\]]pa bya bar mi nus pa yongs su zhus so/_/gang gis kyang ma'am/_mngal na yod pa dang /_skyes ma thag pa dang /_'o ma 'thung ba dang /_bza' ba dang /_btung ba yongs su spyod pa la gnod par bya bar mi nus par yongs su zhus so/_/gang gis kyang mdangs 
[\[130b.6\]]'phrog pa'am/_lus dkrug pa'am/_khams dkrug pa'am/_sems dkrug par bya bar mi nus par yongs su zhus so/_/gang gi phyir sems can de dag tha mal par mngal na gnas par yongs su zhus so/_/lus dang sems la rnam par tho ma btsams pas bde 
[\[130b.7\]]bar ma'i mngal nas gnod pa med par 'byung ba yongs su zhus so/_/bde bar 'o ma 'thung ba yongs su zhus so/_/bde bar bza' ba dang btung ba yongs su spyad pa yongs su zhus so/_/gnod pa chung ba dang /_tshe ring ba dang /_blo dang ldan pa zhes bya ba nas dge ba 
[\[131a\]]
[\[131a.1\]]bcu'i las kyi lam yang dag par blangs pa'i bar dang /_sbyin pa dang /_dul ba dang /_yang dag par sdom pa la mngon par dga' ba dang /_'jig rten pha rol la 'jigs par lta ba yin pa dag kyang yongs su zhus so/_/ngas gsang sngags gang dag 
[\[131a.2\]]dang /_sman gang dag gis sems can de lta bu dag yongs su smin par mdzad par spyod pa'i gsang sngags de dag ni gang yin/_sman de dag ni gang yin zhe na/_gzungs sngags gang gis ngas sems can bye ba khrag khrig brgya stong dpag tu med pa yongs su smin par mdzad pa 
[\[131a.3\]]dang /_pha rol tu phyin pa drug la bkod pa rig pa yod pa'i sbubs zhi ba gsang sngags kyi gzhi'i gzungs sngags lung bstan pa chen po 'di sngon gyi yang dag par rdzogs pa'i sangs rgyas de dag gis kyang nga la bstan par gyur to/_/rtag tu brtson 'grus dang /_brtul ba brtan 
[\[131a.4\]]pa ngas rtag par rgyun du tshe rabs de dang de dag tu mngal na bu yod pa'i bud med la rig pa yod pa'i sbubs zhi ba gzungs sngags gsang sngags kyi gzhi rig sngags 'dis bsrung ba byas so/_/bud med de mngal na bu yod pa dang bcas te skyabs gsum la rnam par gzhag go/_/
[\[131a.5\]]phyin chad kyang lha'am zhes bya ba nas/_bdud dam/_brjed byed dam/_mi dang /_mi ma yin pa zhes bya ba'i bar gyis ma'i mngal na bu yod pa dang bcas te rnam par tho btsams pa'am/_rnam par gtse ba'am/_lus dkrug pa'am/_khams dkrug pa'am/_sems 
[\[131a.6\]]dkrug par bya bar mi nus so/_/lha dang lha ma yin du bcas pa'i 'jig rten gyi bar gyis kyang mdangs 'phrog pa'am/_sman dang sngags kyi sbyor ba bya bar mi nus so/_/de dag gis mngal na bu yod pa'i ma rnam par tho ma btsams pa dang /_mngal na bu gnas pa yang sngon 
[\[131a.7\]]gyi tshe rabs dran par 'gyur ro/_/nying mtshams sbyor ba'i lus kyi dbang po thams cad yongs su rdzogs pa dang /_gzugs bzang ba/_blta na sdug pa/_kha dog bzang po rgyas pa mchog dang ldan pa dag dang /_shin tu blo dang ldan pa dag bde legs su ma'i lto nas byung 
[\[131b\]]
[\[131b.1\]]zhing brjed ngas pa med pa'i sems dang ldan pa dag tu gyur to/_/de dag skyes pa tsam gyi mod la yang lha stobs dang ldan pa dbang che bar grags pa re re la yang 'khor brgya stong yod pa dag bsrung ba dang /_rjes su sba bar byed par kun tu gnas so/_/de dag mi dang mi 
[\[131b.2\]]ma yin pa zhes bya ba'i bar gang gis kyang rnam par tho btsam pa'am/_rnam par gtse ba'am/_lus dkrug pa'am/_khams dkrug pa'am/_sems dkrug par bya bar mi nus so/_/mdangs blang bar yang mi nus so/_/gsang sngags dang /_sman gyis kyang 
[\[131b.3\]]rnam par tho btsam par mi nus so/_/gang gi phyir sems can de dag mchog tu gzugs dang ldan pa dang /_tshe rabs dran pa dang /_'jig rten pha rol la 'jigs par lta ba dang /_byams pa'i sems dang ldan pa dang /_snying rje chen po dang ldan pa dang /_gtong ba 
[\[131b.4\]]dang ldan pa dang /_tshul khrims la rjes su dga' ba dang /_bzod pa dang /_yon tan dang ldan pa dang /_brtson 'grus dang ldan pa dang /_dben pa la dga' zhing bsam gtan la mngon par brtson pa dang /_dge ba'i bshes gnyen la mngon par dga' ba dag dang /_
[\[131b.5\]]de thob par byed pa'i sdug bsngal yang dag par zad par 'gro ba 'phags pa'i nges par 'byin pa'i shes pa dang ldan pa dag tu gyur to/_/sems can nye bar zhi ba la gnas pa nyon mongs pa chung ba de lta bu de dag la lha dang /_klu dang /_gnod sbyin rnams kyis rim gro bya 
[\[131b.6\]]bar brtson pa dag yin te/_mi de dag kyang mchog tu 'khor ba la skyon du blta ba dang /_byang grol gyi bde ba 'dod pa dag tu gyur te/_/de dag gis gal te bla na med pa yang dag par rdzogs pa'i byang chub tu sems bskyed na de dag ris 'thun pa de nyid kyis myur du byang chub 
[\[131b.7\]]kyi sems ma brjed par byang chub sems dpa'i ting nge 'dzin thob par gyur to/_/ci ste rang sangs rgyas kyi theg pa la sems bskyed na de dag myur du skye ba dang /_'jig pa dang /_rjes su 'thun pa'i bzod pa thob par gyur to/_/ci ste sems can de dag kyang nyan thos kyi theg pa 
[\[132a\]]
[\[132a.1\]]la sems skyed par byed na sems can de dag ris 'thun pa nyid kyis bden pa dang rjes su 'thun pa'i bzod pa thob par byed do/_/sems can de dag thams cad kyang ngan song gsum dang bral ba dang mtho ris su 'gro ba dag tu gyur to/_/rigs kyi bu ngas thabs 
[\[132a.2\]]la 'jug pa'i sbyor ba la brtul ba des sems can dag yongs su smin par byas shing bla na med pa yang dag par rdzogs pa'i byang chub kyang yang dag par bsgrubs so/_/rigs kyi bu rig pa yod pa'i sbubs zhi ba lung bstan pa chen po 'di ni de ltar don che ba yin no/_/rigs 
[\[132a.3\]]kyi bu ngas sems can nad pa gang dag mthong ba de dag la rig pa yod pa'i sbubs zhi ba lung bstan pa chen po 'dis sman sing ha k+Shir la brams nas nad pa la byin nad thams cad rab tu zhi bar gyur to/_/gang na sman sing ha k+Shir med par yang ngas de'i mdun du bza' ba dang /_
[\[132a.4\]]btung ba gang yin pa la rig pa yod pa'i sbubs zhi ba lung bstan pas brams nas nad pa la byin nad thams cad rab tu zhi bar gyur to/_/gal te de yang med par gyur na ngas sman bkrus te bor ba la rig pa yod pa'i sbubs zhi ba'i gsang sngags kyi gzhi dag gis brams nas 
[\[132a.5\]]nad pa la byin nad thams cad rab tu zhi bar gyur to/_/rigs kyi bu ngas thabs la 'jug pa'i sbyor ba la brtul ba des sems can rnams yongs su smin par byas shing bla na med pa yang dag par rdzogs pa'i byang chub kyang yang dag par bsgrubs so/_/gang na shing ljon pa dag 
[\[132a.6\]]me tog dang 'bras bu mi skye ba der yang ngas rig pa yod pa'i sbubs zhi ba gsang sngags kyi gzhi chen po dag gis char pa'i chu la brams nas shing dag la btab na shing de dag lo mang por chu med kyang me tog dang 'bras bu dag dang ldan par gyur to/_/de bzhin du bu ram shing 
[\[132a.7\]]dang /_rgun 'bru dag dang /_'bru dang /_sman dag gi bar dag la yang byas so/_/gang na char mi 'bab cing chu med pa der yang ngas ru sbal gyi snying la rig pa yod pa'i sbubs zhi ba gsang sngags kyi gzhi 'dis brams nas shing tsam pa ka'i 'dab mas dkris te/_klu mtsho'i 
[\[132b\]]
[\[132b.1\]]'gram du bzhag na char chen po dang /_chu chen po'i tshogs byung bar gyur to/_/der chu chen po byung bas sems can rnams kyi khyim dang /_zhing dang /_kun dga' ra ba'i bar chud za bar gyur na der yang ngas sbrul gyi rgyal po'i nor bu la rig pa yod pa'i sbubs zhi ba'i 
[\[132b.2\]]gsang sngags kyi gzhi 'dis brams nas klu'i gnas su bzhag na char chu rab tu zhi bar gyur to/_/gang na dus ma yin par rlung dang /_nyi ma dang /_dus ma yin pa'i sprin dang /_mun pa dang /_rdul gyi char pa dang /_grang ba dang /_dro ba dang /_dus phyin ci log tu 'byung 
[\[132b.3\]]ba'i bar dang /_dmag tshogs dang /_zla ba dang /_nyi ma dang /_gza' dang /_rgyu skar dang /_zla ba dang /_zla ba phyed pa dang /_dus tshigs dang /_lo rnams yang dag par 'byung ba ma yin pa'i bar la ngas snying rjes sems can rnams kyi ched du zhag bdun pa gcig 
[\[132b.4\]]gi nyin mtshan du khrus byas nas 'o ma dang 'bras chan gyi kha zas za zhing tshangs pa'i gnas pa bsgom pa la mngon par dga' bas rig pa yod pa'i sbubs zhi ba lung bstan pa 'di las gzhan mi byed par brjod de/_nyin bdun pa la gal te yul yongs su ma bskyangs na der nga'i 
[\[132b.5\]]mdun du rang gi dam bcas pas mi gnas pa yin no/_/der yang ngas rtsi lcam pa sbrul gyi snying dang bcas pa la rig pa yod pa'i sbubs zhi ba lung bstan pa chen po 'dis brams shing skyugs sman ma da na'i 'bras bu dag dang bsres te/_lha rten sar bzhag pas des dus ma yin pa'i 
[\[132b.6\]]rlung dang /_nyi ma dang /_sprin dang /_mun pa dang /_rdul gyi char pa dag dang /_grang ba dang /_dro ba thams cad zhi bar gyur to/_/yang dag pa'i dus tshigs dang /_zla ba dang /_nyi ma dang /_gza' dang /_rgyu skar dang /_zla ba dang /_zla ba phyed pa dang /_lo 
[\[132b.7\]]yang dag par byung bar gyur to/_/rigs kyi bu des na gang na sems can dge mtshan dang /_bkra shis dang /_so sor ldan pa dag dang /_lta ba phyin ci log tu gyur pa'i bar gyi sems can de dag la ngas rig pa yod pa'i sbubs zhi ba lung bstan pa chen po 'di'i chos bstan 
[\[133a\]]
[\[133a.1\]]to/_/gang dang gang du sems can rnams kyis thos pa de dang der yang nyon mongs pa chung ngu dag tu gyur to/_/dge mtshan dang /_bkra shis dang /_lta ba ngan pa thams cad spangs te/_de phyin chad dge ba'i las dang yang dag par ldan pa legs par 
[\[133a.2\]]byas pa'i las kyi mtha' dang /_smon lam dag mang ba nges pa'i phung po dag tu gyur to/_/rigs kyi bu de bzhin du ngas thabs la 'jug pa'i sbyor ba la brtul ba des sems can rnams yongs su smin par byas shing pha rol tu phyin pa drug gi bar yongs su rdzogs par byas te/_
[\[133a.3\]]bla na med pa yang dag par rdzogs pa'i byang chub kyang mngon par rdzogs par sangs rgyas so/_/rig pa yod pa'i sbubs zhi ba lung bstan pa chen po 'di ni de ltar sems can rnams la gces spras byed pa yin no/_/de ltar phan yon mang ba yin te/_sems can thams cad 
[\[133a.4\]]la phan par byed pa/_nad thams cad rab tu zhi bar byed pa/_bud med sbrum ma thams cad srung bar byed pa/_rab tu thar bar byed pa/_nyon mongs pa thams cad rab tu zhi bar byed pa/_phung po dang /_khams thams cad yongs su shes par byed pa/_chos thams cad 
[\[133a.5\]]rnam par 'byed par byed pa/_thabs thams cad yang dag par ston par byed pa/_byang grol gyi bde ba thams cad yongs su rtogs par byed pa/_sems can thams cad rab tu dad par byed pa/_chos thams cad kyi bde ba la 'jug par byed pa/_bdud dang phas kyi rgol ba 
[\[133a.6\]]thams cad chos dang 'thun pas tshar gcod par byed pa/_bdud kyi yul thams cad nges par 'dul bar byed pa yin no/_/rigs kyi bu rig pa yod pa'i sbubs zhi ba lung bstan pa chen po 'di ni bdud rnams tshar gcod par byed cing nyon mongs pa rnams pham par byed pa yin te/_lha rnams 
[\[133a.7\]]dga' bar byed pa/_gnod sbyin rnams yang dag par mgu bar byed pa/_lha ma yin rnams rnam par 'joms par byed pa/_nam mkha' lding rnams dngang bar byed pa/_mi 'am ci rnams dad par byed pa/_lto 'phye chen po rnams rgyab kyis phyogs par byed pa/_'thab pa dang /_
[\[133b\]]
[\[133b.1\]]'thab mo dang /_mu ge dang /_'chi ba dang /_nad dang /_pha rol gyi dmag tshogs dang /_dus ma yin pa'i rlung dang /_char pa dang /_nad thams cad rnam par zhi bar byed pa/_grang ba dang /_dro ba dang /_kha ba dang /_tsha ba dang /_rtsub pa dang /_hrud hrud po dang /_reg par 
[\[133b.2\]]dka' ba'i dngos po rnams rab tu zhi bar byed pa/_chos thams cad kyi chos kyi tshul 'bar bar byed pa/_sangs rgyas kyi bstan pa ston par byed pa/_dkon mchog gsum gyi gdung rgyun mi 'chad par byed pa/_'khor bas skrag pa rnams dbugs 'byin par byed pa/_zad pa 
[\[133b.3\]]shes pa skyed par byed pa/_mi skye ba shes pa rang gi mngon sum du byed pa/_ma rig pa'i mun pa'i phung po thams cad rab tu 'jig par byed pa/_sdug bsngal gyi khur 'dor bar byed pa yin no/_/rig pa yod pa'i sbubs zhi ba lung bstan pa chen po 'di yin te/_tad ya thA/_
[\[133b.4\]]ma nA k+Sha/_a bA k+Sha/_g+ha sA k+Sha/_dza ne k+Sha/_marma nA k+Sha/_k+Sha bA k+Sha/_ma Na DA k+Sha/_na TA k+Sha/_na da ra hu/_bi sa nA da/_kha ga nA da/_a ta na Ta/_ku na Ta/_pa ri ku na Ta/_nA Ta nA Ta/_pa ri ka nA Ta/_ud ta ra nA Ta/_bi nA Ta/_kuny+dza nA Ta/_tsa bAM ba ra nA Ta/_kha 
[\[133b.5\]]g+ha ma b+ha nA Ta/_pu sh+kar nA Ta/_sing ha ru dra nA Ta/_sa ma la nA Ta/_shi ri ku sa klau nA Ta/_ta la ma ru ta kha ba/_te hu k+Sha ba ti rak+Sha dA ma ra dzu ba ha/_na pu ti sa na ti ra na dza ba/_a mo ho ra ga dza la/_a tri mA/_a tri nA/_ra ba/_a tri nA k+Sha/_a ba hA/_mArga tri nA k+Sha/_e 
[\[133b.6\]]Sha e ba na to duHkha s+ya swA hA/_bcom ldan 'das kyis bstan pa 'di bstan pa na 'khor der srog chags bye ba phrag drug cu ni rjes su 'thun pa'i bzod pa thob par gyur to/_/dkrigs pa phrag drug cu dag kyang skyon med pa la zhugs par gyur to/_/rigs kyi bu rig pa yod pa'i 
[\[133b.7\]]sbubs zhi ba lung bstan pa chen po 'di de bzhin gshegs pa shAkya thub pa la ngas khyod kyi lag nas bskur to/_/der yang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las zad par 'gyur ba'i gzungs sngags 
[\[134a\]]
[\[134a.1\]]la nga dad pa sbyin par mdzad do/_/rig pa yod pa'i sbubs zhi ba 'di long la sangs rgyas kyi zhing mi mjed der song shig_/nga'i bkas de bzhin gshegs pa shAkya thub pa la gnod pa chung ngam/_bskyod pa yang ngam/_bde ba la reg par gnas sam zhes kyang 
[\[134a.2\]]zhus shig_/'di skad du byang phyogs na sangs rgyas kyi zhing 'di nas sangs rgyas kyi zhing gang gA'i klung brgyad cu'i bye ma snyed 'das pa de na sangs rgyas kyi zhing snyigs ma lnga dang ldan pa sgra thams cad yang dag par 'phags pa zhes bya ba yod de/_sangs rgyas kyi zhing de na de bzhin 
[\[134a.3\]]gshegs pa dgra bcom pa yang dag par rdzogs pa'i sangs rgyas dpal me tog gi snying po zhes bya ba bzhugs te 'tsho zhing gzhes la chos kyang ston to/_/de bzhin gshegs pa des sangs rgyas kyi zhing de nas bcom ldan 'das la yongs su zhu ba'i slad du bdag mngags pa 
[\[134a.4\]]lags na btsun pa bcom ldan 'das ci bsnyung ba mi mnga' lags sam/_gnod pa chung lags sam/_khyod kyi 'khor bro 'tshal ba dag ma mchis lags sam/_gnod pa dag chung lags sam/_dam pa'i chos nyan par 'tshal ba dag lags sam/_ji ltar chos thos 
[\[134a.5\]]pa bzhin du chos de la nan tan snying por bgyid pa dag lags sam/_chos kyis gnas pa dag gis gnas par bgyid pa lags sam/_khyod kyi sangs rgyas kyi zhing 'di na bdud kyi yul dang /_klu'i yul bcom lags sam/_khyod kyi sangs rgyas kyi yul gcig pu lags 
[\[134a.6\]]sam/_'di na thogs pa ma mchis par chos kyi 'khor lo rab tu bskor lags sam/_gang su dag sangs rgyas kyi zhing 'dir 'khor lo bskor bar mdzad pa de dag gi ched du de bzhin gshegs pa dpal me tog gi snying po des 'dir nyi ma'i snying po'i chos kyis gnas pa klu'i yul 
[\[134a.7\]]rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags la dad pa stsol bar mdzad cing de nas rig pa chen po yod pa'i sbu bas zhi ba lung bstan pa chen po mthu che ba/_phan yon che ba 'di bskur lags te/_sems can thams cad la phan 
[\[134b\]]
[\[134b.1\]]par bgyid pa/_nad thams cad rab tu zhi bar bgyid pa/_nyon mongs pa thams cad rab tu zhi bar bgyid pa zhes bya ba nas/_sdug bsngal gyi khur 'dor bar bgyid pa zhes bya ba'i bar rig pa yod pa'i sbubs zhi ba lung bstan pa chen po 'di bskur lags so zhes kyang gsol 
[\[134b.2\]]cig_/de na thams cad dang ldan pa'i 'khor de ngo mtshar thob cing rmad du byung ba thob nas 'di skad ces gsol to/_/sangs rgyas bcom ldan 'das rnams kyi chos thams cad la ma thogs pa'i ye shes dang gzigs pa ni ngo mtshar to/_/mchog tu ngo mtshar to/_/de lta 
[\[134b.3\]]lags pas da ltar de bzhin gshegs pas bdag cag la mngon ma thos pa 'di ltar zab pa'i rig pa yod pa'i sbubs zhi ba lung bstan pa chen po sems can thams cad la phan par byed pa 'di kho na bstan to/_/gang la yon tan 'di lta bu grangs med dpag tu med pa de dag 
[\[134b.4\]]mchis pa 'di la mkhas pa byang chub tshol bar byed pa su zhig mngon par brtson par mi bgyid/_de nas byang chub sems dpa' nam mkha'i snying pos 'di skad ces gsol to/_/sems can gang su dag 'khor bas skrag cing byang grol gyi bde ba mngon par 'tshal ba ni 
[\[134b.5\]]bcom ldan 'das kyi mtshan yongs su bsgrags pa dang rig pa mchis pa'i sbubs zhi ba'i gzungs sngags kyi ming yongs su bsgrags pa na dga' ba dang /_mchog tu dga' ba dang /_gus par sems can rnams kyi rnyed pa chen po dang /_dge ba'i phyogs rnam par 'phel 
[\[134b.6\]]bar 'gyur lags so/_/de nas de bzhin gshegs pa dpal me tog gi snying pos 'di skad ces bka' stsal to/_/rigs kyi bu de de bzhin no/_/khyod kyis ji skad smras pa de bzhin te/_rigs kyi bu nga byang chub sems dpa' gyur te brtson pa 'dis spyad pa spyod pa na smon 
[\[134b.7\]]lam 'di lta bu btab bo/_/bdag byang chub thob nas sems can gang su dag phyogs bcu'i sangs rgyas kyi zhing thams cad na sbyin pa la brtson pa'i bsam pa can zhes bya ba nas/_shes rab la brtson pa'i bsam pa can zhes bya ba'i bar dag gis bdag gi ming sgrogs 
[\[135a\]]
[\[135a.1\]]par byed cing sems can thams cad kyis sems par byed na gal te de dag la lha dang lha ma yin du bcas pa'i 'jig rten na sems can la la pha rol tu phyin pa de dang de dag gi bar chad byed par nus pa zhig yod na sems can de dag gi dge ba'i phyogs 'phel ba brgya 
[\[135a.2\]]stong du mar gyur cig_/sngon gyi las kyi 'bras bu'i rgyu ni ma gtogs so/_/bdag kyang re zhig bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig_/gang yang bud med bu la mngon par dga' ba zhes bya ba nas/_bu'i khur 
[\[135a.3\]]gyis skyo ba zhes bya ba'i bar dang /_gang bud med sbrum pa zhes bya ba'i bar bdag la phyag 'tshal bar byed cing /_sems can thams cad kyis dga' ba dang /_gus pa dang /_dad pas bdag gi ming yongs su sgrogs par byed la/_gal te ma'am mngal na yod pa de la 
[\[135a.4\]]mi'am mi ma yin pa sdang ba'i sems kyis rnam par tho 'tsham par byed dam/_sman dang /_gsang sngags kyi sbyor bas kyang rung ste/_lus kun tu 'khrug par byed dam/_sems kun tu 'khrug par byed dam zhes bya ba nas btsas pa tsam gyi bar la yang tha na yud tsam gcig 
[\[135a.5\]]tsam yang rnam par tho 'tsham par byed na/_bdag re zhig bla na med pa yang dag par rdzogs pa'i byang chub mngon par rdzogs par 'tshang rgya bar ma gyur cig ces sngon nga byang chub sems dpar gyur pa'i smon lam de lta bu btab bo/_/de bzhin du da ltar yang sems can gang dag 
[\[135a.6\]]sangs rgyas kyi zhing thams cad na sdug bsngal de lta bus gzir ba dag kyang zhes bya ba nas/_ji ltar sngar bstan pa bzhin sems can thams cad kyis dga' ba dang /_gus pa dang /_dang bas bdag gi ming yongs su sgrogs par byed pa thams cad sdug bsngal de dag las yongs 
[\[135a.7\]]su grol bar 'gyur te gzhan du ma yin no/_/sbyangs pa ma yin na sngon gyi las kyi 'bras bu'i rgyu ni ma gtogs so//_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po lnga pa/_des 'di skad ces gsol to/_/btsun 
[\[135b\]]
[\[135b.1\]]pa bcom ldan 'das sangs rgyas kyi zhing mi mjed ni ngo mtshar lags te/_de na sems can rnams mchog tu sdang ba/_gzu lums can/_rtsub pa/_phrag dog dang ldan pa/_snying brtse ba ma mchis pa/_bgyis pa mi gzo ba/_tshig rtsub por smra ba/_log par lta ba 
[\[135b.2\]]dag lags pas der kha cig gis bdag la rnam par tho btsams na mi rung ste/_bdag mchis pas ci la yang mi sman lags so/_/bcom ldan 'das kyis bka' stsal pa/_rigs kyi bu 'di ni gnas ma yin zhing go skabs med do/_/sus dmigs pa med pa'i tshangs 
[\[135b.3\]]pa'i gnas pa legs par bsgoms shing legs par yid la byas par gyur pa de la ni bdud bye bas kyang rnam par tho 'tsham pa'am/_bar chad byed par nus pa 'di ni gnas med do/_/rigs kyi bu khyod kyis yun ring po nas dmigs pa med pa'i tshangs pa'i gnas pa shin tu 
[\[135b.4\]]bsgoms shing legs par yid la byas zin gyis ma 'jigs shig_/rigs kyi bu khyod la gsang sngags gang dag gis sdang ba thams cad dad par 'gyur ba dang /_rmongs par 'gyur ba dang /_gang gis bzod pa dang /_dran pa dang /_rab tu dang ba thob par byed pa'i gzungs 
[\[135b.5\]]sngags dmigs pa med pa'i tshangs pa'i gnas pa'i rgyu 'thun pa byams pa chen po sbyin par mdzad do/_/tad ya thA/_bo bri ha/_bu bu la/_i la ba ra/_i la sa ha/_ha T+ya T+ya ga ga nA k+Sha/_sha ma sha ma/_mi tra mi tra/_tsakra bar ti ti le/_sA ga ra ti le/_dur+b+ha li/_
[\[135b.6\]]hi hi le/_ha ba he na rA dza ne/_ya ba na mi tre/_k+ShA na ti mi tre/_mi tra rla me/_mi tra kha g+ha/_sarba sa to dza mi tre/_sarba kra ma mi tre/_ma na brta mi tre/_d+hi ti sha ra mi tre swA hA/_rigs kyi bu sdang ba zhi bar byed pa dang /_rmongs par byed pa'i gsang sngags kyi gzungs sngags 
[\[135b.7\]]'dis tsam pa ka'i 'bru mar la lan bdun bzlas brjod byas pas lag pa gnyis bskus na sdang ba thams cad dad par byed/_rmongs par byed cing sdang ba'i sbrul dag dang /_sdang ba'i gnod sbyin dang /_grul bum dang /_srul po dang /_bdud bye ba brgya stong yang rung ste/_sdang 
[\[136a\]]
[\[136a.1\]]ba'i sems dang ldan pa'i sems can de dag gis ci yang byed par mi nus so/_/gal te sdang ba'i sems dang ldan pa thams cad kyis gling bzhi pa gang bar gyur kyang skyor chu gcig gis thams cad de'i mod kho na la med par 'gyur ro/_/gal te chu rnyog pa 
[\[136a.2\]]can gyis rgya mtsho bzhi yongs su gang bar gyur kyang rung /_skyor chu gcig kho nas rab tu dang bar byed de/_'di la the tsom med kyis long la 'jig rten gyi khams mi mjed du song shig_/yang de'i tshe byang chub sems dpa' sems dpa' chen po grangs med dpag tu med pas 
[\[136a.3\]]tshig 'thun par 'di skad ces gsol to/_/btsun pa bcom ldan 'das bdag cag kyang de bzhin gshegs pa shAkya thub pa la blta ba dang /_phyag bgyi ba dang /_bsnyen bkur bgyi ba dang /_'dus pa chen po blta ba dang /_nyi ma'i snying po'i chos kyis gnas pa klu'i 
[\[136a.4\]]yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags de yang mnyan par 'tshal lags na/_btsun pa bcom ldan 'das gal te der bdag kyang mchir gnang ba lta na sangs rgyas kyi zhing mi mjed du bdag cag mchi lags 
[\[136a.5\]]so/_/de nas de dag la bcom ldan 'das de bzhin gshegs pa dpal me tog gi snying po des 'di skad ces bka' stsal to/_/rigs kyi bu dag khyed thams cad so so nas gling bzhi pa'i 'khor los sgyur ba'i cha byad dang /_rtags dang /_dbyibs dang /_yo byad dang /_
[\[136a.6\]]spyod lam gyis lhan cig 'thun par deng shig_/de nas byang chub sems dpa' bye ba phrag brgyad cu po de dag thams cad gling bzhi pa'i 'khor los sgyur ba'i cha byad dang /_rtags dang /_dbyibs dang /_yo byad dang /_spyod lam mngon par sprul nas byang chub sems dpa' 
[\[136a.7\]]nam mkha'i snying po la sogs pa thams cad de bzhin gshegs pa dpal me tog gi snying po'i zhabs gnyis la mgo bos phyag 'tshal te/_lan gsum bskor ba byas nas nam mkha' la 'khod do/_/byang chub sems dpa' sems dpa' chen po re res kyang rin po che las byas 
[\[136b\]]
[\[136b.1\]]pa'i pad ma 'dab ma stong pa bdun bdun dang /_dpung gi tshogs yan lag bzhi pa yang mngon par sprul to/_/spyod lam de lta bus de nas chas te/_de dag thams cad skad cig thang cig gcig gis sangs rgyas kyi zhing mi mjed 'dir 'khod de/_bcom ldan 'das de bzhin 
[\[136b.2\]]gshegs pa shAkya thub pa dang /_byang chub sems dpa' rnams la mchod pa'i las bya ba'i phyir sangs rgyas kyi zhing mi mjed thams cad du kha cig gis ni gser gyi phye ma'i char mngon par rab tu phab bo/_/bcom ldan 'das de bzhin gshegs pa shAkya thub pa dang /_byang chub 
[\[136b.3\]]sems dpa' rnams la mchod pa'i las bya ba'i phyir kha cig gis ni dngul gyi phye ma'i char mngon par rab tu phab bo/_/kha cig gis ni spos kyi phye ma'i char mngon par rab tu phab bo/_/kha cig gis ni mu tig gi char mngon par rab tu phab bo/_/kha cig gis ni gser skud dag mngon par 
[\[136b.4\]]rab tu phab bo/_/kha cig gis ni mu tig gi do shal dag mngon par rab tu phab bo/_/kha cig gis ni dpung rgyan gyi rgyan dag mngon par rab tu phab bo/_/kha cig gis ni ras dang /_ras bcos bu dang /_gdugs dang /_rgyal mtshan dang /_ba dan gyi char mngon par 
[\[136b.5\]]rab tu phab ste/_de dag thams cad kyis sangs rgyas kyi zhing mi mjed 'di lan gsum bskor ba byas nas phyogs gcig tu 'khod par gyur to/_/theg pa chen po 'dus pa chen po'i mdo nyi ma'i snying po'i le'u las/_pho nya'i le'u ste gnyis pa rdzogs so//_//
[\[136b.6\]]rgyal po gzugs can snying pos sngon ma mthong ba tshangs pa chen po dang /_brgya byin dang /_sred med kyi bu dang /_gling bzhi pa'i 'khor los sgyur ba grangs med dpag tu med pa mthong nas mchog tu ngo mtshar du gyur te/_stan las langs nas ha cang yang thag mi ring bar 'dug 
[\[136b.7\]]go/_/de nas byang chub sems dpa' sems dpa' chen po sangs rgyas kyi pho nya bzhi po de dag 'khor dang bcas te/_de bzhin gshegs pa shAkya thub pa ga la ba de logs su thal mo sbyar ba rab tu btud nas 'khod do/_/de nas byang chub sems dpa' sems dpa' chen po 
[\[137a\]]
[\[137a.1\]]nyi ma'i shugs kyi snying pos kyang de bzhin gshegs pa shAkya thub pa ga la ba de logs su me tog tsam pa ka'i phreng ba dag gtor te de'i tshe tshigs su bcad pa 'di dag kyang gsol to/_/rkang gnyis dam pa 'gro ba'i snang ba 'dzin/_/lta ba nyams pa'i 'gro ba'i lam stsol 
[\[137a.2\]]ba/_/mnyam nyid ldan pa 'gro la phan mdzad khyod/_/bdud dang klu rnams myur du 'dul mdzad khyod/_/gdul dka' 'gro ba nyon mongs thar mdzad khyod/_/chos 'dir snang ba yun ring 'bar mdzad khyod/_/bsam gtan sgo 'di dag gis skyes mchog ldan/_/zhing 
[\[137a.3\]]mang thams cad shin tu mdzes par mdzad/_/rgyal ba skyes mchog skye bo mkhas dgu la/_/rgyang ring nas ni zhing 'di brjod par mdzad/_/'gro ba'i chos kyi dus 'di dka' ba ste/_/de mthong bdag 'dir chos ched tshogs su mchis/_/'gro ba mir skye ba ni rnyed par dka'/_/
[\[137a.4\]]shin tu ring nas mir skye rnyed nas kyang /_/nyon mongs chen pos zin gyur thub khyod ni/_/rab myur nyon mongs dra ba gcod mdzad lags/_/sdug bsngal mtsho dang nyon mongs klung lhung ba/_/khyod kyis glang chen lta bur 'gro ba bsgral/_/rgyal bas phan tshun bdag cag pho nyar 
[\[137a.5\]]mngags/_/khyod kyis chos kyi gter la yi rang mdzad/_/btsun pa bcom ldan 'das shar phyogs na sangs rgyas kyi zhing 'di nas sangs rgyas kyi zhing gang gA'i klung dpag tu ma mchis pa'i bye ma snyed 'das pa de na 'jig rten gyi khams ma dros pa zhes bgyi ba mchis so/_/sangs 
[\[137a.6\]]rgyas kyi zhing de na de bzhin gshegs pa dgra bcom pa yang dag par rdzogs pa'i sangs rgyas tsam pa ka'i mdog ces bgyi ba bzhugs te 'tsho zhing gzhes la chos kyang ston to/_/de bzhin gshegs pa des bdag 'dir mngags lags te/_de bzhin gshegs pa de khyod nyi ma'i snying po'i 
[\[137a.7\]]chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di 'chad pa la dad pa sbyin par mdzad cing gnod pa chung ngam/_bskyod pa yang ngam/_stobs dang bde ba la reg pa la gnas sam zhes kyang zhu bar mdzad 
[\[137b\]]
[\[137b.1\]]lags na bcom ldan 'das ci bsnyung ba mi mnga' lags sam/_gnod pa chung lags sam/_khyod kyi 'khor bro 'tshal ba ma mchis lags sam/_gnod pa chung lags sam/_chos nyan par 'tshal ba dag lags sam/_ji ltar chos thos pa bzhin du chos de la nan tan 
[\[137b.2\]]snying por bgyid pa dag lags sam/_chos kyis gnas pas gnas par bgyid pa lags sam/_khyod kyi sangs rgyas kyi zhing 'di na bdud kyi yul dang klu'i yul bcom lags sam/_khyod kyi sangs rgyas kyi yul gcig pu lags sam/_'di na thogs pa ma mchis par 
[\[137b.3\]]'khor lo skor lags sam/_sangs rgyas kyi yul 'di na gang su dag 'khor lo skor bar 'gyur ba de dag gi don du de bzhin gshegs pa tsam pa ka'i mdog de khyod dang nyi ma'i snying po'i chos kyis gnas pa/_klu'i yul 'jig pa'i 'od zer gyi le'u gzungs sngags 'di la dad 
[\[137b.4\]]pa sbyin par mdzad lags so/_/de nas bden pa dang rjes su 'thun pa'i gzungs sngags mthu che ba/_phan yon che ba/_'dod pa'i 'dod chags thams cad zad par bgyid pa/_gzugs kyi 'dod chags thams cad zad par bgyid pa/_gzugs med pa'i 'dod chags 
[\[137b.5\]]thams cad zad par bgyid pa/_nga rgyal dang /_lhag pa'i nga rgyal dang /_nga'o snyam pa'i nga rgyal thams cad zad par bgyid pa 'di yang bskur lags so zhes bya ba ji ltar sngar bshad pa bzhin te/_bden pa dang rjes su 'thun pa'i bzod pa 'di ni bdud rnams tshar gcod pa/_klu 
[\[137b.6\]]rnams pham par bgyid pa/_lha rnams dga' bar bgyid pa/_gnod sbyin rnams tshim par bgyid pa/_lha ma yin rnams rnam par 'joms par bgyid pa/_rje'u rigs rnams dga' bar bgyid pa/_dmangs rigs rnams mchog tu dga' bar bgyid pa/_bud med rnams 
[\[137b.7\]]'dod chags dang bral bar bgyid pa/_mang du thos pa rnams skyo bar bgyid pa/_rnal 'byor spyod pa rnams mngon par dga' bar bgyid pa/_nad thams cad rab tu zhi bar bgyid pa/_'thab pa dang /_'thab mo dang /_mu ge dang /_dus ma yin pa'i nad dang /_pha rol 
[\[138a\]]
[\[138a.1\]]gyi dmag tshogs dang /_rlung dang /_char pa dang /_chu bo dang /_grang ba dang /_dro ba thams cad rnam par zhi bar bgyid pa/_kha ba dang /_tsha ba dang /_ro mi bro ba dang /_rtsub pa dang /_hrud hrud po dang /_reg par dka' ba'i dngos po rnams rab tu zhi 
[\[138a.2\]]bar bgyid pa/_chos kyi tshul 'bar bar bgyid pa/_chos kyi tshul rgyun mi 'chad par bgyid pa/_sangs rgyas kyi bstan pa ston par bgyid pa/_'khor bas skrag pa rnams dbugs 'byin par bgyid pa/_zad pa shes pa skye bar bgyid pa/_mi skye ba shes pa rtogs par bgyid 
[\[138a.3\]]pa/_ma rig pa'i mun pa'i phung po thams cad rab tu 'joms par bgyid pa/_sdug bsngal gyi khur 'dor bar bgyid pa/_sred pa'i klung skems par bgyid pa 'di yang bskur lags te/_tad ya thA/_bA ye ba ya pa ri bA re/_ba he ba ha pa ri bA re/_pr-i tha bi pa ri bA re/_
[\[138a.4\]]a be a ba pa ri bA re/_te dze te dza pa ri bA re/_ma le ma la pa ri bA re/_kha g+he kha g+ha pa ri bA re/_A lo ke A lo ka pa ri bA re/_s+tha me s+tha ma pa ri bA re/_rA dze rA dza pa ri bA re/_si li si la pa ri bA re/_ga me ga ma pa ri bA re/_a bo tsa a bo tsa pa ri bA re/_ma la ma la la ma la me 
[\[138a.5\]]la ma/_rA la rA la la ma/_bid+yA dz+nyA na ma b+hu taM ga me/_b+hu tang ga ma pa ri bA re/_tsak+Shu gra he/_tsak+Shu gra ha pa ri bA re/_sho tra gra he/_sho tra gra ha pa ri bA re/_g+h+rA Na gra he/_g+h+rA Na gra ha pa ri bA re/_dzi hwa gra he/_dzi hwa gra hA pa ri bA re/_kA ya gra he/_kA ya gra ha pa ri bA re/_
[\[138a.6\]]ma na gra he/_ma na gra ha pa ri bA re/_spar sha gra he/_spar sha gra ha pa ri bA re/_be da na gra he/_be da na gra ha pa ri bA re/_tri Sh+NA gra he/_tri Sh+NA gra ha pa ri bA re/_u pA dA na gra he/_u pA dA na gra ha pa ri bA re/_b+hA ba gra he/_b+hA ba gra hA pa ri bA re/_dzA ti gra he/_dzA 
[\[138a.7\]]ti gra ha pa ri bA re/_dza ra ma ra Na gra he/_dza ra ma ra Na gra hA pa ri bA re/_duHkha san ta pA gra he/_duHkha san ta pA gra ha pa ri bA re/_A rA pA rA d+h+wa dze gra he/_A rA pA rA d+h+wa dza gra ha pa ri bA re/_A rA pA rA dwi dza gra he/_A rA bA rA dwi dzaM gra hA pa ri bA re/_a brta bi brta s+ya/_
[\[138b\]]
[\[138b.1\]]a ba ra mu pa mA swa s+ya/_be ga bi ni brta/_A r+ya ra smi sa ma be ga shA na ti swA hA/_btsun pa bcom ldan 'das de bzhin gshegs pa tsam pa ka'i mdog des bden pa dang rjes su 'thun pa'i bzod pa bskur ba ni 'di lags so/_/bcom ldan 'das kyis kyang legs so 
[\[138b.2\]]zhes bya ba gnang ngo /_/sangs rgyas kyi zhing mi mjed du thams cad dang ldan pa'i 'khor lhags pas kyang legs so zhes bya ba byin te/_bsam gtan la snyoms par zhugs pa dag ni ma gtogs so/_/de nas bcom ldan 'das kyis byang chub sems dpa' nyi ma'i 
[\[138b.3\]]shugs kyi snying po la 'di skad ces bka' stsal to/_/rigs kyi bu 'dir nga stan 'di nyid la bzhugs bzhin sems can rnams la don dang bcas pa/_tshig 'bru dang bcas pa/_lhag chad med pa'i bden pa dang /_rjes su 'thun pa'i bzod pa rgya cher ston par 
[\[138b.4\]]mdzad do/_/rigs kyi bu de bzhin gshegs pa tsam pa ka'i mdog gis gang khyod 'dir 'ong ba'i tshe bsrung ba'i phyir byin pa lus kyi khyad par thams cad sgrub pa zhes bya ba nas/_shin tu yongs su mya ngan las 'das pa sgrub pa zhes bya ba'i bar nyi ma'i spyan pad ma'i sbu gu'i 
[\[138b.5\]]gzungs sngags de khyod kyis kyang ston cig_/de nas byang chub sems dpa' sems dpa' chen po nyi ma'i shugs kyi snying pos 'di skad ces gsol to/_/s+yAd ya the dan/_sid d+ha ma te/_bi lo ka ma te/_e le ge ta ri she_/ru tse su ru tse/_bud d+he/_bi bud 
[\[138b.6\]]d+he/_ma hA bud d+he/_un mad te/_un mad ta pra ti She d+ha ne/_ra ga d+h+ru ba pra ti She d+ha ne/_bin du bin du ma te/_tsi ta tsi ta ba ti She d+ha ne/_arke tsan dra ar+d+he/_ha ta tsi ti/_ha ta ni rmi/_ha ta kA ma be ge_/ha ta pau na b+ha bi ra dze/_ha ta tsak+Shu sa ma te/_ha ta 
[\[138b.7\]]bi ma ta mu dre/_ha ta yA g+he/_ha ta yA g+he/_ha ta sa mu dra dza be/_ha ta bi ma na rA dze/_ha ta hi te/_ha ta tsi ta Te/_ha ta d+harma rA dze/_ha ta ba hu rA dze/_ha ta brdza ma ti/_ha ta u pa ga ma te/_ha ta ro pa rasmi/_ha ta d+harma sid d+hi/_ha ta sarbon ma da/_
[\[139a\]]
[\[139a.1\]]dz+nyA dz+nyA dz+nyA/_bi dz+nyA dz+nyA dz+nyA/_sarba mArga dz+nyA dz+nyA/_e Sho na da sa~M sa ra duHkhe swA hA/_btsun pa bcom ldan 'das de bzhin gshegs pa tsam pa ka'i mdog des bdag chas pa'i dus kyi tshe bsrung ba'i slad du nyi ma'i spyan pad ma'i gzungs sngags stsal ba ni 'di 
[\[139a.2\]]lags so/_/de nas bcom ldan 'das shAkya thub pas tshe dang ldan pa snyan pa la bka' stsal pa/_snyan pa khyod kyis nyi ma'i snying po'i spyan pad ma'i gzungs sngags 'di zung shig_/snyan pa de bzhin gshegs pa dgra bcom pa yang dag par rdzogs pa'i sangs 
[\[139a.3\]]rgyas rnams 'jig rten du 'byung ba rnyed par dka'o/_/de bas kyang nyi ma'i spyan pad ma'i gzungs sngags 'di ches rnyed par dka'o/_/rigs kyi bu de bzhin gshegs pa'am de bzhin gshegs pa'i nyan thos kyis kyang rung /_gang gis kyang ri'i rgyal po ri rab 
[\[139a.4\]]bam/_rgya mtsho chen po'i yon tan dang /_phan yon ni brjod par nus so/_/nyi ma'i spyan pad ma'i gzungs sngags 'di'i yon tan dang phan yon ni bskal pa'am/_bskal pa las lhag par yang rung ste brjod par mi nus so/_/nyi ma'i spyan pad ma'i 
[\[139a.5\]]gzungs sngags 'di ni de ltar zab pa yin no/_/rigs kyi bu khyod kyis nyi ma'i spyan pad ma'i gzungs sngags 'di zung shig_/kun chub par gyis shig_/'khor bzhi po de dag la yang rgyas par yang dag par rab tu ston cig dang /_der sems can rnams 'dod 
[\[139a.6\]]pa'i 'dod chags thams cad spong bar 'gyur ro zhes bya ba nas/_zag pa thams cad zad pa dang /_byang grol gyi bde ba dang ldan pa'i bar du yang 'gyur ro/_/de nas de'i tshe byang chub sems dpa' spos kyi glang po ches 'di skad ces gsol to/_/shing gi rgyal 
[\[139a.7\]]po'i drung du bdud ni gcig pu khyod kyis bcom/_/byang chub rab mchog dam pa yang ni gcig pus brnyes pa lags/_/lha dang mi dang gnod sbyin gcig pu khyod kyis dbang du mdzad/_/rgyal ba nyi ma rab grol ye shes mchog gi 'od zer lags/_/'di na mu 
[\[139b\]]
[\[139b.1\]]stegs gzhan ni gcig pus 'od dang bral mdzad pa/_/'jig rten kun na srin bu me khyer dag la nyi ltar mdzes/_/thub pa 'dus na sems can bsgral ba'i don kyang mdzad lags te/_/dkon mchog gsum gyi gdung dang chos tshul yun ring gnas par mdzad/_/
[\[139b.2\]]khyod gcig pu la mchod phyir byang chub sems dpa' rnams lhags pa/_/dge dang byang chub yongs su btsal phyir chos don gnyer ba lags/_/rgyal ba khyod ni sdug bsngal thams cad gcod pa'i chos ston pa/_/khyod ni ye shes byang chub spyod pa rab mchog 
[\[139b.3\]]ston par mdzad/_/gcig pus zhi 'gyur bdud rtsis sems can rnams kyang zhi mdzad pa/_/yang sred ma mchis mdzad slad srog chags khrag khrig sgrol ba khyod/_/zag pa zad cing lta dang bral ba nyon mongs spangs gyur pa/_/gang na mya ngan byed med zhi 
[\[139b.4\]]ba'i grong khyer gshegs pa khyod/_/'di ni 'jig rten kun tu khyod gcig sman dang mtshungs lags te/_/rgyal ba rnams kyis khyod la zhu ba'i slad du pho nyar mngags/_/rig pa'i rgya mtsho thugs rje mnyam pas gnas par mdzad pa po/_/thub pa zla ba'i 
[\[139b.5\]]chos dang gsan nas gzungs kyang bskur ba lags/_/btsun pa bcom ldan 'das lho phyogs na sangs rgyas kyi zhing 'di nas dper bgyi na grong khyer rgyar dpag tshad tsam mchis pa/_bye mas gtams pa de snyed kyi sangs rgyas kyi zhing dag 'das nas/_snyigs ma 
[\[139b.6\]]lnga dang ldan pa de na 'jig rten gyi khams snyigs ma'i rgyal mtshan zhes bgyi ba mchis te/_de na de bzhin gshegs pa ri dbang rgyal po zhes bya ba bzhugs te/_'tsho zhing gzhes la chos kyang ston to/_/de bzhin gshegs pa des bdag 'dir mngags 
[\[139b.7\]]lags te/_de bzhin gshegs pa de khyod nyi ma'i snying po'i chos kyis gnas pa/_klu'i yul rnam par 'jig par mdzad pa'i 'od zer gyi le'u/_sems can rnams kyi las 'byang ba'i gzungs sngags 'di 'chad pa la dad pa sbyin par mdzad cing gnod pa chung 
[\[140a\]]
[\[140a.1\]]ngam/_bskyod pa yang ngam/_stobs dang bde ba la reg par gnas sam zhes kyang zhu bar mdzad lags na/_btsun pa bcom ldan 'das ci bsnyung ba mi mnga' lags sam/_gnod pa chung lags sam/_khyod kyi 'khor bro 'tshal ba ma 
[\[140a.2\]]mchis lags sam/_gnod pa chung lags sam/_dam pa'i chos nyan par 'tshal ba dag lags sam/_ji ltar chos thos pa bzhin du chos de la nan tan snying por bgyid pa dag lags sam/_chos kyis gnas pas gnas par bgyid pa dag lags sam/_
[\[140a.3\]]khyod kyi sangs rgyas kyi zhing 'di na bdud kyi yul dang /_klu'i yul bcom lags sam/_khyod kyi sangs rgyas kyi yul gcig pu lags sam/_'di na thogs pa ma mchis par chos kyi 'khor lo bskor lags sam/_sangs rgyas kyi yul 'di na gang su 
[\[140a.4\]]dag 'khor lo skor bar 'gyur ba de dag gi don du de bzhin gshegs pa ri dbang rgyal po de khyod dang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di la dad pa sbyin par 
[\[140a.5\]]mdzad lags so/_/de nas stong pa nyid dang rjes su 'thun pa'i gzungs sngags mthu che ba/_phan yon che ba/_'dod pa'i 'dod chags thams cad zad par bgyid pa/_gzugs kyi 'dod chags thams cad dang /_gzugs med pa'i 'dod chags thams cad zad 
[\[140a.6\]]par bgyid pa/_nga rgyal dang /_lhag pa'i nga rgyal dang /_nga'o snyam pa'i nga rgyal thams cad zad par bgyid pa zhes bgyi ba nas/_ji ltar sngar bshad pa'i bar dang /_sdug bsngal gyi khur 'dor bar bgyid pa'i bar 'di yang bskur lags te/_tad ya thA/_d+hu 
[\[140a.7\]]ma te/_d+hu ma te/_ak+Shi d+hu ma te/_pra b+hA sa d+hu ma te/_sarbA kA sha d+hu ma te/_a bai kha g+ha/_bai me ta kha g+ha/_a bai k+Sha kha g+ha/_a mo ha kha g+ha/_a na n+ya kha g+ha/_byA brIt+ti kha g+ha/_sa~M ru tsa kha g+ha/_a nai ma kha g+ha/_lo tsa na kha g+ha/_shi khi kha g+ha/_
[\[140b\]]
[\[140b.1\]]bi ti mi ra kha g+ha/_u k+Sho ma kha g+ha/_u ro kha g+ha/_ak+Shi kha g+ha/_yA bad ma no kha g+ha/_rU ba kha g+ha/_yA bad bi dz+nyA na kha g+ha/_tsak+Shu d+hA tu kha g+ha/_yA bad ma no bi dz+nyA na d+hA tu kha g+ha/_pr-i tha bI d+hA tu kha g+ha/_yA bad bi dz+nyA na d+hA tu kha g+ha/_tsa tu smr-i t+yu pa s+tha na kha g+ha/_
[\[140b.2\]]yA bad A bo na ka kha g+ha/_duHkha kha g+ha/_yA bad mArga kha g+ha/_bi pa ba na/_bi k+Sha pa/_a nan sa mu dra nan/_sarba kA ra nan/_sarba sang s+tha nan/_bi shU pa nan/_a kin tsa na nan/_k+Sha b+ha k+Sha/_i le i i le/_i i le mi le swA hA/_
[\[140b.3\]]bcom ldan 'das de bzhin gshegs pa ri dbang rgyal pos khyod la stong pa nyid dang rjes su 'thun pa'i gzungs sngags bskur ba ni 'di lags so/_/de nas bcom ldan 'das shAkya thub pas legs so zhes bya ba gnang ngo /_/sangs rgyas kyi zhing mi mjed du thams 
[\[140b.4\]]cad dang ldan pa'i 'khor lhags pas kyang legs so zhes bya ba byin te/_bsam gtan dang ldan pa dag ni ma gtogs so/_/de nas bcom ldan 'das kyis byang chub sems dpa' sems dpa' chen po spos kyi glang po che la 'di skad ces bka' stsal to/_/rigs 
[\[140b.5\]]kyi bu 'dir nga stan 'di nyid la bzhugs bzhin du sems can rnams la don dang bcas pa/_tshig 'bru dang bcas pa/_lhag chad med pa'i stong pa nyid dang rjes su 'thun pa'i gzungs sngags rgya cher ston par mdzad do/_/rigs kyi bu de bzhin gshegs pa ri dbang 
[\[140b.6\]]rgyal pos gang khyod 'dir 'ong ba'i tshe bsrung ba'i phyir byin pa mi zad pa'i sbubs kyi lung bstan pa sems can rnams kyi sems dang tshor ba sgrub pa yang dag par 'du ba/_thams cad mkhyen pa'i ye shes thob pa dang /_bdud bzhi 'dul ba/_sgrub pa'i gnas dang /_chos kyi tshul dang /_
[\[140b.7\]]dkon mchog gsum gyi gdung sgrub pa/_mi zad pa'i sbubs kyi lung bstan pa'i bar de khyod kyis kyang ston cig_/de nas byang chub sems dpa' sems dpa' chen po spos kyi glang po ches 'di skad ces gsol to/_/tad ya thA/_sha ra Na byA ya/_shi k+Sha byA ya/_smr-i ti byA ya/_pra hI 
[\[141a\]]
[\[141a.1\]]na byA ya/_r-id+d+hibyA ya/_i na drI ya byA ya/_ba la byA ya/_bo d+h+yAng byA ya/_sa mA d+hi byA ya/_d+hA ra NI byA ya/_k+ShAn ti byA ya/_d+h+ya na byA ya/_a rU pa byA ya/_a ni na dza byA ya/_mA rga byA ya/_a b+hi dz+nyA byA ya/_pra ti sa~M bid byA ya/_b+hU mi byA ya/_bid+yA 
[\[141a.2\]]byA ya/_ma hA mai tri byA ya/_ma hA ka ru Na byA ya/_pr-i thi bI byA ya/_sa twa byA ya/_d+harma byA ya/_ta ma byA ya/_A lo ka byA ya/_pra ti b+hA sa byA ya/_pra ti shrut+ka byA ya/_ga ga na byA ya/_mA ra byA ya/_shU n+ya tA byA ya/_pra tI t+ya byA ya/_a pra Ni hi ta byA ya/_a 
[\[141a.3\]]ni mid ta byA ya/_ru ta byA ya/_g+ho Sha byA ya/_a kin tsan byA ya/_a b+hi sa ma ya a nu nu/_a no na/_a ba ha/_tsa tsA ra/_tsa tsa tsA ra bi mu/_tsa tsa tsa k+Sha/_tsa tsa tsa ra bi mu byA ya/_bi mu k+Sha ya/_bi mu A pa byA ya/_bi mu a sa mu dra tsa ra bi mu/_ts+tshe da bi mu/_
[\[141a.4\]]A kA shi ba mu/_byu pa sha ma bi mu/_a nA b+ha sa bi mu/_a ha ha bi mu/_a pA ra bi mu/_u pa sha ma/_sa li la bi mu swA hA/_btsun pa bcom ldan 'das de bzhin gshegs pa ri dbang rgyal po des bdag chas pa'i dus kyi tshe bdag bsrung ba'i slad du mi zad pa'i sbubs 
[\[141a.5\]]kyi gzungs sngags stsal ba ni 'di lags so/_/de nas bcom ldan 'das shAkya thub pas tshe dang ldan pa kun shes kau Di n+ya la bka' stsal pa/_kau Di n+ya khyod kyis mi zad pa'i sbubs kyi gzungs sngags 'di zung shig_/kau Di n+ya de bzhin gshegs pa dgra bcom pa rnams 'jig rten du 
[\[141a.6\]]'byung ba rnyed par dka'o/_/de bas kyang mi zad pa'i sbubs kyi lung bstan pa 'di ches rnyed par dka'o/_/rigs kyi bu de bzhin gshegs pa'am de bzhin gshegs pa'i nyan thos kyis kyang rung bskal pa brgya stong gis sems can thams cad kyi sems kyi skad cig bgrang bar nus so/_/gang 
[\[141a.7\]]dag mi zad pa'i sbubs kyi gzungs sngags 'dir mun pa med par 'jug pas zhugs pa'i sangs rgyas kyi chos ma 'dres pa [{]bcwa [,]bco [}]brgyad po de dag ni gang gis kyang bgrang bar mi nus so/_/kau Di n+ya de lta bas na mi zad pa'i sbubs kyi lung bstan pa'i chos 'di ji ltar thos pa 'khor bzhi po dag 
[\[141b\]]
[\[141b.1\]]la yang rgyas par yang dag par rab tu ston cig dang /_de dag chos de thos pas las thams cad zad pa thob par 'gyur ba nas spobs pa thogs pa med pa dag dang /_spobs pa gcad du med pa dag dang /_spobs pa rgyun mi 'chad pa'i bar dag thob par 'gyur zhing khams gsum las khyad 
[\[141b.2\]]par du 'phags pa'i de bzhin gshegs pa dag tu yang 'gyur ro/_/yang de'i tshe byang chub sems dpa' sems dpa' chen po snang ba'i snying po'i dpal de bzhin gshegs pa shAkya thub pa ga la ba de logs su thal mo sbyar ba rab tu btud nas de'i tshe tshigs su bcad pa 'di dag gsol to/_/
[\[141b.3\]]'gro drug sdug bsngal gyis khrid cing /_/nyon mongs nad kyis kun tu g.yengs/_/khyod ni mkhas pa mgon gyur khyod/_/rgal nas 'gro ba sgrol mdzad khyod/_/dbang po drug la rmongs gyur cing /_/bdud kyi zhags pas nyer zin la/_/yang dag lam ni ston pa khyod/_/'jig 
[\[141b.4\]]rten na ni rab rnyed dka'/_/yan lag drug ldan khyim gyi gzhi/_/mkhas pa'i mi rnams kyis spangs la/_/khyod ni 'jig rten kun gyi gnyen/_/chos kyi mu ge 'jig mdzad pa/_/mngon shes drug ldan sgom byed la/_/bden pa gsung ba drang srong che/_/sems can 'khor bar 
[\[141b.5\]]zhugs pa rnams/_/'ching ba dam las grol mdzad khyod/_/khyod kyi sngags la dad nas su/_/zhing 'dir yang ni lhags pa lags/_/'dir ni 'jig rten mgon po yis/_/bdag cag pho nyar mngags kyis gson/_/btsun pa bcom ldan 'das nub phyogs na sangs rgyas kyi 
[\[141b.6\]]zhing 'di nas sangs rgyas kyi zhing gang gA'i klung bzhi bcu rtsa gnyis kyi bye ma snyed 'das nas/_de na 'jig rten gyi khams snying po'i rgyal mtshan zhes bgyi ba mchis so/_/sangs rgyas kyi zhing de na de bzhin gshegs pa ye shes dpal brtsegs rgyal po zhes bgyi ba bzhugs te 'tsho zhing gzhes la chos kyang 
[\[141b.7\]]ston to/_/de bzhin gshegs pa des bdag sangs rgyas kyi zhing 'dir mngags lags te/_de bzhin gshegs pa de khyod nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di 'chad pa la dad 
[\[142a\]]
[\[142a.1\]]pa sbyin par mdzad cing gnod pa chung ngam/_bskyod pa yang ngam/_stobs dang bde ba la reg par gnas sam zhes kyang 'dri bar mdzad lags na btsun pa bcom ldan 'das ci bsnyung ba mi mnga' lags sam/_gnod pa chung lags sam/_khyod kyi 'khor bro 
[\[142a.2\]]'tshal ba ma mchis lags sam/_gnod pa chung lags sam/_dam pa'i chos nyan par 'tshal lags sam/_ji ltar chos rjes su thos pa bzhin du yang chos de la yang nan tan snying por bgyid pa dag lags sam/_chos kyis gnas pas gnas par bgyid lags sam/_khyod 
[\[142a.3\]]kyi sangs rgyas kyi zhing 'di na bdud kyi yul dang klu'i yul bcom lags sam/_khyod kyi sangs rgyas kyi yul gcig pu lags sam/_'di na thogs pa ma mchis par 'khor lo skor lags sam/_sangs rgyas kyi zhing 'di na gang su dag 'khor lo skor bar 'gyur ba de dag gi don du de bzhin 
[\[142a.4\]]gshegs pa ye shes dpal brtsegs rgyal po de khyod dang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di la dad pa sbyin par mdzad lags so/_/de nas smon pa med pa'i rjes su 'thun 
[\[142a.5\]]pa'i gzungs sngags mthu che ba/_phan yon che ba/_'dod pa'i 'dod chags thams cad yang dag par zad par bgyid pa/_gzugs kyi 'dod chags thams cad dang /_gzugs med pa'i 'dod chags thams cad yang dag par zad par bgyid pa/_nga rgyal dang /_lhag pa'i nga rgyal dang /_
[\[142a.6\]]nga'o snyam pa'i nga rgyal thams cad yang dag par zad par bgyid pa 'di yang bskur lags te zhes bgyi ba nas ma rig pa'i mun pa'i phung po thams cad rab tu 'joms par bgyid pa/_sdug bsngal gyi khur 'dor bar bgyid pa zhes bgyi ba'i bar du ji ltar sngar bshad pa bzhin no/_/tad 
[\[142a.7\]]ya thA/_sha na sha ra/_sha ma na sha ba/_a pak+Sha ba sha_/tsak+Shu b+ha ba sha ba/_sho tra sha ba/_g+h+rA Na sha ba/_dzi hwa sha ba/_kA ya sha ba/_ma nA sha ba/_k+Sha ti bid+ya tsak+Shu pr-i thabI k+Sha b+ha/_shro tra a ba k+Sha b+ha/_dzi hwa bA yu k+Sha b+ha/_ma na o dza k+Sha b+ha/_A lo ka dz+nyA na k+Sha b+ha/_bI dza sang gra ma k+Sha b+ha/_
[\[142b\]]
[\[142b.1\]]ang ku ra kha g+ha k+Sha b+ha/_sha ma ka ru k+Sha b+ha/_k+Sha ya rA sa k+Sha b+ha/_shAn ti bya sra k+Sha b+ha/_na to na tai na to na a ba n+ye ra to na/_na yA ba na yi na to na e Sha an ta duHkha s+ya swA hA/_btsun pa bcom ldan 'das de bzhin gshegs pa ye shes dpal brtsegs rgyal po des smon pa med pa'i rjes 
[\[142b.2\]]su 'thun pa'i gzugs sngags bskur ba ni 'di lags so/_/bcom ldan 'das kyis kyang legs so zhes bya ba gnang ngo /_/bsam gtan dang ldan pa rnams ma gtogs pa sangs rgyas kyi zhing mi mjed kyi nang du gtogs pa'i sems can thams cad dang ldan pa rnams kyis kyang 
[\[142b.3\]]legs so zhes bya ba byin no/_/de nas bcom ldan 'das kyis byang chub sems dpa' sems dpa' chen po snang ba'i snying po'i dpal la 'di skad ces bka' stsal to/_/rigs kyi bu nga stan 'di nyid la bzhugs bzhin sems can rnams la don bzang po/_tshig 'bru bzang po lhag 
[\[142b.4\]]chad med pa/_smon pa med pa dang rjes su 'thun pa'i gzungs sngags 'di rgya cher ston par mdzad do/_/rigs kyi bu de bzhin gshegs pa ye shes dpal brtsegs rgyal pos gang khyod la 'dir 'ong ba'i tshe byin pa rig sngags kyi rten gyi lung bstan pa de khyod kyis kyang ston cig_/
[\[142b.5\]]lung bstan pa des ni 'dir sems can rnams kyi sred pa chung ngu dang /_'bring dang /_chen po'i nyon mongs pa srid pa'i rgyu rnams rab tu zhi bar 'gyur ro/_/de bzhin du gzugs dang gzugs med pa'i nyon mongs pa srid pa'i rgyu rnams zhi bar 'gyur ro/_/bskal pa gang gA'i 
[\[142b.6\]]klung gi bye ma snyed kyang bsnyil bar 'gyur ro/_/las 'byang ba dang /_dge ba'i phyogs thams cad yongs su rdzogs pa'i bar du yang 'gyur ro/_/btsun pa bcom ldan 'das de bzhin te bstan par bgyi lags so/_/tad ya thA/_be ga pa ri ts+tshe da/_gar+b+ha sa k+Sha se/_gar+b+ha re bid+yA pra b+ha ga k+She 
[\[142b.7\]]k+Sha ya/_yo ge pra ti ha re sha man na si ka the/_sa ma me g+ha dz+ha She/_a k+Sha ya/_na te k+Sha b+ha ba dze/_nid d+ha dz+ha She/_sa ma na dz+ha She/_a d+h+ya sha ya dz+ha She/_bi pra b+ha dz+ha She/_shaik+Sha dz+nya She/_se n+ya dza ba dz+ha She/_sa li la gu h+ya dz+ha She/_sa li gu ha b+hai k+Shi pa na ko she/_sA d+ha na ko no si ba d+ha na na th+ye/_bi ta pra 
[\[143a\]]
[\[143a.1\]]bid te/_u pa kra ma pa the/_a na ts+tshe d+ya pra khe/_pra ti kra me na/_sa kang th+ya shai sa lo tsa na ba me/_kro d+ha d+ha re/_kA ma sa she/_A kA sha kha ge nA ga kun dze/_bid+ya ba ne/_kla na ba ne/_u tsa ba ne/_sa ma ma ke re/_sha ri ya ba ne/_me g+ha dza be ha ri ko no ba/_na ya na mu 
[\[143a.2\]]khe/_sA ra k+Sha ko le/_na rA ya Na tsa re/_in dra bA sa ne/_o a/_a ba a/_a rA ba A/_ba ra a bA ra/_sA ra me g+ha/_duHkha na sti ra ni nirbA he swA hA/_btsun pa bcom ldan 'das de bzhin gshegs pa ye shes dpal brtsegs rgyal po des bdag chas pa'i dus kyi tshe bsrung 
[\[143a.3\]]ba'i slad du rig sngags kyi rten gyi lung bstan pa stsal ba ni 'di lags so/_/de nas bcom ldan 'das de bzhin gshegs pa shAkya thub pas tshe dang ldan pa shA ri'i bu la bka' stsal pa/_sha ra dwa ti'i bu khyod kyis rig sngags kyi rten gyi gzungs sngags 'di zung shig_/sha ra dwa ti'i bu de 
[\[143a.4\]]bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung ba rnyed par dka'o/_/de bas kyang rig sngags kyi rten gyi gzung sngags 'di ches rnyed par dka'o/_/sha ra dwa ti'i bu de bzhin gshegs pa'am de bzhin gshegs pa'i nyan thos kyis 
[\[143a.5\]]kyang rung bskal pa brgyas gling bzhi pa'i 'jig rten gyi khams kyi sa'i khams thams cad kyi rdul phra rab rnams bgrang ba'am mtha' rtogs par nus so/_/rig sngags kyi rten gyi gzungs sngags 'di'i mtha' ni bskal pa brgya stong gis kyang brjod par mi nus so/_/rig sngags kyi rten gyi 
[\[143a.6\]]lung bstan pa 'di ni de ltar zab pa yin no/_/sha ra dwa ti'i bu khyod kyis rig sngags kyi rten gyi gzungs sngags 'di yang zung shig_/kun chub par byos shig_/'khor bzhi po dag la yang rgyas par ston cig_/yang dag par rab tu ston cig dang /_de thos pas kyang sems can de 
[\[143a.7\]]dag gi sred pa chung ngu dang /_'bring dang /_chen po srid pa'i rgyu rnams dang /_gzugs dang gzugs med pa na spyod pa'i nyon mongs pa srid pa'i rgyu rnams rab tu zhi bar 'gyur ro/_/bskal pa gang gA'i klung gi bye ma snyed kyang rgyab kyis phyogs par 'gyur ro/_/bud med mtshams med pa byed 
[\[143b\]]
[\[143b.1\]]pa'i las kyi sgrib pa srid pa'i rgyu rnams zad par 'gyur zhing lhag ma med pa'i bar du yang 'gyur ro/_/zag pa thams cad zad pa dang /_byang grol gyi bde ba dang ldan pa'i bar du yang 'gyur ro/_/yang de'i tshe byang chub sems dpa' sems dpa' chen po nam mkha'i snying po bcom ldan 'das 
[\[143b.2\]]ga la ba de logs su thal mo sbyar ba rab tu btud nas de'i tshe tshigs su bcad pa 'di dag gsol to/_/khyod ni ded dpon gcig pu lags/_/chos rnams kun la nges pa ste/_/mthong ba'i gus pa skyes pa yis/_/bshes gnyen dpal yang nye bar 'dzin/_/me tog gcig dang 
[\[143b.3\]]bdug pa yis/_/de bzhin gshegs la mchod bgyis na/_/yan lag kun gyi mchog ldan pa'i/_/bshes gnyen sdug pa nye bar 'dzin/_/tshogs ni chen po bsdus pa yang /_/dus gcig tu ni 'dir mdzad pas/_/lha rnams thams cad bsngags bgyid cing /_/bshes 
[\[143b.4\]]gnyen dpal yang nye bar 'dzin/_/der ni 'jig rten mgon po yis/_/'di ni lan cig kho na bstan/_/rtag tu lha min shes rab ldan/_/bshes gnyen dpal yang nye bar 'dzin/_/dpal gyi me tog snying po ni/_/dpal rnams kun gyis kun tu brgyan/_/de yis shAkya'i dpal zhu bar/_/bdag cag 
[\[143b.5\]]pho nyar mngags pa lags/_/btsun pa bcom ldan 'das byang phyogs kyi phyogs cha na sangs rgyas kyi zhing 'di nas sangs rgyas kyi zhing gang gA'i klung brgyad cu'i bye ma snyed 'das nas snyigs ma lnga dang ldan pa de na 'jig rten gyi khams spos thams cad yang dag par 'phags pa zhes bgyi ba mchis so/_/sangs rgyas kyi zhing 
[\[143b.6\]]de na de bzhin gshegs pa dgra bcom pa yang dag par rdzogs pa'i sangs rgyas dpal me tog gi snying po zhes bgyi ba bzhugs te 'tsho zhing gzhes la chos kyang ston to/_/de bzhin gshegs pa des bdag 'dir mngags lags te/_de bzhin gshegs pa de khyod nyi ma'i snying po'i chos kyis gnas pa klu'i yul rnam 
[\[143b.7\]]par 'jig par mdzad pa'i 'od zer gyi le'u sems can rnams kyi las 'byang ba'i gzungs sngags 'di 'chad pa la dad pa sbyin par mdzad cing gnod pa chung ngam/_bskyod pa yang ngam/_stobs dang ldan nam/_bde ba la rig par gnas sam zhes kyang zhu bar mdzad lags na btsun pa bcom ldan 'das ci bsnyung ba mi mnga' 
[\[144a\]]
[\[144a.1\]]lags sam/_gnod pa chung lags sam/_khyod kyi 'khor bro 'tshal ba ma mchis sam/_gnod pa chung lags sam/_dam pa'i chos nyan par 'tshal ba dag lags sam/_ji ltar chos rjes su thos pa bzhin du chos de la nan tan snying por bgyid pa dag lags 
[\[144a.2\]]sam/_chos kyis gnas pas gnas par bgyid pa dag lags sam/_khyod kyi sangs rgyas kyi zhing 'di na bdud kyi yul dang /_klu'i yul bcom lags sam/_khyod kyi sangs rgyas kyi yul gcig pu lags sam/_'di na thogs pa ma mchis par chos kyi 'khor 
[\[144a.3\]]lo skor lags sam/_sangs rgyas kyi zhing 'di na gang su dag 'khor lo skor bar 'gyur ba de dag gi don du de bzhin gshegs pa dpal me tog gi snying po khyod dang nyi ma'i snying po'i chos kyis gnas pa klu'i yul rnam par 'jig par mdzad pa'i 'od zer gyi le'u sems can 
[\[144a.4\]]rnams kyi las 'byang ba'i gzungs sngags 'di la dad pa sbyin par mdzad lags so/_/de nas zhi ba rig pa mchis pa'i sbubs zhi ba'i gzungs sngags mthu che ba/_phan yon che ba/_sems can thams cad la phan par bgyid pa/_nad thams cad rab tu zhi bar 
[\[144a.5\]]bgyid pa/_nyon mongs pa thams cad 'dul bar bgyid pa/_phung po dang skye mched thams cad yongs su shes par bgyid pa/_chos thams cad rnam par 'byed par bgyid pa/_thabs thams cad yang dag par ston par bgyid pa/_byang grol gyi bde ba thams cad 
[\[144a.6\]]yongs su myong bar bgyid pa/_sems can thams cad rab tu dad par bgyid pa/_chos thams cad kyi bde ba la 'jug par bgyid pa/_bdud dang phas kyi rgol ba thams cad chos dang 'thun pas tshar gcod par bgyid pa/_bdud kyi yul thams cad rnam par 'jig 
[\[144a.7\]]par bgyid pa 'di yang bskur lags te/_rig pa mchis pa'i sbubs zhi ba lung bstan pa chen po 'di ni bdud rnams tshar gcod par bgyid pa/_phas kyi rgol ba rnams pham par bgyid pa/_lha rnams dga' bar bgyid pa/_gnod sbyin rnams yang dag par mgu bar 
[\[144b\]]
[\[144b.1\]]bgyid pa/_lha ma yin rnams rnam par 'joms par bgyid pa/_nam mkha' lding rnams yang dag par mgu bar bgyid pa/_mi 'am ci rnams dad par bgyid pa/_lto 'phye chen po rnams rgyab kyis phyogs par bgyid pa/_phas kyi rgol ba rnams 'dul bar 
[\[144b.2\]]bgyid pa/_rgyal rigs rnams mngon par dga' bar bgyid pa/_bram ze rnams 'jug par bgyid pa/_rje'u rigs rnams rab tu 'joms par bgyid pa/_dmangs rigs rnams mchog tu dga' bar bgyid pa/_bud med 'dod chags dang bral bar bgyid pa/_
[\[144b.3\]]bud med sbrum pa bde legs su yongs su thar bar bgyid pa/_mang du thos pa rnams dran par bgyid pa/_rnal 'byor spyod pa rnams mngon par dga' bar bgyid pa/_nad thams cad rab tu zhi bar bgyid pa/_'thab pa dang /_thab mo dang /_mu ge dang /_mi ngas 
[\[144b.4\]]dang /_nad dang /_pha rol gyi dmag tshogs dang /_dus ma yin pa'i rlung dang /_char pa dang /_chu bo dang /_grang ba dang /_dro ba dang /_kha ba dang /_tsha ba dang /_rtsub pa dang /_hrud hrud po dang /_'dus te reg par dka' ba rnams rnam par zhi bar bgyid pa/_chos 
[\[144b.5\]]kyi tshul 'bar bar bgyid pa/_sangs rgyas kyi bstan pa rton par bgyid pa/_dkon mchog gsum gyi gdung rgyun mi 'chad par bgyid pa/_'khor bas skrag pa rnams dbugs 'byin par bgyid pa/_zad pa shes pa skyed par bgyid pa/_mi skye ba shes pa rang gi 
[\[144b.6\]]mngon sum du bgyid pa/_mun pa'i phung po rnam par 'jig par bgyid pa/_sdug bsngal gyi khur 'dor bar bgyid pa/_mthu che ba lags so/_/tad ya thA/_ma nA k+Sha a nA k+Sha/_g+ha sa k+Sha/_dza la k+Sha/_mA nA k+Sha/_k+Sha ba k+Sha/_man d+hA k+Sha/_na Da k+Sha/_na Da ra ra hu bi 
[\[144b.7\]]sa nA ta/_kha g+ha nA Ta/_A Ta nA Ta ku nA Ta/_pa ri ku sa nA Ta/_nA Ta nA Ta/_pu ri k+Sha nA Ta/_u Ta ra nA Ta/_ka bi nA Ta/_kun dza nA Ta/_a ma kha nA Ta/_tsa ba ma b+ha nA Ta/_kha ga ma b+ha nA Ta/_pu k+Sha ra nA Ta/_hi sa du drA nA Ta/_sa ma la ya nA Ta/_shi ra ku mang kau ta Ta 
[\[145a\]]
[\[145a.1\]]ma tu gu ra ba/_twe hu k+Sha/_ba ni ra dzU/_d+h+wa na ma ra dzU/_ba g+ha na pu te/_sa na ti ra ba dza ba/_ma ho ra ga dza la/_a tri nA/_a tri nA/_a tri nA na ba/_a tri nA k+Sha/_a ba ha mArga tri nA k+Sha/_e Sho na tau duHkha b+ha ra s+ya swA hA/_btsun pa bcom ldan 
[\[145a.2\]]'das de bzhin gshegs pa dpal me tog gi snying pos rig pa mchis pa'i sbubs zhi ba lung bstan pa chen po mthu che ba phan yon che ba 'di 'dir bskur ba lags so/_/de nas bcom ldan 'das shAkya thub pas legs so zhes bya ba gnang ngo /_/bsam gtan la brtson pa rnams 
[\[145a.3\]]ma gtogs pa sangs rgyas kyi zhing mi mjed du lhags pa'i sems can thams cad dang ldan pa rnams kyis kyang legs so zhes bya ba byin no/_/de nas bcom ldan 'das kyis byang chub sems dpa' sems dpa' chen po nam mkha'i snying po la 'di skad ces bka' stsal to/_/rigs 
[\[145a.4\]]kyi bu nga stan 'di nyid la bzhugs bzhin du sems can rnams la rig pa yod pa'i sbubs zhi ba'i gzungs sngags don dang bcas pa/_tshig 'bru dang bcas pa/_lhag chad med pa 'di rgya cher ston par mdzad do/_/rigs kyi bu de bzhin gshegs pa dpal me tog gi 
[\[145a.5\]]snying po des gang khyod chas pa'i dus kyi tshe gsang sngags gang dag gis sdang ba thams cad dad par 'gyur ba'i gzungs sngags sdang ba zhi bar byed pa dang /_gnyid kyis log par byed pa dang /_dmigs pa med pa'i tshangs pa'i gnas pa'i rgyu 'thun pa byin pa de khyod kyis 
[\[145a.6\]]kyang ston cig_/btsun pa bcom ldan 'das de bzhin du bstan par bgyi lags so/_/tad ya thA/_bo pr-i ha bu bu bu ra/_ta la ra ba i la sa ha/_ha Du ha Tu/_ga ga nA k+Sha sha ma mi tra/_tsa kra brti ti le sA ga ra/_ti le dU na hi le/_hi le ha ba he/_na ra dza Te/_ya ba na mi tre/_
[\[145a.7\]]k+Shi ti mi tre/_par mi tre/_shi khi mi tre/_ma ru tra mi tre/_kha ga mi tre/_sarba u dza mi tra/_sarba kA ma mi tre/_ma na pa ru mi tre/_d+ha na shwa ra mi tre swA hA/_kye byang chub sems dpa' sems dpa' chen po nam mkha'i snying pos sdang ba zhi bar byed pa/_gnyid kyis log par byed pa'i 
[\[145b\]]
[\[145b.1\]]bstan pa 'di bshad pa na sdang ba'i sbrul thams cad rang gi gnas su dong nas gnyid kyis log par gyur te/_gang dag bzod pa thob pa rnams dang /_bla na med pa yang dag par rdzogs pa'i byang chub las phyir mi ldog pa rnams ni ma gtogs so/_/srid pa 
[\[145b.2\]]na gang dag sdang ba'i gnod sbyin rnams dang /_gang dag sdang ba'i lha ma yin rnams dang zhes bya ba nas sdang ba'i nam mkha' lding rnams zhes bya ba'i bar dang /_sdang ba'i mi 'am ci rnams zhes bya ba'i bar dang /[ {]yi dgas [,]yi dwags [}]rnams zhes bya ba'i bar dang /_sha za 
[\[145b.3\]]rnams zhes bya ba'i bar dang /_srul po rnams zhes bya ba'i bar dang /_gang dag sdang ba'i lus srul po rnams zhes bya ba'i bar de dag rang rang gi gnas su dong nas gnyid kyis log par gyur te/_byang chub sems dpa' bzod pa thob pa rnams dang /_phyir mi ldog pa 
[\[145b.4\]]rnams ni ma gtogs so/_/gang dag sdang ba'i mi gzu lums can dang /_rtsub pa dang /_snying brtse ba med pa dang /_phan tshun mi 'thun pa dang /_rtag tu khro ba spyod pa dang /_'jig rten pha rol gyis 'jigs par mi lta ba dang /_mtshams med pa byed pa dang /_dam 
[\[145b.5\]]pa'i chos spong bar byed pa dang /_'phags pa la skur pa 'debs pa dang /_mi dge ba'i rtsa ba dang ldan pa de dag kyang sdang ba zhi bar byed pa/_gnyid kyis log par byed pa'i bstan pa 'di thos pas thams cad mchog tu byams pa'i sems dang ldan pa dag dang /_snying rje'i 
[\[145b.6\]]sems dang ldan pa dag dang /_snying brtse ba'i sems dang ldan pa dag dang /_'khon med pa'i sems dang ldan pa dag dang /_mi 'khrugs pa'i sems dang ldan pa dag dang /_chos la dmigs pa'i sems dang ldan pa dag dang /_'jig rten pha rol gyis 'jigs pa'i 
[\[145b.7\]]sems dang ldan pa dag dang /_dkon mchog gsum la lhag par gus pa'i sems dang ldan pa dag dang /_chos la dmigs pa'i sems dang ldan pa dag dang /_zhi ba'i sems dang ldan pa dag tu gnas par gyur to/_/gsol pa/_btsun pa bcom ldan 'das de 
[\[146a\]]
[\[146a.1\]]bzhin gshegs pa dpal me tog gi snying po des bdag chas pa'i dus kyi tshe bsrung ba'i slad du gang sdang ba zhi bar bgyid pa'i gzungs sngags stsal ba ni 'di lags so/_/de nas de bzhin gshegs pa shAkya thub pas tshe dang ldan pa maud 
[\[146a.2\]]gal gyi bu la bka' stsal pa/_maud gal gyi bu khyod kyis sdang ba zhi bar byed pa gnyid kyis log par byed pa'i gzungs sngags dmigs pa med pa'i tshangs pa'i gnas pa'i rgyu 'thun pa 'di zung shig_/maud gal gyi bu de bzhin gshegs pa dgra bcom pa yang dag 
[\[146a.3\]]par rdzogs pa'i sangs rgyas rnams 'jig rten du 'byung ba rnyed par dka'o/_/de bas kyang sdang ba zhi bar byed pa gnyid kyis log par byed pa'i gzungs sngags dmigs pa med pa'i tshangs pa'i gnas pa'i rgyu 'thun pa 'di ches rnyed par dka'o/_/maud gal gyi bu 
[\[146a.4\]]sdang ba zhi bar byed pa gnyid kyis log par byed pa 'di ni bskal pa brgya stong du las gzhan mi byed par bstan kyang lha dang bcas pa'i 'jig rten dang /_tha na byang chub sems dpa' sems dpa' chen po sa la gnas pa rnams kyis kyang rung gang gis kyang don gzung bar 
[\[146a.5\]]mi nus so/_/de bzhin gshegs pa nyid ni ma gtogs te/_de ltar zab cing de ltar don che ba yin la de ltar phan yon che ba yin no/_/bla na med pa yang dag par rdzogs pa'i byang chub kyi lam dang /_bsam pa yongs su rdzogs par byed pa yin zhing sems can 
[\[146a.6\]]yongs su smin par byed pa'i snying rje chen po yang thob par byed pa'o/_/maud gal gyi bu de lta bas na sdang ba zhi bar byed pa gnyid kyis log par byed pa'i gzungs sngags 'di zung shig_/dus dus su sems can rnams la rgya cher yang dag par rab tu ston cig_/sems can 
[\[146a.7\]]gang dag nyan par byed pa de dag kyang thos pa tsam gyis yon tan dang phan yon mang po thob par 'gyur ro/_/khro ba mang po mi 'dod pa myong bar 'gyur ba las kyi rnam par smin pa'i 'bras bu rnams med par 'gyur ro/_/mi snang bar 'gyur ro/_/'khor ba'i skyon mang po rnam par shes 
[\[146b\]]
[\[146b.1\]]par 'gyur ro/_/dge ba'i rtsa ba mang po skyed par 'gyur ro/_/bsod nams mang po so sor 'dzin par byed do/_/dge ba'i bshes gnyen mang po la sten par byed do/_/snyen par byed do/_/bsnyen bkur byed do/_/des na de dag bla na med pa yang dag par 
[\[146b.2\]]rdzogs pa'i byang chub las phyir mi ldog par 'gyur ro/_/maud gal gyi bu gzungs sngags 'di ni chos kyi mar me 'bar bar byed pa/_dkon mchog gsum gyi gdung mi chad par byed pa yin no/_/'dus pa chen po theg pa chen po'i mdo nyi ma'i snying po'i le'u las/_gzungs 
[\[146b.3\]]sngags kyi le'u ste gsum pa'o//_//de nas bcom ldan 'das kyis pho nya bzhi po de dag dang /_byang chub sems dpa' sems dpa' chen po gzhan dag la yang bka' stsal pa/_rigs kyi bu dag sangs rgyas kyi zhing 'dir rang rang gi dge ba'i phyogs kyis 
[\[146b.4\]]gnas par byos shig_/de nas byang chub sems dpa' sems dpa' chen po de dag 'khor dang bcas te/_gnas ji lta ba bzhin du skyil mo krung gis 'khod nas ji ltar 'tsham pa bzhin du bzod pa'i gzungs la snyoms par 'jug pa shin tu bsgoms pa dag gis snyoms 
[\[146b.5\]]par zhugs so/_/snyoms par zhugs pa de dag kha cig gi lus las 'od 'di lta bu byung ste/_dper na 'bru mar gyi mar me bzhin no/_/kha cig gi ni dper na zla ba dang nyi ma bye ba brgya stong gi 'od bzhin pa'i bar du'o/_/yang de'i tshe tshe dang ldan pa kun shes kau Di n+yas 
[\[146b.6\]]'di snyam du sems te/_sangs rgyas kyi mthus de bzhin gshegs pa dgra bcom pa yang dag par rdzogs pa'i sangs rgyas la bdag gis zhu ba ji lta bus de bzhin gshegs pa gzungs sngags bzhi po thams cad rgya cher yang dag par rab tu ston par mdzad pa dang /_sangs 
[\[146b.7\]]rgyas kyi zhing mi mjed du ji ltar lhags pa'i sems can rnams nyan par byed pa dang /_the tsom thams cad spong bar 'gyur ba dang /_chos thams cad la snang ba thob pa dang /_ltad mo dang bral ba dang /_som nyi las rgal cing the tsom las rgal bar 'gyur ba dang /_myur du 
[\[147a\]]
[\[147a.1\]]skyon med par 'jug pa dang /_log par mi ltung ba'i chos can dang /_mtho ris la gzhol bar 'gyur ba de lta bur zhu bar bya'o snyam mo/_/de nas tshe dang ldan pa kun shes kau Di n+yas bcom ldan 'das ga la ba de logs su thal mo sbyar ba rab 
[\[147a.2\]]tu btud nas cang mi smra bar 'dug go/_/de nas bcom ldan 'das kyis tshe dang ldan pa kun shes kau Di n+ya la bka' stsal pa/_kau Di n+ya ci de bzhin gshegs pa la khyod zhu ba zhu bar 'dod dam/_gsol pa/_btsun pa bcom ldan 'das de bzhin no/_/btsun pa 
[\[147a.3\]]bde bar gshegs pa de bzhin te/_btsun pa bcom ldan 'das gal te zhu ba zhus pa lung bstan pa'i slad du bdag la skabs phye na btsun pa de bzhin gshegs pa la bdag zhu ba 'ga' zhig zhu lags so/_/bcom ldan 'das kyis bka' stsal pa/_kau Di n+ya de 
[\[147a.4\]]bzhin gshegs pa dgra bcom pa yang dag par rdzogs pa'i sangs rgyas la khyod gang dang gang 'dod pa zhus shig dang /_ngas zhu ba zhus pa de dang de lung bstan pas ji ltar lha dang bcas pa'i 'jig rten gyis mngon sum du 'gyur ba ltar khyod kyi sems rangs par 
[\[147a.5\]]bya'o/_/de nas bcom ldan 'das la tshe dang ldan pa kun shes kau Di n+yas 'di skad ces gsol to/_/btsun pa bcom ldan 'das kyis gang zag gi zla ni sred pa'o zla ni sred pa'o zhes gsungs lags na/_ji tsam gyis de bzhin gshegs pa gang zag gi zla sred pa lags par 
[\[147a.6\]]'dogs pas 'dogs par mdzad lags/_ji skad du de bzhin gshegs pas skyes bu'i zla sred pa ni yun ring por yang dang yang 'khor zhing yang dang yang mngal len par byed do zhes gsungs lags so/_/bcom ldan 'das kyis bka' stsal pa/_kau Di n+yas gang khyod skye bo 
[\[147a.7\]]mang po la phan pa dang /_skye bo mang po la bde ba'i phyir zhugs shing dus dang 'tsham par zhu ba zhus pa legs so legs so/_/kau Di n+ya de'i phyir legs par rab tu nyon la yid la zung shig dang ngas bshad do/_/btsun pa bcom ldan 'das de bzhin no zhes gsol nas/_tshe 
[\[147b\]]
[\[147b.1\]]dang ldan pa kun shes kau Di n+yas bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/kau Di n+ya sred pa zhes bya ba ni sred pa gsum mo/_/gsum gang zhe na/_'dod pa'i sred pa dang /_gzugs kyi sred pa dang /_gzugs med 
[\[147b.2\]]pa'i sred pa'o//_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po drug pa/_gzhan yang sred pa ni gsum ste/_'byung ba'i sred pa dang /_'jig pa'i sred pa dang /_chos kyi sred pa'o/_/kau Di n+ya de la 'dod pa'i sred 
[\[147b.3\]]pa rnams gang zhe na/_'dod pa rnams zhes bya ba ni 'khrig pa dang ldan pa'i sprod pa ste/_gang la bag med pa rnams 'dod pa'i bde ba'i sbyor ba la brtson zhing dman pa'i rang bzhin can gyi mi dag dga' bar byed cing /_sems can rnams 'dod chags kyis yongs su gdung bas 
[\[147b.4\]]gdungs nas 'dod chags kun 'byung bas mi dge ba bcu'i las kyi lam yang dag par blangs te gnas par byed pa'o/_/rgyu de dang rkyen des sems can dmyal ba rnams snang ngo /_/dud 'gro'i skye gnas dang /_gshin rje'i 'jig rten dang /_gnod sbyin dbul po nyid snang ngo /_/
[\[147b.5\]]'dod chags kyi rgyus sems can rnams 'gro ba lnga dang ldan pa'i 'khor bar sdug bsngal gyi tshor ba mi bzad pa rtsub pa rnam pa sna tshogs nyams su myong bar 'gyur ro/_/skrag par mi 'gyur ro/_/de dag ngo tsha shes pa dang /_khrel yod pa spangs shing dge ba'i rtsa ba dang bral 
[\[147b.6\]]bas brgya lam na res 'ga' mi nyid rnyed par 'gyur ro/_/de dag 'dod chags kyi rgyus yang dang yang du lus dang ngag dang /_yid kyi nyes par spyod pa'i las rnam pa sna tshogs zhes bya ba nas mtshams med pa'i las rnams zhes bya ba'i bar kun nas slong bar byed do/_/de dag yang 
[\[147b.7\]]dang yang du dus yun ring por ngan song rnams su tshor ba rtsub pa mi bzad pa nyams su myong bar 'gyur ro/_/thams cad kyang 'dod chags kyi rgyu dang 'dod chags kyi gzhis 'dod chags kyi bag la nyal gyi ltung ba brtags pa dag yin te/_de'i phyir de bzhin gshegs pa 'dod chags 
[\[148a\]]
[\[148a.1\]]spangs pa'i phyir chos ston to/_/'dod pa rnams kyi nyes dmigs yang dag pa ji lta ba bzhin du mthong bar mdzad do/_/sems can de dag 'dod pa rnams kyi nyes dmigs shes nas yang dag pa ji lta ba bzhin du so sor rtogs par byed de/_dper 
[\[148a.2\]]na 'dod pa rnams ni mi sdug pa dag go/_/kim pa ka'i 'bras bu lta bu dag go/_/'dod pa rnams ni me mdag gi phung po lta bu dag go/_/dug gi bum pa lta bu dag go/_/'dod pa rnams ni mnam phyi sa dang 'dra ba dag go/_/'dod pa rnams ni spu gri'i so lta bu dag go/_/
[\[148a.3\]]chom rkun lta bu dag go/_/gdol pa'i khyim lta bu dag go/_/lcags kyi thu lum 'bar ba lta bu dag go/_/ser ba 'bab pa lta bu dag go/_/sbrul gdug pa lta bu dag go/_/dgra dang 'dra ba dag go/_/dgon pa'i lam lta bu dag go/_/srin mo'i gling lta bu dag go/_/
[\[148a.4\]]gshed ma lta bu dag go/_/phyag dar lta bu dag go/_/'dod pa rnams ni dur khrod lta bu dag tu shes shing 'dod pa la chags pa dang /_'dod pa la zhen pa dang /_'dod pa'i yongs su gdung ba dang /_'dod pa'i kun 'byung ba dang /_'dod pa rnams kyi nyes dmigs shes te/_de 
[\[148a.5\]]la 'dod pa rnams la nyes dmigs su shes pas skyo zhing chos kyi bsam pa bsgom pa dang /_bslab pa 'dzin pa la mngon par dga' bas gnas par byed do/_/chos yongs su tshol ba dang /_chos kyi kun dga' la dga' bas dga' ba dang /_chos kyi nor bsags pa dang /_
[\[148a.6\]]chos kyi sems rnam par dag pa dang /_chos kyi lam dang yang dag par ldan pa dang /_chos la gzhol ba dag tu 'gyur ro/_/de dag 'chi ba'i dus kyi tshe chos rjes su dran zhing chos kyi ro'i rnam par smin pa chos kyis brlan pa'i sems kyis gnas pa de dag gang dang gang du 
[\[148a.7\]]rnam par lta bar byed pa de dang der phyogs thams cad na sangs rgyas bcom ldan 'das bzhugs te/_'tsho zhing gzhes la chos kyang ston pa tshogs chen po'i 'khor dang bcas pa mthong bar 'gyur ro/_/chos thos par 'gyur ro/_/de dag chos de thos pas kyang yid mchog tu 
[\[148b\]]
[\[148b.1\]]rangs te/_de bzhin gshegs pa la lta bar byed do/_/de dag 'chi ba'i dus byas nas ngan song spangs shing sangs rgyas kyi zhing stong pa ma yin pa rnams su skye ba dag tu 'gyur ro/_/der de dag yon tan gyis phyug pa dang /_dul ba dang /_yang dag par sdom pa la mngon 
[\[148b.2\]]par dga' zhing bsam gtan dang mngon par shes pas rnam par rol pa byang grol gyi bde ba phun sum tshogs pa/_byams pa chen po dang /_snying rje chen pos brgyan pa/_sems can thams cad yongs su smin par mdzad pa/_sangs rgyas kyi zhing yon tan gyis rnam 
[\[148b.3\]]par brgyan pa rnams dang lhan cig 'phrad par 'gyur ro/_/der de dag dang lhan cig phrad pas de dag gi bag chags kyi nying mtshams sbyor ba'i nyon mongs pa rnams yongs su zad par 'gyur ro/_/der de dag yon tan de lta bu dag gis kyang shin tu brgyan par 'gyur te/_
[\[148b.4\]]dper na za ma tog la lar spos kyi rnam pa sna tshogs dag bcug par gyur cing /_za ma tog der yang rgyan rnam pa sna tshogs dag gzhag par gyur na ring po mi thogs par de dag gi dri ci 'dra bar gos dang rgyan de dag kyang de 'dra ba'i dri rab tu 'byin par byed do/_/ring po mi 
[\[148b.5\]]thogs par spos kyi rnam pa de dag gis gos par yang 'gyur la kha dog tu nye bar 'gro bar yang mi 'gyur ro/_/kau Di n+ya de bzhin du sems can gang dag 'dod pa rnams la nyes dmigs su shes pas zhes bya ba nas de dag 'chi ba'i dus kyi tshe zhes bya ba'i bar dang /_sangs rgyas 
[\[148b.6\]]bcom ldan 'das mthong zhing de dag 'chi ba'i dus byas nas ngan song gsum spangs shing sangs rgyas kyi zhing stong pa ma yin pa rnams su skye ba dag tu 'gyur ro/_/zhes bya ba'i bar dang /_der de dag yon tan de lta bu dag gis kyang yang dag par brgyan par 'gyur te zhes bya ba'i 
[\[148b.7\]]bar dang /_de dag ring po mi thogs par bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/kau Di n+ya de lta bas na bdag gi don dang /_gzhan gyi don dang /_gnyi ga'i don yang dag par mthong ba'i rigs kyi bu'am 
[\[149a\]]
[\[149a.1\]]rigs kyi bu mos skyes bu dam pa dag la bsten par bya'o/_/bsnyen par bya'o/_/bsnyen bkur bya'o/_/de dag la yang gang 'dod pa rnams kyi ro myang ba dang /_nyes dmigs dang /_nges par 'byung ba yongs su dri bar bya'o/_/der de 
[\[149a.2\]]dag chos thos nas gang gi phyir myur du bla na med pa yang dag par rdzogs pa'i byang chub mngon par rdzogs par 'tshang rgya ba'i bar du 'gyur ro/_/skyes bu dam pa rnams zhes bya ba ni sangs rgyas dang /_byang chub sems dpa' rnams dang /_rkyen gyi rgyal ba rnams 
[\[149a.3\]]dang /_dgra bcom pa rnams dang /_da ltar 'jig rten du ston pa nga byung ngo zhes bya ba nas sangs rgyas bcom ldan 'das so zhes bya ba'i bar yin te/_nga ni sems can thams cad la phan par bzhed pa/_sdug bsngal thams cad las rab tu thar bar bzhed pa/_
[\[149a.4\]]'dod pa'i skyon thams cad rab tu ston par bzhed pa yin no/_/de bas na 'dir khyed ji snyed lhags pa thams cad nga gzhan ma yin par gsung ba/_mi mnyam pa med par gsung ba/_byams par gsung ba/_snying rje bar gsung ba/_sems can thams cad la phan par mdzad pa 
[\[149a.5\]]las 'dod pa rnams kyi nyes dmigs yang dag pa ji lta ba bzhin nyon cig_/mnyan nas kyang tshul bzhin du yid la byos shig dang /_phyis ngan song gsum po thams cad las yongs su thar bar 'gyur zhing myur du bla na med pa yang dag par rdzogs pa'i byang chub mngon par rdzogs 
[\[149a.6\]]par 'tshang rgya bar 'gyur ro/_/yang de'i tshe sangs rgyas kyi zhing mi mjed thams cad du gtogs pa'i sems can de dag thams cad kyis mgrin gcig tu 'di skad ces gsol to/_/bcom ldan 'das kyis 'dod pa rnams kyi nyes dmigs gang bdag cag gis sems rtse gcig 
[\[149a.7\]]pas thos par 'gyur ba bshad du gsol/_thos nas kyang stobs ji lta ba bzhin du bsgrub par bgyi lags so/_/bcom ldan 'das kyis bka' stsal pa/_rkyen bzhis sems can dag gi 'dod pa rnams 'byung ste/_bzhi gang zhe na/_gzugs kyi 'dod chags dang /_dbyibs 
[\[149b\]]
[\[149b.1\]]kyi 'dod chags dang /_reg pa'i 'dod chags dang /_rnam par grol ba ma yin pa'i rtse ba'i 'dod chags kyis so/_/de la gzugs kyi 'dod chags gang zhe na/_gzugs kyi 'dod chags zhes bya ba ni mkhas pa dus su 'byung ba chen po bzhi dag la mkhas pa ni zad pa'i 
[\[149b.2\]]tshul dang /_bdag med pa'i tshul dang /_sems can med pa'i tshul gyis so sor rtogs par byed na/_'on kyang byis pa phyin ci log la yang dag par rten pa rnams ni rnam par brtag pa dag la 'di ni bud med kyi gzugs so/_/'di ni skyes pa'i gzugs so/_/'di 
[\[149b.3\]]ni ngan pa'o/_/'di ni bzang po'o/_/'di ni dga' bar byed pa'o/_/'di ni mi 'dod pa'o zhes nye bar rtog par byed do/_/de la 'dod pa'i skyes bu smyon pa rnams ni bud med kyi gzugs dag mthong nas de la mtshan mar 'dzin pa dag yin/_mngon rtags su 'dzin pa 
[\[149b.4\]]dag yin no/_/de la de dag 'dod pa'i gzhi dang /_'dod pa la 'dun pa dang /_'dod pa la lhag par chags pa ma byung ba skyed par byed pas de dag dge ba'i rtsa ba thams cad las yongs su nyams par 'gyur ro/_/mkhas pa thams cad kyis rnam par spong 
[\[149b.5\]]bar byed par 'gyur ro/_/lus dang /_ngag dang /_yid ma bsrungs pas nyes par spyod pa thams cad dang phrad par 'gyur ro/_/de dag 'dod pa rnams las nges par 'byung bar mi lta zhing ngan song gsum dang yang dag par ldan pa yin te/_'chi ba'i dus byas nas 
[\[149b.6\]]sems can dmyal ba rnams sam/_dud 'gro rnams sam/[ {]yi dgas [,]yi dwags [}]rnams su skye bar 'gyur ro/_/der 'dod pa'i rgyu dang /_'dod pa'i rkyen dang /_'dod pa'i gzhis dus yun ring por sdug bsngal gyi tshor ba rtsub pa tsha ba mi bzad pa myong bar 'gyur ro/_/der mkhas 
[\[149b.7\]]pa rnams ni bud med dang skyes par shes nas mi sdug pa'i 'du shes skyed par byed do/_/skra med pa dang /_pags shun dang /_rgyus pa dang /_sha dang /_khrag med pa dang /_rus pa dang /_mi'i thod pa dkar po yid la byed/_kun tu sten par byed cing de sgom par byed/_
[\[150a\]]
[\[150a.1\]]lan mang du byed do/_/bud med kyi gzugs la ji lta bar skyes pa'i gzugs la'ang de bzhin no/_/mdun du ji lta bar thag ring du'ang de bzhin no/_/thag ring du ji lta bur mdun du'ang de bzhin no/_/gzhan ji lta bar bdag gi yang de bzhin du rus 
[\[150a.2\]]pa'i phung po dkar po dang /_skra med pa dang /_pags shun dang /_rgyus pa dang /_sha dang /_khrag med par yid la byas shing rig par byas la/_lan mang du byas pas der sems shin tu gnas pa yin/_shin tu bsgoms pa dang /_shin tu yid la byas pa yin te/_
[\[150a.3\]]'di ni sems kyi nyon mongs pa'i klong yang dag par gcod pa dang po'o/_/yang rus gong gi phung po de nyid la sems yang dag par gtod par byed de/_smin mtshams su rgya shug tsam de la dran pa gzhog par byed cing sems sgom par byed/_lan mang du byed do zhes 
[\[150a.4\]]bya ba nas de'i sems shin tu gnas pa yin te shin tu bsgoms pa dang /_shin tu yid la byas pa'i bar yin no/_/de la de'i sems shin tu sbyangs pa yin/_lus shin tu sbyangs pa yin te/_ji ltar sems shin tu sbyangs pa yin zhe na/_thams cad kyi thams cad du 
[\[150a.5\]]rnam par zhi bar byed do/_/de cung zad yid la byed pa yin/_de cung zad yang dag par shes pa yin/_de cung zad dmigs par byed pa yin te/_'di ni zhi gnas dang rjes su 'thun pa nyon mongs pa'i klong rnam par gcod pa dang /_'dod chags rnam par gcod 
[\[150a.6\]]pa'i chos kyi sgo gnyis pa'o/_/ji ltar lus shin tu sbyangs pa yin zhe na/_de bzhin du sgom pa'i dbugs rngub pa dang dbugs phyung ba rnam par zhi bar byed cing 'jug par yang mi byed/_'byung bar mi byed do/_/de lus dang sems shin tu sbyangs shing zhi gnas la rjes su brtson 
[\[150a.7\]]pa 'gog pa la dmigs pa yin te/_'di ni 'gog pa la dmigs pa'i nyon mongs pa'i klong rnam par gcod pa'i chos kyi sgo gsum pa yin no/_/yang gang gi sems rgod pa myur du zhi gnas dang 'thun par byung ba de mgo thod kyi mtshogs mar rgya shug gi 'bras bu tsam la gnas 
[\[150b\]]
[\[150b.1\]]gcig tu sems nye bar gtod par byed cing sgom par byed/_lan mang du byed do/_/der bu ga'i bar du mthong bar byed cing sgom par byed/_lan mang du byed do/_/der yang bye ma'i 'bru tsam gyi rus gong gi phye mar byed/_mthong bar byed cing rim pa de gnyis pa dang /_gsum pa 
[\[150b.2\]]zhes bya ba nas mgo'i thod pa thams cad rus gong gi phye ma'i bar du yang dag par rjes su mthong bar byed do/_/de dag kyang rlung gis khyer bar yang dag par rjes su mthong bar byed pa nas thams cad nam mkha' stong pa nyid du mthong ba'i bar du byed do/_/de la lus shin tu 
[\[150b.3\]]sbyangs pa dang /_sems shin tu sbyangs pa 'di ni zhi gnas la rab tu brtson pa dang /_'gog pa la dmigs pa dang /_nyon mongs pa'i klong rnam par gcod pa'i chos kyi sgo bzhi pa'o/_/de nas tshe dang ldan pa kau Di n+yas 'di skad ces gsol to/_/btsun pa bcom ldan 
[\[150b.4\]]'das ci lags/_'dus byas kyi dbyings kyi ye shes ma tshang ba ma mchis pa rnam par dben pa'i rten nam mkha'i dbyings kyi yang dag pa'i mtha' can lags sam/_rigs kyi bu de bzhin no/_/'dus byas kyi dbyings kyi yang dag pa'i mtha' ni nam mkha' dang 'dra ste/_'di 
[\[150b.5\]]ni yang dag par rang gis mthong bar bya ba la 'jug pa'o/_/kun shes kau Di n+yas zhus pa/_btsun pa bcom ldan 'das ci lags nam mkha' rang gi shes pa lags sam/_'on te gzhan gyi shes pa la mngon par 'jug pa la mkhas pa lags/_bcom ldan 'das 
[\[150b.6\]]kyis bka' stsal pa/_chos thams cad kyi dbyings la 'jug pas 'dus byas kyi dbyings thams cad rang gi shes pa la 'jug par bya'o/_/ji lta zhe na/_gang gzugs shin tu rnam par dag pa la rnam par sgom par byed pa de de bzhin gshegs pa mthong bar 'gyur ro/_/
[\[150b.7\]]gang mgo'i thod pa'i rus pa'i phye ma mthong nas thams cad rlung gis khyer bar mthong ba des gzugs thams cad rnam par bshig pa yin te/_mig gi rnam par shes pa la gzugs su snang ba ci yang snang bar mi 'gyur ro/_/de nam mkha' stong pa yid la byed cing sgom 
[\[151a\]]
[\[151a.1\]]par byed/_lan mang du byed de/_phyogs dang phyogs mtshams thams cad du nam mkha' bai dUr+ya'i mdog ltar dag pa yang dag par rjes su mthong ngo /_/de'i yid la de bzhin gshegs pa'i gzugs 'byung ste/_des nam mkha' de la 
[\[151a.2\]]de bzhin gshegs pa'i gzugs mthong ngo /_/de gang gi tshe phyogs gang dang gang du lta bar byed pa'i phyogs dang phyogs mtshams thams cad du de bzhin gshegs pa'i gzugs mthong ngo /_/yang de bzhin gshegs pa'i mtshan gyis brgyan par mig gi rnam par shes 
[\[151a.3\]]pa 'byung ngo /_/de phyogs dang phyogs mtshams thams cad du gang dang gang du lta bar byed pa de dang de nyid du sangs rgyas kyi sku ril gyis mtshan sum cu rtsa gnyis kyis brgyan pa/_'od 'dom gang ba/_shing n+ya gro d+ha ltar chu zheng gab pa 'ba' zhig mthong ngo /_/gal te 
[\[151a.4\]]ris 'thun par nges par 'byed pa'i cha dang 'thun pa'i dge ba'i rtsa ba bsags par gyur pa zhig na de 'di snyam du sems te/_gang de bzhin gshegs pa la sus nam mkha' kun tu skyed/_gang du de yongs su zad par 'gyur ba bdag gis zhu gor ma chag snyam mo/_/
[\[151a.5\]]de 'di snyam du de bzhin gshegs pa la bdag gis zhus zin no snyam yang sems so/_/de bzhin gshegs pa yang de la 'di skad ces bka' stsal to/_/nam mkha' rtog par gsungs pa ste/_/rtog pa de ni yod ma yin/_/nam mkha'i ming dang rtog pa dag_/de dag thams 
[\[151a.6\]]cad dngos po med/_/chos rnams thams cad ci yang med/_/'gyur ba med cing mtshan nyid med/_/mtshan nyid med par brtags pa yis/_/mtshan gzhi kun las rab tu grol/_/bstan pa de thos nas myur du phyir mi 'ong ba'i 'bras bu 'thob bo/_/de'i gzugs kyi 'dod 
[\[151a.7\]]chags 'dod pa rnams ni lhag ma ma lus par 'gyur ro/_/de bzhin du gzugs med pa'i 'dod chags dang /_ma rig pa dang /_nga rgyal dang /_rgod pa lhag ma ma lus par 'gyur ro/_/yang su la ris 'thun par nges par 'byed pa'i cha dang 'thun pa'i dge ba'i rtsa ba rnams 
[\[151b\]]
[\[151b.1\]]med pa de/_gal te sangs rgyas kyi sku mthong na de 'di snyam du sems te/_gang de bzhin gshegs pa'i tshad bdag gis gzung ba gor ma chag snyam mo/_/de gal te phyogs thams cad du lta bar byed na thams cad du nam mkha' thams cad la de bzhin gshegs pa mthong 
[\[151b.2\]]bar 'gyur te/_chung ngur lta bar byed na de bzhin gshegs pa chung ngu nyid du mthong ngo /_/tshad med par lta bar byed na de bzhin gshegs pa tshad med par mthong ngo /_/de 'di snyam du sems te/_de bzhin gshegs pa 'di ga las gshegs snyam mo/_/de 'di snyam du sems 
[\[151b.3\]]te/_de bzhin gshegs pa 'di ga las kyang ma gshegs so/_/gang du yang ma bzhud do/_/de gang du yang de bzhin gshegs pa bzhud pa mi dmigs/_byon pa mi dmigs so/_/yang de 'di snyam du sems te/_lus kyi rgyu khams gsum pa 'di ni sems tsam pas/_
[\[151b.4\]]sus ji ltar rnam par brtags pa de bzhin du mthong ngo /_/bdag gis rang gi sems kyis sangs rgyas su byed do/_/bdag gi sems kyis sangs rgyas mthong ngo /_/bdag gi sems nyid sangs rgyas so/_/bdag gi sems nyid lus so/_/sems nyid kyang nam mkha'o/_/
[\[151b.5\]]bdag gi sems kyi rnam par rtog pas sangs rgyas mthong ngo /_/sems kyis sems mi shes so/_/sems kyis sems mi mthong ngo /_/sems su 'du shes pa rnams ni shes pa med pa'o/_/sems su 'du shes pa rnams ni ldog pa'o/_/ldog pa ni snying po med pa'o/_/
[\[151b.6\]]chos de dag ni shes pa med pa'i phyir yang dag par byung ba'o/_/sus sngon byang chub tu sems bskyed cing shes rab gang gis stong par rtogs pa de yang rang bzhin gyis stong pa'o snyam nas dmigs pa yid la byed pa des da ltar gyi sangs rgyas mngon du bzhugs pa'i ting nge 'dzin 'thob bo/_/
[\[151b.7\]]'on kyang yang nyan thos kyi theg pa pa yin te/_de ltar mtshan ma med pa'i gzugs thams cad rnam par bsgoms pas nges par 'byed pa yongs su dag pa yin/_'dod chags dang bral ba yongs su dag pa yin/_ma rig pa yongs su dag pa yin no/_/de la stong pa nyid kyi bsam 
[\[152a\]]
[\[152a.1\]]pas ni stong pa nyid dang rjes su 'thun pa'i bzod pa rnon po 'thob ste/_phyis kyang de'i 'bras bu 'thob par dka' ba med do/_/gal te yang nam mkha' stong pa la rnam par sgom par byed na lus shin tu sbyangs pa yin/_sems shin tu sbyangs pa yin 
[\[152a.2\]]te/_der stong pa nyid kyi rnam par thar pa'i sgo 'thob bo/_/de'i 'bras bu rjes su 'thob par dka' ba yang med de 'di ni stong pa nyid la rab tu brtson pa/_'gog pa la dmigs pa'i nyon mongs pa'i rba rlabs rnam par gcod pa'i chos kyi sgo lnga pa'o/_/bcom ldan 
[\[152a.3\]]'das kyis bstan pa 'di bshad pa na 'khor de las lha dang mi bye ba brgya stong phrag dgu bcu rtsa dgu ni de bzhin du rjes su 'thun pa'i bzod pa thob par gyur to/_/stong phrag brgyad cu rtsa bzhi ni der stong pa nyid dang rjes su 'thun pa'i bzod pa thob par gyur to/_/de bzhin du 
[\[152a.4\]]srog chags stong phrag drug cu ni der stong pa nyid kyi ting nge 'dzin gyi rnam par thar pa'i sgo thob par gyur to/_/srog chags stong phrag nyi shu ni der da ltar gyi sangs rgyas mngon du bzhugs pa'i ting nge 'dzin thob par gyur to/_/sems can dpag tu med pas kyang rgyun 
[\[152a.5\]]du zhugs pa'i 'bras bu thob bo/_/dge slong brgya stong phrag brgyad cu rtsa bzhi yang len pa med par zag pa rnams las sems rnam par grol bar gyur to/_/bcom ldan 'das kyis bka' stsal pa/_kau Di n+ya gzhan yang su mgo'i thod pa de la sems yang dag par gnas par 
[\[152a.6\]]mi byed cing rab tu dad par mi byed/_mos par mi byed pa des kyang dur khrod du 'gro bar bya'o/_/des der mi ro rnam pa sna tshogs pa mthong zhing kha cig ni rnam par sngos pa/_kha cig ni rnam par rnags pa/_kha cig ni rnam par dmar ba/_kha cig ni rnam par zos pa dang /_
[\[152a.7\]]bam pa dang /_sha khrag med pa dang /_dkar zhing rab tu dkar la dung gi mdog lta bu'i rus gong du mthong bar 'gyur ro/_/de thams cad la yang dang yang du so sor brtag par bya ste/_gang dang gang du de'i sems shin tu yang dag par gnas shing mi g.yo la/_rnam par g.yeng 
[\[152b\]]
[\[152b.1\]]bar mi 'gyur ba de yid kyis bzung nas yid la bya zhing bsgom par byas na zag pa thams cad zad par 'gyur ba'i bar du thams cad 'gyur ro/_/sems can su lhag pa'i nga rgyal can yin pa des ni shi nas ring po ma lon pa'i mi ro rnam par sngos pa dag tshul bzhin du bzung nas 
[\[152b.2\]]yid la bya/_byin gyis brlab par bya/_bsgom par bya'o/_/ji ltar yid la byas pa de ltar bdag gi lus la yang dag par mthong bar 'gyur ro/_/'di la bye brag ci yod de/_ji ltar de rnam par sngos pa'am/_rnam par rnags pa de bzhin du bye brag med par bdag 
[\[152b.3\]]gi lus kyang gzhan gyi lus kyi ro dang mtshungs par yang dag par rjes su mthong zhing de bdag gi lus de la sgom pa'i sbyor ba la rjes su brtson pas gnas so zhes bya ba nas lus 'di thams cad rnags pa'i bar du yang dag par rjes su mthong ngo /_/rnam par dmar bar yang dag 
[\[152b.4\]]par rjes su mthong ngo /_/srin bu'i rigs rnams kyis lto gang bar yang dag par rjes su mthong ngo /_/rang gi lus rnam pa thams cad dang ldan pa srin bu'i rigs rnams kyis gang zhing za bar yang dag par rjes su mthong ngo zhes bya ba nas sha khrag med pa dang /_
[\[152b.5\]]dkar zhing rab tu dkar la dung gi mdog lta bu'i rus gong dang /_rus pa'i phung po rgyus pa dang 'brel ba'i bar du yang dag par rjes su mthong ste/_de yid la byed cing de la byin gyis rlob par byed/_de la sgom par byed do/_/nyin par ji lta bar mtshan mo yang de bzhin no/_/mtshan 
[\[152b.6\]]mo ji lta bar nyin par yang de bzhin te/_'gro ba dang /_'greng ba dang /_'dug pa dang /_nyal ba na rang gi lus de yang rus gong gi phung po dkar zhing rab tu dkar la dung gi mdog lta bu dang /_rgyus pa dang /_pags shun dang 'brel bar yid la byed cing byin 
[\[152b.7\]]gyis rlob par byed cing sgom par byed de/_dper na mig btsums pas yang dag par rjes su mthong ba bzhin no/_/ji ltar bdag gi lus la yang dag par rjes su mthong ba de bzhin du gang dang gang du lta bar byed pa sa'i rnam pa dang /_shing dang /_mi dang /_dud 'gro'i 
[\[153a\]]
[\[153a.1\]]skye gnas pa gang ci mthong ba thams cad du rus pa'i phung po dkar zhing rab tu dkar la dung gi mdog lta bu dang /_rgyus pa dang 'brel ba de lta bur yang yang dag par rjes su mthong ngo /_/gang du chags par byed cing 'gro bar byed pa thams cad de 
[\[153a.2\]]rus pa'i phung po la rkang pa gnyis kyis 'gro zhing ldog pas rus pa'i phung po la gnon par byed cing 'dug par byed/_nyal bar byed de/_dper na de'i mi sdug pa'i 'du shes shin tu bsgoms shing shin tu yid la byas la/_shin tu nan tan byas pa bzhin no/_/de'i ris 
[\[153a.3\]]'thun pas 'dod pa'i 'dod chags thams cad spangs par 'gyur te/_ris 'thun pa gzhan la ma yin no/_/'di ni stong pa nyid dang rjes su 'thun pa'i gzungs sngags yin te/_de ni yang phyogs bzhi'i rlung 'dus nas rus pa'i phung po ma lus par rnam par 
[\[153a.4\]]phye mar byed do/_/rnam par 'jig par byed do/_/ji ltar rang gi lus kyi rus pa'i phung po la rlung 'dus nas ma lus par rnam par phye mar byed cing rnam par 'jig par byed pa de bzhin du rlung 'dus nas gzugs kyi lus thams cad dang /_sa thams cad ma 
[\[153a.5\]]lus par phye mar byed cing rnam par 'jig par byed do zhes bya ba nas bdag gam gzhan yang rung de'i mig sngar gzugs su snang ba ci yang mi 'byung ste/_nam mkha' bai dUr+ya lta bur stong par brjod par bya ba la mos par byed cing nam mkha' la byin gyis rlob par byed/_sgom par byed/_
[\[153a.6\]]lan mang du byed do/_/ji ltar de 'di snyam du sems te/_yang dpyod par bya ba'i phyir nam mkha'i kha dog ser po yid la byed cing kha dog ser por rab tu sbyor bar byed/_byin gyis rlob par byed/_sgom par byed pa de bzhin du nam mkha' thams cad ser por mos par byed do/_/
[\[153a.7\]]kha dog ser po la ji lta ba de bzhin du kha dog dmar po dang /_de bzhin du kha dog dkar po dang /_btsod ka zhes bya ba nas shel gyi kha dog gi bar la mos par byed do/_/de bzhin du yang gzugs su snang ba dang /_sa thams cad la chu kha dog sngon por byin gyis rlob par 
[\[153b\]]
[\[153b.1\]]byed la zhes bya ba nas/_kha dog sngon por mos par byed do zhes bya ba'i bar dang /_de bzhin du kha dog ser po la zhes bya ba nas kha dog dmar po dang /_de bzhin du kha dog dkar po dang /_de bzhin du kha dog le brgan dang /_de bzhin du shel gyi kha dog gi bar du sa thams 
[\[153b.2\]]cad la chur yid la byed do/_/yang dag par rab tu shes so/_/rab tu sbyor bar byed do/_/sa'i khams thams cad la chu shel gyi kha dog lta bur byin gyis rlob par byed cing phyis kyang sa sor bzhi tsam du byin gyis rlob par byed do/_/des rkang pa'i mthe bos reg par byed cing 
[\[153b.3\]]gang 'dod pa g.yo bar byed/_rab tu g.yo bar byed/_'gul bar byed/_kun tu rab tu 'gul bar byed pa nas gang 'dod pa dang /_ji tsam du 'dod pa de tsam du rab tu g.yo bar byed do zhes bya ba'i bar du'o/_/de 'gul bar byed pa na yang sa chen po ri dang bcas 
[\[153b.4\]]pa 'di 'gul/_g.yo/_'khrug_/rab tu ldeg go/_/gzhan yang chu de la kha dog sna tshogs pa'i me tog ud pa la dang /_pad ma dang /_ku mu ta dang /_pad ma dkar po rnams yid la byed do/_/yang dag par shes so/_/rab tu sbyor bar byed do/_/
[\[153b.5\]]byin gyis rlob par byed do/_/phyogs bzhir ser bu bsil ba rab tu dad pa dag tu mos par byed do/_/de der 'chag par byed/_'dug par byed/_nyal bar yang byed do/_/yang phyogs bzhir kha dog sna tshogs pa'i ri chen po rnams su byin gyis rlob par byed 
[\[153b.6\]]cing /_de'i steng du 'chag par byed/_gnas par byed/_'dug par byed/_nyal bar yang byed do/_/gzhan yang de spong bar byed cing /_nam mkha' dag pa de nyid yid la byed do/_/yang dag par yid la byed do/_/yang dag par shes so/_/rab tu sbyor bar 
[\[153b.7\]]byed do/_/nam mkha' dag par byin gyis rlob par byed do/_/rang gi lus yang bar yid la byed do/_/yang bar rab tu sbyor bar byed do/_/yang bar byin gyis rlob par byed de/_dper na shing bal gyi 'dab ma'am ras bal gyi 'dab ma rlung chung ngus 'degs par byed/_
[\[154a\]]
[\[154a.1\]]'jog par byed/_khyer bar byed pa de bzhin du de lus 'di nyid la yang bar yid la byed do zhes bya ba nas yang bar byin gyis rlob par byed do zhes bya ba'i bar dang /_rlung dang phrad nas nam mkha' la gnas pa'i bar du yin te/_de nam mkha' la 
[\[154a.2\]]'chag par byed/_'dug par byed/_gnas par byed/_nyal bar yang byed do/_/me'i khams la snyoms par 'jug par byed de/_de'i lus las 'od 'phro ba kha dog sngon po dang /_ser po dang /_dmar po dang /_le brgan dang /_shel gyi kha dog lta bu 
[\[154a.3\]]rnam pa sna tshogs rab tu 'byung bar byed do/_/de'i lus kyi stod nas me 'bar bar byed cing /_lus kyi smad nas chu grang mo'i rgyun dag 'bab par byed rab tu 'bab par byed do/_/lus kyi smad nas me 'bar bar byed cing /_lus kyi stod nas chu grang mo'i rgyun dag 'bab 
[\[154a.4\]]par byed/_rab tu 'bab par byed do/_/de bzhin du sa'i steng du 'byung bar yang byed pa nas nyi ma dang zla ba dag la yang lag pas nyug par byed do zhes bya ba'i bar dang /_tshangs pa'i 'jig rten gyi bar du lus kyis dbang sgyur bar byed do zhes bya ba'i bar 
[\[154a.5\]]du'o/_/de nyid spangs te yang gzugs ci 'dra ba dang ji snyed pa yang na ni sngon po dang /_yang na ni ser po dang /_dmar po dang /_dkar po dang /_le brgan dang /_yang na ni shel gyi kha dog lta bur yid la byed cing de 'dra ba dang de snyed kho na mthong bar byed do/_/de 'di 
[\[154a.6\]]snyam du sems te/_de bzhin gshegs pa nyid la blta'o snyam na des de bzhin gshegs pa nyid mthong ngo /_/des phyogs gang dang gang kho nar lta bar byed pa'i phyogs thams cad du de bzhin gshegs pa mthong ngo /_/gal te de bzhin gshegs pa'i gzugs chung ngu yid 
[\[154a.7\]]la byas na chung ngu nyid mthong ngo /_/gal te tshad med pa yid la byas na zhes bya ba nas nam mkha' thams cad du de bzhin gshegs pa 'ba' zhig mthong ngo zhes bya ba'i bar dang /_de 'di snyam du sems te/_gang du yang de bzhin gshegs pa byon pa'am bzhud pa med do zhes bya 
[\[154b\]]
[\[154b.1\]]ba'i bar dang /_khams gsum thams cad kyi lus kyi rgyu ni sems 'ba' zhig go zhes bya ba dang /_ji ltar rnam par brtags pa de bzhin du mthong ste/_bdag gis rang gi sems kyi kha dog tha dad pa dang /_gzugs tha dad pa dang /_rdzu 'phrul tha dad pa rnam 
[\[154b.2\]]pa sna tshogs pa mthong ngo /_/bdag gi sems ni gzugs tha dad pa dang /_rdzu 'phrul tha dad pa dang /_kha dog tha dad pa dang /_'jug pa tha dad pa dang /_rnam par rtog pa tha dad pa'o/_/sems ni sna tshogs su grub pa'o/_/sems ni nam mkhar 'dres pa'o/_/
[\[154b.3\]]sems ni rlung du yang dag par brjod pa'o/_/rlung thams cad kyang dngos po med pa'o snyam ste/_'di ni so so'i skye bo dang thun mong ba'i bden pa dang rjes su 'thun pa'i gzungs sngags kyi don yin te/_gang de bzhin gshegs pa tsam pa ka'i mdog gis nga la nyi ma'i shugs kyi 
[\[154b.4\]]snying po'i lag nas bskur ba yin no/_/de la so so'i skye bo dang thun mong ma yin pa'i bden pa dang rjes su 'thun pa'i gzungs sngags kyi don gang zhe na/_de ni gzugs kyi 'dod chags dang dbyibs kyi 'dod chags spangs pa'o/_/de 'di snyam du sems te/_nam mkha' 
[\[154b.5\]]'di ni gzung du med cing brjod du med pa'o/_/de bzhin du sems kyang brjod du med pa ste/_gnyi ga yang brjod du med pa'o/_/phung po 'di dag ni yongs su gdung ba dang bcas/_'khrug pa dang bcas/_'drid pa dang bcas/_slu ba dang bcas pa yin pas ma la bdag 
[\[154b.6\]]gis rnam pa thams cad du kun tu rtog pa'i sems spangs na/_gang nam mkha' yang spangs par 'gyur zhing /_rtog pa thams cad las yang dag par byung ba'i dpyod pa yang spangs par 'gyur gor ma chag snyam mo/_/'on kyang de sems dang pos nam mkha' la 
[\[154b.7\]]dmigs nas/_de yang mngon par rig par bya ste/_rnam par rig pa thams cad spangs shing skyed par yang mi byed do/_/sems skyed pa 'gag la de'i ma skyes pa yang skyed par mi byed do/_/de ltar na rgyu de 'gags na sems kyang 'gag pas lus dang /_ngag 
[\[155a\]]
[\[155a.1\]]dang /_yid kyi 'du byed shin tu sbyangs pa'i 'gog pa'i snyoms par 'jug pa la 'jug par byed de/_de 'gog pas nyin zhag gcig 'da' bar byed do/_/ji ltar bsams pa bzhin 'gog pa la snyoms par 'jug pas mtshungs pa de 
[\[155a.2\]]ma thag pa'i sems dang po ldang ba'i bar du bskal pa brgya stong mang po'i bar yang 'da' bar byed do/_/sems gnyis pas ni de'i zag pa thams cad yongs su zad pa dang /_tshe yang yongs su zad par 'gyur bas mgo mnyam du yongs su mya ngan las 'das par 
[\[155a.3\]]byed de/_'di ni so so'i skye bo dang thun mong ma yin pa zag pa med pa'i bden pa dang rjes su 'thun pa'i gzungs sngags kyi don yin no/_/de la so so'i skye bo dang thun mong ba dang /_so so'i skye bo dang thun mong ma yin pa'i bden pa dang rjes su 'thun pa'i gzungs sngags kyi 
[\[155a.4\]]don gang zhe na/_'di ltar de 'di snyam du sems te/_gzugs ji lta bur rnam par brtags pa de lta bu kho nar mthong ngo /_/sems ni sems nyid dang gzugs nyid yin te/_de'i phyir bdag gis nam mkha' dag pa nyid la brtag par mi bya'o snyam mo/_/de gzugs 
[\[155a.5\]]thams cad spang bar 'dod de/_de ltar de'i gzugs kyi 'du shes thams cad spangs nas de nam mkha' mtha' yas so snyam nas nam mkha' mtha' yas skye mched du rdzogs par byas te gnas pa 'di ni so so'i skye bo dang thun mong ba'i ting nge 'dzin to/_/gang yang de 'di 
[\[155a.6\]]snyam du sems te/_bdag gi gzugs ni nam mkha' ste/_bdag gis nam mkha' gzugs su mthong ngo /_/nam mkha'i mtshan nyid ci zhe na/_nam mkha' ni go 'byed pa'i mtshan nyid do/_/'on kyang nam mkha' ni rlung gis khyab pa'o/_/rlung de yang 'byung ba chen 
[\[155a.7\]]po bzhi las gyur pa'o/_/bdag gi gzugs kyang 'byung ba chen po bzhi las gyur pa yin te/_gnyi ga mtshan nyid mtshungs so snyam mo/_/de 'di snyam du sems te/_ci 'byung ba rnams 'byung ba chen po'i ngo bo dag yin nam snyam zhing /_de 'di snyam du sems te/_gnyi ga 
[\[155b\]]
[\[155b.1\]]spyi'i mtshan nyid du 'byung ba dag ma yin no snyam mo/_/de ci'i phyir zhe na/_chos thams cad rang bzhin gyi ngo bo nyid kyis stong pa yin pa'i phyir ro/_/de bzhin du rang gi ngo bo yang gzhan gyi dngos pos stong pa dang /_skye ba med pa dang /_'gag pa med pa dang /_'byung ba 
[\[155b.2\]]med pa dang /_gzhi med pa yin no/_/de de ltar so sor rtog pa na de bzhin gshegs pa yid la 'byung ngo /_/des nam mkha' thams cad du de bzhin gshegs pa gcig mthong ngo /_/des de ltar mthong bas phyir mi 'ong ba'i 'bras bu 'thob bo/_/'di ni so so'i skye 
[\[155b.3\]]bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched dang po'o/_/gzhan yang de 'di snyam du sems te/_gang nam mkha' mtha' yas skye mched 'dis gnas pa de ci rang gi ngo bo'i mtshan nyid yin nam/_'on te de nyid 
[\[155b.4\]]nam mkha' yin snyam zhing /_de 'di snyam du sems te/_nam mkha'i mtshan nyid dag pa ni bdag gi bdag yin gyi/_bdag gi ngo bo'i mtshan nyid ni ma yin no snyam nas de nam mkha' mtha' yas mu med pa ji snyed yid la byed pa de snyed kyis bdag yang dag par shes te/_
[\[155b.5\]]'di ni de'i so so'i skye bo dang thun mong ba'i ting nge 'dzin to/_/de 'di snyam du sems te/_nam mkha' thams cad ni bdag gi bdag yin na/_'o na ci nam mkha' la ngo bo gzhan yod dam/_gang gi tshe de bzhin gshegs pa yid la byed pa na de bzhin gshegs pa rnams 
[\[155b.6\]]kyis ji ltar bstan snyam mo/_/de ltar de bzhin gshegs pa ji snyed yid la byed pa de snyed yang dag par rjes su mthong zhing /_mthong ba tsam gyi mod la kha cig 'bras bu dang po de la gnas par byed ces bya ba nas nyon mongs pa thams cad spangs pa'i dgra bcom pa nyid kyi bar du mngon 
[\[155b.7\]]du byed de/_'di ni so so'i skye bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched gnyis pa'o/_/yang de 'di snyam du sems te/_nam mkha' dag pa rab tu dang ba rnyog pa med pa bdag gi bdag ji snyed pa/_ci bdag gi 
[\[156a\]]
[\[156a.1\]]dge ba'i sems nyon mongs pa thams cad spangs pa gzhi med pa yin nam snyam mo/_/de 'di snyam du sems te/_snang ba chen po byed pa 'phags pa'i lam yan lag brgyad pa de ni nyon mongs pa thams cad las rnam par grol ba'o snyam mo/_/de ji ltar 
[\[156a.2\]]nyon mongs pa thams cad las rnam par grol ba 'phags pa'i lam yan lag brgyad pa yid la byed pa bzhin skad cig de nyid la kha cig rgyun du zhugs pa'i 'bras bu la gnas par byed ces bya ba nas kha cig dgra bcom pa nyid kyi bar du mngon du byed de/_'di ni so so'i skye bo dang 
[\[156a.3\]]thun mong ba bden pa dang rjes su 'thun pa'i gzungs sngags las rnam par grol ba'i skye mched gsum pa'o/_/gzhan yang de 'di snyam du sems te/_de ltar bdag gi rtog pa rnams ni don med pa sgrub pa yin te/_gang bdag gis gzugs la rnam par brtag pas gnas par 
[\[156a.4\]]mi bya'o/_/gang na gzugs yod pa de na 'du shes tha dad pa yod do/_/de na thogs pa'i 'du shes yod do/_/de na rga shi yod pas bdag gis rga shi rnam par gcad pa'i phyir sems sgom mo/_/nam mkha'i 'du shes su yang mos so snyam mo/_/yang de nam mkha'i 'du 
[\[156a.5\]]shes yid la byed cing de yang dag par shes par byed la/_de la rab tu sbyor bar byed/_de la mos par byed de/_de nam mkha' shin tu yongs su dag pa ji snyed pa thams cad la bdag nyid kyis mngon par brjod pa dang mos par byed cing rdzogs par byas te gnas 
[\[156a.6\]]pa 'di ni so so'i skye bo dang thun mong ba bden pa dang rjes su 'thun pa'i gzungs sngags yin te/_'di ni so so'i skye bo dang thun mong ba'o/_/yang de 'di snyam du sems te/_'di ni bdag gi bdag shin tu yongs su dag pa yin te/_de nam mkha' thams cad la da dung bdag gi rtog 
[\[156a.7\]]pa rnams kun tu spyod par byed do/_/gang bdag gi bdag gis nam mkha' la brtag par bya'o/_/bdag gi 'du shes ni nam mkha' yin no snyam mo/_/'on kyang 'du shes thams cad ni sdug bsngal gyi sgrar gsungs te/_'di ni kun 'byung ba dang sdug bsngal thams cad kyi 'gog 
[\[156b\]]
[\[156b.1\]]pa dang zhi ba yin te/_sus de la sdug bsngal ba dang kun 'byung ba 'gog par yang dag par rjes su mthong ba de'i dus na kha cig rgyun du zhugs pa'i 'bras bu la gnas pa nas kha cig dgra bcom pa nyid kyi bar la gnas pa 'di ni so so'i skye bo dang thun mong ba bden pa dang rjes su 'thun 
[\[156b.2\]]pa'i gzungs sngags las rnam par grol ba'i skye mched bzhi pa'o/_/yang de 'di snyam du sems te/_'o na nam mkha' bsgom par bya ba'i phyir lan mang du gnas par bya'o/_/gang nam mkha' thams cad ni bdag gi bdag yin te/_nam mkha' la mos par bya'o/_/rnam 
[\[156b.3\]]par shes pa yongs su btsal bar bya'o snyam nas nam mkha' ji tsam par de'i rnam par shes pa mnyam par snang ngo /_/de'i nam mkha'i 'du shes kyang spangs shing nam mkha' mtha' yas mu med pa ji snyed pa de snyed kyi rnam par shes pa thams cad kun tu snang ste/_/'di ni so 
[\[156b.4\]]so'i skye bo dang thun mong ba bden pa dang rjes su 'thun pa'i gzungs sngags so/_/de la gnas pa 'di snyam du sems te/_bdag gi rnam par shes pa'i 'du shes 'di ni rtog pa dang /_sdug bsngal ba dang /_kun 'byung ba zhes bya ba nas de nyid rnam par shes pa phyin ci 
[\[156b.5\]]log gi bar yin no snyam mo/_/'on kyang bdag gi phyin ci log 'di ni dgag par bya'o/_/gnas skabs gang du sdug bsngal zhes bya ba nas 'gog pa'i bar du yid la byed pa'i gnas skabs de na kha cig 'bras bu dang po la gnas so zhes bya ba nas kha cig dgra bcom pa nyid kyi 
[\[156b.6\]]bar la gnas pa 'di ni so so'i skye bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched lnga pa'o/_/de 'di snyam du sems te/_bdag gi rnam par shes pa'i 'du shes 'di ni rtog pa dang /_zug rngu dang /_'bras dang /_nad 
[\[156b.7\]]nyid yin te/_gang bdag gis rnam par shes pa'i 'du shes de yang spang bar bya gor ma chag go snyam nas nam mkha'i 'du shes de yang spangs shing rnam par shes pa'i 'du shes kyang spong bar byed do/_/de ci la yang dmigs par mi byed do/_/de'i tshe 'du shes med pa la snyoms 
[\[157a\]]
[\[157a.1\]]par zhugs pa yin te su la sngar 'di byung ba ni so so'i skye bo dang thun mong ba'i ting nge 'dzin to/_/de bzhin du rnam par shes pa ni zug rngu dang /_'bras dang /_nad rnams yin te/_gang bdag gis med pa nyid yid la bya gor ma chag snyam mo/_/
[\[157a.2\]]ci zhig med ce na/_'du shes thams cad bdag gam bdag gi med do/_/bdag des bdag dang 'du shes kyang spang bar bya ste/_de ni mya ngan las 'das pa yin no/_/gnas skabs gang du mya ngan las 'das pa yid la byas pa'i gnas skabs der kha cig rgyun du 
[\[157a.3\]]zhugs pa'i 'bras bu la gnas pa nas kha cig dgra bcom pa nyid kyi bar la gnas pa 'di ni so so'i skye bo dang thun mong ba bden pa dang rjes su 'thun pa'i gzungs sngags las rnam par grol ba'i skye mched drug pa'o/_/yang su zhig 'di snyam du sems te/_rnam par shes pa'i 
[\[157a.4\]]ting nge 'dzin gyi rim pa shin tu yongs su dag pa nyon mongs pa ci yang med pa'i sems kyis gnas par bya'o snyam nas de mi rtog pa'i tshul gyis ci yang med pa'i sems kyis gnas par byed de/_gnas skabs gang du mi rtag pa'i 'du shes yid la byed pa'i gnas skabs der de rgyun du 
[\[157a.5\]]zhugs pa'i 'bras bu mngon du byed pa nas dgra bcom pa nyid kyi bar mngon du byed pa 'di ni so so'i skye bo dang thun mong ma yin pa bden pa dang rjes su 'thun pa'i bzod pa'i gzungs sngags las rnam par grol ba'i skye mched bdun pa'o/_/su zhig 'di snyam du sems te/_bdag gi rnam 
[\[157a.6\]]pa thams cad du ci yang med pa'i shes pa yang dag par spangs nas 'du shes med 'du shes med min skye mched rdzogs par byas te gnas par bya'o snyam nas de ci yang med pa'i skye mched thams cad spangs te/_'du shes med 'du shes med min skye mched yid la byed cing yang dag par mi shes/_
[\[157a.7\]]rab tu sbyor bar mi byed/_byin gyis rlob par mi byed/_sgom par mi byed/_sgrub par mi byed pa 'di ni so so'i skye bo dang thun mong ma yin pa bden pa dang rjes su 'thun pa'i gzungs sngags las rnam par grol ba'i skye mched brgyad pa'o/_/des ni 'dod pa'i 'dod chags dang gzugs 
[\[157b\]]
[\[157b.1\]]kyi 'dod chags thams cad dang /_dbyibs kyi 'dod chags dang /_reg pa'i 'dod chags dang /_rnam par grol ba ma yin pa'i rtse ba'i 'dod chags thams cad spong bar 'gyur ro/_/'phags pa'i gang zag rnams kyi ni lhag ma med par 'gyur ro/_/so so'i skye bo rnams 
[\[157b.2\]]kyi ni nyam smad par 'gyur te/_rkyen gyi dbang gis phyis skye bar 'gyur zhing ngan song gi rgyur 'gyur ro/_/'di ni bden pa dang rjes su 'thun pa'i gzungs sngags kyis don gleng gzhi dang bcas pa rgyas pa dang bcas pa yin te/_gang de bzhin gshegs pa tsam pa ka'i mdog gis 
[\[157b.3\]]nga la byang chub sems dpa' sems dpa' chen po nyi ma'i shugs kyi snying po'i lag nas bskur ba mthu che ba/_phan yon che ba yin no/_/'dus pa chen po 'di ngas bshad pa la dad pa sbyin par mdzad pa yin no/_/'dod pa'i 'dod chags thams cad yang dag par zad par byed pa 
[\[157b.4\]]gzugs kyi 'dod chags thams cad dang /_gzugs med pa'i 'dod chags thams cad dang /_nga rgyal dang /_lhag pa'i nga rgyal dang /_nga rgyal las kyang nga rgyal thams cad dang /_phrag dog thams cad yang dag par zad par byed pa/_yongs su tshol ba thams cad dang /_brnab 
[\[157b.5\]]sems thams cad dang /_rgod pa thams cad dang /_ma rig pa thams cad dang /_'jig tshogs la lta ba dang /_the tsom dang /_tshul khrims dang /_brtul zhugs mchog tu 'dzin pa thams cad dang /_rtag par lta ba dang /_chad par lta ba dang /_sems can 
[\[157b.6\]]du lta ba dang /_srog tu lta ba dang /_gso bar lta ba dang /_gang zag tu lta ba thams cad dang /_byed pa po dang /_tshor ba por lta ba thams cad dang /_gzugs su lta ba thams cad ces bya ba nas reg par lta ba thams cad ces bya ba'i bar dang /_skye bar lta ba 
[\[157b.7\]]thams cad dang /_'byung ba chen por lta ba thams cad yongs su shes par byed pa zhes bya ba nas phung po dang /_khams dang /_skye mched thams cad rdul med par byed pa'i bar dang /_byang grol gyi bde ba thams cad ston par byed pa yin no/_/rim pa des ni bdud 
[\[158a\]]
[\[158a.1\]]rnams tshar gcod par byed pa/_klu rnams pham par byed pa/_lha rnams dga' bar byed pa/_gnod sbyin rnams mgu bar byed pa/_lha ma yin rnams rnam par 'joms par byed pa/_nam mkha' lding rnams dngang bar byed pa/_mi 'am 
[\[158a.2\]]ci rnams dad par byed pa/_lto 'phye chen po rnams skrag par byed pa/_phas kyi rgol ba rnams 'dul bar byed pa/_rgyal rigs rnams mngon par dga' bar byed pa/_bram ze rnams 'jug par byed pa/_rje'u rigs rnams dga' bar byed pa/_dmangs rigs rnams 
[\[158a.3\]]mchog tu dga' bar byed pa/_bud med 'dod chags dang bral bar byed pa/_mang du thos pa rnams skyo bar byed pa/_rnal 'byor spyod pa rnams mngon par dga' bar byed pa/_nad thams cad rab tu zhi bar byed pa/_'thab pa dang /_thab mo dang /_mu ge dang /_nad dang /_
[\[158a.4\]]dus ma yin pa'i pha rol gyi dmag tshogs dang /_dus ma yin pa'i rlung dang /_char pa dang /_chu bo dang /_grang ba dang /_dro ba dang /_kha ba dang /_tsha ba dang /_rtsub pa dang /_ro med pa dang /_reg par dka' ba'i dngos po rnams rnam par zhi bar byed pa/_chos kyi tshul 
[\[158a.5\]]'bar bar byed pa/_dkon mchog gsum gyi gdung rgyun mi 'chad par byed pa/_sangs rgyas kyi bstan pa ston par byed pa/_'khor bar skrag pa rnams dbugs 'byin par byed pa/_zad pa shes pa skyed par byed pa/_mi skye ba shes pa rtogs par byed pa/_ma rig pa'i phung 
[\[158a.6\]]po rab tu 'joms par byed pa/_sdug bsngal thams cad 'dor bar byed pa yin te/_'di ni bden pa dang rjes su 'thun pa'i bzod pa yin no/_/bstan pa 'di bshad pa na der lha dang mi grangs med dpag tu med pa ni chos rnams la chos kyi mig rdul med cing dri ma dang bral ba nye ba'i 
[\[158a.7\]]nyon mongs pa dang bral ba thob bo/_/de'i tshe khrag khrig phrag dgu bcu rtsa drug ni len pa med par zag pa rnams las sems rnam par grol to/_/de'i tshe bye ba khrag khrig brgya stong phrag brgyad cu ni bden pa dang rjes su 'thun pa'i gzungs sngags 'di thob par gyur to/_/de'i tshe 
[\[158b\]]
[\[158b.1\]]sems can grangs med dpag tu med pa ni bla na med pa yang dag par rdzogs pa'i byang chub tu sems bskyed cing phyir mi ldog par yang gyur to/_/stong phrag sum cu rtsa gnyis ni mi skye ba'i chos rnams la bzod pa thob par gyur to/_/lha dang /_klu dang /_gnod sbyin dang /_srin 
[\[158b.2\]]po dang /_lha ma yin dang /_nam mkha' lding dang /_mi 'am ci dang /_lto 'phye chen po dang /[ {]yi dgas [,]yi dwags [}]dang /_grul bum dang /_sha za dang /_mi dang mi ma yin pa thams cad kyis legs so zhes bya ba gsol te/_btsun pa bcom ldan 'das khyod kyis dge bar 
[\[158b.3\]]gsungs pa legs so/_/sangs rgyas bcom ldan 'das rnams kyi thogs pa ma mchis pa'i ye shes mthong ba ni ngo mtshar lags so/_/bla na med pa yang dag par rdzogs pa'i byang chub 'di la su zhig 'dun pa skyed par mi bgyid lags/_'di ltar de bzhin gshegs pa ni 
[\[158b.4\]]sems can thams cad kyi mig tu gyur pa/_ye shes su gyur pa/_sdug bsngal thams cad nye bar zhi bar bgyid par gyur pa/_bde ba thams cad sbyin par mdzad pa/_'khor ba'i gzings su gyur pa lags so/_/de nas bcom ldan 'das la tshe dang ldan pa kun shes kau Di n+yas 
[\[158b.5\]]'di skad ces gsol to/_/btsun pa bcom ldan 'das gang byang chub sems dpa' sems dpa' chen po nyi ma'i shugs kyi snying pos gzungs sngags nyi ma'i mig bstan pa bsrung ba chen po ma 'dres pa thams cad sgrub pa zhes bgyi ba nas shin tu yongs su mya ngan las 'das pa sgrub 
[\[158b.6\]]pa zhes bgyi ba'i bar dang /_gzungs sngags gang gis skyes bu dam pa rnams srid pa gsum gyi btson ra thams cad du mngon par mi dga' ba'i 'du shes dang /_mtshan ma med pa'i ting nge 'dzin gyi rnam par thar pa'i bde ba la reg par bgyis nas mi g.yo ba'i ting nge 'dzin la 
[\[158b.7\]]'jug cing mgo mnyam pa nyid du 'gyur ba dang /_sus thos pa de'i nyon mongs pa 'dod chags la sogs pa bsrabs par 'gyur zhing /_de lha rnams kyi nang du tshe rabs bdun 'khor bar 'gyur ba dang /_lha'i drang srong du 'gyur ba dang /_de'i sems 'dod pa rnams 
[\[159a\]]
[\[159a.1\]]kyis gos par mi 'gyur ba dang /_lha thams cad kyis mchod pa'i 'os su gyur pa dang /_de de nas shi 'phos nas 'dir mi rnams kyi nang du tshe rabs bdun 'khor bar 'gyur ba dang /_de'i sems 'dod pa rnams kyis gos par mi 'gyur ba dang /_mi'i 
[\[159a.2\]]drang srong du 'gyur ba dang /_lha dang mi thams cad kyis mchod pa'i 'os su gyur pa dang /_phyag bgyi ba'i 'os su gyur par 'gyur ba de gang lags/_bcom ldan 'das kyis bka' stsal pa/_kau Di n+ya mi dga' bar ma byed cig chog go/_/kau Di n+ya nyi ma dang ldan pa'i gzungs 
[\[159a.3\]]sngags 'di nyan thos dang rang rgyal ba rnams kyis ma yin no/_/nyi ma'i mig pad ma'i gzungs sngags 'di ni sangs rgyas kyi chos ma 'dres pa [{]bcwa [,]bco [}]brgyad kyi rgyu 'thun pa dag yin no/_/kau Di n+ya gal te ngas bskal pa brgya stong du nyi ma'i mig gi gzungs sngags 'di'i don bstan kyang bskal 
[\[159a.4\]]pa brgya stong ni zad par 'gyur gyi rgya cher don thams cad brjod par mi nus so/_/'di la lha dang bcas pa'i 'jig rten rmongs par yang 'gyur ro/_/'di la de bzhin gshegs pa dgra bcom pa yang dag par rdzogs pa'i sangs rgyas rnams nyid ma gtogs par mngon sum pa gzhan 
[\[159a.5\]]gang yang med do/_/nyi ma'i mig gi gzungs sngags 'di ni don dpag tu med pa mthong bar dka' ba/_rtogs par dka' ba yin no/_/de bzhin du mi zad pa'i sbu bu dang /_de bzhin du rig sngags kyi rten dang /_de bzhin du sdang ba zhi bar byed pa/_gnyid kyis log par byed pa'i 
[\[159a.6\]]gzungs sngags ni don dpag tu med la mthong bar dka' ba khong du chud par dka' ba yin te/_'di la de bzhin gshegs pa rnams nyid ma gtogs par mngon sum pa gzhan gang yang med do/_/kau Di n+yas gsol pa/_btsun pa bcom ldan 'das gang de bzhin gshegs pa ri dbang 
[\[159a.7\]]rgyal po des stong pa nyid dang rjes su 'thun pa'i gzungs sngags byang chub sems dpa' sems dpa' chen po spos kyi glang po che'i lag nas bskur ba bshad par gsol/_bcom ldan 'das kyis bka' stsal pa/_kau Di n+ya de bzhin te/_gang de bzhin gshegs pa ri dbang rgyal pos 
[\[159b\]]
[\[159b.1\]]'dir nga la bskur ba 'dus pa 'dir ngas bshad pa la dad pa sbyin par mdzad pa stong pa nyid dang rjes su 'thun pa'i gzungs sngags lha dang bcas pa'i 'jig rten gyi mdun du ngas bshad par bya'o/_/'di ltar 'di ni 'dir ngas bshad na sems can grangs med dpag tu med pa'i don byed 
[\[159b.2\]]pa yin zhing 'dir sems can rnams kyis mngon sum du gyur par 'gyur ro/_/kau Di n+ya de'i phyir khyod ces bya ba nas bcom ldan 'das des de la 'di skad ces bka' stsal to zhes bya ba'i bar to/_/kau Di n+ya 'di la sems can gang dag 'dod chags kyi rgyags pas myos shing nges par 
[\[159b.3\]]'byung bar mi lta bas gnas pa de dag yun ring por 'khor bar byed par 'gyur ro/_/yun ring por ngan song gsum du sdug bsngal gyi tshor ba rtsub pa mi zad pa myong bar 'gyur ro/_/de la byang chub sems dpa' sems dpa' chen po rnams kyi snying rje chen po skyes te/_de nas byang 
[\[159b.4\]]chub sems dpa' sems dpa' chen po snying rje'i stobs chen po dang /_brtson 'grus dang /_brtson pa dang /_brtul ba chen pos myur du bla na med pa yang dag par rdzogs pa'i byang chub yongs su tshol bar byed do/_/de dag myur du mngon par rdzogs par 'tshang rgya'o/_/
[\[159b.5\]]sems can rnams ngan song gsum las bsgral ba'i phyir nges par 'byed pa dang /_nges par 'byin pa dang /_gces spras byed pas yang dag par sdug bsngal zad par 'gro bar bya ba'i phyir chos ston to/_/sems can gang dag chos bstan pa de nyan par byed cing sdug 
[\[159b.6\]]bsngal las nges par 'byung bar lta ba de dag 'bras bu dang po thob par byed do zhes bya ba nas 'bras bu bzhi pa'i bar du thob par byed do/_/yang na gal te gang dag sems can thams cad kyi don du bla na med pa'i ye shes yongs su btsal bar bya ba'i phyir 'khor ba'i sdug bsngal 
[\[159b.7\]]'jigs su rung ba rnams la spro bar byed pa de dag bla na med pa'i ye shes rjes su thob nas sems can rnams 'dod pa dag la nges par 'byung bar bya ba'i phyir chos ston par mdzad de/_dper na da ltar nga bzhin no/_/kau Di n+ya de la reg pa'i 'dod chags gang zhe na/_sems can 
[\[160a\]]
[\[160a.1\]]gang dag gcig la gcig lus kyis reg pas reg par gyur pa de dag bde ba'i tshor ba myong bas sdug bsngal skye bar byed do/_/sdug bsngal so so yang dag par myong bar byed do/_/dper na sbrul gdug pa gtum po kha cig lta bas sems 
[\[160a.2\]]can rnams gsod par byed/_kha cig dbugs tsam gyis sems can rnams gsod par byed do/_/kha cig reg pa tsam gyis sems can rnams gsod par byed/_kha cig sbyor ba tsam gyis sems can rnams gsod par byed pa de bzhin du sems can kha cig 
[\[160a.3\]]ni mthong ba tsam gyis dge ba'i rtsa ba thams cad chud gson par byed cing rab tu sreg par byed do/_/kha cig ni gcig la gcig lus kyis reg pas dge ba'i rtsa ba thams cad chud gson cing rab tu sreg par byed do/_/kha cig ni 'jug pa tsam gyis dge ba'i rtsa ba thams 
[\[160a.4\]]cad chud gson cing rab tu sreg par byed do/_/kha cig ni 'khrig pa dang ldan pa'i kun tu sbyor ba'i reg pa tsam gyis sdug bsngal skyed par byed cing de dag sdug bsngal so so yang dag par myong bar byed do/_/kau Di n+ya de la reg pa'i 'dod chags las nges par 
[\[160a.5\]]'byung ba gang zhe na/_kau Di n+ya 'di na rus pa'i phung po gzugs gsal ba la so sor brtag par bya'o/_/ji ltar zhe na/_gang du gzugs 'dod pa sdug pa/_phangs pa/_yid du 'ong ba/_'dod pa dang ldan pa/_chags par 'gyur ba rnams mthong nas de la byang grol gyi bde ba 
[\[160a.6\]]'dod pa de 'di ltar so so yang dag par slob par byed de/_gzugs 'di ni 'byung ba chen po bzhi las gyur pa/_'jig cing rnam par 'jig la rnam par phye mar 'gyur ba'i ngo bo nyid do/_/ji ltar zhe na/_de na rus pa'i phung po skra med pa dang /_sha dang /_sen mo dang /_khrag 
[\[160a.7\]]med pa dang /_stong pa dang /_shin tu dkar zhing dung gi mdog lta bu dang /_rgyus pas 'brel bar yid la byed/_yang dag par shes par byed/_rab tu sbyor bar byed/_byin gyis rlob par byed de/_des de kho na bzhin du yang dag pa ji lta ba bzhin mthong ngo /_/de de 
[\[160b\]]
[\[160b.1\]]la sten cing sgom la lan mang du byed pa na mtshan mo ji lta bar nyin par yang de bzhin du yang dag par rjes su mthong zhing /_de 'jig rten thams cad la mngon par mi dga' ba'i 'du shes skyed do/_/de 'di snyam du sems te/_bdag ni rga shi'i 'jigs pas gnod par gyur 
[\[160b.2\]]pa yin pas gang bdag gis rga shi'i rnga bo che 'di ma lus par gcag gor ma chag snyam mo/_/ji ltar bdag gis rga shi'i rnga bo che ma lus par gzhig par nus zhe na/_gang bdag gis rus pa'i phung po 'di la shin tu so sor brtag par byas pas ma lus par gzhig par bya gor 
[\[160b.3\]]ma chag snyam nas de thams cad dang ldan pa'i rus pa'i phung po 'di la so sor rtog par byed de/_gang de thams cad la dkar po'i 'du shes yid la byed pa 'di ni de'i zhi gnas su 'gyur ro/_/de 'di ni bdag gi mgo'i rus pa'o zhes bya ba nas de bzhin du 'di ni bdag gi rkang pa'i mthe bo'i 
[\[160b.4\]]rus pa'o zhes bya ba'i bar du de ltar so sor rtog par byed cing rga shi'i rnga bo che 'di gzhig par bya ba'i phyir bdag gis gnas gang du lhag mthong gis brtsam par bya snyam mo/_/de 'di snyam du sems te/_kha dang sna gnyis kyi rlung 'dus pas rga shi'i rnga bo che rang gi rus pa'i phung po 'di 
[\[160b.5\]]ma lus par gzhig par bya'o snyam nas de sna'i rtse mor rlung 'dus pas yang dag par rtsom par byed de/_rdul phra rab tsam du rus pa 'jig par byed do/_/rlung gis 'phyar bar byed do/_/sbyor ba des rang gi rus pa'i phung po thams cad 'jig par 'gyur ro/_/ji ltar rang gi rus 
[\[160b.6\]]pa'i phung po thams cad lhag ma med par rlung gis khyer bar gyur pa bzhin de'i rang gi lus de la gang rus pa'i 'du shes byung ba de spangs shing der de la stong par snang ste/_'di stong pa nyid kyi yan lag dang po'o//_//'phags pa shin tu rgyas pa chen po'i sde nyi ma'i snying 
[\[160b.7\]]po zhes bya ba'i mdo/_bam po bdun pa/_gzhan yang de la bdag nang stong pa nyid du snang ngo /_/de la phyi rol ni gzugs kyi 'du shes su 'gyur ro/_/de 'di snyam du sems te/_bdag gis rlung 'dus pa des gzugs snang ba thams cad rnam par gzhig par bya'o 
[\[161a\]]
[\[161a.1\]]snyam nas de de ltar rlung 'dus pas phyi rol gyis gzugs snang ba gang ci yang rung ba thams cad rlung gis rnam par 'jig par byed do/_/de rnam pa thams cad du nang ngam phyi rol gyi gzugs snang ba thams cad spangs nas bye brag tu yid la byed pa 'di ni 
[\[161a.2\]]stong pa nyid kyi yan lag gnyis pa'o/_/yang de 'di snyam du sems te/_bdag gis gzugs snang ba gang spangs pa thams cad ni bdag la stong par snang gi gzhan ni ma yin no/_/des na bdag gi rlung du kun tu rtog pa'i sems 'di yang shin tu rnam par grol ba ma 
[\[161a.3\]]yin pas de bdag gis spang bar bya'o/_/chos ni gang du yang 'ong ba med/_gang du yang 'gro ba med de/_de de ltar 'gro ba med pa'i tshul lam/_bdag nyid 'gro ba'i tshul gyis rtog pa spong bar byed de 'di ni stong pa nyid kyi yan lag gsum pa'o/_/yang de 'di snyam du 
[\[161a.4\]]sems te/_ci 'dus byas thams cad la de kho na yang dag pa ci yang yod dam snyam nas de yang dag pa mngon sum du gyur pa de shes par byas te/_kun 'byung ba'i chos gang ci yang rung ba thams cad 'gog pa'i chos su rig par byas nas des khams gsum pa thams 
[\[161a.5\]]cad med cing yang dag pa ma yin par shes te/_de'i 'du byed shin tu sbyangs shing zhi bar 'gyur ba 'di ni stong pa nyid kyi yan lag bzhi pa'o/_/kha cig ni 'dir 'bras bu dang po la gnas par byed do/_/kha cig ni rjes su 'thun pa'i bzod pa sgom par byed do/_/kha cig 
[\[161a.6\]]ni dus dang rkyen ji lta ba bzhin du byang chub la reg par byed do/_/gang rtog pa dang dpyod pa 'ba' zhig rnam par zhi bar bya ba'i phyir brtson pa ni rnam par zhi bar 'gyur ro/_/de 'gog pa'i snyoms par 'jug pa la 'jug par byed de/_de bsam pa ji lta ba bzhin du 'gog 
[\[161a.7\]]pas nyin zhag gcig 'da' bar byed do zhes bya ba nas bskal pa dpag tu med pa'i bar du 'da' bar byed do/_/dang po de langs ma thag tu skad cig ma gnyis pa la nyon mongs pa zad pa na tshe yang zad par gyur nas de mgo mnyam par yongs su mya ngan las 'das par byed do/_/'di ni 
[\[161b\]]
[\[161b.1\]]stong pa nyid dang rjes su 'thun pa'i gzungs sngags brgyad pa yin te/_so so'i skye bo dang thun mong ma yin pa bden pa dang rjes su 'thun pa'i gzungs sngags mthu che ba/_phan yon che ba/_'dod pa'i 'dod chags thams cad yang dag par zad par byed pa/_gzugs dang gzugs 
[\[161b.2\]]med pa'i 'dod chags thams cad yang dag par zad par byed pa zhes bya ba nas sdug bsngal gyi khur 'dor bar byed pa zhes bya ba'i bar yin no/_/de ni de bzhin gshegs pa ri dbang rgyal pos nga la stong pa nyid dang rjes su 'thun pa'i gzungs sngags byang chub sems dpa' 
[\[161b.3\]]sems dpa' chen po spos kyi glang po che'i lag nas bskur ba dang 'dus pa 'di la ngas bshad pa la dad pa sbyin par mdzad pa yin no/_/bstan pa 'di bshad pa na der sems can bye ba 'bum phrag dgu bcu rtsa gnyis 'bras bu dang po la gnas par gyur to/_/'bum phrag 
[\[161b.4\]]drug cu ni len pa med par zag pa rnams las sems rnam par grol lo/_/sngon las byas pa'i sems can khrag khrig 'bum phrag dgu bcu rtsa dgu ni stong pa nyid dang rjes su 'thun pa'i gzungs sngags thob par gyur to/_/srog chags brgyad khri ni rang byung can gyi gzungs 
[\[161b.5\]]sngags thob par gyur to/_/der sems can dkrigs phrag drug cus ni bla na med pa yang dag par rdzogs pa'i byang chub tu sems bskyed cing bla na med pa yang dag par rdzogs pa'i byang chub las phyir mi ldog par gyur to/_/de nas thams cad dang ldan pa'i 'khor des legs 
[\[161b.6\]]so zhes bya ba gsol te/_lha rdzas kyi me tog dang spos kyi char mngon par rab tu bab par gyur to/_/de nas yang bcom ldan 'das la tshe dang ldan pa kau Di n+yas 'di skad ces gsol to/_/btsun pa bcom ldan 'das de bzhin gshegs pa ye shes dpal brtsegs rgyal po 
[\[161b.7\]]des smon pa med pa dang rjes su 'thun pa'i gzungs sngags gang byang chub sems dpa' sems dpa' chen po snang ba'i dpal snying po'i lag nas bskur ba dang /_'dus pa chen po lung bstan pa chen po 'di la dad pa sbyin par mdzad pa bshad par gsol/_bcom ldan 
[\[162a\]]
[\[162a.1\]]'das kyis bka' stsal pa/_kau Di n+ya de de bzhin no/_/kau Di n+ya de de bzhin te/_kau Di n+ya 'khor 'di la smon pa med pa dang rjes su 'thun pa'i gzungs sngags ngas bshad par bya'o/_/kau Di n+ya 'khor 'di na sems can gang dag sngon yongs su 
[\[162a.2\]]sbyang ba byas pa dang chos 'di kun tu shes par nus pa dag yod do/_/kau Di n+ya de'i phyir nyon la zhes bya ba nas bcom ldan 'das kyis de la 'di skad ces bka' stsal to zhes bya ba'i bar du'o/_/kau Di n+ya 'di na sems can gang dag ma mos shing 'dod chags dang yang dag par 
[\[162a.3\]]rjes su 'brel ba dag yod de/_de dag nges par 'byung ba rab tu mi shes shing /_de dag nges par 'byung bar mi lta bas yun ring por 'khor bar 'khor bar 'gyur ro zhes bya ba nas yid kyis kun tu rtog pa'i 'dod chags las nges par 'byung ba gang zhe na zhes bya ba dang /_'di la 
[\[162a.4\]]ji ltar yang dag par bslab par bya zhe na zhes bya ba'i bar du'o/_/'dod pa'i 'dod chags dang /_gzugs kyi 'dod chags dang /_gzugs med pa'i 'dod chags dang /_dbyibs kyi 'dod chags dang /_reg pa'i 'dod chags dang /_mos pa'i 'dod chags dang /_
[\[162a.5\]]yid kyi kun tu rtogs pa'i 'dod chags gang ci yang rung ba de thams cad ni 'du byed kyi 'byor 'brel gyi rkyen las 'byung na/_sus 'du byed de dag mngon par 'dus byas shing su zhig ni mngon par 'du byed ce na/_rlung gis mngon par 'dus byas pa'o/_/bdag gi lus 
[\[162a.6\]]dang /_ngag dang /_yid kyi 'du byed de dag dang rlung yang rnam par gzhig par bya'o/_/rlung de dag ni kha dang sna dag nas 'jug cing 'byung ste/_rlung de dag gis mngon par 'dus byas so/_/rlung de dag nyid kyis lus 'di rnam par gtor zhing rnam par gzhig par 
[\[162a.7\]]bya'o snyam nas de de ltar sems la dbugs rngub par byed de/_dbugs gang dag 'jug par byed pa de dag ni sha dang khrag skems par byed do/_/med par byed do/_/gang dag 'byung bar byed pa de dag ni sha dang khrag de lus kyi phyi rol du 'dor bar byed do zhes bya ba nas lus thams 
[\[162b\]]
[\[162b.1\]]cad bu gar gyur par mthong ba'i bar dang /_rma'i sgo thams cad nas dbugs 'jug cing 'byung la skra dang /_sen mo dang /_sha dang /_khrag gzhi nas 'byin cing lus kyi phyi rol du 'dor bar byin gyis rlob par byed pa'i bar dang /_sha dang khrag thams cad ma lus par lus 
[\[162b.2\]]thams cad la mi mthong bar byed pa'i bar dang /_rus gong gi phung po stong zhing dkar la dung gi mdog lta bu dang /_rgyus pas 'brel bar yang dag par rjes su mthong bar byed cing yid la byed/_sgom par byed la de nyid byin gyis rlob par byed pa'i bar dang /_gang de la 
[\[162b.3\]]sngar 'dod pa'i 'dod chags kyi sems dang rjes su 'brel bar byung ba de sems mnyam par gzhag pa la nyams dmas par 'gyur/_bsrabs par 'gyur zhing de bzhin du gzugs kyi 'dod chags dang /_gzugs med pa'i 'dod chags dang /_de bzhin du dbyibs kyi 'dod 
[\[162b.4\]]chags dang /_de bzhin du reg pa'i 'dod chags dang /_de bzhin du mos pa'i 'dod chags dang /_kun tu rtog pa'i 'dod chags 'gong bar 'gyur zhing bsrabs par 'gyur ro zhes bya ba'i bar du'o/_/gang gi tshe yang de'i sems mnyam par ma bzhag pa na yang dang 
[\[162b.5\]]yang du rkyen ji lta bu rnyed pa de lta bu de chu tshod gcig tsam du gzugs kha cig la zhes bya ba nas/_reg pa kha cig la zhes bya ba'i bar la rnam par nyams par 'gyur ro/_/de 'di snyam du sems te/_bdag gi ris 'thun pas 'dod chags gzhi dang bcas pa gang yin pa de bcad 
[\[162b.6\]]la ma lus par bya ba yin no/_/dper na drungs nas phyung ba ma yin pa'i shing bcad pa ni phyis kyang skye bar 'gyur/_de bzhin du sred pa'i bag la nyal ma bton pa sdug bsngal rnam pa sna tshogs phyi phyir skyed de/_de nyid la sgom par byed de/_ji ltar rang gi lus la keng rus dkar 
[\[162b.7\]]zhing dung gi mdog lta bu rgyus pas 'brel ba yang dag par rjes su mthong bar byed pa'i bar du'o/_/de bzhin du gzugs snang ba gang ci yang rung /_sems can nam/_sems can ma yin pa yang rung ste/_mig sngar snang bar gyur na des thams cad du de lta bur thams cad keng rus 
[\[163a\]]
[\[163a.1\]]mdog dkar po rgyus pas 'brel bar lhag chad med par yang dag par rjes su mthong ngo /_/de las de'i sems rnam par g.yeng bar yang mi byed de/_'di ni de'i zhi gnas yin no/_/de'i tshe yang 'di ltar so sor yang dag par slob par byed de/_'di 
[\[163a.2\]]ni mgo'i thod pa'i rus pa'o/_/'di dag ni so rnams so/_/'di ni mgrin pa'o zhes bya ba nas 'di dag ni rkang pa'i mthe bo'i rus pa rnams so zhes bya bar de'i lhag mthong dang mtshungs par ldan pa'i sems kyi bsam gtan sgrub par byed do/_/de ci'i phyir zhe na/_bsams 
[\[163a.3\]]bzhin du bsam gtan sgrub par byed pa'i phyir ro/_/gang du de'i sems shin tu yang dag par gnas shing rab tu dang bar gyur na des de bsgom par bya ste/_lhag mthong gcig pu la sems shin tu yang dag par gnas shing rab tu dang bar gyur na yang des de bsgom par bya'o/_/
[\[163a.4\]]lhag mthong gcig pu la sems shin tu yang dag par gnas shing rab tu dang bar gyur na des 'di ltar bsgom par bya ste/_rus pa'i phung po so sor tha dad par rus pa rnams la so sor brtags shing bshig la so sor brtags nas rnam par phye mar byas te so sor brtag go/_/
[\[163a.5\]]der rus gong gi phye ma rnams la sems kyi 'du 'phrod gang yin pa de rgyu med pa ma yin pa dang /_zad pa dang 'jig pa'i mtshan nyid du so sor brtag par bya'o/_/de ltar lhag mthong dang rjes su 'thun pa'i bzod pa mngon par rtogs par 'gyur ba yin no/_/gzugs snang 
[\[163a.6\]]ba thams cad la chags pa med pa'i rus gong gi phye ma shin tu dkar po la 'du 'phrod kyi rgyu gang /_sems mgyogs pa dang kun tu mgyogs pa la so sor rtog pa 'byung ba 'di ni skyo ba dang rjes su 'thun pa'i bzod pa mngon par rtogs par 'gyur ba yin no/_/gzugs thams cad la 
[\[163a.7\]]chags pa med pa'i rus gong gi phye ma shin tu dkar po ngo bo nyid med pa la 'du 'phrod kyi rgyu dang /_sems mgyogs pa dang kun tu mgyogs pa la so sor rtog pa bdag med pa de ni 'jig pa dang rjes su 'thun pa'i bzod pa mngon par rtogs par 'gyur ba yin no/_/gzugs snang ba 
[\[163b\]]
[\[163b.1\]]thams cad la chags pa med pa'i rus gong gi phye ma shin tu dkar po dag la brjod du med pa dang /_snum pa med pa dang /_gzung ba med pa dang /_mnyam par gnas pa ma yin pa dang /_ci yang med pa 'di ni zhi ba'i zhi gnas dang rjes su 'thun pa'i bzod pa 
[\[163b.2\]]mngon par rtogs par 'gyur ba yin no/_/des bzod pa thob par bya ba'i phyir dus gsum gyi 'dod chags dag 'dod chags las yang dag par sgrol ba dang /_yang dag par ldang bar byed pa dang /_rnam par rtog pa mnyam pa dang /_rten mnyam pa dang /_dus 
[\[163b.3\]]gsum gyi mtha' spong bar 'gyur zhing sred pa gsum gyi mtha' spong ba dang /_khams gsum pa'i srid pa ldog cing nye bar zhi ba dang /_dri ma gsum spong ba dang /_rnam par thar pa'i sgo gsum thob par 'gyur zhing kun tu sbyor ba gsum spangs nas rgyun du zhugs pa'i 'bras bu 
[\[163b.4\]]thob par 'gyur ro/_/gzhan yang yang dag par mtshan gyi gzhi med pa'i chos rnams bsgom pa la brtson pa ni dgra bcom pa'i 'bras bu la gnas par 'gyur ro/_/gzhan yang sus gzugs snang ba thams cad dag cing dkar la dung gi mdog lta bu chags pa med pa/_
[\[163b.5\]]rgyus pa dang 'brel ba'i rus gong gi phung po yang dag par rjes su mthong na ni der de'i sems shin tu yang dag par gnas par gyur te/_'gro ba dang /_gnas pa dang /_'dug pa dang /_nyal ba na de nyid yid la bya'o/_/des de nyid yid la byas shing de nyid bsgoms la de 
[\[163b.6\]]nyid byin gyis brlabs na de ltar de'i zhi gnas shin tu bsgoms shing shin tu sbyang ba byas pa'i bar du 'gyur ro/_/de'i tshe rnal 'byor pa phyi nang bdag med pa stong pa nyid la 'jug ste/_gzugs thams cad kyi rus gong gi phung po la gal te sngon po'i 'du shes byung na der rus gong 
[\[163b.7\]]gi phung po sngon po yang dag par rjes su mthong ngo zhes bya ba nas gal te shel gyi mdog lta bu yid la byed na des gzugs snang ba thams cad rus gong gi phung po shel gyi mdog lta bu'i bar du yang dag par rjes su mthong ngo /_/der de'i rnam par rtog pa 'byung ste/_ci'i phyir 'di gzugs 
[\[164a\]]
[\[164a.1\]]snang ba thams cad rus gong gi phung po dkar por yang dag par snang /_ci'i phyir shel gyi mdog lta bu'i bar du yang dag par snang snyam mo/_/de 'di snyam du sems te/_'di dag thams cad sems kyi brag ca yin pa'i phyir gsob la [{]brdzun [,]rdzun [}]pa 
[\[164a.2\]]ste thams cad sems snang ba yin no/_/sus de ltar shes pa de 'jig rten thams cad kyi sbyin gnas yin zhing mchod par 'os pa yin no/_/kau Di n+ya 'di ni mngon par mi dga' ba'i 'du shes dang zas la mi 'thun pa'i 'du shes ma gtogs par smon pa med pa dang rjes su 
[\[164a.3\]]'thun pa'i bzod pa'i don yin no/_/de bzhin gshegs pa ye shes dpal brtsegs rgyal pos gang nga la bskur ba yin no/_/de la byang chub sems dpa' sems kyi blo gros bzang pos 'di skad ces gsol to/_/btsun pa bcom ldan 'das nyan thos zhi gnas kyi 
[\[164a.4\]]bsam pa can sus de ltar bsgoms na mi sdug pa sgom par bgyid pa lags/_der mtshan ma gang dag 'byung ba lags/_bcom ldan 'das kyis bka' stsal pa/_sus 'dod chags zad par bya ba'i phyir gang mi sdug pa sgom par byed pa de'i 'phral bar sems 
[\[164a.5\]]gtad par bya'o/_/de'i mtshan ma 'di dag 'byung ste/_ji srid du mi sdug pa'i sems kyis so sor rtog par 'gyur ba de srid du de'i lus thams cad g.yo zhing kun tu gdung bar 'gyur ro/_/'di ni de'i mtshan ma nang gi dang po yin no/_/ji srid du yang dang yang du sgom par 
[\[164a.6\]]byed pa de'i rang gi lus kyi gnas so cog tu 'di snyam byed de/_phyar ba rtsub pos reg pa bzhin no snyam pa 'di ni de'i mtshan ma gnyis pa'o/_/yang phyi phyir sems rnam par g.yeng ba med par sgom par byed pa de'i lus thams cad rab tu sim par 'gyur te/_lus thams cad 
[\[164a.7\]]la 'o mas btab pa bzhin no snyam pa 'di ni de'i sems rtse gcig pa nyid kyi zhi gnas kyi mtshan ma yin te/_de dga' ba dang bde ba 'di yang mtshan ma med pa'i tshul gyis spong bar byed do/_/de yang de'i nges par 'byed pa yongs su dag par bya ba'i phyir sems 'dod chags kyis nye 
[\[164b\]]
[\[164b.1\]]bar nyon mongs pa yongs su gtugs shing ma rig pas nye bar nyon mongs pa'i shes rab rnam par dag na de lus thams cad rus gong gi phung po la sdug bsngal gyi rnam pa shes pa zhes bya ba nas zhi ba'i rnam pa zhes bya ba'i bar du so sor rtog par byed do/_/de bzhin du de'i lus thams cad las 
[\[164b.2\]]dro ba 'byung bar 'gyur te/_'di ni de'i zhi gnas yongs su rdzogs pa yin no/_/dro bar gyur pa'i dge ba'i rtsa ba dang /_snga phyi med pa'i bde ba 'jug pas sems yongs su dag par 'gyur ro/_/bdag nyid lhar gyur pa bzhin du yang dag par shes so/_/yang rus gong gi phung po de nyid la 
[\[164b.3\]]rnam pa bzhir so sor rtog pas rang gi 'phral ba na mar me'i me lce mthong ngo /_/de ma rig pa las yang dag par 'das par bya ba'i phyir ches lan mang du rang gi rus gong gi phung po la yang dang yang du rnam pa bzhir rtag tu snang ba de lta bur yongs su rtog pas sems dang sems las byung 
[\[164b.4\]]ba'i chos rnams kyi 'jig pa mi mthong ngo /_/de ltar 'khor zhing mi gnas pa nyid ni dper na nyi zer gyi rdul bzhin du 'khor bar byed do/_/ji ltar 'dus byas kyi dngos po thams cad la 'du shes mchog gis mthong ba de bzhin du 'dus byas kyi chos thams cad la bdag med pa zhes 
[\[164b.5\]]bya ba nas 'gog pa'i chos kyi bar yang dag pa ji lta ba bzhin du shes te/_de ni de'i rtse mo'i dge ba'i rtsa ba thob pa'o/_/yang rang gi lus la me shi ba dang kun tu rab tu 'bar bar yang dag par rjes su mthong ngo /_/phyogs thams cad du snang ba chen po yang dag par rjes su mthong 
[\[164b.6\]]ngo /_/de ni de'i bsam gtan dang po'i sa'i lam yin te/_de bzhin du gzugs na spyod pa'i dge ba'i rtsa ba rnams dang /_gzugs na spyod pa'i 'byung ba chen po rnams thob par 'gyur ro/_/de bzhin du gzugs na spyod pa'i bde ba chen pos lus thams cad khyab par 'gyur 
[\[164b.7\]]ro/_/de bzhin du de'i snying ga nas kyang nyi ma'i 'od zer dag 'byung ngo /_/phyogs gang dang gang mthong ba dang yid kyis brtags pa thams cad du nyi ma'i dkyil 'khor gyi 'od zer rnams kyis khyab par mthong ngo /_/'od zer de rnams la yang smon pa med pa'i tshul gyis sgom 
[\[165a\]]
[\[165a.1\]]par byed de/_de de'i tshe srid pa gsum po thams cad la smon pa med pa'i sems yin no/_/de de'i tshe tshul gcig pa'i 'phags pa'i bden pa bzhi la mi dmigs pa'i tshul gyis stong pa nyid la brtson par gnas so/_/de'i lus thams cad las 
[\[165a.2\]]kyang dro ba 'byung ngo /_/spyi bo nas kyang dro ba kha dog sna tshogs 'byung ngo /_/spyi bo'i steng du gdugs gnas par 'gyur ba 'di ni rtse mo'i dge ba'i rtsa ba yin no/_/yang mi dmigs pa'i tshul gyis bden pa dang rjes su 'thun pa'i bzod pa la yongs su rtog par byed de/_de'i tshe 'phags 
[\[165a.3\]]pa'i bden pa bzhi mngon par rtogs par 'gyur ro/_/rigs kyi bu 'di ni nyan thos kyi mi sdug pa sgom pa yin te/_mi sdug pa shin tu bsgoms pa des zhi gnas thob par 'gyur ro/_/de la mtshan ma 'di dag 'byung ste/_mtshan ma de dag dang dad pa de lta bu dag gis 'phags 
[\[165a.4\]]pa'i lam yan lag brgyad pa'i bar la gnas shing nyon mongs pa thams cad spong ba dang dgra bcom pa nyid la reg par 'gyur ro/_/rigs kyi bu de lta bas na khyod kyis sangs rgyas kyi zhing 'od zer gyis rgyal bar nyan thos kyi theg pa pa'i gang zag rnams la yid la byed pa de lta bu 
[\[165a.5\]]ston cig_/mi sdug pa bstan pa 'di bshad pa na der sems can dpag tu med pa bden pa dang rjes su 'thun pa'i bzod pa thob pa nas der sems can dpag tu med pa bden pa mthong ba'i bar du gyur to/_/de nas bcom ldan 'das kyis gzhan yang kun shes kau Di n+ya la 'di skad ces bka' stsal to/_/
[\[165a.6\]]kau Di n+ya gal te thams cad tshul gcig cing bsam pa gcig par gyur na gang gis zag pa rnams las sems rnam par grol bar 'gyur ba'i chos gcig kho na sems can rnams la bstan par bya'o/_/ji srid du sems rnam par ma zhi ba de srid du srid pa'i 'bras dang /_nad dang /_zug rngu dang /_
[\[165a.7\]]yang srid pa sna tshogs kun nas slong zhing 'gro ba sna tshogs byed pas gang bdag gis rang gi sems bsdu bar bya zhing sems kyi mtshan ma gzung bar bya gor ma chag snyam zhing rus gong gi phung po 'di ji ltar sems kyi 'du 'phrod skyed par byed pa'i rgyu de la rnam par rtog par byed pa 'di ni lhag pa'i 
[\[165b\]]
[\[165b.1\]]sems kyi skyon med pa thob pa dang po yin te/_ngan ngon ma yin par thob pa yin/_mthong ba'i chos la bde bar gnas par 'gyur zhing phyir mi ldog par 'gyur ba yin no/_/gzhan yang de 'di snyam du sems te/_rkyen gang dag gis sems kyi 'du 'phrod kyi rgyu 'byung ba'i rkyen de dag 
[\[165b.2\]]bsdus nas 'jig pa'i tshul gyis sdud par byed pa 'di ni lhag pa'i sems kyis mthong ba'i chos la bde bar gnas pa skyon med pa thob pa gnyis pa yin te/_ngan ngon ma yin par thob pa dang /_dka' ba med par thob pa yin no/_/yang de 'di snyam du sems te/_bdag gi sems 'di ji 
[\[165b.3\]]srid du rkyen gyi 'du 'phrod kyi rgyu la rgyug par byed pa de srid du lus dang sems kyi bde bas myos pas gnas par 'gyur bas gang bdag gis lus dang sems kyi bde ba nub par bya gor ma chag go snyam nas de 'di ltar so so yang dag par slob par byed de/_bdag gi skyon gyi 'du 'phrod kyi rgyu 
[\[165b.4\]]'di ni rus gong gi phung po dran pas lus dang sems kyi bde ba yang dag par 'byung ba'o/_/gang bdag gis de mngon par dor bar bya gor ma chag go snyam nas de mig gi rnam par shes pa byung ba zhes bya ba nas yid kyi rnam par shes pa'i bar byung ba skye ba dang 'jig pa'i tshul gyis nub par 
[\[165b.5\]]byed pa 'di ni lhag pa'i sems kyi mthong ba'i chos la bde bar gnas par 'gyur ba gsum pa yin te/_skyon med par thob pa dang /_dka' ba med par thob pa dang /_ngan ngon ma yin par thob pa yin no/_/gzhan yang de 'di snyam du sems te/_bdag chos kyi dbyings thams cad nges par 
[\[165b.6\]]'byung ba dang /_zad pa dang /_rang bzhin dag pa dang /_ngo bo nyid med pa dang /_zhi ba'i tshul gyis gnas par bya'o/_/ji ltar zhe na/_sems kyi mtshan nyid thams cad rnam par zhi ba'i tshul gyis gnas par bya'o snyam nas/_de sems kyi mtshan nyid thams cad pa'i rgyu ba rnam par zhi ba dang sems zhi 
[\[165b.7\]]bar gnas pa 'di ni lhag pa'i sems kyi mthong ba'i chos la bde bar gnas pa dang skyon med pa thob pa bzhi pa yin te/_dka' ba med par thob pa dang /_tshegs med par thob pa yin no/_/lhag pa'i sems kyi chos bzhi po de dag dang ldan pa ni ting nge 'dzin gyi sgor 'jug pa 'bum phrag 
[\[166a\]]
[\[166a.1\]]brgyad cu rtsa bzhi mthong ngo /_/de phyir mi 'ong ba'i 'bras bu la gnas par 'gyur ba nas dgra bcom pa nyid kyi bar la gnas par 'gyur ro/_/dge slong de gnyi ga'i cha las rnam par grol ba yin zhing mthu che ba nus pa che ba yin no/_/kau Di n+ya gal te yang sems can 
[\[166a.2\]]thams cad tshul gcig cing dad pa gcig la bsam pa gcig par 'gyur du ni 'di ltar sems can rnams bsam pa tha dad pa'i phyir te/_de lta bas na de bzhin gshegs pa tshig tha dad pa'i chos kyi sgo bstan pa dang brjod pa rnams kyis chos ston to/_/bcom ldan 'das kyis sems can 
[\[166a.3\]]'du shes tha dad pa phyin ci log pa rnams la bka' stsal pa/_khyed kyi mi rtag pa'i 'du shes kyang rung /_sdug bsngal gyi 'du shes kyang rung /_bdag med pa'i 'du shes kyang rung /_rnam par bam pa'i 'du shes kyang rung /_rnam par rnags pa'i 'du shes kyang rung /_rnam par sngos pa'i 'du shes 
[\[166a.4\]]kyang rung /_rnam par zos pa'i 'du shes kyang rung /_rnam par 'thor ba'i 'du shes kyang rung ste/_de thams cad don ni 'dir gsungs pa yin no/_/kun shes kau Di n+yas gsol pa/_bcom ldan 'das ji ltar mngon par mi dga' ba'i 'du shes bsgom par bgyi ba dang /_ji ltar zas la 
[\[166a.5\]]mi 'thun pa'i 'du shes bsgom par bgyi ba bshad par gsol/_bcom ldan 'das kyis bka' stsal pa/_kau Di n+ya chog go/_/zhing 'di na byang grol gyi bde ba thob par bya ba'i phyir chos kyi rjes su 'thun pa'i chos sgrub pa yang gzhan du yin la/_'jig rten gyi khams de dag na sems can rnams byang 
[\[166a.6\]]grol gyi bde ba thob par bya ba'i phyir chos kyi rjes su 'thun pa'i chos sgrub pa'i sems can gyi bsam pa dag kyang gzhan du zhugs pa yin zhing spyod pa gzhan dang sbyor ba gzhan gyi mngon par rtogs pa yin no/_/kau Di n+ya gal te ngas bshad na tshul de lta bu de rab tu shes par 'gyur ba'i skyon med pa dag 
[\[166a.7\]]la zhugs pa dag dang /_byang chub sems dpa' sems dpa' chen po rnams ma gtogs par sems can gzhan gang dag yod pa de dag 'di la kun tu rmongs par 'gyur ro/_/kau Di n+yas 'di skad ces gsol to/_/btsun pa bcom ldan 'das 'jig rten thams cad la mngon par mi dga' ba'i 'du 
[\[166b\]]
[\[166b.1\]]shes dang zas la mi 'thun pa'i 'du shes bshad par gsol/_btsun pa bde bar gshegs pa bshad par gsol/_de thos pas sems can rnams dge ba'i rtsa ba rnam pa sna tshogs skyed par 'gyur lags so/_/sems can ma rig pas bsgribs pa rnams dang /_sred pa'i kun 
[\[166b.2\]]tu sbyor ba can rnams dang /_sred pa'i ltung ba thogs pa rnams dang /_'khor bar kun tu rgyug cing 'khor ba rnams kyi sngon gyi mtha' mi mngon lags te/_der de dag mngon par dga' lags so/_/de ci'i slad du zhe na/_zas kyi kun tu sbyor ba'i rgyu dang 'khrig pa dang ldan pa'i kun tu sbyor 
[\[166b.3\]]ba'i slad du ste/_chos kyi tshul de lta bu de ma thos pas 'gro ba lnga'i 'khor bar bying zhing rtag tu sdug bsngal gyis nyen par gnas lags so/_/bcom ldan 'das ni sems can thams cad la bde bar bzhed pa/_sems can thams cad la thugs brtse ba thugs rje chen po brnyes pa lags na/_
[\[166b.4\]]btsun pa bcom ldan 'das de bzhin gshegs pa ye shes dpal brtsegs rgyal po des gang skye bo mang po la sman pa dang /_lha dang mi rnams kyi bar la sman pa'i slad du bskur ba smon pa ma mchis pa dang rjes su 'thun pa'i gzungs sngags kyi don thams cad yongs su rdzogs par bshad par gsol/_
[\[166b.5\]]btsun pa bcom ldan 'das 'jig rten thams cad la mngon par mi dga' ba'i 'du shes bshad par gsol/_sems can rnams kyis de thos pas 'dod pa rnams las ldog par 'gyur lags so/_/btsun pa bcom ldan 'das zas la mi 'thun pa'i 'du shes bshad par gsol/_de thos pas 
[\[166b.6\]]sems can gang dag ro la chums pa rnams ldog par 'gyur lags so/_/sems can gang dag gis 'dod pa rnams la nyes dmigs su 'tshal ba dang /_ro rnams la nyes dmigs su 'tshal ba'i sems can de dag 'khor ba'i pha rol tu dga' ba dag pa dang /_srid pa'i 'ching ba las grol 
[\[166b.7\]]bar blta lags so/_/bcom ldan 'das kyis bka' stsal pa/_kau Di n+ya de de bzhin no/_/ji skad khyod kyis smras pa de bzhin te/_ji ltar byang chub sems dpa' snang ba dpal gyi snying pos nga la yid la byed pa brjod pa bzhin lha dang bcas pa'i 'jig rten gyi mdun du 'jig rten thams cad la 
[\[167a\]]
[\[167a.1\]]mngon par mi dga' ba'i 'du shes ngas bshad par bya'o/_/zas la mi 'thun pa'i 'du shes kyang ngas bshad par bya'o/_/kau Di n+ya de'i phyir khyod kyis nyon la zhes bya ba nas bcom ldan 'das kyis de la 'di skad ces bka' stsal to zhes bya ba'i bar du'o/_/kau Di n+ya gang du mngon par 
[\[167a.2\]]mi dga' ba de bskyed par bya ba'i 'jig rten gang zhe na/_'jig rten ni gnyis te/_sems can gyi 'jig rten dang /_'du byed kyi 'jig rten no/_/de la sems can gyi 'jig rten gang zhe na/_sems can rnams zhes bya ba ni gang dag 'gro ba lnga po sems can dmyal ba dang /_dud 'gro dang /[ {]yi dgas [,]yi dwags [}]dang /_lha dang /_
[\[167a.3\]]mi rnams kyi nang du skyes pa rnams so/_/'dod pa'i khams na ni srid pa mngon par grub pa nyi shu'o/_/gzugs kyi khams na ni bcu drug go/_/gzugs med pa'i khams na ni srid pa mngon par grub pa bzhi ste/_sems can gyi 'jig rten ni de tsam mo/_/de la 'dod pa'i khams kyi srid pa mngon par 
[\[167a.4\]]grub pa nyi shu gang zhe na/_sems can dmyal ba chen po brgyad de re re la yang 'khor bcu drug go/_/brgyad gang zhe na/_dus gsum pa'i yang sos zhes bya ba 'khor bcu drug pa dang /_thig nag dang /_bsdus gzhom dang /_ngu 'bod dang /_ngu 'bod chen po dang /_tsha ba dang /_rab tu tsha ba dang /_sems can 
[\[167a.5\]]dmyal ba mnar med pa zhes bya ba 'khor bcu drug pa'o/_/sems can gang dag lus dang /_ngag dang /_yid kyis nyes par spyad pa'i rgyus de dag tu skyes shing skye bar 'gyur ba de dag der sdug bsngal gyi tshor ba rtsub pa mi bzad pa tsha ba chen po myong bar 'gyur ro/_/de dag gis der mig gis 
[\[167a.6\]]gzugs gang ci mthong yang rung /_thams cad yid du mi 'ong bar mthong gi yid du 'ong bar ma yin/_yid du mi 'thad par mthong gi yid du 'thad par ma yin/_gzugs mi sdug par mthong gi gzugs sdug par ma yin/_gzugs mi legs par mthong gi gzugs legs par mi mthong ste/_de 
[\[167a.7\]]lta bas na gzhi des de dag der sdug bsngal gyi tshor ba rtsub pa mi bzad pa tsha ba chen po myong bar 'gyur ro/_/de dag gis der rna bas sgra gang ci thos kyang rung zhes bya ba nas snas dri gang ci mnams kyang rung zhes bya ba dang /_lces ro gang ci myangs kyang rung zhes bya ba dang /_lus kyis reg bya gang ci reg kyang rung 
[\[167b\]]
[\[167b.1\]]zhes bya ba dang /_yid kyis chos rnams gang ci rnam par shes kyang rung zhes bya ba'i bar thams cad yid du mi 'ong bar yin gyi yid du 'ong bar ma yin/_yid du mi 'thad par yin gyi yid du 'thad par ma yin/_gzugs mi sdug par yin gyi gzugs sdug par ma yin/_gzugs mi 
[\[167b.2\]]legs par yin gyi gzugs legs par ma yin no/_/lus rab tu 'bar ba dang /_lcags kyi thu lum za ba dang /_lcags dang zangs 'thung ba dag yin te/_gzhi des de dag der sdug bsngal gyi tshor ba rtsub pa mi bzad pa tsha ba chen po myong bar 'gyur ro/_/ji srid du gang 'dir sngon chad 
[\[167b.3\]]mi rnams kyi nang du mir gyur pa dang /_'thun pa'i lus kyis nyes par spyod pa spyad pa dang /_ngag dang /_yid kyis nyes par spyod pa spyad pa de dag gi sdig pa'i las de zad par ma gyur cing sbyangs par ma gyur pa de srid du de dag de nas shi 'pho bar mi 'gyur ro/_/kau Di n+ya ltos sems can 
[\[167b.4\]]bde ba 'dod par gyur la sdug bsngal dang mi 'thun par byed pa su zhig sems can dmyal ba de la dga' bar sems shing 'dod pa skyed par byed/_'di ni nyes par spyad pa spyod pa'i 'gro ba dang po ste/_de la mkhas pas mngon par mi dga' ba'i 'du shes bskyed par bya'o/_/kau Di n+ya de la 
[\[167b.5\]]mkhas pas ji ltar dud 'gro'i skye gnas la mngon par mi dga' ba'i 'du shes bskyed par bya zhe na/_kau Di n+ya dud 'gro rnams kyi lus 'di ltar mchog tu phra mo thob pa dag yod de/_'di lta ste/_skra'i rtse mo'i mtha' lnga bcu'i char phye ba tsam mo/_/kha cig ni nyi zer gyi rdul tsam mo zhes bya ba nas 
[\[167b.6\]]kha cig ni rgya shug gi tshad do zhes bya ba'i bar du'o/_/kha cig ni lus dpag tshad khri'i bar du thob pa dang thob par 'gyur ba dag go/_/kha cig gi srog ni yud tsam cig thub bo zhes bya ba nas kha cig gi tshe bskal pa gcig thub bo zhes bya ba'i bar du'o/_/der de dag la chos byed pa med do/_/dge ba byed 
[\[167b.7\]]pa med do/_/der de dag ngo tsha shes pa dang /_khrel yod pa spangs pa dag dang /_snying rje med par zhugs pa dag dang /_snying brtse ba med pa dag dang /_rtag par sdug bsngal gyis gzir ba dag dang /_rtag tu skrag pa dag dang /_gcig la gcig za ba dag dang /_mi dge ba'i las kyi lam thams 
[\[168a\]]
[\[168a.1\]]cad dang yang dag par ldan pa dag dang /_gti mug gi mun khrod du zhugs par gyur pas ngan 'gror 'gro ba dag dang bde 'gror 'gro ba dag kyang spyod yul ma yin pa la dge ba'i las byed par sems phyin ci log tu gyur pa dag yin no/_/mkhas pa su zhig 
[\[168a.2\]]de lta bu'i gti mug gi mun khrod du rtag par sdug bsngal gyis gzir ba'i dud 'gro'i skye gnas de la dga' bar sems shing 'dod pa skyed par byed/_'di ni nyes par spyad pa spyod pa'i 'gro ba gnyis pa ste/_de la mkhas pas mngon par mi dga' ba'i 'du shes bskyed par bya'o/_/kau Di n+ya 
[\[168a.3\]]de la mkhas pas ji ltar [{]yi dgas [,]yi dwags [}]kyi 'gro ba'i skye gnas la yang mngon par mi dga' ba'i 'du shes bskyed par bya zhe na/_kau Di n+ya gang dag gi lus mtho gang tsam yod pa'i [{]yi dgas [,]yi dwags [}]dag yod de/_kha cig ni mi gang tsam mo/_/kha cig ni dpag tshad stong yod pa'i bar gyi lus thob la de 
[\[168a.4\]]dag kyang gcer bu dang /_rtsub pa dag dang /_nag po dag dang /_lus mchog tu skem zhing sha khrag dang bral ba dag dang /_rtag par bkres shing skom pas gzir ba dag dang /_bza' btung dang bral ba dag dang /_me'i dbugs rngub pa dang dbugs 'byung ba dag dang /_gcig la 
[\[168a.5\]]gcig rab tu sdang ba'i sems dang ldan pa dag dang /_snying rje med par zhugs pa dag dang /_rtag par lus dub pa dang /_sprin bsil ba dang bral ba dag yin no/_/kha cig gi zas ni lcags dang zangs yin no/_/kha cig gi ni lcags kyi thu lum rnams so/_/kha cig gi ni rnag 
[\[168a.6\]]khrag tsha ba'o/_/kha cig gi ni rdul kun tu tsha ba'o/_/kha cig gi ni phyi sa kun tu tsha ba'o/_/kha cig gi ni gcin bskol ba'o/_/kha cig gi ni rlung kun tu tsha ba'o/_/kha cig ni rtsa ba dang /_'dab ma dang /_me tog dang /_'bras bu dang /_shing las byas pa'i kha zas rab tu 'bar ba'o/_/
[\[168a.7\]]de yang dka' bas res 'ga' nan gyis rnyed par 'gyur ro/_/[{]yi dgas [,]yi dwags [}]kha cig gi tshe'i tshad ni lo stong thub bo/_/kha cig gi tshe'i tshad ni lo stong phrag brgya'i bar du thub ste/_rtag par bde ba dang bral ba dag dang /_sdug bsngal gyis gzir ba dag dang /_ma rig pa'i mun par zhugs 
[\[168b\]]
[\[168b.1\]]pa dag yin na mkhas pa su zhig [{]yi dgas [,]yi dwags [}]rnams la dga' ba skyed par byed/_'di ni nyes par spyad pa spyod pa'i 'gro ba gsum pa ste/_de la mkhas pas mngon par mi dga' ba'i 'du shes bskyed par bya'o/_/kau Di n+ya de la mkhas pas ji ltar mi'i 'jig rten 'di la mngon par 
[\[168b.2\]]mi dga' ba'i 'du shes bskyed par bya zhe na/_mi'i 'jig rten 'di ni sems can rnams sdug bsngal gyis gzir ba dag yin te/_rga ba'i sdug bsngal dang /_na ba'i sdug bsngal dang /_'chi ba'i sdug bsngal dang /_mi sdug pa dang phrad pa'i sdug bsngal dang /_sdug pa dang bral ba'i 
[\[168b.3\]]sdug bsngal dang /_rnam pa sna tshogs yongs su tshol ba'i sdug bsngal dang /_'khrug pa dang /_khro ba dang /_phrag dog dang /_ser sna dang /_phra ma smra ba dang /_tshig rtsub po smra ba dang /_brnab sems dang /_grang ba dang /_dro ba dang /_gcig la gcig kun tu gnod par byed pa'i sdug 
[\[168b.4\]]bsngal gyis gzir ba dag yin/_dus rtag tu mi'i 'jig rten 'di na sems can rnams 'chi ba rjes su dran pas sdug bsngal ba dang /_tshe thung ba nyid kyi sdug bsngal dang /_'jig rten pha rol du 'gro ba rjes su dran pa'i sdug bsngal gyis gzir ba dag yin na mkhas pa su zhig mi'i 
[\[168b.5\]]'jig rten la 'dod pa skyed par byed cing dga' bar sems/_'di ni spel ma'i 'gro ba bzhi pa ste/_de la mkhas pas mngon par mi dga' ba'i 'du shes bskyed par bya'o/_/kau Di n+ya de la mkhas pas ji ltar lha'i 'jig rten la mngon par mi dga' ba'i 'du shes bskyed par bya zhe na/_'dod pa 
[\[168b.6\]]na spyod pa'i lha drug po de dag na yang sems can rnams 'dod pa la sred pa'i sdug bsngal rnams kyis gzir bdag yin/_'ged pa dang /_longs spyod dang /_nye bar spyod pa'i sdug bsngal rnams kyis gzir ba dag yin/_sngon chad dge ba'i rtsa ba bsags pa mthar gyis yongs su zad 
[\[168b.7\]]pa'i sdug bsngal rnams kyis gzir ba dag yin/_yongs su tshol ba'i sdug bsngal rnams kyis gzir ba dag yin/_sdug pa dang bral ba'i sdug bsngal rnams kyis gzir ba dag yin/_bsod nams yongs su zad pas 'chi 'pho ba'i sdug bsngal rnams kyis gzir ba dag yin/_
[\[169a\]]
[\[169a.1\]]yang dang yang du ngan song gi sdug bsngal rnams kyis gzir ba dag yin te/_'di ni 'dod pa na spyod pa'i lha rnams la mngon par mi dga' ba'i 'du shes lnga pa yin no/_/'di ni rnam pa lnga pa yin te/_mkhas pas 'dod pa'i khams 'di thams cad la mngon par mi 
[\[169a.2\]]dga' ba'i 'du shes bskyed par bya'o/_/kau Di n+ya de la mkhas pas ji ltar gzugs na spyod pa'i lha rnams la mngon par mi dga' ba'i 'du shes bskyed par bya zhe na/_sems can gang dag gzugs na spyod pa bcu drug yod pa de dag kyang lha'i ris rnams kyi nang na 'jig rten pa'i bsam 
[\[169a.3\]]gtan dag sgom par byed de/_de dag thams cad zag pa dang bcas pa'i sdug bsngal rnams kyis yongs su ma grol ba yin/_sdug bsngal mang pos gzir ba yin/_lhag ma dang bcas pa'i 'gro ba nyid kyi sdug bsngal rnams kyis gzir ba yin/_pha rol la mi lta ba rnams yin/_
[\[169a.4\]]nges par 'byung bar mi lta ba rnams yin/_ngan song gi sdug bsngal rnams las yongs su ma grol ba yin te/_sdug bsngal de dag gis gzir ba yin na mkhas pa su zhig de dag la dga' bar sems shing 'dod pa skyed par byed/_mkhas pas de ltar gzugs kyi khams de la mngon 
[\[169a.5\]]par mi dga' ba'i 'du shes bskyed par bya'o/_/gzhan yang gzugs kyi khams de na sems can gang dag zag pa med pa'i bsam gtan dang yang dag par ldan zhing yongs su grol ba ma yin par gnas pa 'phags pa'i lam gyi tshe sdug bsngal rnams kyis gzir ba yin zhing /_de yongs 
[\[169a.6\]]su rdzogs pa kun tu tshol ba'i sdug bsngal rnams kyis gzir ba yin/_sa ma lus pa thams cad kyi ting nge 'dzin la dbang mi byed pa'i sdug bsngal rnams kyis gzir ba dag yin te/_de dag rang rgyal ba dang thun mong ba'i ting nge 'dzin la dbang sgyur ba med pa nyid kyi sdug bsngal 
[\[169a.7\]]rnams kyis gzir ba yin no/_/de dag de bzhin gshegs pa'i spyod yul la dbang sgyur ba med pa nyid kyi sdug bsngal rnams kyis gzir ba yin no/_/de na gang dag mgo mnyam du yongs su mya ngan las 'das par byed pa de dag thams cad sdug bsngal de rnams kyis gzir ba yin 
[\[169b\]]
[\[169b.1\]]no/_/mkhas pas de ltar gzugs kyi khams de la mngon par mi dga' ba'i 'du shes bskyed par bya'o/_/kau Di n+ya de la mkhas pas ji ltar gzugs med pa'i khams la mngon par mi dga' ba'i 'du shes bskyed par bya zhe na/_gzugs med pa'i ris kyi lha'i gnas bzhi po de dag na yang 
[\[169b.2\]]sems can rnams zag pa dang bcas pa'i ting nge 'dzin rnams dang ldan pa yin te/_de dag thams cad zag pa dang bcas pa'i sdug bsngal rnams las yongs su ma grol ba dag yin/_sdug bsngal de rnams kyis gzir ba dag yin/_de dag slob pa dang mi slob pa'i sa thams cad 
[\[169b.3\]]la dbang sgyur ba med pa dag yin/_sdug bsngal de rnams kyis gzir ba dag yin/_chos mi thos pa'i sdug bsngal rnams kyis gzir ba dag yin/_sred pa thams cad gtan du bcad pa la dbang sgyur ba med pa nyid kyi sdug bsngal rnams kyis gzir ba dag yin/_de nas 'chi 'pho 
[\[169b.4\]]ba'i chos kyi rnam pa dang /_lhag ma dang bcas par 'gro ba nyid kyi sdug bsngal rnams kyis gzir ba dag yin/_ngan song thams cad kyi sdug bsngal rnams las yongs su ma grol ba dag yin no/_/sdug bsngal de rnams kyis gzir ba dag yin te/_mkhas pas de ltar gzugs 
[\[169b.5\]]med pa'i khams de la mngon par mi dga' ba'i 'du shes bskyed par bya'o/_/rnam pa brgyad po de dag gis srid pa gsum gyi btson ra thams cad du srid pa mngon par grub pa yin no/_/mkhas pas de lta bu dang yang dag par ldan pa'i mngon par mi dga' ba'i 'du shes bskyed par bya zhing 'dun pa 
[\[169b.6\]]drag pos 'phags pa'i lam yan lag brgyad pa bsgom par bya ste/_kau Di n+ya 'di ni 'jig rten thams cad la mngon par mi dga' ba'i 'du shes so/_/'du byed kyi 'jig rten la mngon par mi dga' ba'i 'du shes gang zhe na/_'du byed gsum zhes bya ste/_'di lta ste/_lus kyi 'du byed dang /_ngag gi 
[\[169b.7\]]'du byed dang /_yid kyi 'du byed do/_/de la lus kyi 'du byed gang zhe na/_dbugs rngub pa dang /_dbugs 'byung ba rnams ni lus kyi 'du byed rnams zhes bya'o/_/de la ngag gi 'du byed gang zhe na/_rtog pa dang /_dpyod pa rnams ni ngag gi 'du byed rnams zhes bya'o/_/de la yid kyi 'du byed rnams gang 
[\[170a\]]
[\[170a.1\]]zhe na/_rnam par shes pa dang sems pa'o/_/'di dag ni yid kyi 'du byed rnams zhes bya'o/_/'du byed gsum po 'di dag ni sems can rnams kyi mtshan nyid mnyam pa rnams so/_/mkhas pas ji ltar 'du byed rnams la mngon par mi dga' ba'i 'du shes bskyed par bya zhe na/_mkhas 
[\[170a.2\]]pas gang dbugs rngub pa dang /_dbugs 'byung ba rnams kyi mtshan ma la gsar pa dang rnying pa'i tshul dang /_bsil ba'i rnam pa dang /_dro ba'i rnam pa dang mi 'thun pa'i tshul gyis nye bar rtog par bya'o/_/lus 'byung ba thams cad kyi dbugs rngub pa dang /_lus thams cad kyi dbugs 'byung 
[\[170a.3\]]ba dang /_rma'i sgo rnams kyi mtshan ma la yang nye bar brtags nas 'du byed 'di rnams ni ma byung ba las yang dag par byung ba dag go/_/byung nas med par gyur pa dag go/_/thams cad glog lta bu dag go snyam zhing thams cad du zad par 'du shes par yid la byed cing dngos po med par 'du shes 
[\[170a.4\]]par yid la byed do/_/gang du tha dad par rtog par byed na rnam par rtog pa thams cad 'byung ste/_rtog pa rnams la zad pa'i 'du shes dang dngos po med pa'i 'du shes 'byung ngo /_/chos de nyid la gang bsil ba'i 'du shes dang /_dro ba'i 'du shes dang /_mi 'thun pa'i 'du shes dang /_de bzhin du 
[\[170a.5\]]sar pa dang rnying pa'i 'du shes kyang rung 'du shes dang sems pa de dag las 'byung ste/_thams cad du zad par 'du shes pa dang dngos por 'du shes par 'gyur ro/_/de 'du byed thams cad la zad par 'du shes pa dang /_'jig par 'du shes pa dang /_'dod chags dang bral bar 'du shes pa 
[\[170a.6\]]dang /_'gog pa la dmigs par 'du shes par 'gyur ro/_/de 'du byed thams cad kyi sngon gyi mtha' dang phyi ma'i mtha' mthong bas thams cad du zad par 'du shes pa zhes bya ba nas 'gog pa la dmigs par 'du shes pa'i bar du 'gyur ro/_/sus de ltar 'du byed rnams la dmigs 
[\[170a.7\]]pa shin tu yongs su sbyang ba byas par gyur pa de 'du byed thams cad la mi brtan par 'du shes pa dang /_rab tu 'jig par 'du shes pa dang /_yid mi brtan par 'du shes pa dang /_mi rtag par 'du shes pa dang /_dngos po med par 'du shes pa dang /_bdag med par 'du shes par 'gyur ro/_/de lta bur 
[\[170b\]]
[\[170b.1\]]yang dag par brtson pa'i sems dang ldan pa de yang dag pa ji lta ba bzhin shes nas 'du byed thams cad la mngon par mi dga' bar 'du shes par 'gyur ro/_/de bzhin du yang so sor brtags pa'i 'gog pa la dmigs pa'am so sor brtags pa ma yin pa'i 'gog pa la dmigs pas 
[\[170b.2\]]dus gsum la rjes su sems par byed/_kun tu sbyor ba thams cad spong bar byed/_mthong ba rnam par dag par byed/_'khor ba'i rgyun spong bar byed cing yang dag pa nyid skyon med par zhugs nas rgyun du zhugs pa'i 'bras bu thob par byed do/_/kau Di n+ya mkhas pa ni de ltar rnam pa thams 
[\[170b.3\]]cad du 'du byed kyi 'jig rten la mngon par mi dga' ba'i 'du shes skyed par byed do/_/kau Di n+ya 'di ni mngon par mi dga' ba'i 'du shes kyi sbyor ba'i dmigs pa'o/_/de la chos gos la mi 'thun pa'i 'du shes gang zhe na/_kau Di n+ya mkhas pas gang gi tshe chos gos mthong ngam/_reg gam/_
[\[170b.4\]]sham thabs su byed dam/_gyon par byed dam/_bzhag gam/_sbas kyang rung ste de thams cad du 'di ni mi'i pags pa'o/_/de la khrag gis bskus pa'o/_/khrag 'dzag pa'o/_/mchog tu dri mi zhim pa'o/_/thams cad kyis skyon bgrang bar bya'o/_/srin bu dang sbrang bus gang ba'o/_/mdzangs pa 
[\[170b.5\]]rnams kyis mngon par dga' bar bya ba ma yin pa'o zhes de lta bur 'du shes par 'gyur ro/_/mkhas pa de ltar chos gos la mngon par mi dga' ba'i 'du shes skyed do/_/kau Di n+ya mkhas pas ji ltar zas la mi 'thun pa'i 'du shes bskyed par bya zhe na/_mkhas pas gang zas blangs 
[\[170b.6\]]par gyur na de zas 'di yang nang grol lo/_/skra dang pags pa med cing rnag dang khrag gis bskus pa srin bu dang /_sbrang bus yongs su bskor ba'o/_/snod 'di ni mi mgo'i thod pa mchog tu dri nga ba skyon du bgrang bar bya'o zhes de lta bur 'du shes skyed de/_gal te 'bras can zhig len na mi ro srin 
[\[170b.7\]]bus gang ba'o/_/zhes de lta bur 'du shes par 'gyur ro/_/gal te chu zhig len na de 'di ni mi'i khrag mchog tu skyon du bgrang bar bya'o zhes bya ba dang /_de bzhin du phye dag la 'di ni mi'i rus pa'i phye ma'o zhes bya ba dang /_de bzhin du khur skyal 'di ni mi'i pags pa'o zhes de ltar 'du shes par 'gyur ro/_/
[\[171a\]]
[\[171a.1\]]de bzhin du sha khu dang /_thug pa dang /_tshod ma dang /_sran tshod kyang rung ste/_de la 'di ni mi'i khrag go/_/'di ni mi'i klad pa'o zhes bya ba dang /_de bzhin du snga sngo la 'di ni mi'i skra'o/_/'di ni mi'i so'o zhes bya ba dang /_de bzhin du sha la 'di ni mi'i sha'o zhes bya ba dang /_de bzhin du 
[\[171a.2\]]li khar dang /_bu ram dang /_rgun chang dang /_bal po se'u'i khu ba la 'di ni mi'i khrag go/_/mi'i klad pa'o/_/mi'i bad kan no/_/mi'i rus pa'i rkang ngo zhes bya ba de lta bur 'du shes skyed de/_kau Di n+ya mkhas pas de ltar zas la mi 'thun pa'i 'du shes bskyed par bya'o/_/kau Di n+ya mkhas 
[\[171a.3\]]pas ji ltar khyim mam/_gnas khang ngam/_khang pa brtsegs mar 'jug pa'i tshe 'jigs pa'i 'du shes bskyed par bya zhe na/_grong khyer chen po sgo bzhi pa 'dir zhugs pas bdag sreg go/_/'jug pa na shing la mer 'du shes pa dang /_'jim pa la mi'i shar 'du shes pa dang /_ri mo la 
[\[171a.4\]]mi'i khrag tu 'du shes pa dang /_mal cha la mi'i pags pa nyid du 'du shes pa dang /_stan la mi'i rus gong gi phung po 'am/_mi ror byin gyis rlob par byed pa de lta bur 'du shes pa 'jug par bya'o/_/rtsi'i rnam pa de lta bu la so sor sten par byed pa na yang chos de dag yid la bya'o/_/
[\[171a.5\]]kau Di n+ya mkhas pa de lta bur 'du shes pa ni 'jig rten thams cad la mngon par mi dga' ba'i 'du shes thob par 'gyur ro/_/su 'jig rten thams cad la mngon par mi dga' bar 'du shes par 'gyur ba de yon tan dang phan yon ci thob ce na/_de rjes su 'thun pa'i bzod pa 
[\[171a.6\]]gsum thob par 'gyur ro/_/gsum gang zhe na/_smon pa med pa dang rjes su 'thun pa'i bzod pa dang /_stong pa nyid dang rjes su 'thun pa'i bzod pa dang /_mtshan ma med pa dang rjes su 'thun pa'i bzod pa'o/_/'jig rten gyi bzod pa gsum po de dag thob pas phan yon thob par byed 
[\[171a.7\]]de/_de'i sems stong pa nyid kyi lta ba la 'jug par byed do/_/de skye ba dang 'jig pa'i tshul gyis mngon par 'du byed pa med pa la yid 'jug par byed do/_/de phung po'i rang bzhin la mi rtag pa dang /_sdug bsngal ba dang /_stong pa nyid dang bdag med pa'i stong pa nyid yang dag par rjes su mthong 
[\[171b\]]
[\[171b.1\]]ngo /_/khams rnams zhes bya ba nas skye mched rnams zhes bya ba'i bar yang dag par rjes su mthong ngo /_/bden pa rnams zhes bya ba'i bar dang /_rten cing 'brel bar 'byung ba zhes bya ba'i bar la chos thams cad kyi rang bzhin dang mi rtag pa nyid yang dag par rjes su mthong ngo /_/sdug 
[\[171b.2\]]bsngal nyid dang bdag med pa nyid kyi stong pa nyid yang dag par rjes su mthong ngo /_/de rgyun du zhugs pa'i 'bras bu 'thob bo zhes bya ba nas dgra bcom pa nyid kyi bar 'thob ste/_kau Di n+ya 'di ni mi slob pa'i rnam par grol ba mnyam par gzhag pa'o/_/kau Di n+ya 'jig rten thams 
[\[171b.3\]]cad la mngon par mi dga' ba'i 'du shes 'di ni sems can rnams kyi gces spras byed pa'o/_/'dod pa'i 'dod chags thams cad yang dag par spong bar byed pa'o/_/gzugs kyi 'dod chags thams cad dang /_gzugs med pa'i 'dod chags thams cad yang dag par spong 
[\[171b.4\]]bar byed pa'o/_/nga rgyal dang /_rgod pa dang /_the tsom dang /_ma rig pa'i mun pa thams cad spong bar byed pa'o/_/lhag ma med pa'i sa'i bar la 'jog par byed pa'o/_/don thams cad yongs su rdzogs pa smon pa med pa dang rjes su 'thun pa'i gzungs sngags de bzhin gshegs 
[\[171b.5\]]pa ye shes dpal brtsegs rgyal pos gang nga la byang chub sems dpa' sems dpa' chen po snang ba dpal gyi snying po'i lag nas bskur zhing /_'dus pa chen po 'di la ngas bshad pa la dad pa sbyin par mdzad pa 'di ni mthu che ba phan yon che ba'o/_/'dod pa'i 'dod chags thams 
[\[171b.6\]]cad dang gzugs kyi 'dod chags thams cad dang /_gzugs med pa'i 'dod chags thams cad yang dag par zad par byed pa'o/_/nga rgyal thams cad yang dag par zad par byed pa'o/_/zad pa shes pa dang mi skye ba shes pa'i bar du byed pa'o/_/mi skye ba'i ye shes mthong bar 
[\[171b.7\]]byed pa'o/_/ma rig pa'i mun pa'i phung po thams cad rab tu 'joms par byed pa'o/_/rnam par 'jig par byed pa'o/_/sdug bsngal gyi khur thams cad 'dor bar byed pa'o/_/bdud rnams tshar gcod par byed pa'o/_/phas kyi rgol ba rnams pham par byed pa'o/_/lha rnams 
[\[172a\]]
[\[172a.1\]]thams cad dga' bar byed pa'o/_/gnod sbyin thams cad mgu bar byed pa'o/_/lha ma yin rnams rnam par 'joms par byed pa'o/_/nam mkha' lding rnams dngang bar byed pa'o/_/mi 'am ci rnams dad par byed pa'o/_/lto 'phye chen po rnams dngang bar byed pa'o/_/
[\[172a.2\]]phas kyi rgol ba rnams nges par thul bar byed pa'o/_/rgyal rigs rnams mngon par dad par byed pa'o/_/bram ze rnams 'jug par byed pa'o/_/rje'u rigs rnams dga' bar byed pa'o/_/dmangs rigs rnams mchog tu dga' bar byed pa'o/_/bud med rnams 'dod chags dang bral 
[\[172a.3\]]bar byed pa'o/_/mang du thos pa rnams skyo bar byed pa'o/_/rnal 'byor spyod pa rnams mngon par dga' bar byed pa'o/_/'jig rten thams cad rab tu zhi bar byed pa'o/_/'thab pa dang /_thab mo dang /_mu ge dang /_nad dang /_dus ma yin pa'i pha rol gyi dmag tshogs dang /_dus ma yin 
[\[172a.4\]]pa'i rlung dang /_char pa dang /_chu bo dang /_grang ba dang /_dro ba dang /_kha ba dang /_tsha ba dang /_rtsub pa dang /_ro mi bro ba dang /_reg par dka' ba'i dngos po thams cad rnam par zhi bar byed pa'o/_/chos kyi tshul 'bar bar byed pa'o/_/dkon mchog gsum gyi gdung rgyun mi 'chad par byed pa'o/_/
[\[172a.5\]]sangs rgyas kyi bstan pa ston par byed pa'o/_/'khor bas skrag pa rnams dbugs 'byin par byed pa ste/_'di ni smon pa med pa dang /_rjes su 'thun pa'i gzungs sngags yin no/_/bstan pa 'di bshad pa na sems can lha dang mi grangs med dpag tu med pa ni chos rnams la chos kyi 
[\[172a.6\]]mig rdul med cing dri ma dang bral ba thob par gyur to/_/dkrigs phrag dgu bcu rtsa brgyad ni len pa med par zag pa rnams las sems rnam par grol lo/_/de'i tshe khri phrag brgyad ni smon pa med pa dang rjes su 'thun pa'i gzungs sngags 'di thob par gyur to/_/de'i tshe sems can 
[\[172a.7\]]grangs med dpag tu med pas ni bla na med pa yang dag par rdzogs pa'i byang chub tu sems bskyed cing phyir mi ldog par gyur to/_/de'i tshe 'bum phrag lnga bcu rtsa brgyad ni mi skye ba'i chos rnams la bzod pa thob par gyur to/_/lha dang /_klu dang /_gnod sbyin dang /_srin po dang /_lha ma yin dang /_nam mkha' lding dang /_
[\[172b\]]
[\[172b.1\]]mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za dang /_grul bum dang /_mi dang /_mi ma yin pa thams cad kyis legs so zhes bya ba gsol te/_btsun pa bcom ldan 'das legs so legs so/_/sangs rgyas bcom ldan 'das rnams kyi thogs pa ma mchis pa'i ye shes gzigs 
[\[172b.2\]]pa ni ngo mtshar lags so/_/mchog tu ngo mtshar lags so/_/btsun pa bcom ldan 'das 'di ltar de bzhin gshegs pa rnams sems can thams cad kyi bsam pa mkhyen pa lags so/_/dbang po la mkhas pa'i pha rol tu phyin pa lags/_sems can thams cad la chos kyi ros tshim par 
[\[172b.3\]]mdzad pa lags/_'phags pa'i lam yan lag brgyad pa ston par mdzad pa lags/_sdug bsngal thams cad nye bar zhi bar mdzad pa lags pas su zhig bla na med pa yang dag par rdzogs pa'i byang chub 'di la dad pa mi skyed pa lags/_lha dang /_klu dang /_gnod sbyin dang /_lha ma yin dang /_nam 
[\[172b.4\]]mkha' lding dang /_mi 'am ci dang /_lto 'phye chen po rnams kyis thal mo rab tu sbyar nas mgrin gcig tu 'di skad ces gsol to/_/btsun pa bcom ldan 'das gang dang gang du bden pa dang rjes su 'thun pa'i gzungs sngags 'di bstan pa tha na glegs bam du chud pa la yang rung ste/_de 
[\[172b.5\]]dang der bdag cag gis brtson pa lhur blang ba'i thabs thams cad kyis bkur stir bgyi'o/_/ri mor bgyi'o/_/mchod par bgyi'o/_/chos smra ba dang chos nyan pa de dag dang /_gnas de dag la slar rgol ba thams cad kyis mi rdzi bar yongs su bskyang bar bgyi'o/_/bsrung bar 
[\[172b.6\]]bgyi'o/_/sba bar bgyi'o/_/nor gyi phung po thams cad kyis mi phongs par bgyi'o/_/rtag par snod du gyur cing sbyin gnas su gyur la/_tshogs pa rnams nad ma mchis pa dang /_longs spyod dang nye bar spyod pas dga' zhing rtse ste/_mchog tu dga' ba mang la chos 'tshal zhing chos kyis 
[\[172b.7\]]gnas pa dag dang /_chos rjes su bsrung bar bgyi'o/_/bcom ldan 'das kyis bka' stsal pa/_khyed gang dag chos kyi tshul dang dkon mchog gsum gyi gdung rgyun mi gcad par bya ba'i phyir zhugs pa ni sangs rgyas kyi bstan pa la sbyin bdag khyed legs so legs so//_//
[\[173a\]]
[\[173a.1\]]'phags pa shin tu rgyas pa chen po'i sde nyi ma'i snying po zhes bya ba'i mdo/_bam po brgyad pa/_yang de'i tshe tshe dang ldan pa shA ri'i bus bcom ldan 'das ga la ba de logs su thal mo sbyar ba rab tu btud nas bcom ldan 'das la 'di skad ces gsol 
[\[173a.2\]]to/_/btsun pa bcom ldan 'das de bzhin gshegs pa dpal me tog gi snying po des gang byang chub sems dpa' nam mkha'i snying po'i lag nas 'dir yid la byed pa bskur zhing /_lung bstan pa chen po nyi ma'i snying po la dad pa sbyin par mdzad pa/_rig pa mchis 
[\[173a.3\]]pa'i sbubs zhi ba sdang ba gnyid kyis log par bgyid pa'i gzungs sngags bshad du gsol/_bcom ldan 'das kyis bka' stsal pa/_shA ri'i bu lha dang bcas pa'i 'jig rten gyi mdun du bshad par bya'o/_/shA ri'i bu de'i phyir khyod nyon la zhes bya ba nas bcom 
[\[173a.4\]]ldan 'das kyis de la 'di skad ces bka' stsal to zhes bya ba'i bar du'o/_/shA ri'i bu 'di ltar de bzhin gshegs pa dpal me tog gi snying po de de lta bu'i thag ring po nas 'dir khyed kyi bsam pa dang bag la nyal ba mkhyen nas 'dir sangs rgyas kyi zhing 'di na 
[\[173a.5\]]khyed bdag tu 'du shes pa dang /_sems phyin ci log pa dang /_'khor ba'i 'dam la kun tu rmongs pa dang /_lam yan lag brgyad pa la rnam par rmongs pas gzungs sngags de lta bu 'dir bskul ba yin no/_/ji ltar bdag med pa yin yang 'on kyang 'di na 
[\[173a.6\]]sems can byis pa rnams bdag yongs su btsal bar sems phyin ci log pa dag yin no/_/shA ri'i bu mkhas pa ji ltar bdag yongs su tshol bar byed ce na/_ji ltar bdag med pa bzhin du bdag nyid kyis mngon sum du 'gyur ro/_/shA ri'i bu mkhas pas 'di 
[\[173a.7\]]la 'di ltar bdag yongs su btsal bar bya ste/_sems can 'di rnams ni rang gi lus la bdag tu 'du shes pa dag yin pas lus 'di nyid la tshul bzhin du so sor brtag par bya'o/_/ji ltar zhe na/_dbang po kho nar mig la so sor brtag par bya'o/_/'di ltar yang 
[\[173b\]]
[\[173b.1\]]dag par brtag par bya ste/_'di ltar gnas mal sna tshogs la skyil mo krung du 'dug nas dbang po thams cad bsdams pa'i rang gi sems kyis 'di ltar brtag par bya'o/_/bdag gi mig g.yas pa 'di ni 'byung ba chen po bzhi las gyur pa/_rgyus pas 'brel 
[\[173b.2\]]pa chus gang ba yin te/_sgyur bar byed pa gzhan gang yang med kyi rlung rnams yin no/_/gang dag mig gi dbang por zhugs nas skor bar byed cing sgyur bar byed pa de dag kyang rlung rnams so/_/yongs su sbyong bar byed cing 'byung bar byed pa de dag ni nam mkha' 
[\[173b.3\]]la rten pa dag go/_/nam mkha' de yang gzung ba med pa/_brjod du med pa/_bdag med pa'o/_/ji ltar nam mkha' bdag med pa de bzhin du rlung de dag kyang bdag med pa'o/_/gang dag mig gi dbang po la 'jug cing skor bar byed/_sgyur bar byed/_yongs su sbyong 
[\[173b.4\]]bar byed/_'byung bar byed pa de dag kyang gzung ba med pa/_brjod du med pa/_bdag med pa/_dmigs pa dang bral ba dag go/_/de bzhin du gang mig gi dbang po la sa'i khams sra ba nyid shing n+ya gro d+ha'i sa bon tsam yod pa yang mig thams cad la tshul bzhin du 
[\[173b.5\]]yid la byed pa skye bas so sor brtags nas de bdag tu mi dmigs so/_/de la bdag nyid kyis nem nur med par 'gyur ro/_/de la sa'i khams la bdag med de/_khams de yang gzung ba med pa bdag med par dmigs so/_/de bzhin du de la chu'i khams la so sor 
[\[173b.6\]]rtog par byed do zhes bya ba nas de bzhin du me'i khams kyi bar la so sor rtog par byed do/_/de ltar mig gi bar la so sor brtags pas mig gi 'byung ba chen po rnams la bdag med par bdag nyid kho nas nem nur med par 'gyur ro/_/de 'di snyam du yang sems 
[\[173b.7\]]te/_mig dang gzugs la brten nas reg pa'i bdag tu gyur na mi rung ngo snyam nas de rlung de yang nam mkha'i ngo bor yang tshul bzhin du so sor brtags te de thams cad du gang du yang bdag mi dmigs so/_/brten nas rnam par shes pa 'byung ba yang rkyen rnams med na mi 'byung ste/_mig dang 
[\[174a\]]
[\[174a.1\]]gzugs la rten cing mig gi rnam par shes pa 'ba' zhig 'byung zhing gzugs rnams kyi rkyen gyis 'byung ngo /_/grogs rnam par shes pas ming dang gzugs so/_/de las byung ba'i skye mched drug las reg pa dang /_tshor ba myong ba dang /_
[\[174a.2\]]sred pa lhag par chags pa dang /_len pa dang /_srid pa dang /_skye ba dang /_rga shi'o/_/des chos 'di dag thams cad ni mig gi rnam par shes pa la yang dag par brten pa'o/_/mig gi rnam par shes pa de yang shar phyogs nas 'ongs pa ma yin/_lho 
[\[174a.3\]]phyogs nas ma yin/_nub phyogs nas ma yin/_byang phyogs nas ma yin/_steng nas ma yin/_'og nas ma yin te/_skad cig ma gang la mig gi rnam par shes pa byung ba'i skad cig de yang 'gags so/_/skad cig ma gnyis la nye bar mi gnas 
[\[174a.4\]]te/_'gags pas gang du yang 'gro ba med do/_/bsags pa med do/_/chos de dag dang 'di dag thams cad ni rkyen las 'byung bar skye'o/_/rkyen ma tshang bas 'gag go/_/gang rkyen la rag las pa de bdag med do/_/rkyen de dag kyang byed pa po med pa/_
[\[174a.5\]]tshor ba po med pa/_slong ba po med pa/_kun nas slong ba po med pa'o/_/de bdag med pa yin te/_gang bdag med pa de bdag dang bdag gis stong pa'o/_/de ci'i phyir zhe na/_mig gi rang bzhin de yin pa'i phyir te/_ther zug tu gnas pa ma yin pa dang /_
[\[174a.6\]]'jig pa med pa'i phyir de la bdag gam bdag gi med do snyam mo/_/'di la ji ltar chos thams cad len pa med pa dang /_'dor ba med pa dang /_nyan thos rnams kyis byas pa ma yin pa dang /_rang rgyal ba rnams kyis ma yin pa dang /_de bzhin gshegs pa rnams 
[\[174a.7\]]kyis mdzad pa ma yin te/_ngo bo nyid thams cad kyi mig bdag med pa'o/_/gang bdag med pa de stong pa'o/_/mi dmigs pa'i tshul gyis chos thams cad stong pa'o/_/de bzhin du mtshan ma med pa'i rnam par thar pa'i sgo'i bar du bsgoms pas chags pa'i gzhi 
[\[174b\]]
[\[174b.1\]]spong bar 'gyur zhing de'i rgyu las byung ba nyon mongs pa thams cad kyang spong bar 'gyur ro/_/de'i tshe kha cig ni bden pa dang po mngon par rtogs par 'gyur ro/_/kha cig ni bden pa bzhi pa'i bar mngon par rtogs par 'gyur ro/_/rna ba zhes bya ba nas sna dang lce'i bar la yang 
[\[174b.2\]]de bzhin no/_/yang de lus thams cad la tshul bzhin du yid la byed pas so sor rtog par byed de/_kha cig ni dang por spu gcig la lnga bcur rnam par bcad de/_bcur bshig pa la'o/_/gang dag rten pa'i spu thams cad la yang de bzhin te/_de la bdag nyid 
[\[174b.3\]]kyis nem nur med par 'gyur ro/_/spu gang la yang bdag mi dmigs so/_/mdog gi pags pa dang /_sha dang /_khrag dang /_bad kan dang /_rgyus pa dang /_rgyu ma dang /_klad pa dang /_rus pa dang /_rkang dang /_dro ba nyid la yang de bzhin no/_/rlung 
[\[174b.4\]]gyen du rgyu ba dag dang /_thur du rgyu ba dag dang /_blang ba med pa dang /_dor ba med pa'i rlung rnams la yang de bzhin du ji ltar sngar bshad pa bzhin du dmigs pa yid la byed pa ste/_lus 'di la de ltar so sor rtog par byed do/_/sems kyi bar la tshul bzhin du yid 
[\[174b.5\]]la byed pas de ltar so sor rtog par byed do/_/ji lta zhe na/_yid la rten la chos rnams la yang rten cing yid 'byung ngo /_/grogs rnam par shes pas ming dang /_gzugs dang /_skye mched dang /_'dus pa'i reg pa dang /_tshor ba myong ba dang /_sred pa lhag par 
[\[174b.6\]]chags pa nyid dang /_len pa dang /_srid pa dang /_skye ba dang /_rga shi'o/_/chos 'di dag thams cad ni yid kyi rnam par shes pa la yang dag par rten nas 'byung ngo /_/yid kyi rnam par shes pa de yang shar phyogs nas 'ongs pa ma yin no zhes bya ba nas 'og nas 
[\[174b.7\]]'ongs pa ma yin no zhes bya ba'i bar yin te/_skad cig ma gang kho na la rkyen gyi 'du 'phrod kyi rgyus yid kyi rnam par shes pa byung ba'i skad cig de yang 'gag go/_/skad cig ma gnyis pa la nye bar mi gnas te/_'gags pa gang du yang 'gro ba med do/_/bsags 
[\[175a\]]
[\[175a.1\]]pa med do/_/chos 'di dag thams cad ni rkyen las yang dag par byung bar skye'o/_/rkyen ma tshang bas 'gag go/_/thams cad rkyen la rag las pa yin te/_de dag bdag med do/_/rkyen de yang byed pa po dang /_tshor ba po dang /_slong ba po dang /_kun 
[\[175a.2\]]nas slong ba po mi dmigs pa nyid pas des na de dag bdag med pa yin te/_gang bdag med pa de bdag dang bdag gis stong pa'o/_/de ci'i phyir zhe na/_yid kyi rang bzhin de yin pa'i phyir te/_ther zug tu gnas pa ma yin pa dang /_'jig pa med pa'i phyir de la 
[\[175a.3\]]bdag gam bdag gi med do snyam mo/_/chos thams cad skye ba dang 'jig pa'i chos nyid yin te/_'di la len pa med do/_/'dor ba med do/_/de nyan thos rnams kyis byas pa ma yin no/_/rang sangs rgyas rnams kyis ma yin no/_/de bzhin gshegs pa rnams 
[\[175a.4\]]kyis mdzad pa ma yin te/_rang bzhin dang ngo bo nyid kyis yid bdag med pa'o/_/gang bdag med pa de stong pa'o/_/mi dmigs pa'i tshul gyis chos thams cad bdag med pa'o/_/gang bdag med pa de stong pa'o/_/de bzhin du mtshan ma med pa'i rnam par thar 
[\[175a.5\]]pa'i sgo'i bar du bsgoms pas chags pa'i gzhi rnams spong bar 'gyur zhing de'i rgyu las byung ba nyon mongs pa rnams spong bar 'gyur ro/_/de'i tshe kha cig ni bden pa dang po mngon par rtogs par 'gyur ro/_/kha cig ni bden pa bzhi pa'i bar mngon par rtogs par 'gyur 
[\[175a.6\]]ro/_/mkhas pas 'dir de ltar bdag yongs su btsal nas mi dmigs pa'i phyir ji ltar bdag med pa bzhin rang gi mngon sum du 'gyur ro/_/shA ri'i bu mkhas pa stong pa nyid kyis gnas pas gnas shing smon pa med pa dang /_mtshan ma med pa'i gnas pas 
[\[175a.7\]]gnas nas dbang po brgya byin thams cad kyis phyag bya ba'i 'os su gyur pa dang /_mchod pa'i 'os su gyur pa dang /_mngon par srung ba'i 'os su gyur pa dang /_rjes su dran par bya ba'i 'os su gyur pa dang /_dad par bya ba'i 'os su gyur pa yin no/_/dbang po tshangs 
[\[175b\]]
[\[175b.1\]]pa zhes bya ba nas lha'i dbang po zhes bya ba'i bar dang /_klu'i dbang po dang /_gnod sbyin gyi dbang po dang /_lha ma yin gyi dbang po dang /_nam mkha' lding gi dbang po dang /_mi 'am ci'i dbang po dang /_lto 'phye chen po'i dbang po'i bar rnams kyis phyag bya ba'i 'os 
[\[175b.2\]]su gyur pa dang /_mchod pa'i 'os su gyur pa dang /_mngon par bsrung ba'i 'os su gyur pa dang /_rjes su dran par bya ba'i 'os su gyur pa yin no/_/mi'i dbang po thams cad kyis kyang dad par bya ba'i 'os su gyur pa'i bar du yin no/_/shA ri'i bu rig pa yod 
[\[175b.3\]]pa'i sbubs zhi ba'i gzungs sngags de ni de bzhin gshegs pa dpal me tog gi snying pos nga la gang byang chub sems dpa' nam mkha'i snying po'i lag nas bskur zhing 'dus pa chen po nyi ma'i snying po ngas bshad pa la dad pa sbyin par mdzad pa yin no/_/rig pa yod 
[\[175b.4\]]pa'i sbubs zhi ba'i gzungs sngags de ni mthu che ba phan yon che ba'o/_/sems can thams cad la phan par byed pa'o/_/nad thams cad rab tu zhi bar byed pa'o/_/nyon mongs pa thams cad 'dul bar byed pa'o/_/phung po dang /_khams dang /_skye mched thams cad 
[\[175b.5\]]yongs su shes par byed pa'o/_/chos thams cad rnam par 'byed par byed pa'o/_/thabs thams cad yang dag par ston par byed pa'o/_/byang grol gyi bde ba thams cad yongs su 'byed par byed pa'o/_/sems can thams cad dad par byed pa'o/_/chos thams 
[\[175b.6\]]cad kyi bde ba la 'jug par byed pa'o/_/bdud dang phas kyi rgol ba thams cad chos dang 'thun pas nges par thul bar byed pa'o/_/bdud kyi yul thams cad 'jig par byed pa'o/_/bdud rnams tshar gcod par byed pa'o/_/phas kyi rgol ba rnams pham par byed 
[\[175b.7\]]pa'o/_/lha rnams dga' bar byed pa'o/_/gnod sbyin rnams yang dag par mgu bar byed pa'o/_/lha ma yin rnams rnam par 'joms par byed pa'o/_/nam mkha' lding rnams mgu bar byed pa'o/_/mi 'am ci rnams dad par byed pa'o/_/lto 'phye chen po rnams 
[\[176a\]]
[\[176a.1\]]rgyab kyis phyogs par byed pa'o/_/rgyal rigs rnams mngon par dga' bar byed pa'o/_/bram ze rnams 'jug par byed pa'o/_/rje'u rigs rnams rab tu sim par byed pa'o/_/dmangs rigs rnams mchog tu dga' bar byed pa'o/_/bud med 
[\[176a.2\]]'dod chags dang bral bar byed pa'o/_/bud med sbrum ma bde legs su yongs su thar bar byed pa'o/_/mang du thos pa rnams dran par byed pa'o/_/rnal 'byor spyod pa rnams mngon par dga' bar byed pa'o/_/nad thams cad rab tu zhi bar byed pa'o/_/'thab 
[\[176a.3\]]pa dang /_thab mo dang /_mu ge dang /_mi ngas dang /_nad dang pha rol gyi dmag tshogs dang /_dus ma yin pa'i rlung dang /_char pa dang /_chu bo dang /_grang ba dang /_dro ba thams cad dang /_kha ba dang /_tsha ba dang /_hrud hrud po dang /_rtsub pa dang /_reg 
[\[176a.4\]]par dka' ba'i dngos po thams cad rnam par zhi bar byed pa'o/_/chos kyi tshul 'bar bar byed pa'o/_/sangs rgyas kyi bstan pa ston par byed pa'o/_/dkon mchog gsum gyi gdung rgyun mi 'chad par byed pa'o/_/'khor bas skrag pa rnams dbugs 'byin par byed pa'o/_/
[\[176a.5\]]zad pa shes pa skyed par byed pa'o/_/mi skye ba shes pa rang gi mngon sum du byed pa'o/_/ma rig pa'i mun pa'i phung po rnam par 'dul bar byed pa'o/_/sdug bsngal gyi khur 'dor bar byed pa'o/_/zhi ba rig pa yod pa'i sbubs lung bstan pa chen po 'di ni sems 
[\[176a.6\]]can rnams kyi las 'byang ba dang /_bdud kyi lam las yang dag par 'das pa dang /_sangs rgyas kyi yul la 'jug par byed pa'o/_/chos thams cad la dbang sgyur bar byed pa'o/_/sangs rgyas kyi chos ma 'dres pa [{]bcwa [,]bco [}]brgyad kyi bar gyi pha rol tu 'gro ba dang 
[\[176a.7\]]chos kyi 'khor lo rab tu skor bar byed pa'o/_/chos kyi char rab tu 'bebs par byed pa'o/_/sems can thams cad yongs su smin par byed pa'o/_/bla na med pa'i yongs su mya ngan las 'das par byed pa ste/_'di ni rig pa yod pa'i sbubs zhi ba lung bstan pa 
[\[176b\]]
[\[176b.1\]]chen po yin no/_/bcom ldan 'das kyis bstan pa 'di bshad pa na gang du sems can de lta bu rnams kyi las kyi sgrib pa sngon 'phangs shing yongs su ma zad pa'i lha dang mi grangs med pa dpag tu med pa dag ni der chos rnams la chos kyi mig rdul med cing dri ma dang 
[\[176b.2\]]bral ba thob par gyur to/_/sems can dkrigs phrag 'bum gyis ni len pa med par zag pa rnams las sems rnam par grol lo/_/de'i tshe khri phrag bdun cu ni zhi ba rig pa yod pa'i sbubs kyi gzungs sngags 'di thob par gyur cing theg pa gsum las 
[\[176b.3\]]phyir mi ldog par yang gyur to/_/de'i tshe lha dang mi grangs med dpag tu med pa dag ni bla na med pa yang dag par rdzogs pa'i byang chub tu sems skyes shing bla na med pa yang dag par rdzogs pa'i byang chub las phyir mi ldog par yang gyur to/_/de'i tshe brgyad 
[\[176b.4\]]khri bzhi stong ni mi skye ba'i chos rnams la bzod pa thob par gyur to/_/sangs rgyas kyi zhing mi mjed thams cad kyi sems can rnams kyis gzungs sngags bzhi po bden pa dang /_rjes su 'thun pa dang /_stong pa nyid dang rjes su 'thun pa dang /_smon pa 
[\[176b.5\]]med pa dang rjes su 'thun pa dang /_zhi ba rig pa yod pa'i sbubs kyi gzungs sngags de dag gi don bstan pa thob nas de'i tshe sems can grangs med dpag tu med pa dag gi 'dod pa'i 'dod chags thams cad dang /_gzugs kyi 'dod chags thams cad 
[\[176b.6\]]dang /_dbyibs kyi 'dod chags dang /_reg pa'i 'dod chags dang /_mos pa'i 'dod chags dang /_gzugs med pa'i 'dod chags thams cad yongs su zad do/_/'dod chags pa rnams kyi nyes dmigs kyang rang gi mngon sum du gyur to/_/kha 
[\[176b.7\]]cig gis ni mi sdug pa'i dge ba'i rtsa ba bskyed do/_/kha cig gis ni skye mched drug go/_/kha cig gis ni zil gyis gnon pa'i skye mched do/_/kha cig gis ni zad par gyi skye mched do/_/kha cig gis ni dbugs rngub pa dang dbugs 'byung ba dran pa'o/_/kha cig gis 
[\[177a\]]
[\[177a.1\]]ni zhi gnas so/_/kha cig gis ni lhag mthong ngo /_/kha cig gis ni bsam gtan dang po'o/_/kha cig gis ni bsam gtan khyad par can no/_/kha cig gis ni bsam gtan bzhi pa'i bar ro/_/kha cig gis ni gzugs med pa'i snyoms 
[\[177a.2\]]par 'jug pa rnams so/_/kha cig gis ni bden pa dang rjes su 'thun pa'i bzod pa'o/_/kha cig gis ni rigs kyi sa'o/_/kha cig gis ni brgyad pa'i chos rnams so/_/kha cig gis ni nyan thos dang thun mong ba'i dge ba'i rtsa ba rnams skyed do/_/
[\[177a.3\]]kha cig gis ni rang sangs rgyas dang thun mong ba'o/_/kha cig gis ni thams cad mkhyen pa'i ye shes dang /_thun mong ba'i ting nge 'dzin dang /_bzod pa dang /_gzungs kyi dge ba'i rtsa ba rnams skyed do/_/de'i tshe bud med gang dag sems rtse gcig pa 
[\[177a.4\]]dang /_bud med kyi dngos po skyon du bgrang ba'i sems kyis tshul bstan pa 'di thos pa de las mi'i bud med dkrigs phrag dgu bcu rtsa gcig gi mo mtshan nub par gyur cing pho mtshan yang byung bar gyur to/_/lha'i bu mo bye ba phrag dgu bcu rtsa dgu dang /_klu'i bu mo 
[\[177a.5\]]brgyad khri bzhi stong snyed dang /_gnod sbyin gyi bu mo brgyad khri drug stong snyed dang /_lha ma yin gyi bu mo brgyad cu rtsa bzhi snyed dang /_nam mkha' lding gi bu mo bdun khri snyed dang /_mi 'am ci'i bu mo dkrigs phrag bcu gnyis snyed dang /_lto 'phye chen po'i bu mo 
[\[177a.6\]]stong snyed dang /[ {]yi dgas [,]yi dwags [}]mo dkrigs phrag dgu bcu snyed dang /_sha za mo dkrigs phrag bzhi bcu rtsa gnyis snyed kyi bu mo mo mtshan nub par gyur cing pho mtshan byung bar gyur to/_/gang bud med sbrum pa de yang ngas lus dang sems kyi bde ba mchog la yang dag par gtad de/_tha na dud 
[\[177a.7\]]'gro'i skye gnas su gtogs pa yang rung /_tho 'tsham pa med pa'i lus dang ldan pa dang /_'khrug pa med pa'i sems dang ldan par khye'u'am bu mo btsas par gyur to/_/btsas nas kyang dbang po tshang ba dang /_gzugs mchog dang ldan pa dang /_dran 
[\[177b\]]
[\[177b.1\]]pa dang ldan pa dang /_tshe rabs dran pa dang /_dpa' ba dang /_sran thub pa dang /_shes rab dang ldan par gyur to/_/gang sbrum pa btsa' bar mi byed pa de'i nad thams cad ngas rab tu zhi bar byas so/_/mngal na yod pa de yang tshul de lta bu'i bde ba dang yang 
[\[177b.2\]]dag par ldan par byas te/_lus dang sems kyi bde ba dang yang dag par ldan par byas nas kyang de phyis bde ba mchog gis khye'u dang bu mo btsas te/_gzugs mchog dang ldan pa dang /_dran pa mchog dang ldan pa dang /_tshe rabs dran pa dang /_dpa' ba dang /_sran 
[\[177b.3\]]thub pa dang /_shes rab dang ldan pa'i bar du gyur to/_/de nas lha dang /_klu dang /_gnod sbyin dang /_lha ma yin dang /_nam mkha' lding dang /_mi 'am ci dang /_lto 'phye chen po dang /[ {]yi dgas [,]yi dwags [}]dang /_sha za dang /_grul bum dang /_srul po dang /_
[\[177b.4\]]mi dang /_mi ma yin pa de dag thams cad kyis kyang legs so zhes bya ba gsol te/_bcom ldan 'das legs so legs so/_/de bzhin gshegs pas da ltar sngon ma thos pa'i chos kyi 'khor lo rab tu bskor ba/_sems kyi yongs su rtog pa'i las kyi 
[\[177b.5\]]sgrib pa yang dag par 'byang ba/_'khor ba las sgrol ba/_srid par 'gro ba thams cad yongs su 'byang ba/_bdud rtsi'i byang grol gyis yang dag par tshim par mdzad pa ni mchog tu ngo mtshar lags so/_/sems can yongs su smin pa thams cad kun tu 
[\[177b.6\]]srung ba dang /_rnyog pa'i dngos po thams cad yongs su 'byang ba dang /_shes rab mchog gi mig thob par bgyi ba dang /_dkon mchog gsum gyi gdung rgyun mi gcad pa'i slad du/_de bzhin gshegs pas da ltar sangs rgyas kyi yul thams cad 
[\[177b.7\]]snang bar mdzad pa'i chos kyi char rab tu phab lags te/_de bzhin gshegs pa la bdag cag gis rngo ci thogs par mchod pa bgyi lags so/_/bcom ldan 'das la mchod pa'i las bya ba'i phyir ting nge 'dzin la brtson pa rnams ma gtogs par lha thams 
[\[178a\]]
[\[178a.1\]]cad ces bya ba nas lus srul po'i bar gyis kyang lha rdzas kyi rol mo'i sgra dang pheg rdob pa'i sgra 'byung bar byed do/_/lha rdzas kyi gser gyi phye ma'i char mngon par rab tu phab bo zhes bya ba nas lha rdzas kyi me tog dang /_spos dang /_bdug pa dang /_
[\[178a.2\]]ras bcos bu dang /_chos gos dang /_rgyan dang /_lha rdzas kyi me tog phreng gi bar gyi char mngon par rab tu phab bo/_/bcom ldan 'das ji ltar nyi ma shar ba la yang mchod pa'i las bya ba'i phyir rin po che'i me tog dang /_spos dang /_bdug pa dang /_ras 
[\[178a.3\]]bcos bu dang /_phreng ba rnams gtor to/_/'phags pa 'dus pa chen po theg pa chen po'i mdo nyi ma'i snying po'i le'u bcu gcig pa las las 'byang ba'i le'u ste bzhi pa'o//_//de nas de snyed kyi lha'i dbang po 'khor dang bcas pa thams cad dang /_klu'i 
[\[178a.4\]]dbang po 'khor dang bcas pa thams cad dang /_gnod sbyin gyi dbang po 'khor dang bcas pa thams cad dang /_lha ma yin gyi dbang po dang /_nam mkha' lding gi dbang po dang /_mi 'am ci'i dbang po dang /_lto 'phye chen po'i dbang po dang /[ {]yi dgas [,]yi dwags [}]kyi 
[\[178a.5\]]dbang po dang /_sha za'i dbang po 'khor dang bcas pa thams cad dang /_lus srul po'i dbang po 'khor dang bcas pa thams cad kyis bcom ldan 'das ga la ba de logs su thal mo sbyar ba rab tu btud nas 'di skad ces gsol to/_/btsun pa bcom ldan 'das gang 
[\[178a.6\]]dang gang du dge slong ngam/_dge slong ma'am/_dge bsnyen nam/_dge bsnyen ma'am/_dad pa dang ldan pa'i rigs kyi bu'am/_rigs kyi bu mo mi sdug pa sngon du gtong ba tshul de lta bus zhes bgyi ba nas 'gog pa'i snyoms par 'jug pa'i bar gyi tshul gyis 
[\[178a.7\]]gnas par bgyid la/_ji ltar sngar bshad pa'i dge ba'i phyogs yid la bgyis pas gnas par bgyid na dad pa dang ldan pa'i rigs kyi bu mo'i bar 'khor dang bcas pa thams cad la yang rang gi ris kyi ston pa'i 'du shes gzung bar bgyi'o/_/lus dang sems dang yid kyis 
[\[178b\]]
[\[178b.1\]]sems can thams cad la rim gro'i spyod pa bgyi'o/_/chos gos dang /_bsod snyoms dang /_mal cha dang /_na ba'i gsos sman dang /_yo byad rnams kyis mi brel bar bgyi'o/_/kun tu 'khrug pa'i 'jigs pa [{]bcwa [,]bco [}]lnga las yongs su thar bar bgyi'o/_/
[\[178b.2\]{]bcwa [,]bco [}]lnga gang zhe na/_lus kyi kun tu 'khrug pa'i 'jigs pa las yongs su thar bar bgyi'o/_/bong ba dang /_dbyug gu dang /_mtshon cha dang /_dug dang /_rdo dang /_sems can sdang ba dang /_rtsub pa dang /_dad pa ma mchis pa rnams las yongs su 
[\[178b.3\]]thar bar bgyi'o/_/khams kun tu 'khrug pa'i 'jigs pa las bsrung bar bgyi'o/_/ji ltar 'thun pa'i bza' ba dang /_btung ba dang /_sman dang /_yo byad kyi gzhi las rim gro ba dang /_nye du dang /_sbyin pa po dang /_sbyin bdag yongs su mi nyams pa'i chos 
[\[178b.4\]]can rnams nad dang dgra'i kun tu 'khrug pa'i 'jigs pa dang /_'byung po thams cad dang /_dgra thams cad kyi kun du 'khrug pa'i 'jigs pa las bsrung bar bgyi'o/_/dug gi kun tu 'khrug pa'i 'jigs pa dang /_rgyal po'i kun tu 'khrug pa'i 'jigs pa dang /_
[\[178b.5\]]nang gi dmag tshogs dang /_pha rol gyi dmag tshogs dang /_mu ge'i kun tu 'khrug pa'i 'jigs pa las yongs su bsrung bar bgyi ste/_kun tu 'khrug pa'i 'jigs pa [{]bcwa [,]bco [}]lnga po de dag go/_/gang dag da ltar dang ma 'ongs pa'i dus na dam pa'i chos ltar bcos 
[\[178b.6\]]pa la gnas pa'i bar gyi dge slong dang /_dge slong ma dang /_dge bsnyen dang /_dge bsnyen ma dang /_dad pa dang ldan pa'i rigs kyi bu'am/_rigs kyi bu mo de dag dang /_gang dag mi sdug pa sngon du gtong ba'i tshul de lta bus zhes bgyi ba nas 'gog pa'i 
[\[178b.7\]]snyoms par 'jug pa'i bar gyi tshul gyis gnas par bgyid la/_ji skad sngar bshad pa bzhin nam gyi cha stod dang nam gyi cha smad la mi nyal bar sbyor ba la rjes su brtson par gnas par bgyid pa 'khor dang bcas pa de dag thams cad dang /_gang du gnas pa'i yul 
[\[179a\]]
[\[179a.1\]]'khor dang /_grong rdal dang /_ljongs dang /_ri 'or dang /_grong dang /_rgyal po'i pho brang 'khor de dag dang /_dgon pa'i gnas de dag rang gi ris kyi khyim khol gyi khyim gyi bar bzhin du gzung bar bgyi'o/_/kun tu 'khrug pa'i 'jigs 
[\[179a.2\]]pa [{]bcwa [,]bco [}]lnga po de dag las yongs su bsrung bar bgyi'o/_/slar bzlog par bgyi'o/_/gang du de lta bu'i dge ba la brtson pa tha na gang zag gcig cig gnas par bgyid kyang rung /_der tha na nyin zhag gcig cig gnas par bgyid kyang rung ste/_yul 'khor 
[\[179a.3\]]de dag rang gi ris kyi khyim khol gyi khyim gyi bar bzhin du gzung bar bgyi'o/_/kun tu 'khrug pa'i 'jigs pa [{]bcwa [,]bco [}]lnga las yongs su bsrung bar bgyi'o/_/yongs su bskyang bar bgyi'o/_/sbyin pa po dang /_sbyin bdag rgyal rigs dang /_bram ze dang /_rje'u 
[\[179a.4\]]rigs dang /_dmangs rigs dang /_skyes pa dang /_bud med dang /_khye'u dang /_bu mo de dag kyang rang gi ris lags par gzung bar bgyi'o/_/kun tu 'khrug pa'i 'jigs pa [{]bcwa [,]bco [}]lnga po de dag las rjes su bsrung bar bgyi'o/_/yongs su bskyang bar bgyi'o/_/
[\[179a.5\]]gang dag de lta bu'i dge ba'i phyogs la brtson pa'i gang zag rnams la gnas khang dang /_gtsug lag khang dang /_kun dga' ra ba dang /_gnas dang /_chos gos dang /_bsod snyoms dang /_mal cha dang /_na ba'i gsos sman dang /_yo byad rnams kyis 
[\[179a.6\]]bkur sti dang /_mchod pa dang /_rim gro bgyid pa dag kyang kun tu 'khrug pa'i 'jigs pa de lta bu de dag las bsrung bar bgyi'o/_/yongs su bskyang bar bgyi'o/_/gang yang bud med sbrum pa gang zag de lta bu dag la bkur sti bgyid pa de la dus rtag tu rnam par 
[\[179a.7\]]mi 'tshe ba'i chos can dang /_nad ma mchis pa dang /_mchog tu dga' ba mang bar bdag cag gis bsrung bar bgyi'o/_/yongs su bskyang bar bgyi'o/_/yang gang dang gang du de lta bur tshul bzhin yid la bgyid pa la brtson pa'i gang zag la snying brtse bar gsol 
[\[179b\]]
[\[179b.1\]]ba 'debs par bgyid pa dag dang /_de'i ming brjod par bgyid pa dag dang /_skud pa btags pa'am/_kun tu bsrung ba bgyid pa'am/_mi dge ba las slar bzlog pa'am/_dge ba la sbyor du stsal ba 'ang rung ste/_sems can de dag kyang kun 
[\[179b.2\]]tu 'khrug pa'i 'jigs pa [{]bcwa [,]bco [}]lnga po de dag las bdag cag gis rjes su bsrung bar bgyi'o/_/yongs su bskyang bar bgyi'o/_/mi dang mi ma lags pa'i sems can gang dag de lta bu'i dge ba'i phyogs la tshul bzhin du yid la bgyid par brtson pa'i gang zag 
[\[179b.3\]]rnams kyi tshig mi nyan zhing /_mi bgyi bar sems pa dag dang /_gang dag de dag la gshe bar bgyid pa'am/_phan pa ma lags pa dang /_don ma lags pa dang /_bar du nyams pa dang /_gnod sems su bgyi ba'i slad du rtul bar bgyid pa'i sems can 
[\[179b.4\]]de dag gi thad du bdag cag gis mi dang mi ma yin pa dag gtang bar bgyi'o/_/de la bzod par mi bgyi'o/_/gang dag de lta bu'i dge ba'i phyogs la tshul bzhin du yid la bgyid par brtson pa'i gang zag rnams kyi tshig mi mnyan zhing mi bgyi bar sems pa dag dang /_
[\[179b.5\]]gang dag de dag la gshe bar bgyid pa'am/_don ma lags pa dang /_phan pa ma lags pa dang /_gnod sems dang /_bar du nyams par bgyi ba'i slad du rtul bar bgyi ba'i sems can de dag ni gnod pa [{]bcwa [,]bco [}]lnga po 'di dag dang ldan par 'gyur lags so/_/
[\[179b.6\]{]bcwa [,]bco [}]lnga gang zhe na/_myur du nad kyi sdug bsngal dang /_longs spyod kyi sdug bsngal dang /_nye bar spyod pa las yongs su nyams pa'i sdug bsngal dang /_yan lag dang nying lag gcod pa'i sdug bsngal dang /_'khor sdug pa dang bral ba'i sdug bsngal dang /_
[\[179b.7\]]dbang phyug las rgud pa'i sdug bsngal dang /_gnas kyi sdug bsngal dang /_dgras rdzi ba'i sdug bsngal dang /_rtag tu sems kun tu 'khrug pa'i sdug bsngal dang /_yul 'khor gyi sdug bsngal dang /_rgyal rigs kyi kun tu 'khrug pa'i sdug bsngal dang /_
[\[180a\]]
[\[180a.1\]]chom rkun gyi kun tu 'khrug pa'i sdug bsngal dang /_bud med kyi kun tu 'khrug pa'i sdug bsngal dang /_myur du tshe zad pa dang /_'chi ba'i sdug bsngal lags so/_/sems can de dag ni gnod pa de dag dang myur du ldan par 'gyur lags 
[\[180a.2\]]so/_/sems can gang dag de lta bu'i tshul bzhin du yid la bgyid pa la brtson pa rnams kyi tshig mi mnyan zhing /_mi bgyid par sems pa dang /_de dag la yang gshe bar bgyid pa'am/_don ma lags pa dang /_phan pa ma lags pa dang /_gnod 
[\[180a.3\]]sems dang /_bar du nyams par bgyi ba'i slad du brtul bar bgyid pa'i sems can de dag skrag nas bdag cag la skyabs su mchis kyang rung /_gsang sngags sna tshogs sgrub pa'i yo byad kyis rim gro bgyi bar brtson par bgyis su lags kyang de dag gi don 
[\[180a.4\]]du bdag cag gis rim gro'i bsnyen bkur blang bar mi bgyi'o/_/de dag gi skyabs mi bgyi'o/_/de dag gi bgyi ba mi sgrub po/_/don bsgrub par mi bgyi'o/_/phung krol gyi lha'am/_klu nas lus srul po'i bar sdang ba snying brtse ba ma mchis pa/_bgyis pa mi 
[\[180a.5\]]gzo ba/_'jig rten pha rol la 'jigs par mi lta ba gang dag 'byung bar 'gyur ba de dag de lta bu'i dge ba'i phyogs la tshul bzhin du yid la bgyid par brtson pa dgon pa dang /_nags dang /_bas mtha' dang /_ri khrod dang /_dur khrod dang /_shing drung dang /_kun 
[\[180a.6\]]dga'i ra ba dang /_gtsug lag khang dang /_gnas khang dang /_'chag sa'i gnas na gnas pa'i gang zag rnams kyi tha dad du sdang ba'i sems dang ldan pa dang /_rnam par tho 'tsham pa'i sems dang ldan pa dang nye bar mchi bar bgyid cing /_de lta bu'i gang zag 
[\[180a.7\]]rnams kyi lus kun tu 'khrug pa'am sems kun tu 'khrug par bgyid la/_mdangs 'phrog par bgyid cing tha na de lta bu'i gang zag rnams kyi rim gro pa dang /_sbyin bdag gang dag lags pa de dag la yang lha'am/_klu nas lus srul po'i bar sdang ba/_bgyis pa mi gzo 
[\[180b\]]
[\[180b.1\]]ba/_'jig rten pha rol la 'jigs par mi lta ba dag gis lus kun du 'khrug pa dang /_sems kun tu 'khrug par bgyid cing mdangs 'phrog par bgyid la/_sngon gyi las kyi rkyen ma gtogs lags te/_gal te lha dang /_klu nas lus srul po'i bar de dag 
[\[180b.2\]]bdag cag gis so sor ma bzlog gam/_slar ma bzlog gam/_nongs pa ci mchis pa'i chad pa la ma bkod par gyur na dus gsum du gshegs pa'i de bzhin gshegs pa thams cad bdag cag gis bslus par gyur cig_/bdag cag 'khor ba na 'khor ba'i 
[\[180b.3\]]tshe de lta bu'i nyan thos kyi spyod yul lam/_rang rgyal ba'i spyod yul lam/_de bzhin gshegs pa'i spyod yul gyi yang rung ste snod du ma gyur cig_/byang grol gyi bde ba thob par ma gyur cig_/bcom ldan 'das kyis bka' stsal pa/_rigs kyi bu dag 'di ltar 
[\[180b.4\]]yang khyed dus gsum du gshegs pa'i de bzhin gshegs pa thams cad kyi chos kyi tshul 'bar bar byed pa dang /_dkon mchog gsum gyi gdung rgyun mi gcad par bya ba'i phyir zhugs pa legs so legs so/_/khyed kyis de ltar byos shig_/de ltar byas na dus gsum du 
[\[180b.5\]]gshegs pa'i de bzhin gshegs pa thams cad la khyed kyis mchod pa dang /_rim gro byas par 'gyur ro/_/rigs kyi bu dag gang la la brtson pa dang brtul ba de lta bus legs par gsungs pa'i chos 'dul ba rjes su srung bar byed pa dang /_de ltar zhugs shing chos 
[\[180b.6\]]kyis gnas pa'i gang zag rnams la rjes su srung bar byed pa'i rigs kyi bu de 'khor bar 'khor ba na dpal dam pa la nye bar spyod par 'gyur ro/_/de la 'khor ba'i sdug bsngal 'byung bar mi 'gyur zhing myur du bla na med pa yang dag par rdzogs pa'i byang chub tu mngon par rdzogs 
[\[180b.7\]]par 'tshang rgya bar 'gyur ro/_/de lta bas na sdug bsngal dang mi 'thun pa bde ba 'dod pa khyed kyis de ltar byos shig_/'di ltar khyed legs par byas pa'i las kyi mtha' la zhugs pa ni khyed yang legs so legs so/_/yang de'i tshe mi ma yin pa'i 'byung po mdangs dang 
[\[181a\]]
[\[181a.1\]]khrag za ba gang dag yin pa grangs med dpag tu med pa de dag gis 'di skad ces gsol to/_/btsun pa bcom ldan 'das bdag cag ni mi ma lags pa/_mdangs 'tshal ba/_sha khrag 'tshal ba dag lags te/_bdag cag gis de 
[\[181a.2\]]bzhin gshegs pa'i nyan thos rnams la rnam par tho btsam par mi bgyi'o/_/btsun pa bcom ldan 'das da ltar bcom ldan 'das kyis ji skad bstan pa bzhin nyan thos gang dag de lta bu'i mi sdug pa'i sbyor ba rnal 'byor yid la bgyid pas gnas pa'i gang zag 
[\[181a.3\]]de lta bu dag gal te bdag cag gis rnam par tho btsams par gyur na bdag cag dad pa can ma lags par gyur cig_/dbang po thams cad kyi spyod yul rnams su mchi bar mi nus par gyur cig_/gang zag de lta bu dag ni bdag cag gis kyang bsrung bar bgyi'o/_/
[\[181a.4\]]de dag gi rim gro pa dang sbyin bdag gang dag lags pa de dag kyang bsrung bar bgyi'o/_/yongs su bskyang bar bgyi'o/_/de bzhin gshegs pa'i nyan thos chos kyis gnas pa mi sdug pa'i sbyor ba yid la bgyid pas gnas pa dag yang dag par 'dzin par 
[\[181a.5\]]bgyid pa gtsug lag khang dang /_gnas dang /_kun dga'i ra ba dang /_chos gos dang /_bsod snyoms dang /_mal stan dang /_bro 'tshal ba'i gsos sman gyi yo byad rnams kyis yang dag par 'dzin par bgyid pa gang dag lags pa de dag bdag cag gis 
[\[181a.6\]]bsrung ba dang /_bskyab pa dang /_sba bar bgyi'o/_/yongs su bskyang bar bgyi'o/_/bcom ldan 'das kyis bka' stsal pa/_bzhin [{]bzangs [,]bzang [}]dag legs so legs so/_/khyed kyis de ltar byos shig_/yang de'i tshe sa'i lha mo brtan mas 'di skad ces 
[\[181a.7\]]gsol to/_/btsun pa bcom ldan 'das/_bcom ldan 'das kyi nyan thos chos kyis gnas pa de lta bu'i mi sdug pa'i sbyor bas rnal 'byor la brtson par gnas par bgyid pa gang dag lags pa de dag gi lus la bdag gis rgya chen po'i sa'i bcud kyi mdangs 
[\[181b\]]
[\[181b.1\]]gtang bar bgyi ste/_des chos kyis gnas pa de lta bu'i ting nge 'dzin la mngon par brtson pa de dag shin tu gzi brjid dang ldan pa dang /_kha dog dang ldan pa dang /_dran pa dang ldan pa dang /_brtson 'grus dang ldan pa dang /_shes rab dang ldan par 'gyur lags so/_/
[\[181b.2\]]bcom ldan 'das kyis bka' stsal pa/_sbyin pa chen po dang ldan ma gang khyod nga'i sras/_thugs kyi sras/_zhal nas skyes pa/_chos dang ldan pa/_chos kyi sprul pa dag de lta bu'i bsod snyoms kyis yang dag par tshim par byed pa legs so legs so/_/
[\[181b.3\]]sbyin pa chen po dang yang dag par ldan pa des khyod theg pa chen po yongs su rdzogs par byed par 'gyur ro/_/yang de'i tshe dpal lha mo chen mos 'di skad ces gsol to/_/btsun pa bcom ldan 'das bdag gis kyang de lta bu'i chos kyis gnas pa rnams kyis sbyin 
[\[181b.4\]]pa po dang /_sbyin bdag gang dag lags pa'i sbyin pa po dang /_sbyin bdag de dag gi dga' ston dang /_nor dang /_'bru dang /_shing tog dang /_nye bar spyod pa dang /_longs spyod rnams ma tshang ba ma mchis par bgyi'o/_/mi sdug pa'i sbyor bas zhes 
[\[181b.5\]]bgyi ba nas 'gog pa'i snyoms par 'jug pa yid la bgyid pa'i bar gyis nyin mtshan 'da' bar bgyid pa gang dag lags pa de dag gtsug lag khang dang /_gzhi dang /_gnas dang /_chos gos dang /_bsod snyoms dang /_mal stan dang /_bro 'tshal ba'i 
[\[181b.6\]]gsos sman gyi yo byad rnams kyis 'dzin par bgyid pa dang /_yang dag par 'dzin par bgyid pa dang /_yongs su skyong bar bgyid pa de dag gi yo byad thams cad phun sum tshogs pa dang /_nye bar spyod pa dang /_longs spyod pa dang /_lus dang sems kyi bde 
[\[181b.7\]]ba dang /_yid bde ba dang /_mchog tu dga' ba mang bar bdag gis yang dag par gzung bar bgyi'o/_/snod du gyur pa'i sbyin gnas rnams dang ma bral zhing lhan cig 'grogs su stsal bar bgyi'o/_/chos la mngon par dga' ba'i sems dang ldan pa 
[\[182a\]]
[\[182a.1\]]dang /_snying brtse ba'i sems dang ldan pa dang /_log par mi ltung ba'i sems dang ldan pa dang /_byams pa'i sems dang ldan pa dang /_snying rje'i sems dang ldan pa dang /_mi nyams pa'i chos can du yang dag par bsgrub par bgyi'o/_/
[\[182a.2\]]bcom ldan 'das kyis bka' stsal pa/_sbyin pa chen po la yang dag par rten pa legs so legs so/_/khyod brtson pa'i brtul ba des theg pa chen po rnam par 'phel bar byed par 'gyur ro/_/yang de'i tshe gsang ba pa'i bdag po lag na rdo rjes 'di skad ces gsol 
[\[182a.3\]]to/_/btsun pa bcom ldan 'das 'dus pa chen po'i le'u 'di bshad pa na/_bcom ldan 'das kyis bstan pa yang dag par 'dzin pa yongs su skyong ba dang /_yo byad dang yang dag par ldan pa'i sbyin pa po dang /_sbyin bdag mang po gang dag mchis pa'i rkyen des 
[\[182a.4\]]sangs rgyas kyi zhing 'dir chos kyi tshul la yun ring du 'bar zhing mi nyams pa'i chos can du 'gyur lags so/_/byang chub sems dpa' sems dpa' chen po byams pas smras pa/_kye gsang ba pa'i bdag po ci nam mkha' yongs su nyams pa mngon nam/_smras pa/_gnas 
[\[182a.5\]]la sgro btags pa med pa'i phyir ro/_/smras pa/_ci chos rnams kyi yang dag par 'du ba mngon nam/_smras pa/_ci yang dag pa'i mthar thug pa'i phyir mi mngon no/_/smras pa ci yang dag pa'i mtha' dang nam mkha' mi 'dra bar mngon nam/_smras pa/_'di ni tha mi dad pa 
[\[182a.6\]]nyid de/_tha mi dad pa nyid kyi phyir mi 'dra ba'o/_/smras pa ci nam mkha' dang chos rnams mi 'dra'am/_smras pa ci mi g.yo ba dang mi skye ba'i chos kyi dbyings su 'jug pas mi 'dra ba med pa nyid do/_/smras pa rigs kyi bu ci 'dus byas dang 'dus ma byas kyi chos rnams kyi tha 
[\[182a.7\]]dad pa nyid mi mngon nam/_smras pa/_ji ltar yang dag pa'i mtha' dang de bzhin nyid tha mi dad pa nyid yin pa de bzhin du 'dus byas kyi chos rnams nam mkhar sgro btags pa nyid kyi phyir tha mi dad pa nyid do/_/smras pa ci yang dag pa'i mtha' de bzhin du 'dus byas kyi chos rnams 
[\[182b\]]
[\[182b.1\]]yin nam/_'on te 'dus ma byas kyi chos rnams yin/_smras pa/_stong pa nyid sgro btags pa nyid kyi phyir yang dag pa'i mtha' dang /_de bzhin nyid du 'dus byas dang 'dus ma byas dang yang dag par ldan pa ma yin no/_/yang smras pa/_ci stong pa nyid du yang dag 
[\[182b.2\]]par 'du ba yin nam/_smras pa/_ther zug tu gnas pa ma yin pa dang /_rang bzhin stong pa nyid dang /_'jig pa med pa nyid kyi phyir chos thams cad yang dag par 'du ba stong pa nyid do/_/'di la gang stong pa nyid ces bya ba'i dngos po yang mi dmigs so/_/
[\[182b.3\]]rigs kyi bu ji ltar ngo bo nyid ngo bo nyid kyis stong pa dang /_mtshan gyi gzhi mtshan gyi gzhis stong pa dang /_mtshan gyi gzhi med pa mtshan gyi gzhis stong pa yin pa de bzhin du tshul des chos thams cad shes par bya'o/_/de ci'i phyir zhe na/_de ltar brjod du med pa'i phyir 
[\[182b.4\]]chos thams cad stong pa nyid kyi phyir ro/_/'di ltar chos thams cad kyi de'i ngo bo nyid nyan thos rnams kyis byas pa ma yin no/_/rang rgyal ba rnams kyis ma yin no/_/de bzhin gshegs pa rnams kyis mdzad pa ma yin te/_de ltar yang dag pa'i mtha' dang /_de 
[\[182b.5\]]bzhin nyid dang /_'dus byas dang /_'dus ma byas kyi chos nyid thams cad nam mkha' dang yang dag par ldan pa nyid kyi phyir mi 'dra ba med pa nyid ni tha mi dad pa yin par shes par bya'o/_/bstan pa 'di bshad pa na sngon stong pa nyid kyi tshul la yongs su sbyang ba byas pa'i sems 
[\[182b.6\]]can dpag tu med pa ni sngon gyi mi dge ba'i las kyi sgrib pa zad cing chos rnams la chos kyi mig rdul med cing dri ma dang bral ba thob par gyur to/_/sems can khrag khrig phrag dgu bcu rtsa gnyis ni bla na med pa yang dag par rdzogs pa'i byang chub tu sems skyes shing phyir 
[\[182b.7\]]mi ldog pa'i chos rnams la gnas par gyur to/_/'phags pa 'dus pa chen po theg pa chen po'i mdo/_nyi ma'i snying po'i le'u bcu gcig pa las kun tu bsrung ba'i le'u ste lnga pa rdzogs so//_//yang de'i tshe rgyal po gzugs can snying po dga' ba dang 
[\[183a\]]
[\[183a.1\]]mchog tu dga' ba dam pa skyes te 'di skad ces gsol to/_/btsun pa bcom ldan 'das 'di ltar byang chub sems dpa' sems dpa' chen po bsam gtan la mngon par brtson pa rnams kyis sangs rgyas kyi zhing mi mjed gtams zhing sngon ma 
[\[183a.2\]]mthong ma thos pa'i snang ba chen pos khyab pa de lta bu ni ngo mtshar lags so/_/btsun pa bde bar gshegs pa mchog tu ngo mtshar lags te/_sangs rgyas kyi zhing 'di dang mtshams gzhan gyi khor yug chen po'i ri ma gtogs par g.yar sngar gzhan ci yang 
[\[183a.3\]]gda' bar mi 'gyur lags so/_/btsun pa bcom ldan 'das gang byang chub sems dpa' sems dpa' chen po rnams kyi snang bas sangs rgyas kyi zhing mi mjed 'di thams cad mthong lags na de bzhin gshegs pa snyoms par zhugs pa'i snang ba ji lta bur 'gyur ba 
[\[183a.4\]]lags/_ci de bzhin gshegs pa'i snang bas bdag cag gis sangs rgyas kyi zhing gzhan gyi yon tan bkod pa mthong lags sam/_bcom ldan 'das kyis bka' stsal pa/_rgyal po chen po de de bzhin te/_de bzhin gshegs pa rang gi spyod yul na bzhugs so/_/
[\[183a.5\]]de bzhin gshegs pa bsod nams chen po'i rgyan gyis mngon par brgyan pa/_sngon gyi tshogs bsags pa'i dge ba'i rtsa ba dang sngon gyi byang chub sems dpa'i spyod pa'i rgyu 'thun pa'i byang chub sems dpar gyur pa'i rgyu 'thun pa'i rang gi gnas sangs rgyas kyi rnam par 
[\[183a.6\]]smin pas mngon par grub pa mtha' yas par bstan pa/_de bzhin gshegs pa'i rnam par 'phrul pa ma chags pa'i spyod yul gyis byin gyis brlabs pa/_ye shes gsal ba bskyed par 'jug pa'i blo gros dang yang dag par ldan pa/_ye shes kyi pha rol tu gshegs 
[\[183a.7\]]pa las rab tu skyes pa/_phyi ma'i mtha'i bskal par yang dag par bsgrubs pa/_sangs rgyas kyi spyod yul tshad med pa la gnas pa/_chos kyi 'khor lo shin tu bskor ba/_chos thams cad la dbang sgyur ba brnyes pa'i rgyu 'thun pa/_sems can thams cad kyi 
[\[183b\]]
[\[183b.1\]]dbang po mchog dang mchog ma yin pa mkhyen pa dang /_yongs su smin par mdzad pa la mkhas pa/_bag chags yang dag par bcom pas sangs rgyas kyi mdzad pa lhun gyis grub pa yang dag par bstan pa na bzhugs so/_/rgyal po chen po des na phyogs 
[\[183b.2\]]bcu kun tu 'jig rten gyi khams grangs med pa dpag tu med pa khyod kyis mthong bar 'gyur ro/_/de bzhin du de bzhin gshegs pa grangs med pa dpag tu med pa bzhugs shing gzhes pa byang chub sems dpa' rnams dang /_nyan thos kyi tshogs kyis yongs su bskor 
[\[183b.3\]]ba dang bcas pa khyod kyis mthong bar 'gyur ro/_/de nas rgyal po gzugs can snying po dang srog chags bye ba mang po gzhan dag gis kyang tshig 'thun par 'di skad ces gsol to/_/bcom ldan 'das kyis bdag cag la sangs rgyas kyi yul nyid kyi spyod yul bsod 
[\[183b.4\]]nams chen po'i rgyan gyi rgyu 'thun pa bstan du gsol/_bdag cag la sangs rgyas kyi mdzad pa lhun gyis grub pa'i bar yang dag par bstan du gsol/_bcom ldan 'das kyis de bzhin gshegs pa'i spyod yul yang dag par bstan pa gnang bar mdzad du gsol/_
[\[183b.5\]]de nas bcom ldan 'das kyis tshe dang ldan pa kun shes kau Di n+ya la bka' stsal pa/_kau Di n+ya nyan thos chen po rnams dang /_khyim na gnas pa dang /_rab tu byung ba gang dag yin pa thams cad rang gi dge ba'i phyogs kyi nang du yang dag 'jog la gnas par byos shig_/nga 
[\[183b.6\]]yang rang gi sangs rgyas kyi spyod yul gyi nang du yang dag 'jog la gnas par mdzad do/_/yang de'i tshe lha dang /_klu dang /_gnod sbyin nas mi dang /_mi ma yin pa'i bar gang dag yin pa dang /_bden pa mthong ba gang dag yin pa dang /_rjes su 'thun pa'i bzod pa 
[\[183b.7\]]thob pa gang dag yin pa dang /_theg pa gsum las phyir mi ldog pa gang dag yin pa dang /_dkon mchog gsum la mngon par dad pa gang dag yin pa de dag thams cad skyil mo krung du 'khod nas snyoms par zhugs so/_/de nas bcom ldan 'das sangs rgyas 
[\[184a\]]
[\[184a.1\]]thams cad kyi yul gyi spyod yul la shes rab kyis nam mkha' khyab par byed pa/_mkhas pa mang po thams cad yang dag par tshim par byed pa nyi ma dang zla ba lta bu zhes bya ba'i ting nge 'dzin la snyoms par zhugs te/_de ni nyan thos dang rang rgyal 
[\[184a.2\]]ba thams cad kyi spyod yul ma yin pa dang /_byang chub sems dpa' sems dpa' chen po thams cad kyi spyod yul ma yin pa dang /_sems can thams cad kyis shes pa'i spyod yul ma yin te/_de sangs rgyas bcom ldan 'das thams cad kyi spyod yul gyi 
[\[184a.3\]]yul mkhyen pa ni ma gtogs so/_/de'i tshe bcom ldan 'das ting nge 'dzin la snyoms par zhugs nas sangs rgyas kyi zhing mi mjed 'di thams cad dang /_gling bzhi pa bye ba phrag brgya dang /_ri'i rgyal po ri rab bye ba phrag brgya dang /_nyi ma dang zla ba bye ba phrag brgya snyed 
[\[184a.4\]]dang /_srid pa'i rtse mo'i lha'i gnas bye ba phrag brgya snyed yod pa de dag thams cad de bzhin gshegs pa'i sku la chud par yang dag par snang ngo /_/thams cad dang ldan pa'i sangs rgyas kyi zhing mi mjed thams cad de bzhin gshegs pa'i sku la gnas par yang dag 
[\[184a.5\]]par snang ngo /_/sangs rgyas kyi zhing mi mjed 'dir gtogs pa'i sems can sems can dmyal ba'am/_dud 'gro'i skye gnas pa'am/_gshin rje'i 'jig rten pa'am/_lha'am/_mi gang dag yin pa de dag thams cad kyi lus dang sems kyi sdug bsngal gyi nyon mongs pa yang 
[\[184a.6\]]thams cad kyi thams cad du rgyun chad do/_/de dag thams cad kyis lus dang sems kyi bde ba 'di lta bu thob par gyur te/_dper na bsam gtan gnyis pa'i zhi gnas thob pa'i dge slong snyoms par zhugs pa bzhin no/_/byang chub sems dpa' thams cad kyis ting 
[\[184a.7\]]nge 'dzin las langs te langs pa de dag thams cad kyi rang gi lus la snang ba nub par gyur to/_/nyan thos thams cad dang sems can gang su dag snyoms par zhugs pa de dag thams cad ting nge 'dzin las langs te/_de dag thams cad lus dang sems 
[\[184b\]]
[\[184b.1\]]kyi bde ba de lta bu dang yang dag ldan par gyur to/_/de dag thams cad ngo mtshar thob cing rmad du byung ba thob ste/_dbang po tshim nas de dag de bzhin gshegs pa'i sku'i nang du gnas shing 'khod nas bcom ldan 'das kyi sku'i ba spu'i khung bu la bltas te/_
[\[184b.2\]]de dag thams cad kyis 'di ltar bcom ldan 'das kyi sku'i ba spu'i khung bu gcig nas 'od zer 'di lta bu byung ba de lta bu mthong bar gyur te/_dper na nyi ma dang zla ba gang gA'i klung gi bye ma snyed dang /_nor bu rin po che chen po gang gA'i klung gi bye ma snyed kyi snang 
[\[184b.3\]]ba dang /_byang chub sems dpa' sa bcu pa gang gA'i klung gi bye ma snyed kyi 'od zer gyi snang ba bzhin no/_/bcom ldan 'das kyi ba spu'i khung bu re re nas kyang 'od de lta bu byung ste/_bcom ldan 'das kyi sku las 'od zer rab tu byung ba de dag gis phyogs bcu'i sangs rgyas 
[\[184b.4\]]kyi zhing thams cad snang ba chen pos rgyas par gang bar gyur to/_/sangs rgyas kyi zhing stong pa ma yin pa gang dag na sangs rgyas bcom ldan 'das bzhugs shing gzhes pa'i sangs rgyas bcom ldan 'das de dang de dag gis thams cad dang ldan pa'i sangs rgyas kyi 
[\[184b.5\]]zhing mi mjed thams cad 'di lta bu'i dbyangs brjod pas kun tu gang bar mdzad do/_/shAkya seng ge mi yi mchog_/byams dang thugs rje'i rgyu 'thun pa/_/sems can kun la phan mdzad pa/_/bsod nams las grub pa la ltos/_/sems can 
[\[184b.6\]]kun la thugs brtse'i phyir/_/sangs rgyas spyod yul ston par mdzad/_/thugs rjes 'od zer bkye bas ni/_/zhing rnams thams cad gsal bar gyur/_/re res zhing ni rgyas gyur pa/_/gnas kun gsal ba mthong nas su/_/byang chub mchog ni yongs tshol 
[\[184b.7\]]zhing /_/sems kyi mchog kyang skyed par byed/_/gang dag lus can rdzu 'phrul 'thob/_/de dag thams cad myur du lhags/_/shAkya seng ge mi mchog la/_/khyed kyis bskor ba byas nas kyang /_/gang dag rdzu 'phrul ma thob kun/_/rgyang ma nas ni phyag 'tshol 
[\[185a\]]
[\[185a.1\]]la/_/byang chub tu ni sems bskyed dang /_/mi yi skyes mchog rnams su 'gyur/_/sangs rgyas bcom ldan 'das de dag gi rang rang gi sangs rgyas kyi zhing nas dbyangs kyis go bar mdzad nas/_thugs rje'i dbang gis sems can rnams yongs 
[\[185a.2\]]su smin par mdzad pa'i phyir de bzhin gshegs pa shAkya thub pa'i dgongs pa dang smon lam yongs su bskang ba'i phyir dang /_de'i yon tan brjod pa'i phyir de bzhin gshegs pa re re yang byang chub sems dpa' dang /_de bzhin du nyan thos chen po gang gA'i klung gi 
[\[185a.3\]]bye ma snyed phrag du ma dang /_lha dang /_klu dang /_gnod sbyin dang /_lha ma yin dang /_nam mkha' lding dang /_dri za dang /_mi 'am ci dang /_lto 'phye chen po gang gA'i klung gi bye ma snyed phrag du mas mdun du bdar cing yongs su bskor te/_de dag rang rang gi 
[\[185a.4\]]sangs rgyas kyi zhing rnams nas rdzu 'phrul gyis yang dag par zhugs nas sangs rgyas kyi zhing mi mjed 'dir gshegs te/_bcom ldan 'das kyi sku la lan gsum bskor ba mdzad nas sangs rgyas bcom ldan 'das de dag gi 'khor gyi sems can gang dag yin 
[\[185a.5\]]pa de dag bcom ldan 'das de bzhin gshegs pa shAkya thub pa la skor ba byed cing de lta bu'i mchod pa byed par gyur to/_/yang rang rang gi sangs rgyas kyi zhing dag tu yang dong ngo /_/de'i dus na sems can gang dag sangs rgyas kyi zhing mi mjed du bcom ldan 'das kyi 
[\[185a.6\]]sku la chud pa de dag thams cad kyis phyogs bcu kun gyi sangs rgyas kyi zhing thams cad kyi yon tan bkod pa'i de bzhin gshegs pa 'khor dang bcas pa rnams mthong ngo /_/de dag thams cad kyis de nas yang dag par zhugs pa 'khor dang bcas pa rnams dang /_
[\[185a.7\]]bcom ldan 'das shAkya thub pa la bskor ba mdzad cing gshegs pa dang /_rang rang gi sangs rgyas kyi zhing du 'jug cing rdo rje'i gdan la bzhugs te chos ston pa mthong ngo /_/ji ltar sangs rgyas bcom ldan 'das de dag rang rang gi sangs rgyas kyi zhing dag tu rang rang gi 
[\[185b\]]
[\[185b.1\]]gdan la bzhugs nas rang rang gi 'khor las brtsams te/_de bzhin gshegs pa shAkya thub pa'i bsngags pa dang /_yon tan dang /_grags pa dang /_shes rab dang /_bsod nams dang /_brtson 'grus dang /_thugs rje dang /_sems can yongs su smin 
[\[185b.2\]]par mdzad pa bstan pa bzhin der sangs rgyas kyi zhing re rer yang sems can grangs med dpag tu med pa gang gA'i klung gi bye ma snyed kyis bla na med pa yang dag par rdzogs pa'i byang chub tu sems bskyed par gyur to/_/rang rang gi lung bstan pa thob par gyur to/_/
[\[185b.3\]]rang sangs rgyas kyi theg pa la yang de bzhin no/_/nyan thos kyi theg pa la yang de bzhin no/_/'dir bcom ldan 'das kyi sku la chud pa gang dag yin pa thams cad kyis kyang mthong ngo /_/lung bstan pa yang thams cad kyis thos so/_/snyigs ma lnga'i sangs rgyas 
[\[185b.4\]]kyi zhing stong pa dag na sems can gang dag yod pa'i bde ba dang sdug bsngal gyi tshor ba ci 'dra ba myong ba dag kyang 'dir bcom ldan 'das kyi sku la chud cing 'khod pa rnams kyis mthong ngo /_/de'i tshe snyigs ma lnga'i 'jig rten gyi khams stong pa dag na sems can gang 
[\[185b.5\]]dag yod pa de dag thams cad kyis kyang snang ba de mthong nas de bzhin gshegs pa shAkya thub pa yang mthong ste/_sangs rgyas bcom ldan 'das bgrang ba las 'das pa dang /_de bzhin gshegs pa re re yang sems can bgrang ba las 'das pa dag dang thabs 
[\[185b.6\]]cig tu 'dir de bzhin gshegs pa shAkya thub pa la bskor ba mdzad pa mthong ngo /_/de'i tshe sems can de dag thams cad mchog tu dga' ba'i dam pa skyes te/_thams cad sdug bsngal gyi tshor ba rgyun chad do/_/snyigs ma lnga'i sangs rgyas kyi zhing stong pa de dag na 
[\[185b.7\]]byang chub sems dpa' sems dpa' chen po sa bcu pa gang dag sems can yongs su smin par bya ba'i phyir zhugs pa'i byang chub sems dpa' sems dpa' chen po de dag gis sangs rgyas kyi zhing gang na sangs rgyas kyis 'dul ba'i sems can dag yod pa der sangs rgyas kyi sku byad 
[\[186a\]]
[\[186a.1\]]kyis sangs rgyas kyi zhing mi mjed thams cad dbyangs dang /_ngag dang /_sgra brjod pa gcig gis go bar mdzad do/_/dge ba'i don du zhing gcig tu/_/nged cag thams cad gshegs pa yin/_/sangs rgyas rnams ni mi bzhugs na/_/sus 
[\[186a.2\]]kyang dpal chen mi 'thob bo/_/khyed cag gis ni byang chub tu/_/gcig tu sems ni gzhol byas na/_/khyed cag phyin cad 'khor bar ni/_/sdug bsngal skye bar mi 'gyur ro/_/shAkya khyu mchog mchod pa dang /_/de la bskor ba bya ba'i phyir/_/'di ltar 
[\[186a.3\]]khyed cag thams cad ni/_/nga dang thabs cig myur du 'deng //_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po dgu pa/_byang chub sems dpa' sems dpa' chen po de dag kyang sangs rgyas kyi sku byad 
[\[186a.4\]]kyis re re zhing sems can rdzu 'phrul dang ldan pa gang gA'i klung gcig gi bye ma snyed dang lhan cig tu de nas chas te/_de bzhin gshegs pa shAkya thub pa la lan gsum bskor ba byas nas bcom ldan 'das shAkya thub pa la sems can de dag gis rin po che sna 
[\[186a.5\]]tshogs nas rol mo'i sgra dang /_gar dang glu sna tshogs pa'i bar gyis mchod pa byas nas bla na med pa yang dag par rdzogs pa'i byang chub tu smon lam btab bo/_/kha cig gis ni rkyen gyi theg par smon lam btab/_kha cig gis ni nyan thos kyi theg par smon 
[\[186a.6\]]lam btab ste/_thams cad kyang bsams pa ji lta ba bzhin du phyir mi ldog par gyur to/_/de'i tshe de dag cho ga bzhin du ting nge 'dzin dang /_bzod pa dang /_gzungs thob ste/_dge ba'i rtsa ba rnam pa sna tshogs bsgrubs nas rang gi zhing du dong ste/_byang chub sems 
[\[186a.7\]]dpa' sems dpa' chen po kha cig ni rang rgyal ba'i lus byad kyis zhes bya ba nas kha cig ni nyan thos kyi lus byad kyis zhes bya ba'i bar dang /_kha cig ni tshangs pa'i lus byad dang /_kha cig ni brgya byin gyi lus byad kyis zhes bya ba nas kha cig ni rgyal po chen po bzhi'i 
[\[186b\]]
[\[186b.1\]]lus byad kyis zhes bya ba'i bar dang /_kha cig ni sred med kyi bu'i lus byad dang /_kha cig ni dbang phyug chen po'i lus byad kyis zhes bya ba'i bar dang /_kha cig ni klu'i lus byad kyis zhes bya ba'i bar dang /_kha cig ni gnod sbyin gyi lus byad kyis zhes bya ba'i bar 
[\[186b.2\]]dang /_kha cig ni lha ma yin gyi lus byad kyis zhes bya ba'i bar dang /_kha cig ni 'khor los sgyur ba'i lus byad kyis zhes bya ba'i bar gyis sangs rgyas kyi zhing gang dag na sems can nyan thos kyis 'dul ba'i bar du yod pa'i sangs rgyas kyi zhing de dag tu byang chub 
[\[186b.3\]]sems dpa' sems dpa' chen po sa bcu pa rnams sems can yongs su smin par bya ba'i phyir zhugs te/_der nyan thos kyi lus byad kyi bar gyis sems can rnams la chos ston to/_/sangs rgyas kyi zhing der yang sems can thams cad kyis snang ba de mthong ste/_
[\[186b.4\]]de bzhin gshegs pa shAkya thub pa yang mthong nas sems can de dag shin tu dga' ba dang mchog tu dga' ba skyes shing dbang po rnams tshim ste/_thams cad sdug bsngal gyi tshor ba rgyun chad do/_/de dag la bde ba'i tshor ba yang byung ngo /_/sangs rgyas kyi zhing der 
[\[186b.5\]]gang nyan thos kyi lus byad kyis chos ston pa de yang byang chub sems dpa' sems dpa' chen po yin te/_des bsod nams chen po bsags pa'i dge ba'i rtsa bas 'di lta bu'i dbyangs dang sgra brjod pas sangs rgyas kyi zhing de thams cad go bar byed pa 
[\[186b.6\]]'di skad ces smras so/_/sdig pa'i sems ni gzhom par byos/_/sdig pa'i lta ba spong bar byos/_/gang du 'jig rten mi 'jug pa'i/_/'khor ba'i pha rol 'dong bar byos/_/khyed cag sdig pa'i sems kyis su/_/nges par 'byung bar mi lta bas/_/rga 
[\[186b.7\]]ba dang ni 'chi ba'i lus/_/'khor bar ring por zhugs pa yin/_/ston pa mthong ba rnyed par dka'/_/dal ba 'di 'dra rnyed par dka'/_/chos thos pa yang rnyed par dka'/_/dge byed rab tu rnyed par dka'/_/de ltar khyed kyis gus byas te/_/byang chub tu 
[\[187a\]]
[\[187a.1\]]ni 'dun pa skyed/_/sdug bsngal kun las thar gyis la/_/'jig rten 'dren par 'gyur bar byos/_/rtag pa dang ni chad pa'i blos/_/chos gnyis myur du spangs nas ni/_/'du byed thams cad bdag med la/_/tshul bzhin du ni rtag par 
[\[187a.2\]]byos/_/kun 'byung sred dang sdug bsngal yang /_/ye shes chu yis bkru bar byos/_/shAkya seng ge mchod pa'i phyir/_/thams cad lhan cig myur du 'dong /_/de nas byang chub sems dpa' de dag nyan thos kyi lus byad kyi bar gyis byang chub sems 
[\[187a.3\]]dpa' re re zhing byang chub sems dpa' dang /_sems can rdzu 'phrul dang ldan pa gang gA'i klung gi bye ma snyed tshad med pa dang lhan cig tu rang rang gi sangs rgyas kyi zhing nas chas te/_'dir de bzhin gshegs pa shAkya thub pa 'khor dang bcas pa la lan gsum bskor 
[\[187a.4\]]ba byas nas bcom ldan 'das shAkya thub pa la de dag gis rin po che sna tshogs dang /_ras bcos bu sna tshogs dang /_chos gos sna tshogs dang /_rgyan dang rgyan gyi lhab lhub sna tshogs dang /_gdugs dang /_rgyal mtshan dang /_ba dan sna tshogs dang /_me tog sna tshogs dang /_spos 
[\[187a.5\]]sna tshogs dang /_rol mo'i sgra sna tshogs dang /_bstod pa sna tshogs dang /_glu sna tshogs dang /_gar sna tshogs kyis mchod pa byas so/_/byang chub sems dpa' sems dpa' chen po de dag rang rang gi sangs rgyas kyi zhing du phyin nas rang rang gi stan dag la 
[\[187a.6\]]'khod do/_/de bzhin du rang rang gi 'khor rnams la de bzhin gshegs pa shAkya thub pa'i bsngags pa dang grags pa nas sems can thams cad yongs su smin par mdzad pa'i yon tan gyi phan yon gyi bar brjod par gyur te/_de nas sangs rgyas kyi zhing de dag na 
[\[187a.7\]]'khor de'i sems can grangs med pa dpag tu med pa yod pa de dag gis ni bla na med pa yang dag par rdzogs pa'i byang chub tu sems bskyed do/_/de bzhin du nyan thos kyi theg pa dang /_rang sangs rgyas kyi theg par yang sems bskyed de/_thams cad kyang phyir 
[\[187b\]]
[\[187b.1\]]mi ldog par gyur to/_/de'i tshe de dag gis ting nge 'dzin dang /_gzungs dang /_bzod pa sna tshogs thob nas dge ba'i rtsa ba rnams bskyed do/_/sems can thams cad kyis sangs rgyas kyi zhing mi mjed 'dir gang bcom ldan 'das kyi sku la chud par gyur pa'i 
[\[187b.2\]]bkod pa de lta bu yang mthong ngo /_/de dag thams cad de bzhin gshegs pa'i yon tan rnams la ngo mtshar thob cing rmad du byung ba thob bo/_/de'i tshe gang dag sngon chad sems ma bskyed pa'i sems can gang gA'i klung gi bye ma snyed grangs med pa dpag tu med pa 
[\[187b.3\]]de dag ni bla na med pa yang dag par rdzogs pa'i byang chub tu sems bskyed par gyur to/_/de bzhin du rang sangs rgyas kyi theg pa dang /_de bzhin du nyan thos kyi theg par yang sems dag bskyed de/_de dag thams cad phyir mi ldog pa'i sa thob par gyur to/_/de 
[\[187b.4\]]bzhin du 'khor los sgyur ba'i lus byad kyis zhes bya ba'i bar dang /_phyir mi ldog pa'i sa thob par gyur to zhes bya ba'i bar du yin te/_sems can yongs su smin par mdzad pa'i phyir ji ltar bcom ldan 'das cho 'phrul chen po sangs rgyas thams cad kyi yul gyi rgyu 
[\[187b.5\]]'thun par ting nge 'dzin de lta bu la snyoms par zhugs pa bzhin no/_/'dus pa chen po nyi ma'i snying po'i le'u bcu gcig pa las le'u drug pa'o//_//de nas bdud sdig can gyis de bzhin gshegs pa 'khor dang bcas pa nyid kyi pho brang na de 
[\[187b.6\]]bzhin gshegs pa'i dbyings na bzhugs pa mthong nas mchog tu yid mi bde ste lus thams cad nas rdul 'thon zhing mchi ma dag byung nas mi dga' bar gyur to/_/de nas bdud sdig can gyis gnas thams cad du rgyu bar byed/_/rnam par rgyu bar byed/_'jug par 
[\[187b.7\]]byed/_'byung bar byed/_ldang bar byed/_rgyug par byed/_kun tu rgyug par byed/_glal bar byed/_'dzum par byed/_shugs ring du 'byin par byed/_kha la lces ldag par byed/_mig 'dzums par byed/_lag pa gnyis rkyong zhing skum par byed/_mgo 
[\[188a\]]
[\[188a.1\]]la lag pa gnyis kyis rdob par byed/_mgrin pa dang nu ma la mnyed par byed de/_de mthong bas bdud kyi gnas na gnas pa'i sems can thams cad gnod pa dang /_mngon par mi dga' ba dang /_yid mi bde bar gyur to/_/de nas bdud shor ba nam 
[\[188a.2\]]mkha'i shing zhes bya ba des bdud sdig can la tshigs su bcad pas dris pa/_'khrug sems yid rab mi bde bas/_/ci slad de ltar khyod rgyug cing /_/kun la dga' bar mi dgongs pas/_/gang du yang ni dgyes mi mnga'/_/bdud sdig can gdong mchi ma 
[\[188a.3\]]dang bcas pas 'di skad ces smras so/_/gau ta ma stobs can mthong nas ni/_/nga yi snying ni rnam gas nas/_/lus kun nas ni rdul 'thon cing /_/gdong yang mchi mas gang ba yin/_/sems can thams cad 'thun pa ru/_/ji ltar thos pa bzhin du der/_/
[\[188a.4\]]tshogs chen ril gyis dong bas na/_/nga yi yul ni stongs par byas/_/nam mkha' dang ni mtshungs pa'i yul/_/phyogs bcu nas ni lhags pa yis/_/de la bskor ba byas nas su/_/bye ba mang pos yongs su bskor/_/bdud rnams thams cad 'khor 
[\[188a.5\]]bcas te/_/de la yang ni skyabs song bas/_/nga yi dpung ni ma mthong ste/_/gang na'ang nga yi phyogs med do/_/de nas bdud sdig can la bdud shor ba nam mkha'i shing des 'di skad ces smras so/_/bdag cag thams cad 'khor bcas te/_/
[\[188a.6\]]go cha sra ba dag bgos nas/_/ral gri 'khor lo mda' bo ches/_/de yi lus ni phye mar rlag_/sdig can gyis smras pa/_de la yang ni skyabs song zhing /_/der yang rang nyid song bas na/_/de la dmag ni yang dag phul/_/nga ni bcing ba dam pos bcings/_/de 
[\[188a.7\]]nas bdud shor ba nam mkha'i shing des smras pa/_thabs rnams kun gyis ci bgyis kyang /_/dgra ni dbang du mi 'gyur te/_/mdza' bo'i gzugs kyis bslus bgyis na/_/de lta na ni gsad par nus/_/sdig can gyis smras pa/_mdza' bo'i gzugs kyis der 'gro 
[\[188b\]]
[\[188b.1\]]bar/_/'di ltar bdag gis de bsams nas/_/rang gi mgul na dri nga ba'i/_/ro myags 'jigs su rung ba mthong /_/nam mkha'i shing gis slar smras pa/_/bdud dang klu dang bsam gtan pa'i/_/yul gsum dag tu bshad pa la/_/bdag cag gi ni yul 
[\[188b.2\]]bcom yang /_/klu rnams kyi ni yul brtan no/_/klu de dag kyang gzi brjid che/_/dmag rnams mang zhing stobs kyang che/_/de dag gi ni yul mchis pa/_/kun tu gzhan gyis mi thub lags/_/'dod pa'i khams na gang su dag_/klu yi bdag po gnas 
[\[188b.3\]]gyur pa/_/de dag rnams la gau ta ma/_/thal bar rlag par myur du bsgo/_/sdig can gyis smras pa/_kye bsod nams shes rab chen po can/_/klu yi gnas su nyid song la/_/gau ta ma dang dmag 'gyed par/_/thams cad la ni khyod kyis bsgo/_/des 
[\[188b.4\]]smras pa/_de bzhin du bgyi'o zhes nas dmag brgya stong go bgos pa de dag la/_lag pa bsgreng ste bsgrags pa ni/_/klu yi rten du bdag cag 'deng /_/gau ta ma dang dmag 'gyed cing /_/srog dang bral bar byed du gzhug_/der ni bdag cag grogs bya bar/_/
[\[188b.5\]]thams cad la ni bsgo bar bya/_/de na 'khod pa de dag kyang gang du yang /_su yang 'gro bar ma nus pa dang /_shor ba nam mkha'i shing de gdong mchi ma dang bcas shing spu zing zhes byed par gyur te/_thal mo rab tu sbyar ba byas nas sdig can la smras pa/_bdag cag 
[\[188b.6\]]gis ni gang du yang /_/mchi bar bgyi ba'i rngo ma thogs/_/sgyu 'phrul brtan pa gau ta ma/_/drang srong gi ni sgyu lags so/_/bdag cag thams cad rkang pa bcings/_/lus rnams kun la rdul yang byung /_/gang gis dgra las khyed rgyal bar/_/gzhan zhig 
[\[188b.7\]]kyang ni mdzad par gsol/_/bdud sdig can je sdug bsngal zhing yid mi bde nas mya ngan du gyur pa de 'di lta bu'i blo skyes te/_gang bdag gis klu'i rten thams cad du gang kun tu smra bar byed pa dang /_mngon par mi dga' ba skyed par byed pa dang /_klu thams cad kun 
[\[189a\]]
[\[189a.1\]]du gshe bar byed pa'i bdud kyi stobs de lta bu yang dag par rjes su dran par bya gor ma chag snyam mo/_/de nas de'i tshe bdud sdig can gyis klu'i rten thams cad du sha sbrang dang /_sbrang bu mchu [{]rings [,]ring [}]dang /_sbrang bu gdug pa rnams sprul to/_/thams cad 
[\[189a.2\]]dri nga bas bkang ngo /_/rdul dbyung ba dang mngon par mi dga' bar byas so/_/de bzhin du klu dang /_klu chen po skyes pa dang /_bud med dang /_khye'u dang /_bu mo thams cad mngon par mi dga' nas de dag thams cad kyis rnam par bltas te/_bdag cag la 
[\[189a.3\]]co 'dri bar byed pa su yin snyam na de dag gis ma shes shing ma mthong ngo /_/gling bzhi pa 'di'i klu dang /_klu chen po skyes pa dang /_bud med dang /_khye'u dang /_bu mo gang dag yin pa de dag thams cad kyang khro bas zil gyis non nas de dag thams cad kyis 
[\[189a.4\]]kyang rang gi gnas bor/_klu'i rgyal po dga' bo dang nye dga' gnyis 'khor brgya stong phrag du mas kyang rang gi gnas bor nas ri'i rgyal po ri rab kyi 'dab na ri kha la ti ya zhes bya ba yod de/_ri kha la ti ya de'i rtse mo na drang srong thub pa rnams kyi gnas kyi rten kun 
[\[189a.5\]]rten ces bya ba rgyar dpag tshad bzhi khri pa lha rdzas kyi rin po che sna bdun gyis brgyan pa bzhi yod pa/_drang srong thub pa'i gnas der skyabs kyi don du rten cing zhugs so/_/der de dag zhugs ma thag tu 'di lta bu'i lus chung ngur gyur te/_dper na mig sman bsku ba'i thur 
[\[189a.6\]]ma bzhin no/_/de dag kyang rang khros pa'i mthus re re yang 'di lta bu'i lus ri rab tsam du yang dag par shes te/_de dag gis skad 'byin kyang ma nus so/_/de nas 'gro bar yang ma nus te/_mya ngan chen po dang khros pas zil gyis non nas der 'khod do/_/de bzhin 
[\[189a.7\]]du klu'i rgyal po chen po rgya mtsho 'khor bye ba brgya stong phrag du ma dang /_de bzhin du sa srung gi bu zhes bya ba'i bar dang /_de bzhin du shin tu brtan pa zhes bya ba'i bar dang /_de bzhin du 'jog po zhes bya ba'i bar dang /_de bzhin du ma dros pa zhes bya ba'i bar dang /_de bzhin du 
[\[189b\]]
[\[189b.1\]]btang bzung zhes bya ba'i bar dang /_de bzhin du rgya mtshos byin zhes bya ba'i bar dang /_de bzhin du chu lhas byin zhes bya ba'i bar dang /_de bzhin du khyim bdag gis byin zhes bya ba'i bar dang /_de bzhin du chu bas byin zhes bya ba'i bar dang /_de bzhin du chu sog ma 
[\[189b.2\]]med kyis byin zhes bya ba'i bar dang /_de bzhin du ri bos byin zhes bya ba'i bar dang /_de bzhin du ba lang mgo zhes bya ba'i bar dang /_de bzhin du rgyan skyes zhes bya ba'i bar dang /_de bzhin du e la'i 'dab ma zhes bya ba'i bar dang /_de bzhin du lag pa'i tshigs 
[\[189b.3\]]mi mngon pa zhes bya ba'i bar dang /_de bzhin du sgra bsags zhes bya ba'i bar dang /_de bzhin du mtsho gyad ces bya ba'i bar dang /_de bzhin du stobs kyis rgyu zhes bya ba'i bar dang /_de bzhin du ti se'i gangs mtho ba zhes bya ba'i bar dang /_de bzhin du chu'i shugs zhes 
[\[189b.4\]]bya ba'i bar dang /_de bzhin du gtsug phud sngon po zhes bya ba'i bar dang /_de bzhin du gser ser skya zhes bya ba'i bar dang /_de bzhin du rtswa sngon po zhes bya ba'i bar dang /_de bzhin du gshe ba'i shing zhes bya ba'i bar dang /_de bzhin du mig gsal zhes bya ba'i bar dang /_de bzhin 
[\[189b.5\]]du glang po zad ces bya ba'i bar dang /_de bzhin du rnon pos byin zhes bya ba'i bar dang /_de bzhin du gnas na rgyu zhes bya ba'i bar dang /_de bzhin du gshol ngan zhes bya ba'i bar dang /_de bzhin du e la'i gdong zhes bya ba'i bar dang /_de bzhin du mig dmar zhes bya ba'i 
[\[189b.6\]]bar dang /_de bzhin du yid 'phrog ces bya ba'i bar dang /_de bzhin du rab mchog ces bya ba'i bar dang /_de bzhin du 'dzam bu'i gling 'di na klu'i rgyal po lnga khri drug stong gang dag yin pa'i bar de dag thams cad klu'i rgyal po re re yang 'khor brgya stong phrag du ma drang srong thub 
[\[189b.7\]]pa'i gnas der skyabs kyi don du rten cing zhugs so/_/gling brgyad khri bzhi stong nas gling re re nas kyang klu chen po brgya stong phrag du mas rang rang gi gnas bor nas gnas rten der skyabs kyi don du rten cing zhugs so/_/de bzhin du byang gi sgra mi snyan nas klu'i rgyal po lus 'bigs 
[\[190a\]]
[\[190a.1\]]pa'i khab ces bya ba dang /_klu'i rgyal po rgyu ba chen po zhes bya ba de gnyis re re yang klu dang /_klu chen po dang /_klu'i rgyal po bye ba khrag khrig brgya stong phrag du ma dang lhan cig tu yongs su bskor cing drang srong thub pa'i gnas der skyabs kyi don du brten to/_/
[\[190a.2\]]shar gyi lus 'phags kyi gling nas klu'i rgyal po zla ba srung zhes bya ba dang /_klu'i rgyal po dbyig gtong zhes bya ba de gnyis re re yang klu dang /_klu chen po dang /_klu'i rgyal po bye ba brgya stong phrag du mas lhan cig yongs su bskor cing mdun du bdar te drang srong thub pa'i 
[\[190a.3\]]gnas rten der skyabs kyi don du rten cing zhugs so/_/ba lang spyod kyi gling nas klu'i rgyal po rin po che'i phreng ba can zhes bya ba dang /_klu'i rgyal po ba lang gi 'od kyi phreng ba can zhes bya ba de gnyis re re yang klu dang /_klu chen po dang /_klu'i rgyal po bye ba khrag khrig 
[\[190a.4\]]brgya stong phrag du mas lhan cig tu mdun du bdar zhing drang srong thub pa'i gnas der skyabs kyi don du zhugs so/_/yang de'i tshe gling bzhi pa 'di dang gling gzhan brgya stong phrag brgyad cu na klu dang /_klu chen po dang /_klu'i skye gnas pa klu sgo nga las skyes pa dang /_klu mngal 
[\[190a.5\]]nas skyes pa dang /_drod gsher las skyes pa dang /_rdzus te skyes pa pho dang /_mo dang /_khye'u dang /_bu mo yang rung /_gang su dag yod pa skad cig de la gang der brten par ma gyur pa gcig kyang med de/_drang srong thub pa'i gnas der skyabs kyi don 
[\[190a.6\]]du zhugs so/_/de dag thams cad zhugs ma thag tu re re yang 'di lta bu'i lus chung ngur gyur te/_dper na mig sman bsku ba'i thur ma bzhin no/_/de dag kyang rang khros pa'i mthus re re yang 'di lta bu'i lus ri rab tsam chen por yang dag par rjes su mthong ngo /_/
[\[190a.7\]]de nas de'i tshe bdud sdig can gyis gnas rten du klu'i skye gnas pa thams cad 'dus pa dang /_thams cad lus chung ngur mthong ngo /_/de mthong bas shas cher 'khrugs shing kun tu 'khrugs te skrag nas rang gi skye bo la 'di skad ces smras so/_/'byung po chen po klu 
[\[190b\]]
[\[190b.1\]]rnams thams cad g.yos/_/drang srong gnas pa der ni 'dus nas su/_/thams cad stobs dang gzugs dang dpal las nyams/_/dge sbyong mdangs kyi stobs la blta bar byos/_/de nas bdud shor ba gzhan tshul khrims rten zhes bya ba des smras pa/_
[\[190b.2\]]thugs mi dgyes pa ma mdzad bdag la gson/_/klu rnams bdag nyid rtse ba 'di lags te/_/'di ltar shAkya'i bu ni phyer rlog pa'i/_/tshogs can 'dus pa la ni mngon brtag mdzod/_/sdig can gyis smras pa/_blo mchog der ni myur du 'gro bar byos/_/klu yi 
[\[190b.3\]]tshogs ni thams cad spro bar byos/_/ji ste shAka bu tshogs bcas gsad nus na/_/klu rnams kyi ni yul yang mchog tu 'gyur/_/de nas bdud shor ba tshul khrims rten de bdud kyi gnas de nas srog chags brgyad khri dang lhan cig chas so/_/de nas de bzhin 
[\[190b.4\]]gshegs pa shAkya thub pa sngon gyi smon lam mthar phyin pas drang srong thub pa thams cad dbang du mdzad/_sems can thams cad yongs su smin par mdzad/_sangs rgyas kyi yul thams cad kyi cho 'phrul gyi byin gyi rlabs kyi rgyu 'thun pa bshad pa yang dag par bstan/_
[\[190b.5\]]byang chub sems dpa' sems dpa' chen po thams cad skyo bar mdzad/_lha dang /_klu dang /_gnod sbyin zhes bya ba nas mi dang /_mi ma yin thams cad rab tu dga' bar mdzad/_sangs rgyas kyi zhing 'di thams cad shin tu yongs su spyad pa mdzad/_sangs 
[\[190b.6\]]rgyas kyi zhing yongs su dag pa thams cad kyi nang na sangs rgyas kyi zhing 'di mchog tu ches gzi brjid dang ldan pa dang /_ches skal ba dang ldan pa dang /_ches bsod nams kyi sa bon byed pa'i mdangs dang ldan pa dang /_sangs rgyas kyi zhing thams cad kyi mchod par 'os pa 
[\[190b.7\]]mdzad de/_de nas de bzhin gshegs pas rdzu 'phrul mngon par 'du mdzad pa rgyun bcad do/_/de la sangs rgyas kyi zhing 'di na sems can gang dag yod pa de dag thams cad bcom ldan 'das kyi sku la chud par gyur te/_de dag thams cad bcom ldan 'das kyis 
[\[191a\]]
[\[191a.1\]]shes pa so sor sbyangs so/_/de bzhin gshegs pas sangs rgyas thams cad kyi yul gyi rgyu 'thun pa'i cho 'phrul gyi byin gyi rlabs kyi ting nge 'dzin gyi stobs rgyun bcad pa dang /_de'i tshe sngon ji ltar bzhugs pa bzhin du yang dag par snang ste/_de 
[\[191a.2\]]de ltar shin tu lham me/_lhan ne/_lhang nger bzhugs so/_/de de'i bar du yang rang gi gzi brjid kyi 'od zer rnams kyis sangs rgyas kyi zhing thams cad snang bas khyab par mdzad nas bzhugs so/_/byang chub sems dpa' sems dpa' chen po brgya stong phrag du ma de dag 
[\[191a.3\]]thams cad ngo mtshar thob cing rmad du byung ba thob ste/_bcom ldan 'das la me tog dang /_dri dang /_phye ma dang /_rin po che dang /_ras bcos bu dang /_chos gos dang /_phyang 'phrul dang /_rgyan sna tshogs dang /_rol mo'i sgra sna tshogs kyis mchod pa byas te/_bskor 
[\[191a.4\]]ba byas nas spyan sngar 'khod do/_/de bzhin du bcom ldan 'das kyi nyan thos rnams zhes bya ba nas de bzhin du lha dang /_klu dang /_gnod sbyin dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_grul bum dang /[ {]yi dgas [,]yi dwags [}]dang /_sha za dang /_srul po dang /_
[\[191a.5\]]lus srul po dang /_mi dang /_mi ma yin pa thams cad kyi bar de dag thams cad kyis bcom ldan 'das la me tog dang /_dri dang /_phye ma dang /_rin po che sna tshogs dang /_ras bcos bu dang /_chos gos dang /_phyang 'phrul dang /_rgyan sna tshogs zhes bya ba nas mchod 
[\[191a.6\]]pa'i bar du byas te/_bskor ba byas nas chos nyan pa'i phyir bcom ldan 'das kyi spyan sngar 'khod do/_/bdud shor ba tshul khrims rten bdud kyi ris brgyad khri dang de nas 'dzam bu'i gling 'dir babs nas/_dge sbyong gau ta mas sku yangs pa kun tu bstan pa ji ltar rgyun bcad 
[\[191a.7\]]pa mthong ste/_de yul ma ga d+hA na bzhugs par kun tu snang ngo /_/de bdag cag gis skrag pas sgyu'i stobs las ma nyams sam snyam zhing /_da lta na der 'khor dang bcas te 'dus pa'i nang du 'dug na/_de bdag cag gi phyir 'dug nas sdig pa mi byed dam snyam ste/_gang 
[\[191b\]]
[\[191b.1\]]bdag cag gis der dang por song nas 'di la rgyu gang yin par 'gyur ba mnyan par bya gor ma chag snyam mo/_/de nas bdud shor ba tshul khrims rten 'khor dang bcas te de nas babs nas/_bcom ldan 'das ga la ba de logs su song ste phyin nas bcom ldan 
[\[191b.2\]]'das kyi spyan sngar 'dug ste/_de'i tshe yang des tshigs su bcad pa spobs par byas pa/_khyod kyis nad ni chen po dag_/rga shi'i mtsho las ma rgal to/_/'di ltar sems can slu byed na/_/byang grol tu ni ji ltar zhugs/_/de nas bcom ldan 'das kyis bdud shor ba tshul khrims rten la 
[\[191b.3\]]tshigs su bcad nas slar bka' stsal pa/_nga ni sems can chu bo rgal/_/nga la yang sred med pa yin/_/sems can rnams la thugs brtse'i phyir/_/srog chags rnams la chos ston to/_/'khor bar yun [{]rings [,]ring [}]brtsams nas su/_/khyod kyis byang chub 
[\[191b.4\]]phyir spyad de/_/mar me mdzad ni tshun chad du/_/sbyin dang tshul khrims kun tu bsgrubs/_/sangs rgyas bye ba phrag stong po/_/de dag khyod kyis ri mor byas/_/theg pa mchog gi don du ni/_/nga yis khyod la lung bstan te/_/sbyangs pa'i yon tan kun tu spyad/_/
[\[191b.5\]]mtshan ma med par rnam par bsgoms/_/nga yis mig rnams dag pa sbyin/_/sngon gyi tshe rabs dran par byos/_/de nas bdud shor ba tshul khrims rten sngon gyi tshe rabs dang /_smon lam dang /_sangs rgyas rnams la mchod pa dang /_dge ba'i rtsa ba thams cad kyis 
[\[191b.6\]]bskul bas bcom ldan 'das kyi spyan sngar rtswa bkram ba lta bur 'ongs par gyur te/_gdong mchi ma dang bcas pas thal mo rab tu sbyar nas 'di skad ces gsol to/_/btsun pa bcom ldan 'das byis pa ji lta ba dang /_myos pa ji lta ba dang /_sems 'khrug pa ji 
[\[191b.7\]]lta ba bzhin du nongs pa 'chags lags so/_/btsun pa bcom ldan 'das nongs pa 'chags so/_/'di ltar bdag gis dran lags te/_grangs ma mchis pa gcig rdzogs par bla na ma mchis pa yang dag par rdzogs pa'i byang chub tu brtson pa chen pos pha rol tu 
[\[192a\]]
[\[192a.1\]]phyin pa drug gi spyod pa spyad lags so/_/dge ba'i rtsa ba yongs su sbyangs pa mang du bgyis lags so/_/bcom ldan 'das de bzhin gshegs pa 'das pa rnams dang bzhugs pa brgya stong phrag bye ba la bdag gis bsnyen bkur ba dang bkur sti rnam pa sna 
[\[192a.2\]]tshogs bgyis te chos kyang thos lags so/_/smon lam yang btab lags so/_/de bzhin gshegs pa 'od srung gi gsung rab la dge slong la la nyan thos kyi gtam rjes su bskul bar bgyid lags te/_de nas bdag gis ma bsams par kye ma dge sbyong gi lus byad 
[\[192a.3\]]kyis gang zag theg pa chen po la yang dag par zhugs pa rnams kyi mdun du nyan thos kyi gtam 'chad pa 'di ni bdud do zhes sdig pa can gyi tshig brjod lags te/_der gal te bdag gis sdig pa can gyi tshig de ma smras par gyur na ni der bdag gis bla na ma mchis pa yang dag 
[\[192a.4\]]par rdzogs pa'i byang chub tu lung bstan pa thob par 'gyur lags na/_sug las kyi lhag ma des bdag de nas shi 'phos nas bdud kyi gnas su skyes te/_dgung lo bye ba phrag lnga bcu rtsa bdun dang /_dgung lo brgya stong dag tu der bla na ma mchis pa yang dag par rdzogs pa'i 
[\[192a.5\]]byang chub tu bdag gi sems bskyed pa gcig kyang ma byung lags na tshangs pa'i gnas pa rnams la lta smos kyang ci 'tshal lags zhes de bzhin gshegs pa 'khor dang bcas pa la lan gnyis kyi bar du bzod pa gsol to/_/ji srid du sngon gyi mtha'i 'khor bar 'khor ba 
[\[192a.6\]]de srid du slad kyis phyi ma'i mtha'i mur sems can dmyal bar gnas par spro lags kyi/_bla na ma mchis pa yang dag par rdzogs pa'i byang chub las sems ldog par ni mi bgyid lags so/_/bcom ldan 'das kyis bka' stsal pa/_rigs kyi bu legs so 
[\[192a.7\]]legs so/_/gang la la snying rje'i sems kyis byang chub tu sems gzhol bar byed na/_'di ni 'dren pa rnams la mchod pa mchog dang phul yin te/_'dren pa'i spyan sngar la la mar me ri rab tsam du 'bar bar byed kyang bsod nams kyi phung po de snyed yongs su bzung ba 
[\[192b\]]
[\[192b.1\]]ma yin gyis khyod longs shig_/nga la sdig pa'i las sra ba 'or cig_/phung po dang khams 'di dag la spros pa dang /_mtshan ma med pa dang /_'dus byas thams cad dran par byos shig dang /_khyod yon tan mchog tu kha lo sgyur bar 'gyur ro/_/de nas de nyid kyi tshe byang 
[\[192b.2\]]chub sems dpa' sems dpa' chen po tshul khrims rten gyis rjes su 'thun pa'i chos rnams la bzod pa thob par gyur to/_/de nas de'i tshe byang chub sems dpa' sems dpa' chen po tshul khrims rten stan las langs te/_bcom ldan 'das la rin thang med pa'i 
[\[192b.3\]]mu tig gi rgyan phreng gis sku la g.yogs nas gsol pa/_gang bdag cag gis chos thams cad myur du rtogs nas dbu ba dang 'dra ba'i lta ba thams cad yang dag par 'joms par bgyid pa dang /_byang chub tu ni bzod pa mchog thob par 'gyur ba dang /_yun ring 
[\[192b.4\]]po mi thogs par sems can thams cad thar bar bgyid pa'i chos ni gang lags/_gang zhig ni byang chub sems dpas spang ba'i slad du bsgom par bgyid pa lags/_bcom ldan 'das kyis bka' stsal pa/_tshul khrims rten mkhas pas chos bzhi myur du bskyed 
[\[192b.5\]]par bya ste/_bzhi gang zhe na/_sems can gyi phyir sdug bsngal tshad med pa thams cad la spro bar bya ba yin/_sangs rgyas kyi yul gyi bslab pa dpag yas pa gzung bar bya ba yin/_ma nyams par gzung bar bya ba yin/_sangs rgyas kyi chos dpag tu med pa thams 
[\[192b.6\]]cad myur du yongs su rdzogs par bya ba yin no/_/yang de'i tshe tshul khrims rten gyi 'khor bdud kyi sde brgyad khri bzhi stong po de dag gis lung bstan pa de thos nas de bzhin gshegs pa la dad pa dang dang ba mchog skyes shing gus pa skyes nas/_bcom ldan 'das 
[\[192b.7\]]la lhag pa'i bsam pas bzod pa gsol bar gyur to/_/de'i tshe de dag gis kyang bla na med pa yang dag par rdzogs pa'i byang chub tu smon lam btab ste/_de dag thams cad kyis byang chub kyi sems mi brjed pa'i ting nge 'dzin thob bo/_/bcom ldan 'das la de dag 
[\[193a\]]
[\[193a.1\]]gis rang rang gi lha rdzas kyi chos gos dag sku la gsol nas phyogs gcig tu 'khod do/_/bdud sdig can gyis mthong ste/_mthong nas kyang yang shas cher 'khrugs shing skrag nas 'di skad ces smras so/_/dge sbyong gi ni ltor chud pas/_/
[\[193a.2\]]'khor de dag dang bral bar gyur/_/'di nas gang du dong ba ni/_/thams cad de yi dbang du song /_/des su yang phyi rol du ma 'byung shig_/bdud kyi spyod yul 'dir bdag cag gnas par bya'o zhes smras nas myur du grong khyer gyi sgo bcad de gab tu bcug go/_/
[\[193a.3\]]de nas bcom ldan 'das kyis yang ji ltar nam mkha'i spyan las gsungs pa bzhin du de dag la tshangs pa'i gnas pa rnam pa gsum po sems can la dmigs pa dang /_chos la dmigs pa dang /_dmigs pa med pa rgya cher bstan par yang dag par brtsam pa mdzad do/_/
[\[193a.4\]]ri kha la ti ya'i rtse mo drang srong thub pa'i gnas su klu gang dag rten cing 'dus pa de dag thams cad kyis kyang rang rang gi lus chung ngur mthong ste/_dper na mig sman bsku ba'i thur ma bzhin no/_/ji ltar sngon gyi lus bzhin du yang bzhag par ma nus so/_/slar 'byung 
[\[193a.5\]]bar yang ma nus te/_de dag thams cad 'jigs shing skrag la spu zing zhes byed pa'i ba spu'i khung bu byung nas/_de dag thams cad kyis dga' bo dang nye dga' la rab tu btud nas 'di skad ces smras so/_/gang gi tshe bdag cag gi grong du sha sbrang dang /_sbrang bu 
[\[193a.6\]]mchu [{]rings [,]ring [}]dang /_sbrang bu gdug pa rnams kun tu byung ba de'i tshe bdag cag gnas thams cad bor nas bskyab pa'i phyir 'dir zhugs nas 'di nas gang du yang mchi bar ma nus te/_lus dag kyang chung ngur gyur lags na gang gis bdag cag gnas su mchi bar 
[\[193a.7\]]bdag cag bskyab tu gsol/_mi 'jigs pa stsal bar gsol/_dga' bo dang nye dga' gnyis kyis kyang smras pa/_dge sbyong 'di ni g.yo sgyu can gyis blo/_/shAkya'i bu pho sgyu ma byed pa yin/_/sangs rgyas zhing 'dir zhugs par gyur nas su/_/lus kun la 
[\[193b\]]
[\[193b.1\]]ni thams cad chud par gyur/_/des ni klu rnams kun gyi gnas dag tu/_/sha sbrang sbrang bu mchu [{]rings [,]ring [}]sbrang bu sbrul/_/sa 'di bskyab phyir nged cag lhags gyur te/_/thams cad stobs rnams las ni nyams par gyur/_/gau ta ma ni blo gros g.yon can 
[\[193b.2\]]yang /_/las des rdzu 'phrul de las nyams gyur cing /_/de ni lus kyang chung ngur gyur nas su/_/stan gyi stengs na dmangs ni kun tu snang /_/des ni bdag cag lus kyang chung ngur byas/_/btson ra 'dir ni bcings par gyur nas su/_/nged cag ci yang byed 
[\[193b.3\]]par mi nus kyis/_/mi 'jigs lha la khyed cag phyag 'tshol cig_/'dod pa'i dbang phyug bdud sdig can la klu de dag thams cad kyis phyag 'tshal te smras pa/_gang bdag cag btson ra de nas 'byer ba dang rang rang gi gnas rnams su gnas par rngo thogs par bdag cag 
[\[193b.4\]]bskyab tu gsol/_klu'i rgyal po sa srung gi bus de dag la 'di skad ces smras so/_/bdud dpung bcas pa rang nyid skrag nas su/_/gau ta ma sgyu ma g.yo sgyu can la skyo/_/'khor dang lto gol rnams kyang g.yo yis su/_/des ni de yi skye bo mang po phrogs/_/bdud la 
[\[193b.5\]]mthu ni ci yang yod ma yin/_/'gro ba dang ni rdzu 'phrul de las nyams/_/gzhan la khyed cag myur du skyabs su deng /_/lha rnams la ni kun gyis rjed par byos/_/de nas klu thams cad kyang kha cig ni rgyal po chen po bzhi la phyag 'tshal bar byed do/_/kha cig ni brgya 
[\[193b.6\]]byin la phyag 'tshal bar byed do/_/kha cig ni rab 'thab bral la phyag 'tshal bar byed do/_/kha cig ni yongs su dga' ldan la phyag 'tshal bar byed do/_/kha cig ni 'phrul dga' la phyag 'tshal bar byed do/_/kha cig ni lha'i bu gzhan 'phrul dbang byed la phyag 'tshal bar byed 
[\[193b.7\]]do/_/kha cig ni tshangs pa chen po la phyag 'tshal bar byed do/_/klu'i rgyal po thams cad la klu'i rgyal po rgya mtshos 'di skad ces smras so/_/lha dang lha dbang 'di kun 'khod nas su/_/mchod pa rnam pa sna tshogs byed pa dang /_/gau tam dmangs la thams cad skyabs 
[\[194a\]]
[\[194a.1\]]gnas pa/_/khyed cag gi ni ci yi phyir ma mthong /_/dka' thub drag po drang srong chen po dag_/gzhan rnams la ni grogs dag khyed phyag 'tshol/_/rtas bsrungs mthon 'phur skar ma dga' ba dang /_/ngan spong bu la ci phyir phyag mi 'tshal/_/de nas klu 
[\[194a.2\]]de dag thams cad kha cig ni drang srong rab tu dpal ldan la phyag 'tshal bar byed do/_/kha cig ni brten po la phyag 'tshal bar byed do/_/kha cig ni rtas bsrungs la phyag 'tshal bar byed do/_/kha cig ni mthon por 'phur la phyag 'tshal bar byed do/_/kha cig ni skar ma la 
[\[194a.3\]]dga' ba la phyag 'tshal bar byed do/_/kha cig ni drang srong ngan spong gi bu la phyag 'tshal bar byed do/_/mngon par shes pa lnga dang ldan pa de dag la skyabs su nye bar dong ngo /_/yang de'i tshe/_drang srong mngon par shes pa lnga dang ldan pa de dag gangs kyi nub phyogs kyi 
[\[194a.4\]]ngos la drang srong skar ma la dga' ba'i mdun na/_shAkya khyu mchog gi yon tan bsngags pa nyan cing 'khod de/_drang srong de dag gis klu thams cad 'o dod 'bod pa thos so/_/thos nas kyang drang srong lnga po de dag stan las langs te/_byang chub sems 
[\[194a.5\]]dpa' sems dpa' chen po skar ma la dga' ba la 'di skad ces smras so/_/bcom ldan 'das drang srong thub pa'i gnas rten du klu thams cad gnod par gyur cing bdag cag la skyabs su nye bar gnas pa gzigs sam/_bzhengs te der bzhud la klu'i sde thams cad 
[\[194a.6\]]yongs su thar bar mdzod cig_/des smras pa/_khyed deng shig_/lha dang /_klu dang /_gnod sbyin brgya stong phrag mang po 'di dag nga'i mdun du 'khod nas tshangs pa'i gnas pa dmigs pa med pa yongs su 'dri bar byed de/_ngas de dag gi sems yongs su mgu bar 
[\[194a.7\]]bya'o/_/de nas skar ma la dga' ba'i rkang pa gnyis la drang srong de dag thams cad mgo bos phyag 'tshal te/_lan gsum bskor ba byas nas rdzu 'phrul gyis dong ste drang srong thub pa'i gnas kyi gzhi rten du 'khod do/_/de nas de dag la klu de dag mgo bos phyag 'tshal 
[\[194b\]]
[\[194b.1\]]te 'di skad ces smras so/_/khyed bsod nams can shes rab dang ldan pa thabs thams cad kyi pha rol tu phyin pa drang srong chen po lags na bdag cag yongs su bskyab par gsol/_/btson ra'i 'jigs pa 'di las bdag cag yongs su dgrol bar gsol/_de nas 
[\[194b.2\]]drang srong de dag gis 'di skad ces smras so/_/nged kyis ni khyed 'di nas yongs su grol bar byed par mi nus so/_/lag 'gro'i bdag po dag gangs kyi nub phyogs kyi ngos la drang srong thams cad kyi bla ma dbang che bar grags pa/_shes rab dang /_thabs dang /_gzi brjid 
[\[194b.3\]]chen pos rgyas pa skar ma la dga' ba zhes bya ba yod de/_des khyed 'di nas yongs su grol bar byed par 'gyur ro/_/de la phyag 'tshol cig_/de thos nas klu thams cad drang srong skar ma la dga' ba la thal mo rab tu sbyar ba byas nas dbyangs gcig gis 'o dod bos so/_/de 
[\[194b.4\]]nas byang chub sems dpa' drang srong gi cha byad can drang srong skar ma la dga' bas lha dang /_mi 'am ci dang /_gnod sbyin brgya stong phrag mang pos mdun du bdar cing yongs su bskor te/_de nas rdzu 'phrul gyis chas nas drang srong thub pa'i gnas der yang phyin par gyur te/_de la 
[\[194b.5\]]klu thams cad mgo bos phyag 'tshal te gus pa mchog skyes nas 'di skad ces smras so/_/gang bdag cag rang gi gnas su mchis nas dga' bar 'gyur bar bdag cag yongs su bskyab par gsol/_gnas 'di nas bdag cag yongs su dgrol bar gsol/_dus shes pa/_
[\[194b.6\]]dus la blta ba drang srong chen po des kyang rkyen gyi dbang gis de dag la rgyu skar gyi [{]go rims kyi [,]go rim gyi [}]gtam brtsams pa/_ji ltar thams cad thar 'gyur ba/_/de bzhin du ni bshad par bya/_/khyed la phan pa gzhan med kyis/_/mthar gyis su ni mnyan par gyis/_/'dir ni nab 
[\[194b.7\]]so gang gnas pa/_/de ni dbyar zla tha [{]chungs te[,]chung ste[}]/_/de ni nyi ma lha yin zhing /_/klu rnams kun dang 'brel pa yis/_/skar ma'i dpyad ni phongs pa dang /_/snying por drang srong sbyor bas bstan/_/gza' dang rgyu skar skar ma rnams/_/nam mkha' la ni su yis bzhag_/mkhas 
[\[195a\]]
[\[195a.1\]]pa rnams ni dga' bgyid pa/_/lo skor shes pa bshad du gsol/_/zla ba nyi ma rgyu skar dang /_/gza' rnams 'gro ba ji ltar lags/_/zla ba rnams kyi dang por ni/_/rgyu skar gang zhig 'byung bar 'gyur/_/zla ba'i yud tsam gang zhig lags/_/
[\[195a.2\]{]go rims kyang [,]go rim yang [}]ni ci 'dra lags/_/lha ni ci lags rus ci lags/_/lci ba ci lags yang ba gang /_/phan pa ci lags gnod pa ci/_/stobs ci bdag la myur du gsungs/_/gang gis su ni mtshan mo 'thob/_/nyi ma'i mdun na ci zhig lags/_/grib ma'i 
[\[195a.3\]]gom pa du zhig tu/_/nyi ma 'khor bar bgyid pa lags/_/zla ba gang la lho phyogs su/_/nyi ma byang du ji ltar gnas/_/drang srong khyod la kun zhu na/_/bdag cag la ni kun ston cig_/shes rab chen pos 'jig rten mkhas/_/skar la dga' bas de skad smras/_/
[\[195a.4\]]bskal pa bzang po zhugs pa na/_/sngon chad byung ba skye lags 'gro/_/dpal ldan grong khyer lnga len du/_/'dod pa spangs shing chos dang ldan/_/gtsang ma 'dod cing rab mkhas pa'i/_/mi rgyal 'byor ba chen po byung /_/de yi btsun mo dam pa ni/_/'dod pa rnams la 
[\[195a.5\]]'chums gyur nas/_/de tshe yul ni dben par yang /_/gzu lums can dang lhan cig spyad/_/mngal ni smin par bya ba'i phyir/_/yang dang yang du spyad nas su/_/de tshe chos kyis sbrum par gyur/_/mi sdug pa yi khye'u zhig byung /_/bung bu'i mgo la bong mgrin po/_/
[\[195a.6\]]bong rna po la bong gdong po/_/thams cad rtsub po ral pa can/_/mi yi lus ni phyed yod pa/_/de mthong 'jigs nas myur du ni/_/snam phyi sar ni de bor ro/_/reg tu mi rung mi gtsang ba/_/de phyir srin mo bong mos blangs/_/gangs kyi gnas su song nas su/_/
[\[195a.7\]]bu la chags pas gsos pa yin/_/bcud kyis len ni 'thungs pas na/_/de tshe lha dang lhan cig 'grogs/_/shes rab chen po skal ldan po/_/rab tu brtson ldan snying rje'i sems/_/gzi brjid chen po byams pa thob/_/sems can kun la phan byed pa'o/_
[\[195b\]]
[\[195b.1\]]lha yi tshogs kyang 'dus nas su/_/rnga bong la ni phyag 'tshal nas/_/de la yang ni snying brtse'i phyir/_/gangs kyi ri bo sprul pa byas/_/shing dang me tog 'bras bur ldan/_/dri zhim dga' bar byed pa ste/_/sna tshogs rtsi yis khebs pa la/_/bya rnams sna 
[\[195b.2\]]tshogs rten pa yin/_/der ni drang srong rnga bong de/_/rnam par dben par rten nas su/_/lo ni drug khri tham par yang /_/rkang pa gcig gis dka' thub gnas/_/brgya byin tshangs pas phyag byas te/_/lha rnams kun gyis mngon par bstod/_/gzugs rten 
[\[195b.3\]]lha rnams thams cad dang /_/der ni tshangs pa nye bar 'ongs/_/'dod rten lha rnams thams cad dang /_/der ni brgya byin nye bar 'ongs/_/klu dang gnod sbyin grul bum dag_/thams cad der ni nye bar lhags/_/'jig rten gang su mkhas pa ni/_/drang srong tshangs 
[\[195b.4\]]par spyod pa rnams/_/'dod pa'i khams dang gzugs khams pa/_/thams cad der ni nye bar lhags/_/kun gyis drang srong rnga bong la/_/mchod pa rnam pa sna tshogs byas/_/btud nas thal mo sbyar byas te/_/brgya byin tshangs pas 'di skad smras/_/skal 
[\[195b.5\]]ldan chen po kye khyod ni/_/ci phyir ded la mngon par dga'/_/re ba ci 'dra ci la bsams/_/ci 'dod pa ni smra bar gyis/_/drang srong rnga bong gis smras pa/_/gza' dang rgyu skar skar ma rnams/_/mkha' la ci 'drar byung gyur pa'i/_/sngon gyi bskal pa bdag gis 
[\[195b.6\]]dran/_/nyin zhag du ni rgyu skar rnams/_/re re nas ni rgyu bar byed/_/tshe rabs kun tu rgyu skar gyi/_/yon tan las rnams rnam par shes/_/bskal pa bzang po 'di la ni/_/'di ni ci yang mi snang na/_/snying brtser gyis de khyod kyis ni/_/rgyu skar [{]go rims [,]go rim [}]kun 
[\[195b.7\]]zhog shig_/ji ltar 'jig rten 'dir gnas bzhin/_/de yi las dang yon tan gsungs/_/yon tan rgya mtshos shod cig ces/_/lha yi tshogs rnams kun gyis smras/_/drang srong rnga bong gis smras pa/_/re zhig dang por smin drug ces/_/rgyu skar 
[\[196a\]]
[\[196a.1\]]dkyil 'khor thams cad la/_/nang gi dang por gzhag par bya/_/ji ltar smin drug bzhag pa bzhin/_/'di la su zhig dad pa 'bul/_/lha yi bu ni nyi ma yang /_/skar ma drug po ston par byed/_/smin drug rgyu skar de dag ni/_/mkha' la rtag 
[\[196a.2\]]tu rgyu bar shog_/thams cad ldan pa'i 'khor dga' nas/_/me lha zhig ni sprul pa byas/_/gzi brjid chen po drang srong lha/_/me bzhin 'jug gis bus smras pa/_/bdag gi sring mo'i bu 'di dag_/gling bzhi par ni gnas par shog_/drang srong rnga bong slar 
[\[196a.3\]]smras pa/_/dang por smin drug de dag yin/_/rgyu skar chu yi rus can ni/_/gnyis pa yang ni yin par bya/_/skye dgu'i bdag gis 'di skad smras/_/bdag gis bu lnga dbul lags te/_/rus ni drang srong chen po chu/_/rab tu brtson ldan snar ma lags/_/
[\[196a.4\]]chu yi rus kyi rgyu skar ni/_/snar ma'i ming gis gnyis pa lags/_/zla ba'i bu pho gsum po ni/_/ming ni mgo zhes bgyi ba lags/_/ba ra dwa dza'i rus su ni/_/mgo zhes bgyi ba bzhag pa lags/_/rab tu mi bzad lag ces bya/_/lha drag rnams kyis 
[\[196a.5\]]bstan pa lags/_/ljang sngo'i bu yi bu rus su/_/de ni bzhi par bzhag pa lags/_/drang srong bcas pa'i lha tshogs kyis/_/nyi ma'i bu ni bstan lags te/_/nab so lags shing gnas 'jog rus/_/phur bu'i bu ni gsum lags te/_/lag gi bu 
[\[196a.6\]]yi rus lags shing /_/rgyal zhes bgyi bar de dag bshad/_/sa srung gi ni bu lnga po/_/brtul zhugs spyod pa mkhas pa rnams/_/mdza' bo'i bu yi rus lags te/_/de ltar de dag rgyu skar bdun/_/shar phyogs kha 'dzin rnams su bzhag_/de yi las 
[\[196a.7\]]dang [{]go rims [,]go rim [}]dang /_/sbyor ba kha 'dzin gzhung las bstan/_/ngas kyang yang ni khyed cag la/_/gling bzhi pa ni gnas byed cing /_/las ni ci 'dra sgrub byed pa/_/mdor ni myur du bshad par bya/_/phur bu yi ni bu lnga po/_/byang grol brtul zhugs 'chang ba dag_/
[\[196b\]]
[\[196b.1\]]ser skya'i bu yi rus su ni/_/lho yi phyogs su ngas bzhag go/_/dbyangs can gyi ni bu gnyis po/_/ming gis kyang ni gre yin te/_/drang srong gau ta ma rus su ni/_/lho yi phyogs su ngas bzhag go/_/lha mo yi ni bu gnyis po/_/ming gis kyang ni dbo yin te/_/
[\[196b.2\]]kau Di n+ya yi rus su ni/_/lho phyogs kha 'dzin gsum pa bzhag_/sdig pa yi ni bu bstan pa/_/drang srong kA tA'i bu yi rus/_/lhar bcas drang srong rnams kyis der/_/me bzhi zhes ni bya bar bzhag_/dri za'i bu ni nag pa ste/_/kA tA'i bu yi rus yin no/_/
[\[196b.3\]]sa ri de ni ma yi bu/_/kA tA'i bu chen rus yin no/_/'dir ni sa ga dpal gyi bu/_/kA tA'i bu rgan rus yin te/_/drang srong rnams kyis rgyu skar bdun/_/lho phyogs kha 'dzin rnams su bzhag_/mdza' bo'i bu yi bu bzhi po/_/drag po'i bu yi rus yin te/_/ming 
[\[196b.4\]]gis lha mtshams zhes bya ba/_/nub phyogs su ni bzhag pa yin/_/dbang po yi ni bu gsum ste/_/zla ba kA tA'i bu yi rus/_/'jam pa'i las ni thams cad la/_/gnyis pa snron ni bzhag pa yin/_/sa yi lha mo'i bu gsum ste/_/snrubs ni lag pa'i 
[\[196b.5\]]bu yi rus/_/rgyal ba'i lha mo'i bu bzhi ste/_/kA tA'i bu yi rus yin no/_/thams cad lha zhes bya ba bzhi/_/maud gal bu yi rus yin no/_/snrubs dang chu stod chu smad gnyis/_/rgyu skar gsum po bzhag pa yin/_/sred med bu yi bu gsum po/_/rgyu skar 
[\[196b.6\]]rnams ni byi bzhin 'khod/_/khyab 'jug gi ni bu gsum ste/_/kA tA'i bu pho dpal gyi rus/_/de ltar de dag rgyu skar bdun/_/nub phyogs kyi ni kha 'dzin yin/_/nor lha'i bu ni mon gru ste/_/drang srong rna ba'i rus yin no/_/chu lha'i bu ni gcig pu ste/_/deb 
[\[196b.7\]]rtse'i bu yi rus yin zhing /_/sman ma sprul gyi lha mo yi/_/rgyu skar mon gre gnas pa yin/_/sdig pa yi ni bu gnyis te/_/khrums stod ces ni bya bar bshad/_/chu yi rna ba'i rus su ni/_/gsum pa 'di ni bzhag pa yin/_/lha yi drang srong chu lha'i bu/_/
[\[197a\]]
[\[197a.1\]]khrums smad ces ni bya bar bshad/_/bra nye drang srong rus yin par/_/bzhi pa 'di ni bzhag pa yin/_/lha yi drang srong rgyal gyi bu/_/nam gru zhes bya de bstan te/_/drang srong dbang po'i rus su ni/_/lnga pa 'di ni bzhag pa yin/_/dri za'i rgyal po'i 
[\[197a.2\]]bu gsum ste/_/lnga len bu yi rus yin zhing /_/rgyu skar tha skar zhes bya ba/_/'jig rten mkhas pa rnams kyis bzhag_/drag po'i bu ni gsum yin te/_/bra nye ngan spong rus yin no/_/rgyu skar bdun po de dag ni/_/byang phyogs kha 'dzin rnams su bzhag_/
[\[197a.3\]]rgyu skar nyi shu rtsa brgyad po/_/kha 'dzin bzhir ni gzhung las bshad/_/gtor ma las dang yon tan rnams/_/mdor na nga yis bshad par bya/_/thams cad rab tu thal sbyar 'khod/_/lha dang shed las skyes rnams kyis/_/drang srong rnga bong la ni smras/_/mi dge 
[\[197a.4\]]sngon du 'gro ba'i las/_/gang byas khyod ni mi sdug skyes/_/gang du thams cad myur zad 'gyur/_/'di ni lha dang mi rnams dang /_/drang srong dag ni zhi ba rnams/_/thams cad gzugs ni bzang por gyur/_/rigs dang snyan ldan de dag kun/_/drang srong rnga bong 
[\[197a.5\]]de la ni/_/brgya byin lhan cig 'khod nas su/_/'khor kun rangs te thal sbyar gyur/_/bsam pa gcig tu smras pa ni/_/nam mkha' 'di la rgyu skar ni/_/gang zhig dang por rgyu bar byed/_/kha zas su ni ci za shod/_/mi rnams kyi ni las ci sgrub/_/yun ni ji srid 
[\[197a.6\]]rgyu bar byed/_/drang srong de dag thams cad la/_/rnga bong gis ni ji skad smras/_/ji ltar nga yis brjod pa bzhin/_/'dir ni khyed kyis dad pa phul/_/rgyu skar 'di la ngas mchog phyin/_/de ni khyod la brjod par bya/_/[{]go rims [,]go rim [}]shes pa nga bdag bzhin/_/gling 
[\[197a.7\]]bzhi'i sems can phan pa'i phyir/_/lo skor yang ni shes par bya/_/dang por nyi ma gang yin pa/_/ngas byas pa ni nga yi mig_/bu drug g.yo can sems rangs pa/_/de ni nga yis dang por brjod/_/de yi phyir na smin drug ni/_/rgyu skar tshogs ni thams cad du/_/
[\[197b\]]
[\[197b.1\]]nang gi gtso bor 'gyur bar shog_/zla ba nya dang nyi ma yi/_/nyin mtshan de dag mnyam par gnas/_/mtshan mo gzhan ni mun khyab dang /_/chu lha yang ni gnas par 'gyur/_/'gro ba bzod pa bgrang ba dang /_/bra nye gnas bzhin 'di ltar bshad/_/mon 
[\[197b.2\]]sran bcu drug brgyar bsgyur te/_/skyes bu dang ni brgyad pa gcig_/brgyad pa phrag ni bcu drug la/_/cha ni gcig tu 'gyur ba yin/_/cha ni drug cu tham pa la/_/yud tsam cig ni de yin no/_/de tsam yud tsam sum cu la/_/'dir ni 'jig rten gnas pa 
[\[197b.3\]]yin/_/ri rab g.yas nas bskor ba'i tshe/_/yud tsam sum cus 'gro bar byed/_/'dir ni mon sran tshod ma za/_/bya ba nyung ngu bsgrub par gyis/_/rgyal po nad pas 'gro ba kun/_/zhag bcu tham pa thar bar gyis/_/rtag tu dad pas mtshon chas bsrungs/_/
[\[197b.4\]]mchog sbyin khyod kyis bu skye gang /_/tshor ba dbang po thul ba dang /_/chos kyi blo gros nab so la/_/mngal du nying mtshams sbyor bar 'gyur/_/'dir ni gre la bya ba mang /_/chu smad bra nye gsum pa yin/_/me bzhi snar ma gro bzhin ni/_/nor rgud byed par 'gyur 
[\[197b.5\]]ba yin/_/snrubs dang skag dang nam gru ni/_/lam dag gi ni rgyu skar yin/_/khrums stod dang ni snron dang ni/_/rgyal dang yang ni khrums smad ni/_/phun sum tshogs par byed pa yin/_/mchu dang chu stod tha skar dang /_/mon gru dang ni smin drug dang /_/dbo zhes 
[\[197b.6\]]bya ba dag gis ni/_/bde ba sgrub par byed pa yin/_/'dir ni mgo dang nag pa dang /_/mon gru dang ni mon gre dang /_/sa ri lag ni rnam drug gis/_/grogs po dang ni grogs mchog 'gyur/_/lha yi dbang pos 'di skad smras/_/snron gyi tshe na tshes gnyis la/_/
[\[197b.7\]]yud tsam sum cur mi zad par/_/bya phyir mkha' la khyod gnas kyis/_/khyod kyis kyang ni la phug dang /_/bu ram zas la gnas par gyis/_/nad pa zhag ni bcu gsum khrol/_/da ltar skye dgu skye ba med/_/shin tu tshul 'chal snying rje spangs/_/mchod sbyin 
[\[198a\]]
[\[198a.1\]]dang ni skye ba dang /_/snron la skye tshe rtag tu ni/_/mngal du mtshams sbyor bsrung bar gyis/_/nag pa dang ni mon gru dang /_/mgo la grags pa mang du byed/_/byi bzhin dang ni gre dang dbo/_/las dag gi ni rgyu skar yin/_/khrums stod dang ni khrums smad 
[\[198a.2\]]ni/_/rgud byed chu dang chu stod dang /_/tha skar phun sum tshogs par byed/_/snrubs dang skag dang nam gru dang /_/mon gre me bzhi snar ma ni/_/bde ba sgrub par byed pa yin/_/bra nye dang ni gre dang ni/_/chu smad mdza' bo'i mchog tu 'gyur/_/khrums stod dang ni sa ri dang /_/
[\[198a.3\]]mon gru dang ni nab so dang /_/sa ga dang ni lag kyang ni/_/'dir ni rnam pa drug tu 'gyur/_/lha yi drang srong des gsob kyis/_/snrubs bshad pa na tshes gsum la/_/yud tsam sum cur nam mkha' la/_/bya ba che chung khyod gnas kyis/_/zas ni 'bras bu la phug dang /_/
[\[198a.4\]]bdug pa dang ni me tog ste/_/zhag ni sum cur bdag nyid kyis/_/nad pa yang ni thar bar byed/_/gang zhig spyod par byed pas ni/_/skye dgu mi skye nor dang 'bru/_/skal ldan skyes bu'i rnam pa dang /_/sa la las ni byed par 'gyur/_/mgo la mngal du mtshams sbyor 
[\[198a.5\]]ba/_/rta dang yang ni rnga mo dang /_/glang po che dang khyu mchog dang /_/dred dang bcas pa'i rnam par 'gyur/_/chu stod dang ni gre dang ni/_/bra nye dang ni gsum pa ste/_/'jig pa'i rgyur 'gyur skag dang snrubs/_/de la 'phel bar byed par 'gyur/_/nam gru bgrang dang mnyam 'gyur 
[\[198a.6\]]te/_/mon gru las kyi rgyu skar yin/_/khrums stod ces ni bya ba yang /_/de la rgud par byed par 'gyur/_/lha mtshams nab so gsum pa yin/_/lag ni de la rgud byed 'gyur/_/sa ga dang ni mon gre yang /_/gsum pa zhes ni bya ba yin/_/tha skar de la sgrub par 
[\[198a.7\]]'gyur/_/chu stod zla ba gnyis pa ste/_/snron dang rgyal zhes bya ba yang /_/de la bde bar byed par 'gyur/_/khrums smad ces ni bya ba ni/_/grogs dang grogs po mchog tu 'gyur/_/drug po 'di dag lag dang ni/_/gro bzhin snar ma gsum pa yin/_/smin drug 
[\[198b\]]
[\[198b.1\]]ces ni bya ba yang /_/byi bzhin dang ni dbo yin no/_/'dir ni khron pa sa rir gyur/_/me lha yin te sa gas bshad/_/gling bzhir tshes ni [{]bcwa [,]bco [}]lnga la/_/khyod spyod yud tsam bzhi bcu lngas/_/'gro bar byed cing bya ba ni/_/chen po mi zad pa yis gnas/_/zhag ni [{]bcwa [,]bco [}]lnga 
[\[198b.2\]]tham par yang /_/nad pa yang ni thar bar gyis/_/su zhig kyang ni khyod kyi bur/_/dag par rjes su skye 'gyur ba/_/gzi brjid dang ni dpal dang ni/_/longs spyod dga' ba 'bar bar 'gyur/_/bud med brnab sems shin tu srungs/_/de skye'i rgyu skar lag yin 
[\[198b.3\]]no/_/de'i las rgyu skar mon gre yin/_/mchu dang tha skar chu stod rgyu/_/smin drug ces ni bya ba la/_/de ni 'chi bar 'gyur ba yin/_/byi bzhin dang ni dbo yang ni/_/'dir ni rgud par byed pa yin/_/khrums stod dang ni snron dang ni/_/nab so yang ni gsum pa ste/_/
[\[198b.4\]]lha mtshams zhes ni bya bar yang /_/de ni phun sum tshogs byed yin/_/nab so khrums stod snrubs dang ni/_/nam gru skag ni bde byed yin/_/gre dang yang ni chu smad dang /_/gsum pa bra nye sgrub pa yin/_/mdza' bo dang ni mdza' mchog tu/_/de dag der ni 'gyur ba 
[\[198b.5\]]yin/_/nag pa snar ma mon gru bzhin/_/mgo gnyis me bzhi gro bzhin yang /_/'dir ni de bdun lho phyogs kyi/_/kha 'dzin phrugs zhes bya ba yin//_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po bcu 
[\[198b.6\]]pa/_mdza' bshes kyi ni lha mo yis/_/yar gyi ngo yi tshes gcig la/_/'gro bar byed pa'i [{]go rims kyang [,]go rim yang [}]/_/lha mtshams la ni smras pa yin/_/bra nye tshes ni [{]bcwa [,]bco [}]lnga yi/_/nyin par yang ni yud tsam yin/_/mtshan mo yang ni de tsam ste/_/nyin mtshan gcig la 
[\[198b.7\]]bra nye yin/_/chu yi lha mo de yang ni/_/nyin dang mtshan du mnyam pa ste/_/yud tsam sum cu tham pa yin/_/de yi longs spyod thang cig shog_/rgyal po legs brtan snying rje spangs/_/'thun par yul 'khor skyong ba bzhin/_/de bzhin du ni mi zad pa'i/_/bra 
[\[199a\]]
[\[199a.1\]]nye yang ni 'gro bar shog_/'dzam gling 'di la ston par shog_/de bzhin khyed cag thams cad kyis/_/de la dmod pa bor bar gyis/_/de bzhin 'gro la bstan par gyis/_/kun gyis smras pa/_de bzhin rtag tu gyur par shog_/mi zad pa yi bya 
[\[199a.2\]]ba gyis/_/khyod kyis spyod pas gang skye ba/_/mi yi thu bo mi bzad 'gyur/_/de yi mngal 'jug chu stod yin/_/bra nye la ni skyes pa'i mi/_/'chi ba'i tshe na lha mtshams dang /_/khrums stod ces ni bya ba yin/_/'di la mkhas pas brtag bya ste/_/sa ri 
[\[199a.3\]]mon gru ma yin gzhi/_/dmag 'gro rtsod pa'i gnas dag gis/_/bya spang spu gri'i las mi bya/_/snar ma me bzhi byi bzhin ni/_/rgud byed dgra rnams khyod kyis gzhom/_/khyod kyis las ni che chung kun/_/gre yi tshe na bya bar gyis/_/chu smad dang ni dbo yang ni/_/
[\[199a.4\]]phun sum tshogs pa byed par byed/_/sman rnams brten bya sbyin dang dul/_/gos dang rgyan gyi bya ba'ang brjod/_/mgo dang nag pa zhes bya dang /_/gro bzhin mchu ni bde bar byed/_/sa ga nab so mon gre ste/_/de dag lam 'jug sgrub pa yin/_/skag dang snrubs zhes bya ba 
[\[199a.5\]]dang /_/tha skar dang ni mchu dang gre/_/grogs po mchog tu 'gyur ba yin/_/bsgrub tu mi rung las kyang gyis/_/'di tshe khri bzhon gos dang mal/_/mdza' bo rnams la'ang brtsam par bya/_/nyi ma'i bu ni mig dmar te/_/drang srong chen po der dpang btsugs/_/bcu 
[\[199a.6\]]gnyis khyim dus gnas de nas/_/der yod las 'thun grib gom drug_/der ni dus kyang mnyam pa yin/_/nyin dang mtshan kyang mtshungs pa yin/_/de yod tha skar mtshan mo gang /_/lha mtshams nyin par gnas pa na/_/khyod kyis nga ni spang bar gyis/_/mkha' 
[\[199a.7\]]la spyod cing khyod kyis ston/_/gling bzhi pa ni mgu bya'i phyir/_/'di ni ji ltar lhags pa bzhin/_/ngas 'dir gang zhig yang dag brjod/_/lha yi drang srong kun dga' gyur/_/de bzhin khyod ni kun du song /_/smin drug de bzhin me yi lha/_/bdag nyid gling bzhi der 
[\[199b\]]
[\[199b.1\]]gnas shing /_/khyod kyis me bzhin myur bya gyis/_/yud tsam sum cur tshal du song /_/der gang mi yi zas 'byung ba/_/dam pa'i grags dang longs spyod kyang /_/zla nya khyod 'dir yang legs rdzogs/_/de ltar nga yis thob pa yin/_/zhag bzhi tham par 
[\[199b.2\]]nad pa ni/_/myur ba kho nar thar bar gyis/_/mngal du 'jug pa me bzhi bsrungs/_/chu stod 'chi bar byed pa yin/_/skag khrums stod smad nab so dang /_/mon gre 'phel bar byed pa yin/_/khyod kyis bya ba 'di spongs shig_/dmag dang rtsod pa'i gnas 'gro 
[\[199b.3\]]dang /_/spu gri yi ni las rnams so/_/gro bzhin dang ni nag pa dang /_/mgo ni rgud par byed pa yin/_/lag dang dbo ni 'dir 'joms byed/_/byed pa'i bya ba 'di gyis shig_/che dang chung ba gang ci yang /_/snar mas phun sum tshogs par byed/_/byi bzhin 
[\[199b.4\]]dang ni nag par bcas/_/der ni bya ba gang rtsi dang /_/gom pa sbyin pa gos dang mal/_/der ni rgyan gyis brgyan par bya/_/lag ni bde bar byed pa ste/_/mon gru dang ni sa ri yang /_/gsum po dag ni de dag yin/_/lam du 'jug pa'ang de dag yin/_/rgyal 
[\[199b.5\]]dang lha mtshams khrums stod ni/_/las dag sgrub par byed pa yin/_/mchu snrubs skag dang khrums smad dang /_/de dang de rnams drag byed grogs/_/skal bzang bag ma gtong dang bzhon/_/mal yang der ni de bya ste/_/khyim dang dus zhes bya ba dang /_/gza' 
[\[199b.6\]]rnams bdag gis brjod pa yin/_/de ltar bdag gis dus kun brjod/_/khyod ci drang srong lha mi dga'/_/bdag gis byed de bshad pa bzhin/_/lha dbang drang srong 'khor dang bcas/_/mi yis thal sbyar 'di skad smras/_/'byung po kun la phan pa khyod/_/'gro 
[\[199b.7\]]ba la ni skyob pa khyod/_/de ltar shes mnyam ji bzhin khyod/_/yang smras pa/_rnga bong can gyi drang srong ste/_/snar ma chu yi rigs kyang yin/_/chu yi lha mo khyod yin na/_/gsum par yang ni 'gro bar gyis/_/byed pa chung dang 'bring yin zhing /_/bzhi bcu rtsa lnga tham 
[\[200a\]]
[\[200a.1\]]pa yin/_/yud tsam du ni khyod kyis 'gro/_/dug dang sha ni zas yin no/_/khyod la spyod par byed pa yis/_/gang dag mi rnams skye 'gyur ba/_/de dag phyug cing chos dang ldan/_/zhag lnga nad pa myur du gsos/_/de 'dir khyod kyis bstan par gyis/_/
[\[200a.2\]]byi bzhin nam grus mngal du 'jug_/'chi ba snrubs dang mchu bzhin te/_/rgyal dang lha mtshams khrums stod 'phel/_/dmag 'gro bag ma gtong ba yi/_/gnas nas 'gro bar byed pa dang /_/nyo tshong dang ni bzo byed pa/_/de 'dra ba yi bya ba spongs/_/sa ri mon 
[\[200a.3\]]gru de dag 'dir/_/rgud byed dgra 'dir gzhom par bya/_/me bzhi las kyi rgyu skar yin/_/che chung thams cad 'dir gyis shig_/mgo dang nag pa gro bzhin te/_/de dag phun sum tshogs par byed/_/rtsi byed na yang de dag sten/_/der byin gos rgyan sna tshogs sgrogs/_/
[\[200a.4\]]nab so dang ni sa ga dang /_/mon gre bde bar byed pa ste/_/de dag la ni lam du 'jug_/snron ni sgrub pa byed pa yin/_/skag ces bya ba khrums smad ni/_/drag po'i las dag byed pa yin/_/chu stod chu smad tha skar dang /_/bra nye khrums stod khrums smad mdza'/_/
[\[200a.5\]]dbos ni skal ba bzang po sbyin/_/brtson pa dang ni bzhon pa dang /_/mal dang khri ni bsham pa yang /_/'di la bya ba de 'jug go/_/yang smras pa/_'gro ba bzhi dang ldan par ni/_/mgo la khyod ni gnas par 'gyur/_/mi yi las bya myur du sgrubs/_/yud tsam 
[\[200a.6\]]sum cur 'gro bar gyis/_/zhag brgyad nad pa myur du gsos/_/khyod zas tshon sha zla ba'i lha/_/der ni skyes dgu gang dag skye/_/dpa' zhing 'byor bar 'gyur ba yin/_/khyab 'jug bden 'di shin tu bsrungs/_/de byed ji bzhin nga yis bshad/_/gro bzhin tha skar 
[\[200a.7\]]mngal du 'jug_/mchu gnyis gre dbo 'chi bar byed/_/snron gyi tshe ni bya ba 'phel/_/skag dang gzhan bcas thob par byed/_/lam ring rtsod dang gnas nas 'gro/_/bya ba de 'dra spang bar gyis/_/nab so rgud par byed pa ste/_/mon gre sa ga bzhin du shes/_/gsang 
[\[200b\]]
[\[200b.1\]]ba'i gnas bzhin brtsam par gyis/_/[{]brdzun [,]rdzun [}]g.yo dmangs kyis 'joms par byed/_/nag pa las kyi rgyu skar te/_/'di la che chung thams cad rtsom/_/lag ni phun sum tshogs par byed/_/mon gru sa ri gzhan thob byed/_/'dir ni sman dang sbyin 'dul 
[\[200b.2\]]bzhon/_/rgyan dang gos kyang thob par byed/_/rgyal dang lha mtshams khrums stod bde/_/de dag lam du shin tu 'phrod/_/snrubs dang nam gru mchu sgrub byed/_/'di la gtum po'i las kyang bya/_/me bzhi dgra zin bra nye dang /_/snar ma dbyer med chu gnyis 
[\[200b.3\]]bzhin/_/skal bzang bag ma gtong dang bzhon/_/mal kun 'dir ni byed du chug_/lag lha drag mos de tshe smras/_/tshes lnga la ni khyod gnas te/_/yud tsam bco lnga khyod 'gro byed/_/khyod kyi zas ni mar sar te/_/drag cing mi bzad sdang byed sgrub/_/nad 
[\[200b.4\]]pa yang ni zhag bcu yin/_/khyod la spyad pas mi gang skye/_/srid pa gsum du mi zad 'gyur/_/nor tshol byed cing chom pos 'chi/_/khyod kyi sbyor bas de yin no/_/mon gru snrubs la mngal du 'jug_/chu dang nam grus 'phel bar 'gyur/_/dbo yi tshe na 'chi 
[\[200b.5\]]bar byed/_/chu gnyis bra nye ji bzhin no/_/skye dang 'jig dang 'phel ba yi/_/byed pa de ni spong bar gyis/_/lha mtshams dang ni khrums stod der/_/byed pa bstan nas rgud par byed/_/sa ri las kyi rgyu skar yin/_/byed pa chung ngu thams cad 'jug_/sa ga dang ni 
[\[200b.6\]]mon gre dang /_/nab so phun sum tshogs par byed/_/khrums smad par ni bde byed yin/_/snron dang skag ni lam na mnyam/_/gre ni sgrub par byed pa ste/_/chu stod tha skar gsum pa yin/_/me bzhi'i bar gzhan grogs mchog ste/_/smin drug nag pa gro bzhin 
[\[200b.7\]]dang /_/byi bzhin bag ma gtong dang bzhon/_/mal dang skal ba bzang por sgrub/_/nyi ma'i lha mo nab sos smras/_/tshes drug la yang gnas par 'gyur/_/sbrul sha khyod kyi zas su shog_/las kyang drag por bya bar gyis/_/yud tsam bzhi bcu rtsa lngar 'gro/_/
[\[201a\]]
[\[201a.1\]]'dir ni nad pa zhag brgyad yin/_/khyod spyad su yang mi nang skye/_/zhing pa longs spyod ldan par 'gyur/_/rta dang glang chen zad par 'gro/_/nab sos mngal du 'jug par 'gyur/_/'di ni mon gre'i zas yin te/_/smin drug la ni 'chi bar byed/_/
[\[201a.2\]]khrums smad rgud par byed pa yin/_/skag snron las kyi rgyu skar yin/_/sa ga brtul zhugs bstan pa yin/_/rgyal yang phun sum tshogs par byed/_/lag dang lha mtshams zhes bya dang /_/khrums stod kyang ni bde bar byed/_/mchu dang nam gru bzhin du ste/_/
[\[201a.3\]]de dag lam du zhugs na bzang /_/bra nye chu smad gre dang dbo/_/sgrub byed nag pa gro bzhin dang /_/sa ri snar ma mgo mon gru/_/mi yi nang khyod grogs mchog 'gyur/_/rgyal 'dir lha mo phur bu khyod/_/tshes bdun gnas khyod yud sum cu/_/'gro byed bu ram sbrang rtsi 
[\[201a.4\]]zas/_/chos ldan byed chud myur du sgrub/_/nad kyang zhag lnga kho na ste/_/khyod spyad su yang mi nang skye/_/tshul dga' chos smras mdun 'don blon/_/zhing ring bag gtong de dag 'jig_/khrums stod dang ni lha mtshams la/_/mngal du 'jug par byed pa ste/_/
[\[201a.5\]]dbo dang yang ni tha skar dang /_/chu smad la ni 'phel bar byed/_/snar ma nag pa gro bzhin 'chi/_/gsum po de dag shes par gyis/_/mchu snrubs nam gru de dag gsum/_/rgud byed mkhas pas shes par gyis/_/lha mtshams byed pa thams cad la/_/las 
[\[201a.6\]]dag gi ni rgyu skar te/_/mkhas pas shes pa kho nar gyis/_/snron ni phun sum tshogs par byed/_/khrums smad skag gis thob byed gre/_/chu stod tha skar gsum po bde/_/me bzhi sgrub min drug dbyer med/_/de bzhin mkhas pas gsum shes gyis/_/sa ri 
[\[201a.7\]]grogs dang grogs mchog ste/_/mgo dang lag dang mon gru bzhin/_/sa ga dang ni mon gre yang /_/don ni 'bras bur bcas pa yin/_/sbrul gyi lha mo skag 'dir smra/_/tshes brgyad la ni khyod gnas kyis/_/yud tsam bco lngas khyod 'gro byed/_/god 
[\[201b\]]
[\[201b.1\]]pa'i sha ni zas yin no/_/'gro ba'i nang du gshin rje yi/_/byed pa mi zad khyod gnas kyis/_/nyin der khyod spyod su mir skye/_/khro zhing sdig pa can du 'gyur/_/shin tu mi sdug tshul khrims nyams/_/chos gos gding ba zad 'gyur zhing /_/khrums smad ces 
[\[201b.2\]]bya rab mchog la/_/mngal du 'jug pa ston par byed/_/me bzhi smin drug 'chi bar byed/_/mgo snrubs gre ni ro myangs pas/_/rgud byed chu stod tha skar dang /_/snron ni las kyi rgyu skar yin/_/snrubs dang nam gru mchu zhes pa/_/gsum po phun sum tshogs par 
[\[201b.3\]]byed/_/bra nye bde byed gro dbo dang /_/gro bzhin mchu gnyis khyod thos sgrub/_/nag pa snar ma mchu gnyis dang /_/mon gre lha mtshams sa ga dang /_/lag dang nab so de dag grogs/_/khrums stod kyang ni de bzhin no/_/gshin rje'i [{]yi dgas [,]yi dwags [}]lha mos smras/_/
[\[201b.4\]]tshes dgu la ni khyod gnas shing /_/yud tsam sum cur nyin mtshan du/_/til gyi sbyar thug zas yin no/_/sems can byed pa chung 'bring sgrubs/_/zhag brgyad tham par nad pa sos/_/gang ma'i bra nye su mir skye/_/bsod nams byed par bshad pa yin/_/[{]brdzun [,]rdzun [}]
[\[201b.5\]]srog shin tu yun [{]rings [,]ring [}]bsrungs/_/snrubs ni las kyi rgyu skar yin/_/'dir yang nam grus mngal du 'jug_/sa ga la yang 'chi bar byed/_/lag ces bya ba kho na dang /_/mon gre yang ni gsum pa yin/_/snar ma dang ni nag pa dang /_/gsum pa gro bzhin 'dir 
[\[201b.6\]]dga' byed/_/dbo dang bra nye rgud byed yin/_/chu smad phun sum tshogs par byed/_/tha skar dang ni gre dang ni/_/mchu gnyis 'phel bar byed pa yin/_/gsum po de dag shes par gyis/_/me bzhi dang ni byi bzhin dang /_/smin drug kyang ni bde bar byed/_/sa ri de la 
[\[201b.7\]]sgrub pa yin/_/mgo gnyis dang ni mon gru bcas/_/de gsum rje grogs shes par gyis/_/snron rgyal lha mtshams chu stod dang /_/nab so lhag par zla ba'ang yin/_/skal ldan lha mo gre yis smras/_/tshes bcu la ni khyod gnas shig_/bil ba mar sar zas yin 
[\[202a\]]
[\[202a.1\]]te/_/yud tsam sum cur khyod kyis 'gro/_/'gro 'dir bya ba chung ngu sgrubs/_/zhag bdun nad pa khyod spyod pas/_/su zhig mir skye dri dga' 'dod/_/gos dang rgyan dag 'dod pa yin/_/bye brag phyed rnams su srung ba/_/tha skar la ni mngal 'jug 
[\[202a.2\]]'gyur/_/nab sos 'chi mgo zin ro myang /_/'phel byed smin drug rgud par byed/_/me bzhi'ang mkhas pas mngon shes gyis/_/gre zhes bya dang bra nye dang /_/chu smad ces ni bya ba gsum/_/phun sum tshogs byed shes par gyis/_/'di ni sa ga mon gre yang /_/
[\[202a.3\]]sgrub yin lag la'ang bde ba ste/_/snar ma nag pa gro bzhin nyin/_/mkhas pas grogs gnyis shes par gyis/_/rnam pa drug tu 'gyur ba ni/_/skag dang nam gru rgyal dag dang /_/snrubs dang snron zhes bya ba dang /_/khrums gnyis gang yin 'dir yin 
[\[202a.4\]]no/_/lhag par yang ni de bzhin du/_/thams cad kyang ni bgrang bar gyis/_/mkhas pa blo gros ldan pa yis/_/rang gi thams cad shes par gyis/_/gre dbo nyi ma'i lha mos smras/_/tshes ni bcu gcig khyod gnas kyis/_/yud tsam bzhi bcu rtsa lnga yis/_/
[\[202a.5\]]khyod ni rnam par grol bar gyis/_/mgo yis las ni chung ngus kyang /_/sa bon thob cing bskyed bya ste/_/zhag bcur nad pa zhi bar gyis/_/khyod spyad skye dgu gang 'byung ba/_/blun zhing bsnyen gnas gnas pa dang /_/sbyin bral 'gro la sdang mi sdug_/dug gis 
[\[202a.6\]]'chi bar 'gyur ba ste/_/de yi mngal 'jug bra nye shog_/nam gru mon gre 'phel bar byed/_/lag ces bya dang sa ga dang /_/snron zhes bya ba gsum pa ste/_/de dag 'chi bar byed pa yin/_/khrums smad dang ni rgyal yang 'dir/_/rgud byed yin par shes par gyis/_/
[\[202a.7\]]snar ma dang ni chu smad kyang /_/de'i las rgyu skar shes par gyis/_/me bzhi'ang phun sum tshogs byed cing /_/byi bzhin dang ni smin drug kyang /_/bde bar byed pa'i gnas yin te/_/mon gru dang ni mgo sgrub byed/_/nab so khrums stod lha mtshams 'dir/_/mkhas pa 
[\[202b\]]
[\[202b.1\]]bzhin du'ang shes par gyis/_/grogs dang grogs mchog tha skar te/_/mchu dang nam gru skag dang bcas/_/snrubs dang khrums stod ces bya ba/_/drug po de dag nam mkha' la/_/nyi ma'i lha mo lhan cig par/_/mkhas pa yis ni shes par gyis/_/bcu 
[\[202b.2\]]gnyis khru myur rgyal byed mkha'i/_/dpal las bya bar myur mi bzad/_/yud tsam sum cur 'gro bar gyis/_/sems can rnams la phan par byin/_/e ma khyod zas lham mchu gsher/_/zhag lnga nad pa myur du gsos/_/der gnas skye dgu gang skye ba/_/
[\[202b.3\]]dbang phyug gtso bo nor ldan yin/_/chom rkun rnams ni 'dul byed mchog_/sbyin dang dul bar byed pa yin/_/mchog sbyin rnam pa sna tshogs kyi/_/mchod sbyin byed par 'gyur ba yin/_/byang chub kyi ni yan lag bdun/_/go 'phang srung bar byed pas na/_/
[\[202b.4\]]de yi grags pa mngal 'jug kyang /_/skag ces bya ba kho na yin/_/lha mtshams 'chi bar byed pa ste/_/de yi 'phel byed nab so yin/_/khrums stod ces ni bya ba yang /_/las kyi rgyu skar dbyer med pa'o/_/sa ri mon gru 'dir rgud byed/_/'dir ni 
[\[202b.5\]]mgo yang gsum pa yin/_/phun sum tshogs byed 'dir gro bzhin/_/sa ri snar ma'ang gsum pa yin/_/mon gre bde bar byed pa ste/_/'dir ni sa ga lag gsum pa/_/snron dang rgyal yang sgrub pa ste/_/'dir ni khrums smad gsum pa'ang yin/_/grogs dang 
[\[202b.6\]]grogs mchog 'di drug ste/_/chu stod mchu dang tha skar dang /_/chu smad ces ni bya ba dang /_/gre dang bra nye 'chi bar byed/_/dga' byed lha mo nag pas smras/_/khyod mkha' myur song yud sum cur/_/mi bzad las byed myur gnas shig_/yan lag rmas pa'ang khyod 
[\[202b.7\]]kyis bza'/_/zhag drug nad pa myur du gsos/_/khyod la gnas pas skye dgu skye/_/glu dang rol mo'i sgra mkhas 'gyur/_/sbyin dga' 'dod spyod mkhas la sdug_/snar ma de yi mngal 'jug yin/_/tha skar zhes ni bya ba dang /_/mchu ni 'chi bar byed pa ste/_/chu stod ces 
[\[203a\]]
[\[203a.1\]]bya gsum pa'ang yin/_/khrums smad 'phel bar byed pa ste/_/snron dang rgyal ni gsum pa'ang yin/_/de yi las kyi rgyu skar ni/_/gro bzhin yin gyi bgrang bar gyis/_/'dir ni mon gre rgud par byed/_/sa ga 'dir lag gsum pa'ang yin/_/mgo 
[\[203a.2\]]ni phun sum tshogs byed 'dir/_/sa ri mon gru gsum pa'ang yin/_/'dir yang lha mtshams bde bar byed/_/mgo zhes kyang ni bya ba dang /_/khrums stod ces ni bya ba dang /_/skag kyang 'dir ni sgrub pa yin/_/grogs dang grogs mchog snrubs nam gru/_/'dir 
[\[203a.3\]]drug chu smad smin drug dang /_/bra nye dang ni dbo dang yang /_/sa bon gre dang sa ri ste/_/pha mas 'dir smras gling bzhi bar/_/mkha' la khyod song tshes bcu bzhir/_/khyod spyod 'gro ba'i gling bzhi bar/_/lnga yud drag byos khyod song shig_/me tog nas shin zas yin te/_/
[\[203a.4\]]zhag lngar nad pa myur du gsos/_/khyod spyad skye dgu su skye ba/_/rtsis pa 'byor rnyed khro bar 'gyur/_/'dir ni rgyu skar khro sdang g.yo/_/snar ma me bzhi rgud par byed/_/'dir ni smin drug byi bzhin dang /_/gsum pa dbo ni phun sum tshogs/_/sa ga dang ni nab so 
[\[203a.5\]]dang /_/gsum pa khrums stod sgrub pa yin/_/'dir bde nag pa mgo mon gru/_/rnam pa drug ni mdza' bo yin/_/nam gru snron mdza' tha skar dang /_/mchu snrubs de dag mchog tu mdza'/_/byi bzhin tshangs pa'i lha mos smras/_/tshes drug mkha' la khyod yud 
[\[203a.6\]]song /_/mi bzad bya ba 'byung bya'i phyir/_/mar sar yang ni khyod zo shig_/khyod la sems can su gnas pa/_/dpa' zhing sran thub 'byor rgyal gtso/_/yul 'khor grong 'joms dgra thul ba/_/dbo la de ni mngal du 'jug_/de la 'phel byed 'chi ba med/_/
[\[203a.7\]]de yi rgyu skar kun grogs mchog_/gro bzhin khyab 'jug lha srong smras/_/nga'i g.yas tshes bdun 'dir khyod song /_/sum cu'i yud sha bu ram zas/_/'phrog byed bya ba chung ngu sgrubs/_/khyod gnas skye dgu su skye ba/_/mkhas par byed pa'i mchog yin te/_/
[\[203b\]]
[\[203b.1\]]grogs skyong rnams kyis mchod pa yin/_/'dir de me bzhis mngal 'jug yin/_/rgyal zhes bya dang lha mtshams dang /_/khrums stod la ni 'phel bar byed/_/mchu snrubs gro bzhin 'chi bar byed/_/snar ma las kyi rgyu skar yin/_/sa ri mon gre lag rgud 
[\[203b.2\]]byed/_/mon gru mgo zhes bya ba dang /_/nag pa phun sum tshogs par byed/_/khrums stod nab so sa ga bde/_/nam gru nab so snron skag sgrub/_/rnam drug grogs dang grogs mchog ste/_/smin drug chu smad de dag yin/_/de gnyis gsum pa dbo yang yin/_/
[\[203b.3\]]mon gru drang srong nor lhas smras/_/tshes brgyad yud tsam sum cur khyod/_/bzhir song las chung khyod khu 'thung /_/der ni nad btab lo gcig gsos/_/khyod gnas skye dgu su skye ba/_/khro zhing rnyed gos dus kyang spangs/_/nang mis yongs skor mchod sbyin bsrungs/_/
[\[203b.4\]]'dir de'i mngal 'jug nag pa yin/_/gre dang bra nye 'chi bar byed/_/chu stod gsum par bgrang bar gyis/_/snron skag nam gru 'phel bar byed/_/sa ga nab so khrums stod rgud/_/sa ri dang ni mon gre dang /_/lag ni phun sum tshogs par byed/_/las kun 
[\[203b.5\]]gnyen gyis shin tu bsrungs/_/de yi mngal 'jug skag yin no/_/mon gre zhes ni bya ba dang /_/lag ni 'chi bar byed pa ste/_/me bzhi dang ni mon gre dang /_/snar ma 'phel bar byed pa yin/_/nam gru de las rgyu skar yin/_/bra nye dang ni chu smad dang /_/gre zhes 
[\[203b.6\]]kyang ni bya ba yang /_/gsum pa yin te rgud par byed/_/chu stod mchu dang tha skar ni/_/phun sum tshogs byed nag pa dang /_/mon gru mgo ni sgrub par byed/_/byi bzhin dbo ni bde bar bsgrags/_/rnam drug grogs dang grogs mchog yin/_/khrums stod khrums 
[\[203b.7\]]smad nab so 'dir/_/rgyal zhes bya dang lha mtshams dang /_/sa ga 'dir ni smras pa yin/_/chu stod gzhi yi lha mos smras/_/tshes bzhi'i mtshams khyod mkha' la song /_/n+ya gro d+ha ni zas yin te/_/yud tsam sum cur 'gro bar byed/_/gdab mo chu yi las phyir yin/_
[\[204a\]]
[\[204a.1\]]bad kan gyur nad chung bar 'gyur/_/khyod spyod skye dgu der su skye/_/chos gnas brtson thos longs spyod ldan/_/mkhas pa dag dang phrad pa yin/_/bya ba kun la mkhas pa yin/_/der skye'i rgyu skar 'dir mchu yin/_/'dir las rgyu skar tha 
[\[204a.2\]]skar yin/_/nag pa mgo dang mon gru 'phel/_/sa ga khrums stod nab so ni/_/'dir yang 'chi bar byed pa yin/_/dbo ni 'dir yang rgud par byed/_/smin drug byi bzhin gsum pa'ang yin/_/'di ni phun sum tshogs byed gre/_/bra nye chu smad gsum pa'ang 
[\[204a.3\]]yin/_/khrums dang sa ri mon gre bsgrub/_/me bzhi snar ma gro bzhin bde/_/grogs dang grogs 'bring rnam drug ste/_/nam gru rgyal dang lha mtshams skag_/snron dang 'dir ni khrums smad yin/_/chu smad drang srong kun lhas smras/_/tshes lngar bzhi bcur lnga 
[\[204a.4\]]yud 'gro/_/khyod chung bsdu byar khyod zas mngar/_/zhag bdun nad gsos skye ba bsrung /_/khyod spyod skye dgu su skye ba/_/bu ldan yin zhing nad kyang med/_/grogs mang rab tu 'byor pa ste/_/mngal du 'jug pa'ang chu stod yin/_/mon gre dang ni lag dang 
[\[204a.5\]]ni/_/sa ri kho nas 'phel bar byed/_/khrums smad dang ni lha mtshams dang /_/rgyal yang 'dir ni 'chi byed yin/_/gshin rje'i lha mo la mgos smras/_/rgyal zhes bya dang lha mtshams dang /_/khrums smad bde bar byed pa ste/_/tha skar mchu snrubs sgrub pa yin/_/
[\[204a.6\]]dbo zhes kyang ni bya ba dang /_/chu smad smin drug grogs kyang byed/_/snar ma byi bzhin rtsis nas kyang /_/gsum pa me bzhi grogs mchog yin/_/mon gre bra nye'i lha mos smras/_/gling bzhi'i mkha' la khyod song shig_/yud tsam bco lngar zho mar zo/_/zhag bdun 
[\[204a.7\]]nad gsos las kyang chung /_/'dir khyod gnas pas skye dgu skye/_/khro bar byed cing med pa yin/_/chu bran la ni bsrung bar gyis/_/mngal 'jug 'dir ni sa ri yin/_/tha skar mchu snrubs 'phel bar byed/_/chu smad ces ni bya ba dang /_/smin drug 'chi bar byed pa ste/_/
[\[204b\]]
[\[204b.1\]]dbo yang gsum par shes par bya/_/khrums smad rgyal dang lha mtshams ni/_/rgud byed lag las rgyu skar yin/_/khrums stod nab so sa ga ste/_/de dag phun sum tshogs par byed/_/snron skag nam gru bde bar byed/_/gre dang chu stod bra nye sgrub/_/gro bzhin mgo dang me bzhi dang /_/snar ma byi bzhin 
[\[204b.2\]]grogs mchog grogs/_/khrums stod drang srong gis smras khyod/_/lan chung g.yo byed yud sum cur/_/bcu bzhi tshes gling bzhi 'dir song /_/sha sran khyod zo me tog bsnams/_/der ni sems can gang dag skyes/_/gya gyu g.yo rkun blun zhing 'thab/_/[{]ri dgas [,]ri dwags [}]srog gcod yud sum 
[\[204b.3\]]cur/_/nad pa myur du thar byed cing /_/skye dgu de dag dmag rkun dang /_/rgyud sgra rtag bsrungs sa ga yang /_/'dir mngal 'jug yin bra nye dang /_/chu stod gsum pa gre 'dir 'phel/_/snar ma byi bzhin shi sos byed/_/thams cad bya phyir nab so lag_/
[\[204b.4\]]rgud byed nam gru snron skag bzhin/_/phun tshogs khrums smad lha mtshams rgyal/_/tha skar mchu snrubs 'dir bde byed/_/smin drug chu dbo gsum pa sgrub/_/mon gru mgo dang nag pa grogs/_/grogs mchog mon gru lag sa ri/_/khrums smad nyi ma'i lha mo 
[\[204b.5\]]khyod/_/bcu gcig tshes la mkha' la song /_/yud tsam bzhi bcu rtsa lngar song /_/[{]ri dgas [,]ri dwags [}]sha gtor zhag bdun rims/_/khyod spyad skye dgu su skye ba/_/glu dang gar mkhas nor 'bru mang /_/rab tu rig pa'i pha rol phyin/_/'dir ni chos kyi sbyin pa byed/_/
[\[204b.6\]]lha mtshams 'phel byed smin drug dang /_/chu smad 'chi bar byed pa ste/_/nag pa mgo dang gro bzhin dang /_/rgyal de'i las kyi rgyu skar yin/_/snrubs dang tha skar mchu rgud byed/_/nam gru skag 'dir phun tshogs/_/me bzhi byi bzhin sgrub pa ste/_/bde bar 
[\[204b.7\]]byed pa chu stod gre/_/bra nye dang ni nag pa dang /_/sa ri mon gru lag yin no/_/nab so dang ni sa ga dang /_/mon gre gsum pa grogs mchog yin/_/drang srong lha mo rgyal smras khyod/_/mi yi 'jam chung bya ba'i phyir/_/bcu bzhi'i tshes yud sum cur song /_/
[\[205a\]]
[\[205a.1\]]gtor ma bu ram mun pa srungs/_/zhag ni nyi shur khyod bsrung bas/_/skye dgu skye mdzangs nor 'bru ldan/_/sbyor dang rab sbyor bya ba dang /_/dbyig rnams dpag tu med pa'ang yin/_/de yi mngal 'jug snron yin te/_/me bzhi snar ma byi bzhin 
[\[205a.2\]]'phel/_/sa ri mon gru lag 'chi byed/_/las kyi rgyu skar 'dir skag yin/_/dbo dang chu smad smin drug bde/_/gro bzhin nag pa snar ma sgrub/_/chu stod gre bra nye rgud byed/_/tha skar mchu snrubs phun tshogs byed/_/nab so sa ga mon gre grogs/_/rgyal 
[\[205a.3\]]dang lha mtshams grogs mchog ste/_/khrums stod drang srong gis smras pa/_/dri za'i lha mo yud sum cur/_/tshes ni bcu bzhir khyod song shig_/myur bya'i gtor ma zan dron sha/_/'dir zhag nyi shu lnga nad yin/_/srog ldan 'bras dkar brgya yis bsrungs/_/
[\[205a.4\]]khyod spyad skye dgu su skye ba/_/sman sbyor byed pa sman pa yin/_/glu gar rol mo'i sgra mkhas 'gyur/_/'dir de'i mngal 'jug snrubs yin no/_/nag pa mgo dang gro bzhin 'phel/_/nab so mon gre lag 'chi byed/_/skye 'chi 'phel nyo tshong lam 'gyed/_/thal 
[\[205a.5\]]mo 'dreg mkhan las rtag spongs/_/smin drug gre dbo chu smad gnyis/_/rgud byed 'dir ni dgra pham byed/_/khyod kyis las dag che chung byas/_/mchu dang gre 'di brtan phun tshogs/_/chu stod dang ni bra nye dang /_/gsum pa khrums smad bde bar byed/_/me bzhi 
[\[205a.6\]]snar ma bde bya'i phyir/_/gsang ba'i lam du 'gro ba yin/_/lag dang mon gru sa ri sgrub/_/drag po'i las rnams kun gyis shig_/rgyal dang lha mtshams khrums stod grogs/_/bya ba skal bzang 'dir chud za/_/skag snron grogs mchog brten pa ste/_/khrums 
[\[205a.7\]]smad 'dir yang gsum pa yin/_/skal ba bzang dang bzhon pa dang /_/mal dang shin tu brtan par gyis/_/drug bdun de dag las bzhin dang /_/sna tshogs mkhas pas shes nas su/_/sngon gyi bya ba bzhin du gyis/_/gshin rje'i lha tshes bcu bzhir 
[\[205b\]]
[\[205b.1\]]song /_/zla nya zla ba rangs pa'i tshe/_/smin drug kyang ni 'gro bar gyis/_/lha dang mi dang drang srong rnams/_/byed pa gang gis sngar bstan bzhin/_/zhag ni sum cu zla ba rangs/_/nyin dang mtshan ni mnyam pa ste/_/yud tsam bco lnga bco lnga yin/_/grib ma'i 
[\[205b.2\]]gom drug 'dir kun 'khor/_/tha skar gyi ni mtshan mo thob/_/nyi ma'i mdun na lha mtshams te/_/lho phyogs su ni nyi ma 'khor/_/zhing gi dkyil 'khor mig dmar yin/_/nyi bu lha srong rab spro byas/_/khyod kyis zla ba 'di la ni/_/rtswa dang lag 'gro gnod sbyin 
[\[205b.3\]]dang /_/sdig pa las sogs bsrung bar gyis/_/cha dang char ni dus bzhag par/_/sdig pa zhes bya khyod phan song /_/phyogs dang phyogs su las bzhag par/_/khyod ni yang dag phan par song /_/mi 'thun 'thun dang 'phel 'di yin/_/'gro ba la ni phan 
[\[205b.4\]]pa yi/_/rjes su 'thun pa bdag gis su/_/dang por bsdu ba byas 'di yin/_/de nas drang srong rnga bong gis thams cad la thal mo rab tu sbyar te 'khor la go bar byed cing smras pa/_'di ltar bdag gis [{]go rims kyi [,]go rim gyi [}]dang po dang /_mtshan mo dang /_nyin mo dang /_zla 
[\[205b.5\]]ba dang /_zla ba phyed dang /_rgyu skar dang /_gza' dang /_dus dang /_khyim dang /_gnas dang /_'gro bar byed pa dang /_'khor ba dang /_'gro ba dang /_mthong ba dang /_thos pa dang /_rnam par shes pa de bzhin du da ltar yang bstan cing rnam par gzhag na/_ci 
[\[205b.6\]]khyed cag 'di ltar rnam par gzhag pa dang /_gdags par rgyu skar dang /_gza' yongs su mgu ba la rjes su yi rang bar byed dam/_'on te ma yin/_de nas de nyid kyi tshe lha ma yin dang /_mi dang /_drang srong dang /_lha dang /_lag 'gro dang /_mi 'am ci'i 
[\[205b.7\]]tshogs thams cad kyis thal mo rab tu sbyar ba btud nas 'di skad ces smras so/_/kye khyod ni lha thams cad kyi bla ma/_lha dang lha ma yin du bcas pa'i 'gro ba'i nang na gtso bo/_mtshungs pa med par mkhas la mngon par rtogs pa'i snying brtse bas bskal pa pha rol dran 
[\[206a\]]
[\[206a.1\]]pa'o/_/sems can thams cad la phan par 'dod pa'o/_/dpal thams cad phun sum tshogs pa'o/_/yon tan thams cad kyi pha rol tu phyin pa'o/_/dus gsum thams cad mnyam pa nyid dang ldan pa yin te/_'di lta bu'i mtshan mo dang /_nyin mo 
[\[206a.2\]]dang /_skad cig dang /_rgyu skar dang /_gza' dang /_zla ba dang /_zla ba phyed 'dogs par byed pa'i ye shes de lta bu su la yod pa'i sems can de lta bu su yang lha dang lha ma yin du bcas pa'i 'gro ba'i nang na med pa yin no/_/ji ltar khyod kyis da ltar btags 
[\[206a.3\]]pa bzhin du bdag cag thams cad kyis der dad pa byin pa yin/_rjes su yang yi rang ngo /_/legs ldan legs so/_/sems can thams cad la phan pa'i phyir rgyu skar dang /_gza' dang /_khyim dang /_dus kyi tshogs kyis yongs su bskor ba'i zla ba gnyis pa 
[\[206a.4\]]la yang gdags par gyis shig_/drang srong rnga bong gis rab tu smras pa/_bdag gi rgyu skar smin drug brjod/_/zla ba nya tshe zla rangs 'gyur/_/ston zla tha [{]chungs [,]chung [}]zhes bya ba/_/'di ni rab tu brjod pa yin/_/mtshan mo yang ni yud tsam cig_/yongs su bskor te 
[\[206a.5\]]slar ldog byed/_/bra nye dang ni smin drug kyang /_/lan gnyis yongs su 'khor bar byed/_/de bas rgyu skar thams cad kyang /_/phyir zhing 'jug par byed pa ste/_/snar ma gcig pu'ang zla ngo der/_/tshes gcig la ni mkha' la 'gro/_/ji ltar sngar bya bshad pa 
[\[206a.6\]]bzhin/_/de bzhin khyod kyis skye dgu srungs/_/de tsam mgo tshes gnyis la 'gro/_/de tsam lag tshes gsum la 'gro/_/tshes bzhi la yang nab so ste/_/rgyal yang tshes ni lnga la 'gro/_/tshes drug la ni skag gis tshigs/_/mchu yang tshes ni bdun la srungs/_/
[\[206a.7\]]tshes brgyad la ni gre yin te/_/tshes dgu la ni dbo 'gro byed/_/me bzhi'ang tshes ni bcu la 'jug_/nag pa'ang tshes bcu gcig la 'gro/_/sa ri'ang tshes bcu gnyis la gnas/_/tshes bcu gsum la'ang sa ga ste/_/tshes bcu bzhi la lha mtshams yin/_/
[\[206b\]]
[\[206b.1\]]tshes bco lnga la de bzhin snron/_/'di ni zla ba phyed du bshad/_/yar gyi ngo la snrubs sgrub ste/_/tshes gcig la ni skye dgu srung /_/tshes gnyis la ni chu stod yin/_/tshes gsum la ni chu smad yin/_/tshes bzhi la ni byi bzhin srung /_/tshes lnga la ni gro 
[\[206b.2\]]bzhin yin/_/tshes drug la ni mon gru tshigs/_/tshes bdun la ni chu lha yin/_/tshes brgyad la ni khrums stod yin/_/tshes dgu la ni khrums smad yin/_/tshes bcu la yang nam gru srung /_/de bzhin bcu gcig tshes tha skar/_/gshin rje'i lha mo tshes 
[\[206b.3\]]bcu gnyis/_/tshes bcu gsum la me lha mo/_/tshes bcu bzhi la'ang snar ma yin/_/zla ba rangs la mgo bshad do/_/dgun zla ra ba'i zla ba 'dir/_/lha yi bla ma phur bu ste/_/'di ni lhan cig byed par gzung /_/de bas gza' zhes bya bar bshad/_/de 
[\[206b.4\]]phyir nyin mo tshes bcu bzhir/_/yud tsam mtshan mo bcu drug ste/_/smin drug gis ni mtshan mo 'thob/_/snrubs kyang nyi ma'i mdun na ste/_/grib tshod gom pa brgyad yin zhing /_/nyi ma yongs su 'khor bar byed/_/lho phyogs nyi mar kha bltas 'khor/_/de bzhin 
[\[206b.5\]]dgun zla ra ba yi/_/zla 'dir khyim gzhur shes par bya/_/mar gyi ngo yi tshes gcig la'ang /_/lag ni sgrub par byed pa yin/_/tshes gnyis la ni nab so ste/_/tshes gsum rgyal du shes par gyis/_/'dir tshes bzhi la'ang skag yin te/_/mchu yang 
[\[206b.6\]]tshes ni lnga la 'gro/_/tshes drug la yang gre yin te/_/tshes bdun la yang dbo yin bshad/_/tshes brgyad la ni me bzhi yin/_/tshes dgu la ni nag pa gnas/_/tshes bcu la ni sa ri 'gro/_/tshes bcu gcig la sa ga 'gro/_/tshes bcu gnyis la'ang lha 
[\[206b.7\]]mtshams te/_/tshes bcu gsum la snron yin no/_/tshes bcu bzhi la'ang snrubs yin te/_/tshes bco lnga la'ang chu stod bshad/_/yar gyi ngo yi tshes gcig la/_/chu smad kyang ni rung ba yin/_/tshes gnyis byi bzhin gro bzhin te/_/tshes gsum la ni 
[\[207a\]]
[\[207a.1\]]mon gru 'gro/_/tshes bzhir mon gre 'gro rung ste/_/tshes lnga la ni khrums stod yin/_/tshes drug la yang khrums smad yin/_/tshes bdun la ni nam gru 'gro/_/tshes brgyad la ni tha skar rung /_/tshes dgur gshin rje'i lha mo yin/_/tshes bcur smin 
[\[207a.2\]]drug 'gror rung ste/_/tshes bcu gcig la'ang snar ma yin/_/tshes bcu gnyis la'ang mgo yin te/_/tshes bcu gsum la lag kyang 'gro/_/tshes bcu bzhi la nab so ste/_/zla ba nya la rgyal yang yin/_/zla ba nya ba 'di la yang /_/'dir ni rang bzhin brjod 
[\[207a.3\]]par bya/_/lho yi phyogs su phyin nas kyang /_/nyi ma yongs su 'khor bar byed/_/nyin par bcu gsum shes par gyis/_/mtshan mo bcu bdun 'gro bar byed/_/mtshan mo yang ni mgor shes gyis/_/nyi ma'i mdun du'ang gro bzhin te/_/grib tshod gom pa 
[\[207a.4\]]bcu tham pa/_/nyi ma yongs su 'khor bar byed/_/'jig rten mkhas pa rnams kyis kyang /_/'dir ni spen pa'i zhing bstan pa/_/'di la mgo yin shes par gyis/_/zla ba gsum pa rnam gzhag nas/_/zla ba mar gyi tshes gcig la/_/skag ni sgrub par 
[\[207a.5\]]byed pa yin/_/tshes gnyis la ni mchur shes gyis/_/tshes gsum la ni gre yin no/_/tshes bzhi la ni dbo 'gro ste/_/tshes lnga la ni me bzhi 'gro/_/tshes drug la ni nag pa sgrub/_/tshes bdun la ni sa ri 'gro/_/tshes brgyad la yang sa ga ste/_/tshes dgu 
[\[207a.6\]]la ni lha mtshams yin/_/tshes bcu la ni snron 'gro ste/_/tshes bcu gcig la snrubs 'jug bya/_/tshes bcu gnyis la chu stod yin/_/tshes bcu gsum la chu smad yin/_/tshes bcu bzhi la byi bzhin te/_/tshes bco lnga la gro bzhin 'gro/_/zla ba yar gyi 
[\[207a.7\]]tshes gcig la/_/mon gru sgrub par byed pa yin/_/tshes gnyis la ni mon gre ste/_/tshes gsum la yang khrums stod yin/_/tshes bzhi la ni khrums smad yin/_/tshes lnga la ni nam gru 'gro/_/tshes drug la ni tha skar tshigs/_/tshes bdun gshin rje'i 
[\[207b\]]
[\[207b.1\]]lha mo yin/_/de bzhin tshes brgyad smin drug ste/_/tshes dgu la ni snar ma 'gro/_/tshes bcu la yang mgo yin te/_/lag ni tshes bcu gcig la 'gro/_/tshes bcu gnyis la'ang nab so ste/_/tshes bcu gsum la rgyal yang yin/_/tshes bcu bzhi la'ang 
[\[207b.2\]]skag yin te/_/mchu ni zla ba rab rdzogs byed/_/dgun zla tha [{]chungs [,]chung [}]rang bzhin yang /_/mthar gyis kyang ni brjod par bya/_/lho yi phyogs su phyin nas kyang /_/nyi ma yongs su 'khor bar byed/_/mtshan mo bco brgyad shes par gyis/_/nyin par 
[\[207b.3\]]yang ni bcu gnyis yin/_/rgyal yang mtshan mo 'thob par byed/_/nyi ma'i mdun na mon gre yin/_/grib tshod kyang ni sor bcu bdun/_/nyi ma yongs su 'khor bar byed/_/spen pa lha yi bla ma dag_/zhing der rab tu brjod pa yin/_/'dir khyim bum pa 
[\[207b.4\]]mnyam pa med/_/dpyid zla ra ba mar gyi ngor/_/tshes gcig gre ni bsgrub par bya/_/tshes gnyis la ni dbo yin no/_/tshes gsum la ni me bzhi ste/_/tshes bzhi'i bar du nag pa yin/_/tshes lnga la ni sa ri ste/_/tshes drug la ni sa ga yin/_/
[\[207b.5\]]tshes bdun la ni lha mtshams te/_/tshes brgyad la ni snron yin no/_/tshes dgu la ni snrubs yin te/_/tshes bcu la ni chu stod yin/_/tshes bcu gcig la chu smad yin/_/tshes bcu gnyis la byi bzhin te/_/tshes bcu gsum la gro bzhin yin/_/tshes bcu 
[\[207b.6\]]bzhi la mon gru ste/_/tshes bco lnga la mon gre yin/_/de ni zla ba phyed yin no/_/zla ba yar gyi tshes gcig la/_/khrums stod ces ni bya ba yin/_/tshes gnyis la ni khrums smad yin/_/tshes gsum la ni nam gru ste/_/tshes bzhi la ni tha skar yin/_/
[\[207b.7\]]tshes lnga la ni bra nye yin/_/tshes drug la ni smin drug ste/_/tshes bdun la ni snar ma yin/_/tshes brgyad la ni mgo yin te/_/tshes dgu la ni lag yin no/_/tshes bcu la ni nab so ste/_/tshes bcu gcig la rgyal yin no/_/tshes bcu gnyis la skag 
[\[208a\]]
[\[208a.1\]]yin te/_/tshes bcu gsum la mchu yin no/_/tshes bcu bzhi la gre yin te/_/zla rangs tshes bco lnga la dbo/_/'dir ni dpyid zla ra ba yis/_/rang bzhin yang ni brjod par bya/_/byang phyogs su ni kha bltas te/_/nyi ma yongs su 'khor 
[\[208a.2\]]bar byed/_/nyin par bcu gsum shes par gyis/_/mtshan mo bcu bdun 'gro bar byed/_/mchus kyang mtshan mo 'thob par byed/_/nyin par khrums stod 'gro bar byed/_/grib tshod sor ni bcu gnyis su/_/nyi ma yongs su 'khor bar byed/_/zhing der lha 
[\[208a.3\]]yi bla ma yang /_/rnam par gnas pa kho nar ni/_/bshad pa yin te 'dir yang ni/_/der ni mtshan mo 'byung ba yin/_/dpyid zla 'bring po'i zla ngo yi/_/dang por tshes gcig me bzhi ste/_/tshes gnyis la ni nag pa yin/_/tshes gsum la ni sa ri yin/_/tshes bzhi 
[\[208a.4\]]la ni sa ga ste/_/tshes lnga la ni lha mtshams yin/_/tshes drug la ni snron yin no/_/tshes bdun la ni snrubs yin no/_/tshes brgyad la ni chu stod yin/_/tshes dgu la ni chu smad yin/_/tshes bcu la ni byi bzhin te/_/tshes bcu gcig la gro bzhin yin/_/
[\[208a.5\]]tshes bcu gnyis la mon gru ste/_/tshes bcu gsum la mon gre yin/_/tshes bcu bzhi la khrums stod yin/_/tshes bco lnga la khrums smad yin/_/de ni zla ba phyed yin te/_/zla ba yar gyi tshes gcig la/_/nam gru tshes gnyis tha skar te/_/tshes gsum la ni 
[\[208a.6\]]bra nye yin/_/tshes bzhi la ni smin drug ste/_/tshes lnga la ni snar ma yin/_/tshes drug la ni mgo yin te/_/tshes bdun la ni lag yin no/_/tshes brgyad la ni nab so ste/_/tshes dgu la ni rgyal yin no/_/tshes bcu la ni skag yin te/_/tshes bcu gcig la 
[\[208a.7\]]mchu yin no/_/tshes bcu gnyis la gre yin te/_/tshes bcu gsum la dbo yin no/_/tshes bcu bzhi la me bzhi ste/_/tshes bco lnga la nag pa yin/_/dpyid zla 'bring po kho na yi/_/rang bzhin yang ni brjod par bya/_/byang gi phyogs su kha bltas te/_/nyi ma yongs 
[\[208b\]]
[\[208b.1\]]su 'khor bar byed/_/'dir ni phyis kyang yud tsam dag_/yongs su 'khor bar shes par byed/_/yud tsam yang ni re re zhig_/nyin mtshan dag la 'jug par byed/_/nyin par bcu bzhi shes par gyis/_/mtshan mo'ang bcu drug shes par gyis/_/gre dbo mtshan mo 
[\[208b.2\]]'thob par byed/_/nyi ma'i mdun na tha skar yin/_/grib tshod sor brgyad nyi ma 'khor/_/nyi ma'i bu ni mig dmar te/_/gza' rno shin tu mi bzad yin/_/khyim lug la ni yang dag gnas/_/dpyid zla tha [{]chungs [,]chung [}]mar gyi ngo /_/dang po tshes gcig sa ri ste/_/tshes 
[\[208b.3\]]gnyis la ni sa ga yin/_/tshes gsum la ni lha mtshams yin/_/tshes bzhi la ni snron yin te/_/tshes lnga la ni snrubs yin no/_/tshes drug la ni chu stod yin/_/tshes bdun la ni chu smad yin/_/tshes brgyad la ni byi bzhin te/_/tshes dgu la ni gro bzhin yin/_/
[\[208b.4\]]tshes bcu la ni mon gru ste/_/tshes bcu gcig la mon gre yin/_/tshes bcu gnyis la khrums stod yin/_/tshes bcu gsum la khrums smad yin/_/tshes bcu bzhi la nam gru ste/_/tshes bco lnga la tha skar yin/_/de ni zla ba phyed yin te/_/zla ba yar gyi tshes 
[\[208b.5\]]gcig la/_/bra nye sgrub par byed pa yin/_/tshes gnyis la ni smin drug ste/_/tshes gsum la ni snar ma yin/_/tshes bzhi la ni mgo yin te/_/tshes lnga la ni lag yin no/_/tshes drug la ni nab so ste/_/tshes bdun la ni rgyal yin no/_/tshes brgyad la ni 
[\[208b.6\]]skag yin te/_/tshes dgu la ni mchu yin no/_/tshes bcu la ni gre yin te/_/tshes bcu gcig la dbo yin no/_/tshes bcu gnyis la me bzhi yin/_/tshes bcu gsum la nag pa ste/_/tshes bcu bzhi la sa ri yin/_/zla rangs tshes ni bco lnga la/_/sa ga yin te sa ga 
[\[208b.7\]]yi/_/[{]go rims [,]go rim [}]brjod bya byang phyogs su/_/kha bltas nyi ma yongs su 'khor/_/mtshan mo mnyam mtshungs rnam pa ste/_/bco lnga bco lngar bshad pa yin/_/nag pas mtshan mo 'thob par byed/_/nyin par yang ni smin drug yin/_/grib tshod dag kyang gom pa drug_
[\[209a\]]
[\[209a.1\]]nyi ma yongs su 'khor bar byed/_/lha min bla ma pa ba sangs/_/'dir yang zhing zhes gdags pa yin/_/khyim glang yin te mkhas rnams kyis/_/zla ba bdun po bshad pa yin/_/dbyar zla ra ba mar gyi ngo'i/_/dang po tshes gcig lha mtshams 
[\[209a.2\]]sgrub/_/tshes gnyis la ni snron yin te/_/tshes gsum la ni snrubs yin no/_/tshes bzhi la ni chu stod yin/_/tshes lnga la ni chu smad yin/_/tshes drug la ni byi bzhin yin/_/tshes bdun la ni gro bzhin yin/_/tshes brgyad la ni mon gru ste/_/tshes dgu la ni mon gre 
[\[209a.3\]]yin/_/tshes bcu la ni khrums stod yin/_/tshes bcu gcig la khrums smad yin/_/tshes bcu gnyis la nam gru ste/_/tshes bcu gsum la tha skar yin/_/tshes bcu bzhi la bra nye yin/_/tshes bco lnga la smin drug ste/_/de ni zla phyed zla ba yar/_/tshes gcig 
[\[209a.4\]]la ni snar ma sgrub/_/tshes gnyis la ni mgo yin te/_/tshes gsum la ni lag yin no/_/tshes bzhi la ni nab so ste/_/tshes lnga la ni rgyal yin no/_/tshes drug la ni skag yin te/_/tshes bdun la ni mchu yin no/_/tshes brgyad la ni gre yin te/_/tshes dgu 
[\[209a.5\]]la ni dbo yin no/_/tshes bcu la ni me bzhi ste/_/tshes bcu gcig la nag pa yin/_/tshes bcu gnyis la sa ri ste/_/tshes bcu gsum la sa ga yin/_/tshes bcu bzhi la lha mtshams te/_/tshes bco lnga la snron yin no/_/dbyar zla ra ba'i rim brjod bya/_/byang phyogs 
[\[209a.6\]]kha bltas nyi ma 'khor/_/'phel byed nyin par bcu drug tu/_/shes bya mtshan mo'ang bcu bzhi yin/_/sa gas mtshan mo 'thob par byed/_/nyi ma'i mdun na mgo yin no/_/grib tshod gom pa bzhi yin te/_/de ni yongs su 'khor bar byed/_/der zhing gza' 
[\[209a.7\]]lhag nyi ma'i bu/_/'jam por byed pa'i gza' yin no/_/sbyor ba'i khyim yin nyin par 'gro/_/brgyad pa yin par brjod pa yin/_/dbyar zla 'bring po'i tshes gcig la/_/snrubs ni sgrub par byed pa yin/_/tshes gnyis la ni chu stod yin/_/tshes gsum la ni 
[\[209b\]]
[\[209b.1\]]chu smad yin/_/tshes bzhi la ni byi bzhin te/_/tshes lnga la ni gro bzhin no/_/tshes drug la ni mon gru ste/_/tshes bdun la ni mon gre yin/_/tshes brgyad la ni khrums stod yin/_/tshes dgu la ni khrums smad yin/_/tshes bcu la ni nam gru ste/_/tshes bcu gcig la tha 
[\[209b.2\]]skar yin/_/tshes bcu gnyis la bra nye ste/_/tshes bcu gsum la smin drug yin/_/tshes bcu bzhi la snar ma ste/_/tshes bco lnga la mgo yin no/_/de ni zla ba phyed yin te/_/zla ba yar gyi tshes gcig la/_/lag ni sgrub par byed pa yin/_/tshes gnyis la ni 
[\[209b.3\]]nab so yin/_/tshes gsum la ni rgyal yin no/_/tshes bzhi la ni skag yin no/_/tshes lnga la ni mchu yin no/_/tshes drug la ni gre yin no/_/tshes bdun la ni dbo yin te/_/tshes brgyad la ni me bzhi yin/_/tshes dgu la ni nag pa ste/_/tshes bcu la ni 
[\[209b.4\]]sa ri yin/_/tshes bcu gcig la sa ga ste/_/tshes bcu gnyis la lha mtshams yin/_/tshes bcu gsum la snron yin te/_/tshes bcu bzhi la snrubs yin no/_/zla nya'i zla bar chu stod yin/_/bdag gis dbyar 'bring rim brjod bya/_/byang phyogs bzhin gyi dkyil 'khor 
[\[209b.5\]]bltas/_/nyi ma yongs su 'khor bar byed/_/nyin par yud tsam bcu bdun te/_/mtshan mo yang ni bcu gsum yin/_/snron gyis kyang ni mtshan mo 'thob/_/nyin par bcas na nab so yin/_/grib tshod gom pa gnyis yin te/_/nyi ma yongs su 'khor bar byed/_/
[\[209b.6\]]zla ba zhes bya zhing yin te/_/lag dang yang dag ldan pa yin/_/'di khyim sbal pa zhes bya ba/_/zla ba dgu par bshad pa yin/_/dbyar zla tha [{]chungs [,]chung [}]mar ngo yi/_/tshes gcig la ni chu smad sgrub/_/tshes gnyis byi bzhin gro bzhin te/_/tshes gsum la ni mon gru 
[\[209b.7\]]yin/_/tshes bzhi la ni mon gre ste/_/tshes lnga la ni khrums stod yin/_/tshes drug la ni khrums smad yin/_/tshes bdun la ni nam gru ste/_/tshes brgyad la ni tha skar yin/_/tshes dgu la ni bra nye ste/_/tshes bcu la ni smin drug yin/_/tshes bcu gcig la snar ma 
[\[210a\]]
[\[210a.1\]]yin/_/tshes bcu gnyis la mgo yin no/_/tshes bcu gsum la lag yin no/_/tshes bcu bzhi la nab so yin/_/tshes bco lnga la rgyal yin te/_/de ni zla ba phyed yin no/_/zla ba yar gyi tshes gcig la/_/skag ni sgrub par byed pa yin/_/
[\[210a.2\]]tshes gnyis la ni mchu yin no/_/tshes gsum la ni gre yin te/_/tshes bzhi la ni dbo yin no/_/tshes lnga la ni me bzhi ste/_/tshes drug la ni nag pa yin/_/tshes bdun la ni sa ri ste/_/tshes brgyad la ni sa ga yin/_/tshes dgu la ni lha mtshams te/_/
[\[210a.3\]]tshes bcu la ni snron yin no/_/tshes bcu gcig la snrubs yin te/_/tshes bcu gnyis la chu stod yin/_/tshes bcu gsum la chu smad yin/_/tshes bcu bzhi la byi bzhin te/_/zla ba rangs la gro bzhin no/_/bdag gis dbyar tha'i rim brjod bya/_/
[\[210a.4\]]de bzhin byang gi phyogs su ni/_/nyi ma gdong phyed bltas te 'khor/_/nyin par bco brgyad thob nas kyang /_/mtshan mo yang ni bcu gnyis te/_/chu stod kyis ni mtshan mo 'thob/_/nyi ma'i mdun na mchu yin no/_/grib tshod gom pa phyed yin te/_/nyi ma 
[\[210a.5\]]yongs su 'khor bar byed/_/'dir zhing nyi ma ldan pa yin/_/sas kyang gzer ni gtong bar byed/_/'dir khyim seng ger shes par gyis/_/zla ba bcu po bshad pa yin/_/ston zla ra ba mar gyi ngo'i/_/dang por tshes gcig mon gru sgrub/_/tshes gnyis la ni 
[\[210a.6\]]mon gre ste/_/tshes gsum la ni khrums stod yin/_/tshes bzhi la ni khrums smad yin/_/tshes lnga la ni nam gru ste/_/tshes drug la ni tha skar yin/_/tshes bdun la ni bra nye ste/_/tshes brgyad la ni smin drug yin/_/tshes dgu la ni snar ma ste/_/tshes 
[\[210a.7\]]bcu la ni mgo yin no/_/tshes bcu gcig la lag yin te/_/tshes bcu gnyis la nab so yin/_/tshes bcu gsum la rgyal yin te/_/tshes bcu bzhi la skag yin no/_/tshes bco lnga la mchu yin te/_/de ni zla ba phyed yin no/_/zla ba yar gyi tshes 
[\[210b\]]
[\[210b.1\]]gcig la/_/gre ni sgrub par byed pa ste/_/tshes gnyis la ni dbo yin no/_/tshes gsum la ni me bzhi ste/_/tshes bzhi la ni nag pa yin/_/tshes lnga la ni sa ri ste/_/tshes drug la ni sa ga yin/_/tshes bdun la ni lha mtshams te/_/tshes brgyad la ni 
[\[210b.2\]]snron yin no/_/tshes dgu la ni snrubs yin te/_/tshes bcu la ni chu stod yin/_/tshes bcu gcig la chu smad yin/_/gro bzhin byi bzhin tshes bcu gnyis/_/tshes bcu gsum la mon gru ste/_/tshes bcu bzhi la mon gre yin/_/zla ba nya ba'i zla rangs la/_/
[\[210b.3\]]khrums stod ces ni bya ba yin/_/bdag gis ston zla ra rim brjod/_/lho phyogs nyi ma'i 'khor lo ldog_/nyin par yang ni bcu bdun te/_/mtshan mo yang ni bcu gsum yin/_/gro bzhin gyis kyang mtshan mo 'thob/_/nyi ma'i mdun na gre yin te/_/grib 
[\[210b.4\]]tshod dag kyang gom pa gnyis/_/nyi ma yongs su 'khor bar byed/_/zla bu gza' lhag ces bya ba/_/der ni zhing la yang dag gnas/_/der khyim bu mo bzhag pa ste/_/zla ba bcu gcig bdag gis bshad/_/ston zla 'bring po'i mar gyi ngo'i/_/dang por tshes 
[\[210b.5\]]gcig khrums smad sgrub/_/tshes gnyis la ni nam gru ste/_/tshes gsum la ni tha skar yin/_/tshes bzhi la ni bra nye ste/_/tshes lnga la ni smin drug yin/_/tshes drug la ni snar ma ste/_/tshes bdun la ni mgo yin no/_/tshes brgyad la ni lag yin te/_/tshes 
[\[210b.6\]]dgu la ni nab so yin/_/tshes bcu la ni rgyal yin te/_/tshes bcu gcig la skag yin no/_/tshes bcu gnyis la mchu yin te/_/tshes bcu gsum la gre yin no/_/tshes bcu bzhi la dbo yin te/_/tshes bco lnga la me bzhi yin/_/de ni zla ba phyed yin 
[\[210b.7\]]te/_/zla yar tshes gcig nag pa sgrub/_/tshes gnyis la ni sa ri ste/_/tshes gsum la ni sa ga yin/_/tshes bzhi la ni lha mtshams te/_/tshes lnga la ni snron yin no/_/tshes drug la ni snrubs yin te/_/tshes bdun la ni chu stod yin/_/tshes brgyad 
[\[211a\]]
[\[211a.1\]]la ni chu smad yin/_/tshes dgur byi bzhin gro bzhin te/_/tshes bcu la ni mon gru yin/_/tshes bcu gcig la mon gre yin/_/tshes bcu gnyis la khrums stod yin/_/tshes bcu gsum la khrums smad yin/_/tshes bcu bzhi la nam gru 
[\[211a.2\]]ste/_/zla rangs nya tshe tha skar yin/_/de ni zla ba phyed yin te/_/ston zla 'bring po'i ngo la ni/_/lo skor bdag gis brjod par bya/_/lho yi phyogs su kha bltas te/_/nyi ma yongs su 'khor bar byed/_/nyin par bcu drug 'gro byed cing /_/mtshan mo yang ni 
[\[211a.3\]]bcu bzhi yin/_/khrums stod kyis ni mtshan mo 'thob/_/nyi ma'i mdun na nag pa yin/_/grib tshod dag ni gom bzhi ste/_/nyi ma yongs su 'khor bar byed/_/lha min bla ma pa ba sangs/_/gza' ni zhing la rnam par gzhag_/'dir khyim srang zhes bya ba 
[\[211a.4\]]bzhag_/zla ba bcu gnyis bshad pa yin/_/yongs su 'khor ba de yis ni/_/lo ni de ltar 'gro bar byed/_/mig stong yang dang yang du ni/_/'dus te chos kyi phyogs la ltos/_/khyod ni shes rab gzhi yin na/_/chos ma yin pa'ang bzlog par gyis/_/
[\[211a.5\]]chos gnas tshul khrims phun sum tshogs/_/thos phyug mkhas pa bsam gtan pa/_/de dag khyod kyis chos gos dang /_/bza' btung rnams kyis rjes su srungs/_/yang dag gnas te brgya byin gyis/_/rnga bong la ni thal sbyar nas/_/rab tu smras pa bdag 
[\[211a.6\]]cag gis/_/bya ba yang ni bsgo bar gyis/_/smras pa/_lha yi bla ma khyod kyis su/_/rtag par tshangs par spyod pa srungs/_/rig sngags sman dang gsang sngags rnams/_/thams cad la ni bya ba sgrubs/_/las kun drang srong zla ba dang /_/zla ba chung dang zhag 
[\[211a.7\]]dang bzhi/_/bzo yi las kyi mtha' kun la/_/gtso bo yin par bkod pa yin/_/drag po dung gi sna can dang /_/dgon pa dang ni lci ba ste/_/gnod sbyin bzhi po de dag ni/_/mchod sbyin rib mar gtso bor bkod/_/rgya mtsho chu lha 'jog po dang /_/rin chen 
[\[211b\]]
[\[211b.1\]]skyong dang ring du 'gro/_/sa yid tshes dang zla srungs dang /_/gnas thar byed pa rgya mtsho ni/_/gtso bor gzhag ste ma dros dang /_/khab kyis lus 'bigs chu lhas byin/_/[{]ri dgas [,]ri dwags [}]'khrugs pa klu de bzhi/_/klu rnams kyi ni gtso bor bkod/_/khyod ni dge ba 
[\[211b.2\]]rab skyed pa/_/ne tso yi ni khyab byed pa/_/mkhas pa zhing gi gtso bo ste/_/de 'dra ba ni ji lta bu/_/khyod ni snying po kho nas kyang /_/me yi rtse mo'i gtso bo ste/_/khyod ni rlung dmar 'gul g.yo ba/_/rlung yang ba yi gtso bo yin/_/rdo rje'i mig dang seng ge'i 
[\[211b.3\]]mig_/legs mthong lag na mdung gsum thogs/_/lha mo bzhi po de dag ni/_/grong khyer gtso bor bkod pa yin/_/gong ma'i char skyes rtsibs mu khyud/_/'khor lo spen pa gnod sbyin bzhi/_/de dag rin chen brtags pa la/_/nyo tshong byed pa'i gtso bor 
[\[211b.4\]]bkod/_/phyogs mtshams su ni bzhi yin te/_/bsrung ba'i phyir ni yang dag gnas/_/yul 'khor grong khyer thams cad du/_/bsrung ba'i phyir ni 'byung po bkod/_/drang srong dag ni thams cad dang /_/lha yi tshogs dang klu rnams dang /_/lha ma yin 
[\[211b.5\]]dang mi rnams kyi/_/bar yang rjes su yi rang byed/_/lung bstan rab tu rgyal ba mchog_/thub pa yi ni gtso bo ste/_/khyod ni skye dang 'gag pa dang /_/zas dang ro dang me tog mchog_/khyod ni dri 'phel byed pa ste/_/shu dag rdzogs byed 'bras bu'i mchog_/khyod 
[\[211b.6\]]ni lam bde skyed pa ste/_/rnam par 'tshe las rgyal ba'i gtso/_/dga' bo dang ni nye dga' gnyis/_/ri bo rnams kyi gtso bor bkod/_/nor rgyas bu dang thang shing zhing /_/lci mchog mig dmar smugs byed skem/_/khyod ni dbyangs can chu yi gtso/_/khyod ni 
[\[211b.7\]]grub dang yid 'phrog pa/_/zla ba 'phrog par byed pa ste/_/bcud kyi len gyi gtso bo yin/_/gza' dang rgyu skar dus kyang yin/_/khyim rnams thams cad rnam par gzhag_/rgyal po chen po bzhi yang ni/_/skal ldan rgyur ni rnam par gzhag_/lus ngan gnod sbyin rnams 
[\[212a\]]
[\[212a.1\]]kyi gtso/_/grul bum rnams kyi 'phags skyes po/_/klu rnams kyi ni mig mi bzang /_/dri za rnams kyi yul 'khor srung /_/thams cad kyi gling chen po bzhi/_/gling gzhan brgyad khri thams cad du/_/drang srong rnga bong gis gang yongs su skyong ba ma 
[\[212a.2\]]bkod par btang ba'i gnas ci yang med do/_/der lha dang /_klu dang /_gnod sbyin dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa de dag thams cad kyis kyang legs so zhes bya ba byas par 
[\[212a.3\]]gyur to/_/drang srong rnga bong gi bya ba de la yang dag par rjes su yi rang bar gyur to/_/bya ba de ni mchod pa dang /_rim gro bya bar so sor gnas par gyur to/_/de'i rjes la shin tu yun ring zhig na drang srong thub pa lam zhes bya ba byung ste/_des kyang skar ma'i 
[\[212a.4\]]dpyad rab tu byas so/_/zhag gis mi thub pa dang /_shol yod pa yang bshad do/_/yang de'i tshe drang srong thub pa'i gnas rten ga la bar klu thams cad 'dus te/_de dag drang srong skar ma la dga' ba mchog tu bla ma la gus pa dang gces par byed pa skyes te/_
[\[212a.5\]]de la mchod pa'i las bya ba'i phyir ci nus su brtson par gyur to/_/'phags pa 'dus pa chen po'i sde theg pa chen po'i mdo las nyi ma'i snying po'i le'u bcu gcig pa rdzogs te/_rgyu skar gyi sbyor ba rnam par gzhag pa'i le'u ste bdun pa rdzogs so//_//
[\[212a.6\]]'phags pa shin tu rgyas pa chen po'i sde nyi ma'i snying po zhes bya ba'i mdo/_bam po bcu gcig pa/_rgya mtshos smras pa/_nam mkha' la ni rgyu skar tshogs/_/ji ltar bzhag pa bzhin du ni/_/khyod kyis sngon gyi tshe rabs dran/_/mkhas khyod srid gsum kun gyi gtso/_/
[\[212a.7\]]khyod kyi snying rje byams pa dper/_/shes gsal 'gro la snying brtse bzhin/_/kun dpal 'di nas khyod kyis ni/_/lag 'gro thams cad thar bar gyis/_/srid gsum tshul brtul mtshungs med khyod/_/lag 'gro de kun tshim byed khyod/_/khyod ni drang srong kun gyi bla/_/
[\[212b\]]
[\[212b.1\]]mi rnams kyis ni mchod par 'os/_/'gro ba kun dpal khyod la ni/_/lha dang lag 'gro gnod sbyin tshogs/_/rten gyi yul rnams thams cad pa/_/lag 'gro myur du thar bar gyis/_/de nas drang srong skar ma la dga' ba dkon mchog gsum la mchog tu 
[\[212b.2\]]yid dang ba bskyed par 'dod nas de lta bu'i klu'i tshogs thams cad la shin tu rigs pa'i tshig snyan pa dag gis 'di skad ces smras so/_/yon tan de 'dra bdag la med/_/drang srong rnga bong bdag ma yin/_/khyed cag 'di nas thar byed par/_/bdag gis nus pa 
[\[212b.3\]]ma yin no/_/gang gis bskal pa du mar ni/_/dka' thub dka' ba bzod pa spyad/_/khyod cag thar bar byed pa yi/_/drang srong gzhan de blta bar gyis/_/rtag tu brtson zhing sbyin pa byin/_/mkhas shing glang chen rta dang ni/_/shing rta bu dang chung ma dang /_/nor 
[\[212b.4\]]gyis sems can phan pa byas/_/rkang lag mgo dang rna ba dang /_/mig dang pags pa khrag dang ni/_/bu bran bran mo bza' btung mang /_/mal cha kha zas sngon chad btang /_/snying rje dang ni byams pa yis/_/khyed cag thar byed srid gsum na/_/mtshungs med 
[\[212b.5\]]bsam gtan dga' 'byung ba/_/de ni drang srong rnga bong ste/_/kun tu brtse zhing byang chub sems/_/sngon chad rig byed pha rol phyin/_/sems can mang po sdug bsngal gyis/_/nyam thag pa ni thar bar byas/_/sems can gcig gi ched du yang /_/sngon gyi tshe 
[\[212b.6\]]rabs de bskal par/_/dmyal bar 'gro bzod de [{]yi dgas[,]yi dwags[}]/_/de ni 'jig rten sangs rgyas byung /_/sems can sdug bsngal nyam thag kun/_/sdug bsngal mthar mdzad rnga bong yin/_/sems can sman phyir brtson 'grus dang /_/snying rje brtan pos de 
[\[212b.7\]]srid 'khor/_/rnga bong de ni skyes pa na/_/rgyal sras bu ram shing ba yi/_/rigs su zas gtsang gi ni sras/_/des ni btsas ma thag tu khyab/_/srid gsum bde 'byung 'jig rten dpal/_/yid bde rnam pa sna tshogs dang /_/lha dang klu yi bu rnams dang /_/
[\[213a\]]
[\[213a.1\]]'byung po gnod sbyin rgyal pos khyab/_/der ni mchod phyir thams cad lhags/_/de yis gom pa bdun bor te/_/ri dang rgya mtshor bcas pa yi/_/sa ni thams cad 'khrugs par gyur/_/'gro ba rga nad sdug bsngal dang /_/'chi bas gzir las 
[\[213a.2\]]ngas bsgral zhing /_/zhi ba bde ba mya ngan med/_/skam la dgod ces shAka sras gsungs/_/me tog dri dang rin chen dag_/lha klu rnams kyis gtor gyur cing /_/'byung po'i tshogs rnams sna tshogs kyis/_/sras po la ni bstod gyur pa/_/bskal pa mang po du mar 
[\[213a.3\]]yang /_/sngon chad khyod kyis dul ba dang /_/sbyin dang bsam gtan dgyes la brten/_/sems can kun ched sdug bsngal bzod/_/'di la skye ba 'di yang ni/_/thams cad kyi ni tha ma lags/_/sdug bsngal thams cad zhi mdzad par/_/ring por mi thogs 
[\[213a.4\]]khyod 'tshang rgya/_/des kyang dpa' bo brtan par gyur/_/mtshungs pa med de bud med tshogs/_/drug khri tham pa spangs nas su/_/spyod pa rab bstan lo drug spyad/_/g.yo sgyu can ni sder bcas pa'i/_/bdud ni gcig pus bcom nas kyang /_/byang chub zhi mchog 
[\[213a.5\]]gzhal med brnyes/_/mya ngan med lam don dam gzigs/_/byams dang ye shes thugs rje yis/_/sems can kun dang mi mnyam zhing /_/'byung po dag ni thams cad la/_/de ni byams pa'i thugs mnyam pa/_/sems can gang la'ang mtho mi 'tsham/_/sems 
[\[213a.6\]]can thams cad sdug bsngal las/_/thar bar mdzad cing de yang ni/_/rnam bcings btson ra thar mdzad pa/_/ma ga d+hA na de gnas shing /_/'gro ba'i nang na chos kyang ston/_/de la khyod kyis gsol ba thob/_/byams pa'i yid kyis rnam par ltos/_/drang srong mchog gi 
[\[213a.7\]]thad du deng /_/'gro ba'i sdug bsngal thams cad las/_/khyed cag yongs su thar bar byed/_/rang nyid kyang ni 'dong bar gyis/_/dga' mchog bde ba 'dod rnams kyis/_/phyin cad mkha' lding thams cad las/_/'jigs pa khyed la mi 'byung ngo /_/rtag bde sdug 
[\[213b\]]
[\[213b.1\]]bsngal bral dgar gyis/_/btson ra 'di ni g.yo sgyu can/_/bdud ni khyed la rnam par 'tshe/_/ji ltar nga yis bshad pa bzhin/_/thams cad kyang ni gzung bar gyis/_/yang de'i tshe drang srong thub pa'i gnas rten du klu dang /_klu chen po pho dang /_mo dang /_khye'u dang /_
[\[213b.2\]]bu mo gang dag thams cad 'dus pa de dag thams cad kyis thal mo rab tu sbyar te 'di skad ces smras so/_/'jig rten thams cad las khyad par du 'phags pa/_chos thams cad kyi dbang gi pha rol tu phyin pa/_sems can thams cad kyi sdug bsngal sel bar mdzad 
[\[213b.3\]]pa/_bde ba thams cad sbyin par mdzad pa/_dga' ba thams cad skyed par mdzad pa/_shes rab thams cad kyi pha rol tu phyin pa/_rtag tu byams pa'i thugs dang ldan pa/_thugs rje thams cad kyis khyab pa/_phrin las thams cad sgrub par mdzad pa/_lam 
[\[213b.4\]]thams cad ston pa/_yang dag pa'i mig gsung ba/_lha dang klu rnams kyis mchod pa la phyag 'tshal lo/_/srid pa gsum gyi dgra bcom pa/_mchod pa thams cad 'os pa/_bdag cag thams cad sdug bsngal gyi btson ra 'dir 'phangs lags na 'di nas bdag 
[\[213b.5\]]cag thar bar mdzad par gsol/_klu de dag dang lhan cig bdag cag gnas par bgyi'o/_/bcom ldan 'das kyis klu de dag thams cad sngon gyi lus kyi gzugs ji lta ba bzhin du bkod de/_gnas de nas 'gro bar ma nus so/_/de dag thams cad kyis drang srong skar 
[\[213b.6\]]ma la dga' ba la smras pa/_de bzhin gshegs pa de ni bden te/_sems can thams cad la bde bar bzhed pa rnam par mi 'tshe ba'i chos nyid yin no/_/de la bdag cag skyabs su nye bar gnas so/_/'di nas myur du bzhud cig_/bdud kyi 'ching ba 'di las bdag 
[\[213b.7\]]cag thar bar mdzod cig_/skar ma la dga' bas 'di skad ces smras so/_/de bzhin gshegs pa drang srong sems can thams cad la phan pa dang bde ba'i phyir snying rje chen po'i rgyu 'thun pa thams cad mkhyen pa thub pa des byang chub sems dpa' sems dpa' chen po rnams 
[\[214a\]]
[\[214a.1\]]la 'khor ba'i 'khor lo rnam par ldog par bya ba'i phyir dang /_byang chub kyi lam rnam par dag par bya ba'i phyir dang /_rgyu dang 'bras bu'i sems can yang dag par bstan pa'i phyir zhes bya ba nas sangs rgyas kyi spyan gyi bar du thob par bya ba'i phyir mang por ma 
[\[214a.2\]]byung ba la dmigs pa dang /_nyan thos dang thun mong ba sems can la dmigs pa'i gnas pa mchog bstan to/_/yang byang chub sems dpa' sems dpa' chen po slob dpon la rag las pa rnams la rgyu las yang dag par byung ba dang /_so sor brtags pa 
[\[214a.3\]]la dmigs pa tshangs pa'i gnas pa bstan to/_/da ltar de bzhin gshegs pa de ni sangs rgyas kyi zhing gang gA'i klung gi bye ma snyed grangs med pa dpag tu med pa rdul phra rab kyi rdul snyed na theg pa bla na med pa'i pha rol tu phyin pa drug yongs su rdzogs pa'i byang chub sems 
[\[214a.4\]]dpa' sems dpa' chen po rnams dang /_sems can thams cad 'khor ba'i rgya mtsho las bsgral ba'i phyir dang /_bdud bzhi gdul ba'i phyir dang /_dkon mchog gsum gyi gdung rgyun mi gcad pa'i phyir chos kyi chus khrus mdzad do/_/da ltar shin tu kun tu rtog pa'i 
[\[214a.5\]]nyon mongs pa'i tshogs kyi sems can gyi khams la dmigs pa med pa/_kun nas ldang ba med pa/_rgyu ba med pa/_gzhi med pa/_mtshan nyid med pa/_mtshan ma med pa/_chags pa med pa/_rnam par gzhag pa med pa/_rdul med pa/_mun pa med pa/_snang 
[\[214a.6\]]ba med pa/_gzung ba med pa/_gsal byed med pa/_spyod pa med pa/_tha mi dad pa nyid ces bya ba nas phung po dang /_khams dang /_skye mched dang /_'byung ba chen po thams cad dang /_mig gi rang bzhin tshor ba po med pa'i sred pa zhes bya ba'i bar nas/_yid kyi 
[\[214a.7\]]rang bzhin tshor ba po med pa'i sred pa'i bar la smon pa med pa dang /_mngon par 'du byed pa med pa dang /_'jug pa med pa'i chos kyi dbyings dang /_yang dag pa'i mtha' dang /_'gag pa med pa dang /_de bzhin nyid 'dres pa med pa dang /_gang 'jug pa med pa'i chos kyi 
[\[214b\]]
[\[214b.1\]]dbyings don dam pa stong pa nyid dang /_phyir mi ldog pa'i chos thams cad mnyam pa nyid kyis sgrol ba/_phyad pa'i ye shes kyi spyod pa dang ldan pa/_yang dag par dmigs pa'i de bzhin gshegs pa 'di ni byang chub sems dpa' sems dpa' chen po pha rol tu 
[\[214b.2\]]phyin pa drug gi spyod pa dag la yongs su sbyang ba byas pa/_sems nam mkha' dang mnyam zhing mtshungs pa/_ma chags pa'i ye shes mnyam pa nyid thob pa/_lta ba thams cad kyi bag chags kyi nyon mongs pa yang dag par bcom pa rnams la tshangs pa'i gnas pa 
[\[214b.3\]]dmigs pa med pa ston to/_/kye drang srong skar ma la dga' bas bstan pa 'di bshad pa na yang klu'i rgyal po rgya mtsho dang /_klu'i rgyal po lus 'bigs pa'i khab ces bya ba dang /_klu'i rgyal po zla ba la rtsub pa zhes bya ba dang /_klu'i rgyal po rin chen skyong zhes bya ba de 
[\[214b.4\]]dag byang chub kyi spyod pa'i dge ba'i rtsa ba sngon bsags pa'i smon lam yang dag par rjes su dran pas de dag snang ba dang /_rnam par bsgyings pa dang ldan pa'i gzungs thob par gyur to/_/de'i tshe klu gzhan brgyad cu rtsa bzhi ni byang chub kyi spyod pa'i dge ba'i rtsa ba sngon 
[\[214b.5\]]bsags pa'i smon lam yang dag par rjes su dran pas byang chub kyi sems mi brjed pa'i ting nge 'dzin thob par gyur to/_/byang chub sems dpa' skar ma la dga' ba la de dag gis 'di skad ces smras so/_/khyod bzhud la snying rje chen po thob pa gang gis 'dir bdag cag 
[\[214b.6\]]bdud kyi 'ching ba 'di las yongs su thar bar bgyid pa'i de bzhin gshegs pa'i snying rje chen po thob pa de la bdag cag gi tshig gis gsol ba thob shig_/de bzhin du bya'o zhes smras nas byang chub sems dpa' sems dpa' chen po skar ma la dga' ba drang srong gi cha byad 
[\[214b.7\]]kyis 'khor drang srong stong phrag mang po dang de nas rdzu 'phrul gyis song ngo /_/'phags pa 'dus pa chen po'i sde theg pa chen po'i mdo las nyi ma'i snying po'i le'u bcu gcig pa las brgyad pa'o//_//bcom ldan 'das la klu thams cad skyabs su nye 
[\[215a\]]
[\[215a.1\]]bar gnas pa bdud sdig can gyis thos te/_shas cher 'khrugs shing skrag la rgya shug gi 'dab ma bzhin du lus rab tu 'dar zhing lus rngul nas lag pa gnyis bsgreng ste 'di skad ces smras so/_/lag 'gro rnams ni skyabs su dong /_/
[\[215a.2\]]skye dgu thams cad rmongs gyur cing /_/'chi med lam la gzhog byed pa/_/mi zad g.yo sgyu can la ltos/_/de'i tshe na bdud kyi bu mo mun bral ma zhes bya ba des 'di skad ces smras so/_/sems can gang dag thos tsam gyis/_/dge sbyong la ni skyabs su 
[\[215a.3\]]mchis/_/gang dag de yi tshig thos shing /_/de mthong ba lta smos ci 'tshal/_/brtson 'grus sna tshogs sbyor ba yis/_/khyod kyis yun ni ring du gzigs/_/bka' mchid sna tshogs lhan cig mdzad/_/de yi sgyu ni ma bslabs sam/_/bdud kyis slar 
[\[215a.4\]]smras pa/_/dge sbyong gau tam brtan pa yin/_/rang bzhin mkhas pa chen po ste/_/stong pa'i chos la yang dag zhugs/_/rgal nas skye dgu sgral bar byed/_/mun bral mas smras pa/_stong pa la ni gang zhugs pa/_/bdud rnams bye bas mi bskyod de/_/byang grol 
[\[215a.5\]]bde ba sbyin bgyid pa/_/de la bdag ni skyabs su mchi/_/mtshan nyid ma mchis ldan pa yi/_/de bzhin nyid la gang rten cing /_/ye shes kyi ni pha rol phyin/_/de la bdag ni skyabs su mchis/_/sgyu de bdag gis bslab par bgyi/_/sems can thams cad 
[\[215a.6\]]rnam par dgrol/_/chos rnams kun la dbang sgyur ba'i/_/bla med sangs rgyas 'grub par shog_/bdud kyi bu mo lnga brgya snyed bdud kyi gnas der 'khod nas byang chub tu smon lam btab par gyur te/_bdud sdig can shas cher 'khrugs shing dngangs te rmongs nas stobs 
[\[215a.7\]]kyi shugs kyis 'chag sar zhugs te/_bdud kyi stobs kyi shugs kyi cho 'phrul gyis byin gyis brlab pa de lta bu byin gyis brlabs so/_/gang gis drang srong skar ma la dga' ba de nas song nas ring po ma lon par drang srong thub pa'i gnas rten der bdud kyi gnas de 
[\[215b\]]
[\[215b.1\]]nas nam mkha' las rdo'i char pa me rab tu 'bar ba'i char mngon par rab tu dbab par brtsams te/_klu thams cad thal bar rlag par 'dod na/_bcom ldan 'das kyi mthus der me tog gi char rnam pa sna tshogs rab tu bab ste/_klu thams cad rab tu dga' bar 
[\[215b.2\]]gyur to/_/dga' khyab mas smras pa/_kye bdud kyi bu mo dag khyed ltos shig_/'dzam bu'i gling der dge sbyong gau ta ma la klu gang dag skyabs su dong ba de dag thams cad kyang 'di sdug bsngal mang pos gnod par byed na gang dag 'dir 'khod nas dge sbyong gau ta ma la skyabs 
[\[215b.3\]]su dong ba rang gi bu mo khyed la lta smos kyang ci dgos/_bdud kyi bu mos 'di skad ces smras so/_/sangs rgyas skyabs su sems can su 'gro ba/_/bdud rnams bye bas gsad par mi nus te/_/tshul khrims nyams shing blo ni 'khrugs zin kyang /_/de ni nges par skye 
[\[215b.4\]]ba'i pha rol 'gro/_/ston pa la ni me tog gcig gtor zhing /_/byang chub smon lam brtan po bskyed pas na/_/de ni bdud rnams du mas gsad mi nus/_/nem nur med par 'jig rten sangs rgyas 'gyur/_/de yis bslab pa'i gzhi ni gcig blangs shing /_/
[\[215b.5\]]tshig gi don gcig tsam yang nyan byed la/_/byang chub phyir ni sems kyang bskyed pa de/_/sems can kha lo sgyur 'gyur nem nur med/_/yab klu tshogs 'di mthong ste sangs rgyas kyis/_/der ni me tog char pa sna tshogs 'bebs/_/sangs rgyas yul gcig 
[\[215b.6\]]gis ni khyod la bsngos/_/der ni ci yang nus par ma gyur to/_/gang gis sems can de dag sdig zad cing /_/bdag cag gi ni las kyi sgrib 'byang ba/_/ched du lung bstan pa ni der nyan pa'i/_/rig pa gcig kyang der ni ston pas gsungs/_/de nas bdud 
[\[215b.7\]]sdig can shas cher 'khrugs shing gshe ste/_sdug bsngal zhing yid mi bde ba skyes nas mya ngan gyi khang par gcig pu 'dug go/_/de'i tshe byang chub sems dpa' sems dpa' chen po skar ma la dga' ba bcom ldan 'das kyi tshangs pa'i gnas pa dmigs pa med 
[\[216a\]]
[\[216a.1\]]pa'i gtam gyi tha mar mjug thogs su bcom ldan 'das bzhugs pa der phyin te 'dug go/_/bcom ldan 'das ga la ba zhes bya ba nas bcom ldan 'das la byang chub sems dpa' sems dpa' chen po skar ma la dga' bas 'di skad ces gsol to zhes 
[\[216a.2\]]bya ba'i bar du'o/_/btsun pa bcom ldan 'das bzhi pa rab kyi mtha' gnas yid la bgyid pa'i gzungs sngags bshad par gsol/_gzungs sngags kyi gzhi de dag gis ni sngon bdag cag gnyis bram ze'i khye'u gnyis su gyur pa na lus kyi slad du rgyal po rgyal gyi lha 
[\[216a.3\]]la nongs pa bgyis pas 'gum pa la thug ste btson rar stsal nas/_zla ba phyed zas dang bral zhing bcing ba lngas bcings nas de bzhin gshegs pa man dA ra ba'i bsung la yid la gzhan mi sems par gsol ba btab pa lags so/_/de nas de bzhin gshegs pa 
[\[216a.4\]]man dA ra ba'i bsung bdag cag la thugs brtse bas rang gi gnas kyi shul kar bzhugs nas sangs rgyas kyi yul gyi rdzu 'phrul gyi cho 'phrul lung bstan pa de lta bus bzhi pa rab kyi mtha' gnas yid la bgyid pa'i gzungs sngags bstan te/_sangs rgyas kyi mthus 
[\[216a.5\]]brtson ra der bdag cag gi rna lam du don dang bcas/_tshig 'bru dang bcas par grags so/_/gsang sngags yid la bgyid pa de dag gis bdag cag dga' ba dang dad pa yang dag par bskyed nas de'i tshe bdag cag gi mthong ba'i chos la myong bar 'gyur ba thams 
[\[216a.6\]]cad dang /_skyes nas myong bar 'gyur ba dang /_lan grangs gzhan la myong bar 'gyur ba thams cad dang /_las kyi sgrib pa thams cad dang /_nyon mongs pa'i sgrib pa dang /_chos kyi sgrib pa dang /_sems can gyi sgrib pa dang /_sbyin pa'i sgrib pa zhes 
[\[216a.7\]]bgyi ba nas shes rab kyi sgrib pa zhes bya ba'i bar dang /_nye bar spyod pa dang /_longs spyod kyi sgrib pa dang /_tshe'i 'du byed bas pa'i sgrib pa dang /_bsams bzhin du srid par skye ba'i sgrib pa dang /_sangs rgyas kyi zhing yongs su dag pa rnams su 'gro ba'i sgrib 
[\[216b\]]
[\[216b.1\]]pa yongs su bas shing /_der bdag cag bzhi pa rab kyi mtha' gnas yid la bgyid pa'i gzungs sngags thos pa tsam gyis mod la mgrin pa 'ching ba lnga las grol te/_btson ra nas rdzu 'phrul gyi yul thob par gyur cing /_de nas nam mkha' la chas nas bcom 
[\[216b.2\]]ldan 'das de bzhin gshegs pa man dA ra ba'i bsung gi thad du nye bar phyin to/_/de nas shi 'phos nas sangs rgyas kyi zhing ri bo'i 'od ces bgyi bar skyes te/_bcom ldan 'das de bzhin gshegs pa sprin gyi mdog gi thad du rab tu byung nas zhes bgyi ba nas slan chad bskal 
[\[216b.3\]]pa dpag tu ma mchis par sangs rgyas kyi zhing stong pa rnams su bdag cag ma skyes so zhes bya ba'i bar du'o/_/de bzhin du da ltar sangs rgyas kyi zhing mi mjed thams cad du 'di dang 'og min la thug pa'i bar gyis thams cad sems can mi dang mi ma lags pa 
[\[216b.4\]]dpag tu ma mchis pas khyab ste/_de dag ni las kyi sgrib pa dang /_nyon mongs pa'i sgrib pa dang /_chos kyi sgrib pa dang /_sems can gyi sgrib pa rnam pa sna tshogs kyis zin to zhes bgyi ba nas sangs rgyas kyi zhing yongs su dag pa rnams su las yongs su 
[\[216b.5\]]ma dag pa dag gis bsgribs te mchis par mi nus pa lags so zhes bgyi ba'i bar du'o/_/sems can gyi las kyi gzungs sngags thos ma thag tu sems can rnams kyi mthong ba'i chos la myong bar 'gyur ba dang /_lan grangs gzhan la myong bar 'gyur ba dang /_las 
[\[216b.6\]]kyi sgrib pa thams cad dang /_nyon mongs pa'i sgrib pa dang /_chos kyi sgrib pa dang /_sems can gyi sgrib pa dang /_sbyin pa'i sgrib pa zhes bgyi ba nas shes rab kyi sgrib pa zhes bya ba'i bar dang /_nye bar spyod pa dang /_longs spyod kyi sgrib pa dang /_dge ba bcu'i 
[\[216b.7\]]las kyi lam gyi sgrib pa mchis pa thams cad dang /_thos ma thag tu skye ba'i sgrib pa dang /_sangs rgyas kyi zhing yongs su dag pa dag tu 'gro ba'i sgrib pa mchis pa thams cad yongs su bas par 'gyur ba dang /_chos bstan pa des sems can rnams bzod pa dang 
[\[217a\]]
[\[217a.1\]]ting nge 'dzin rnam pa sna tshogs thob par 'gyur ba dang /_ji srid 'tsho ba'i mtha'i bar du der 'chi ba'i dus bgyis nas sems can rnams ji ltar bsam pa bzhin du srid par skye ba len par rngo thogs par 'gyur ba dang /_tshe rabs dran par 'gyur ba dang /_
[\[217a.2\]]rtag par rgyun du brtson 'grus brtsams pa dang /_dge ba bcu'i las kyi lam yang dag par len pa dang /_log par mi ltung ba'i chos can rnams su 'gyur ba dang /_pha rol tu phyin pa drug la mngon par brtson pa dang /_bsdu ba'i dngos po bzhi la mngon par brtson pa 
[\[217a.3\]]dang /_chos nyan pa dang /_dge 'dun la rim gro bgyi ba dang /_bsam gtan gyis rnam par rol pa dang /_mngon par shes pa dang /_tshangs pa'i gnas pa sgom pa la mngon par brtson par 'gyur ba dang /_'gro ba thams cad du bla na med pa'i yongs su mya ngan las 
[\[217a.4\]]'das pa'i bar du chos de dag dang 'bral bar mi 'gyur bar bcom ldan 'das da sems can thams cad la thugs brtse ba'i slad du btsun pa bcom ldan 'das bzhi pa rab kyi mtha' gnas yid la bgyid pa'i gzungs sngags de legs par bshad par gsol/_bcom ldan 
[\[217a.5\]]'das kyis bka' stsal pa/_rigs kyi bu gang khyod skye bo mang po la phan pa'i phyir zhugs pa legs so legs so zhes bya ba nas bcom ldan 'das kyis bka' stsal pa zhes bya ba'i bar du'o/_/dge slong ngam/_dge slong ma'am/_rigs kyi bu'am rigs kyi bu mo 
[\[217a.6\]]dad pa can su la la theg pa gsum las theg pa gang yang rung bas srid pa'i rgya mtsho las rgal bar 'dod pa ni myur du theg pa de yongs su rdzogs par bya bar 'dod pa yin la/_sdug bsngal thams cad 'joms par 'dod pa yin/_thos pa thams cad kun tu 'dzin par 'dod 
[\[217a.7\]]pa yin/_lus dang /_ngag dang /_yid kyi gnas ngan len thams cad las yongs su thar bar 'dod pa yin/_bstan pa bsrung bar 'dod pa yin/_snyan pa 'dod pa dang /_rnyed pa 'dod pa yin/_bza' ba dang btung ba mang po 'dod pa dang /_dbang phyug 'dod pa dang /_
[\[217b\]]
[\[217b.1\]]gzugs 'dod pa dang /_stobs 'dod pa dang /_'khor 'dod pa dang /_nor dang 'bru 'dod pa dang /_thu bo 'dod pa dang /_mi dang mi ma yin thams cad kyis mchod par 'os par 'dod pa yin/_rtag tu lus 'dod pa yin/_rtag tu lus dang /_ngag dang yid kyis kun 
[\[217b.2\]]tu gnod par 'dod pa yin zhing myur du bsam gtan dang /_ting nge 'dzin dang /_gzugs med pa'i snyoms par 'jug pa dang /_mngon par shes pa dang /_tshangs pa'i gnas pa dang /_gzungs dang /_bzod pa rnam pa sna tshogs bsgrub par 'dod pa yin no/_/de ltar 
[\[217b.3\]]yang las kyi sgrib pa dang /_nyon mongs pa'i sgrib pa shas cher 'phangs pa rnam pa sna tshogs kyis zhes bya ba nas sangs rgyas kyi zhing yongs su dag par 'gro ba'i sgrib pa rnams kyis bsams bzhin du srid par skye ba blangs pa de'i bar gyis myur du dge ba'i rtsa ba rnam 
[\[217b.4\]]pa sna tshogs de lta bu de dag sgrub par mi nus te/_las kyi sgrib pa de lta bu de dag gis zin pa'i phyir ro/_/gang zag de khrus byas te gos gtsang ma bgos shing /_kha zas gtsang ma dang mal gtsang ma der skyil mo krung dam 'chags pas kyang rung ste/_rjes su 'thun 
[\[217b.5\]]pa'i tshes brgyad la sangs rgyas kyi sku'i gzugs yid la byed pas gzhan yid la mi sems par zhes bya ba nas las gzhan mi byed cing sems rnam par g.yengs pa ma yin pa'i bar gyis re shig mtshan gcig gam zhes bya ba nas mtshan bdun gyi bar du gnas par byed 
[\[217b.6\]]na des rang gi sku byad du sangs rgyas mthong ngo zhes bya ba'i bar du'o/_/gal te sangs rgyas kyi sku'i gzugs chung ngur rtog par byed na chung ngu kho nar mthong ngo /_/yang na tshad med par rtog par byed na gzugs kyi sku tshad med pa yang dag par rjes su mthong ngo /_/des mtshan 
[\[217b.7\]]thog thag mtshan sum cu rtsa gnyis mthong ngo /_/mtshan gang las kha dog sngon po'i 'od 'phro ba'i mtshan gcig po de nyid la yid kyis rjes su bltas nas gsang sngags 'di dag brjod do/_/tad+ya thA/_bi dzrim b+hu bi dzri ma b+ha/_ud pA da/_bya ya/_bi dzri ma b+ha/_sna ba 
[\[218a\]]
[\[218a.1\]]ba ra a nu da ta thA tA b+hU ta ko Ti bi dzrim b+ha swA hA/_ji srid du des kha dog sngon po'i 'od 'phro ba rnam par spel nas de dag byung ste/_rang gi mgo'i spyi bor zhugs pa de srid du des mtshan gcig la rnam par mi g.yeng ba'i yid kyi rjes su bltas nas tshig 'di dag 
[\[218a.2\]]brjod cing mi skrag par bya/_mi dngang bar bya'o/_/rang gi lus la mer rnam par blta bar bya ste/_ji lta zhe na/_des kha dog sngon po'i 'od 'phro ba rang gi lus kyi yan lag dang nying lag thams cad du 'gro ba mthong nas rang gi lus thams cad rab tu 'bar bar mthong ngo zhes bya 
[\[218a.3\]]ba nas thal ba bzhin du mthong ngo zhes bya ba'i bar dang /_phyogs bzhir rlung gis ma lus par khyer ba stong pa bzhin du mthong ngo zhes bya ba'i bar du ste/_phyogs thams cad du de la gzugs snang ba gang yang mi 'byung ba 'di ni de'i thams cad sgrub pa yin no/_/rigs kyi bu su la 
[\[218a.4\]]la sangs rgyas rjes su dran pa de lta bu'i bzhi pa rab kyi mtha' gnas yid la byed pa'i gzungs sngags shin tu bsgoms zhing mchod sbyin legs par byas la shin tu yid la byas na de'i las kyi sgrib pa thams cad dang /_nyon mongs pa'i sgrib pa dang /_chos kyi sgrib pa zhes bya 
[\[218a.5\]]ba nas ma lus pa'i bar du yongs su byang bar 'gyur ro/_/mtshams med pa'i las rnams dang /_dam pa'i chos spangs pa rnams dang /_'phags pa la skur pa 'debs pa rnams ni ma gtogs so/_/de 'dod na de ltar nyin mtshan gcig gis sangs rgyas kyi gsung thams 
[\[218a.6\]]cad dang /_phyi rol pa'i bstan bcos thams cad dang /_rig pa'i gnas bco brgyad dang /_gzhan yang gang dag snyan dngags su byas pa rnams des the tshom med par shin tu kun tu 'dzin par 'gyur ro/_/de nyin mtshan gcig gis bsam gtan bzhi dang /_gong ma rdzu 
[\[218a.7\]]'phrul gyi rkang pa dang /_tshangs pa'i gnas pa bzhi dang /_so so yang dag par rig pa bzhi dang /_gzugs med pa'i snyoms par 'jug pa bzhi bsgom par 'dod na des shin tu bsgoms pa yin no/_/de 'dod na skad cig gcig gis sems can thams cad kyi dus gsum 
[\[218b\]]
[\[218b.1\]]gyi 'gro ba'i 'chi 'pho dang /_skye ba dang sems kyi spyod pa rab tu shes par 'gyur ro/_/de 'dod na skad cig gcig gis nam mkha' thams cad rang gi lus sam/_sangs rgyas kyi sku'am/_brgya byin gyi bar ram/_tshangs pa'i bar ram/_sred med kyi bu'i 
[\[218b.2\]]bar ram/_dbang phyug chen po'i bar ram/_rgyal chen bzhi'i bar ram/_'khor los sgyur ba'i bar ram/_chu'i bar ram/_me'i bar ram/_sa'i bar gyis gang bar byed do/_/de 'dod na skad cig gcig gis nam mkha' thams cad me tog gi bar dang /_rin 
[\[218b.3\]]po che'i phreng ba dang /_spos dang /_gdugs dang /_rgyal mtshan dang /_ba dan dang /_ras bcos bu dang /_chos gos dang /_rgyan rnam pa sna tshogs kyi bar dag gis gang bar byed do/_/sus bzhi pa rab kyi mtha' gnas yid la byed pa sangs rgyas rjes su dran 
[\[218b.4\]]pa de lta bu shin tu bsgoms pa yin zhing shin tu 'dres par byas la shin tu yid la byas pa yin pa de'i las tshad med pa de lta bu ma lus par byang bar 'gyur ro/_/de de ltar bsod nams dang /_stobs dang /_brtson 'grus dang /_ting nge 'dzin dang /_gzungs dang /_
[\[218b.5\]]bzod pa dang /_rnam par rol pa dang /_mngon par shes pa tshad med par 'gyur ro/_/des de ltar gang yang rung ba dag yongs su rdzogs par byas na myur du 'khor ba las rnam par thar bar 'gyur te/_mtshams med pa byed pa dang /_dam pa'i chos spong ba dang /_
[\[218b.6\]]'phags pa la skur pa 'debs pa rnams ni ma gtogs so/_/de lta yin yang mtshams med pa byed pa dang /_dam pa'i chos spong ba dang /_'phags pa la skur pa 'debs pa de yang bdun phrag bdun du bzhi pa rab kyi mtha' gnas yid la byed pa sangs rgyas rjes su 
[\[218b.7\]]dran pa 'di 'dir ji ltar bstan pa bzhin sgom par byed na bdun phrag bdun po de 'das nas las kyi sgrib pa sum cha ma zad cing lhag ma skyon med par ma lus par byang bar 'gyur ro/_/bzhi pa rab kyi mtha' gnas yid la byed pa sangs rgyas rjes su dran pa sgom pa de lta 
[\[219a\]]
[\[219a.1\]]bu de ni de ltar don che ba yin no/_/su la la bzhi pa rab kyi mtha' gnas yid la byed pa sangs rgyas rjes su dran pa 'di de ltar thos pa tsam rna lam du thos na/_de la mi'am mi ma yin pa'i bar de nye bar brtags nas dad pa dang /_dga' ba dang /_mchog 
[\[219a.2\]]tu dga' ba skye'o/_/de btson ra'i 'ching ba dam po las yongs su thar bar 'gyur ro/_/gang su dag sdug bsngal bar gyur pa'i sems can thams cad kyang sdug bsngal dag las yongs su thar bar 'gyur ro/_/longs spyod kyi sdug bsngal dang /_chad pa dang /_brdeg 
[\[219a.3\]]pa dang /_g.yang sa dang /_me dang /_chu dang /_dug dang /_dgra thams cad dang /_'byung po thams cad dang /_nad kyi 'jigs pa dang /_gnas kyi 'jigs pa dang /_rgyal po'i 'jigs pa dang zhes bya ba nas bran gyi 'jigs pa zhes bya ba'i bar dang /_ngan 
[\[219a.4\]]'gror 'gro ba'i 'jigs pa zhes bya ba'i bar las yongs su thar bar 'gyur ro/_/bde 'gror 'gro ba'i rgyur 'gyur ro/_/su sangs rgyas rjes su dran pa de lta bu thos pa tsam rna lam du grags na de la nye bar brtags nas dad pa skyes te/_de ltar don che zhing phan yon che ba 
[\[219a.5\]]yin na su ji ltar bstan pa bzhin de bzhin du bsgom pa lta smos kyang ci dgos/_chos kyi rnam grangs 'di bshad pa na sngon yongs su sbyang ba byas pa dkrigs pa bye ba khrag khrig brgya stong phrag brgyad cu rtsa drug ni sangs rgyas rjes su dran pa'i ting nge 'dzin de thob par gyur to/_/ji 
[\[219a.6\]]ltar sngar bshad pa bzhin du yon tan de dag dang yang ldan par gyur to/_/de'i tshe srog chags khrag khrig phrag brgyad cu rtsa bzhi ni sdug bsngal la chos shes pa'i bzod pa thob par gyur to/_/de'i tshe sems can dpag yas pa kha cig ni mthar gyis gnas pa'i snyoms 
[\[219a.7\]]par 'jug pa'i rnal 'byor dang 'bras bu dang po la gnas par gyur to/_/kha cig ni dgra bcom pa nyid kyi bar thob par gyur to/_/de'i tshe sems can dpag yas pa ni bla na med pa yang dag par rdzogs pa'i byang chub tu sngon ma bskyed pa'i sems bskyed do/_/mun bral ma 
[\[219b\]]
[\[219b.1\]]la sogs pa'i bdud kyi bu mo lnga brgya po de dag kyang sangs rgyas kyi mthus bdud kyi gnas su 'khod bzhin sems yongs su sbyang ba'i sangs rgyas rjes su dran pa'i lung bstan pa 'di thams cad thos so/_/thos nas kyang bud med kyi dngos po mi snang bar gyur te skyes 
[\[219b.2\]]pa nyid thob bo/_gang dag sngon yongs su sbyang ba byas pa de dag thams cad sangs rgyas rjes su dran pa'i ting nge 'dzin dang ldan par gyur to/_/ji skad bshad pa bzhin du yon tan de dag dang ldan par gyur to/_/de dag thams cad tshangs pa chen po'i cha byad du bdag nyid 
[\[219b.3\]]mngon par sprul nas tshangs pa chen po re re yang bye ba brgya stong phrag mang pos yongs su bskor cing bye ba brgya stong phrag mang pos mdun gyis bltas te/_sil snyan dang /_pheg rdob pa bye ba brgya phrag mang pos yongs su bskor nas de dag bdud kyi gnas bsam gyis mi khyab 
[\[219b.4\]]pa bkod pa nas bcom ldan 'das kyi thad du babs te/_bcom ldan 'das de la lha rdzas kyi me tog dang /_phreng ba dang /_spos dang /_byug pa dag dang /_gdugs dang /_rgyal mtshan dang /_ba dan dag dang /_rin po che'i ras bcos bu dang /_chos gos sna tshogs gtor 
[\[219b.5\]]cing mngon par gtor te/_bcom ldan 'das la lan gsum bskor ba byas nas bcom ldan 'das kyi zhabs gnyis la mgo bos phyag 'tshal te phyogs gcig tu 'khod do/_/'phags pa 'dus pa chen po nyi ma'i snying po'i le'u bcu gcig pa las sangs rgyas rjes su 
[\[219b.6\]]dran pa'i le'u ste dgu pa rdzogs so//_//de nas bcom ldan 'das kyis byang chub sems dpa' sems dpa' chen po skar ma la dga' ba la 'di skad ces bka' stsal to/_/rigs kyi bu lag 'gro'i tshogs thams cad kyi zhal ta byos shig ces bcom ldan 
[\[219b.7\]]'das kyis bka' stsal pa dang /_nyon mongs pa med pa'i sems kyis gsol pa/_bcom ldan 'das kyis dus lags kyis gshegs shig_/bcom ldan 'das gang khyod kyis mdzad pa mdzod cig_/bcom ldan 'das kyis bka' stsal pa/_rigs kyi bu 
[\[220a\]]
[\[220a.1\]]gang de bzhin gshegs pas lag 'gro'i las bstan pa bsam gyis mi khyab pa yongs su 'byang ba lung bstan pa bshad pa rab tu bstan pa'i dus yin no/_/yang de'i tshe lha thams cad ces bya ba nas grul bum thams cad ces bya ba'i bar dag me 
[\[220a.2\]]tog dang /_spos dang /_rin po che dang /_ras bcos bu dang /_chos gos dang /_rgyan dang /_spud pa dang /_gdugs dang /_rgyal mtshan dang /_ba dan gyi char pa dag rab tu 'bebs shing sil snyan bye ba khrag khrig brgya stong gi rol mo'i sgra 'byin pa la mi 
[\[220a.3\]]dang mi ma yin pa thams cad kyis bsngags pa'i yon tan gyis bstod nas bcom ldan 'das gdan las mngon par bzhengs te ri'i rgyal po ri rab ga la bar byang phyogs su nye bar gshegs so/_/'dod pa na spyod pa dang /_gzugs na spyod pa'i lha thams cad 
[\[220a.4\]]kyis kyang gang bcom ldan 'das nyan thos kyi dge 'dun gyis mdun du bdar cing byang chub sems dpa'i dge 'dun gyis yongs su bskor te ri rab kyi rtse mor gshegs par bzhed par shes so/_/de ltar rig nas mi mjed kyi bdag po tshangs pas bcom ldan 'das kyi 
[\[220a.5\]]phyir rin po che sna bdun las byas pa ras bcos bu sna tshogs dang /_lha rdzas kyi rin po che'i me tog bkram pa'i them skas sprul nas 'di skad ces gsol to/_/bcom ldan 'das bdag gi them skas las gshegs par gsol/_lha'i bu gzhan 'phrul dbang 
[\[220a.6\]]byed rnams kyis kyang bcom ldan 'das kyi phyir 'dzam bu'i chu bo'i gser gyi them skas tsan dan sbrul gyi snying po'i phye ma sna tshogs bkram pa dag sprul nas 'di skad ces gsol to/_/bcom ldan 'das bdag cag gi them skas rnams las gshegs par gsol/_lha'i 
[\[220a.7\]]bu 'phrul dgas kyang bcom ldan 'das kyi phyir lha rdzas kyi gser gyi them skas tsan dan sa mchog sna tshogs bkram pa sprul nas 'di skad ces gsol to/_/bcom ldan 'das bdag cag gi them skas las gshegs par gsol/_lha'i bu yongs su dga' ldan 
[\[220b\]]
[\[220b.1\]]gyis bcom ldan 'das kyi phyir lha rdzas kyi bai dUr+ya'i them skas dus kyi rjes su 'brang ba'i tsan dan gyi phye ma sna tshogs bkram pa sprul nas 'di skad ces gsol to/_/bcom ldan 'das bdag gi them skas las gshegs par gsol/_lha'i bu rab 'thab bral gyis 
[\[220b.2\]]bcom ldan 'das kyi phyir lha rdzas kyi bai dUr+ya'i them skas lha rdzas kyi phye ma sna tshogs bkram pa sprul nas 'di skad ces gsol to/_/bcom ldan 'das bdag gi them skas las gshegs par gsol/_lha rnams kyi dbang po brgya byin gyis kyang bcom ldan 
[\[220b.3\]]'das kyi phyir mu tig dmar po'i them skas lha rdzas kyi tsan dan gyi phye ma sna tshogs dang /_rin po che'i dra ba sna tshogs kyis yongs su khebs pa sprul nas 'di skad ces gsol to/_/bcom ldan 'das bdag gi them skas las gshegs par gsol/_rgyal po chen po 
[\[220b.4\]]bzhis kyang bcom ldan 'das kyi phyir lha rdzas kyi rin po che rdo'i snying po las byas pa lha rdzas kyi ras bcos bu sna tshogs kyis rab tu khebs pa'i them skas de nyid sprul nas 'di skad ces gsol to/_/bcom ldan 'das bdag cag gi them skas las ri rab kyi rtse mor 
[\[220b.5\]]gshegs par gsol/_lha ma yin gyi dbang po bzhi 'khor dang bcas pas kyang bcom ldan 'das kyi phyir lha rdzas kyi spug gi them skas lha rdzas kyi gser gyi phye ma sna tshogs kyis yongs su khebs pa de nyid du sprul nas 'di skad ces gsol to/_/bcom ldan 
[\[220b.6\]]'das bdag cag gi them skas las ri rab kyi rtse mor gshegs par gsol/_de nas bcom ldan 'das de dag la thugs brtse nas bdag nyid 'dun pas bdag dang 'dra ba'i sangs rgyas kyi sku drug sprul nas sangs rgyas bdun po de dag lha'i dbang po dang /_lha ma 
[\[220b.7\]]yin gyi dbang po thams cad kyi mdun du nyan thos kyis mdun du bdar cing byang chub sems dpa'i dge 'dun gyis yongs su bskor nas bcom ldan 'das bkod pa chen po de lta bus ri rab kyi rtse mor gshegs so/_/sangs rgyas bdun po de dag mchog tu lhan ne 
[\[221a\]]
[\[221a.1\]]lhang nger ri rab kyi rtse mo na bzhugs so/_/sangs rgyas kyi sku re re las 'od zer 'di lta bu byung ste/_dper na zla ba dang nyi ma bye ba phrag stong shar ba bzhin no/_/klu gang dag drang srong thub pa'i gnas rten du lhags pa de dag thams cad kyis de mthong 
[\[221a.2\]]nas ltad mor gyur te gcig la gcig dris pa/_snang ba chen po'i nang na rten pa ri rab kyi rtse mo la gnas pa bdun po de dag ga las 'ongs/_dga' bo dang nye dga' gnyis kyis smras pa/_ri rab rtse la lha rnams lhan cig tshangs pa'i mdun na 'don pa 'di gnas pa/_
[\[221a.3\]]kun mchog lha yi dbang phyug shin tu mkhas pa rnams kyi rig pa'i pha rol phyin/_/bdag cag la ni brtse bas 'dir gnas dpal gyi gzi brjid kyis ni longs spyod byed/_/'ching ba rnams las thar bar byed kyis kun kyang de la mgo bos phyag 'tshol cig_/ma 
[\[221a.4\]]dros pas 'di skad ces smras so/_/de 'di ma yin 'di bdud sdig can 'gro gtso 'dod pa'i dbang phyug rdzu 'phrul can/_/khyed la snying brtse ba yis bu dang skye bos yongs bskor 'di ni gnas pa yis/_/'di ni gang zhig la la 'dod khams sdug bsngal bkres 
[\[221a.5\]]shing skom pa'i nad kyis 'jig_/sems can de yang rab tu thar byed khyed cag myur du sdug bsngal rnams las thar bar byed/_/sa yi dbang phyug gis 'di skad ces smras so/_/de lta ma yin 'dir rgyal lha dbang 'thab bral dga' ldan 'phrul dga' gzhan 'phrul 
[\[221a.6\]]ba/_/de dag khyed la snying brtse ba yis ri la gnas shing klu yi tshogs la lta/_/bdag cag yongs su skyobs zhes kun gyis gsang mthor de dag la ni 'o dod bos/_/de dag rtag tu bde dang ldan pas khyed cag btson ra dag nas zhi bar byed/_/rgya mtshos smras pa/_
[\[221a.7\]]de dag ma yin 'di ni lha dbang brgya byin tshogs bcas gzi brjid lhang nge ba/_/de ni gling bzhi'i nang na chos dang ldan pa su yod brtse ba'i yid kyis blta/_/khyed cag thams cad byams pa'i yid du gyis la khro ba myur du dor bar gyis/_/de yis myur du lag 'gro thar 
[\[221b\]]
[\[221b.1\]]byed 'di nas 'jigs pa kun nas thar bar byed/_/shin tu brtan gyis smras pa/_de lta ma yin 'di kun gzugs brten lha tshogs bsam gtan bde ldan gzi brjid can/_/sems can rnams kyi ched du drang srong 'dir 'dzegs 'khod nas brtse bas phyogs rnams 
[\[221b.2\]]su/_/myur du srog chags rnams kyi 'gro ba'i sdug bsngal zhi byed chos chu'i char pa 'bebs/_/lha yi yid kyis thams cad de la phyag 'tshol 'di nas bdag cag thar bar byed/_/klu lus 'bigs pa'i khab kyis 'di skad ces smras so/_/'di ni gzugs na brten pa'i lha 
[\[221b.3\]]min bzhi po 'di kun bdud kyi 'byor pa yin/_/lus ngan skye mchog bdud rtsi'i skom dang rgyu bar btags pa 'di dag gnas pa ni/_/gnod sbyin sde dang bcas pas yongs bskor phyogs bzhi skyong byed sdig pa'i skye bo sgrol/_/de dag gis ni bdag cag sems can gzhan 
[\[221b.4\]]mthong 'di nas myur du thar bar byed/_/klu rin chen skyong gis 'di skad ces smras so/_/de dag ma yin de ni mgo bregs ngur smrig gos can 'khod par snang ba yin/_/de dag la ni kun lta thal mo sbyar 'khod skar ma'i nang na zla ba bzhin/_/bdun po de dag cher bsgrubs brtul 
[\[221b.5\]]zhugs brtan pa mgo bregs dag gis mthong ba yin/_/ngur smrig gos bgos mtshan gyis rab brgyan 'gro ba kun gyis mchod par 'os par mthong /_/klu lus 'bigs pa'i khab kyis 'di skad ces smras so/_/'di ni bdag nyid kyis kyang 'jig rten 'dren pa yin te 
[\[221b.6\]]nga la de ltar snang /_/sems can rnams kyi mnyam gnyen 'gro ba skyob pa sdug bsngal rgya mtsho sel byed pa/_/gang dag lhan cig snang ba drang srong gzhan rnams kyang ni de yis sprul pa yin/_/bdag cag la ni brtse bas 'dir gnas khyed cag sdug bsngal rnams 
[\[221b.7\]]las thar bar byed/_/de nas bcom ldan 'das ri rab kyi rtse mo de la bzhugs ma thag tu ri rab dpag tshad brgyad cu rtsa bzhir 'khor brgya stong yod par gyur to/_/de nas 'dod pa na spyod pa dang /_gzugs na spyod pa'i lha rnams kyis bcom ldan 'das kyi steng du lha rdzas kyi 
[\[222a\]]
[\[222a.1\]]rin po che sna bdun las byas pa'i khang pa brtsegs pa 'og min gyi lha'i gnas la thug pa'i bar man chad sna tshogs pa/_blta na sdug pa/_dpag tshad brgya stong du mar spras pa de srid cig sprul te/_de ni bcom ldan 'das la mchod pa'i las bya ba'i 
[\[222a.2\]]phyir lha rdzas kyi ras bcos bu dang /_chos gos dang /_rgyan dang /_sbud pa dang /_gdugs dang /_rgyal mtshan dang /_ba dan dang /_spos dang /_me tog sna tshogs kyis shin tu brgyan par sprul pa yin no/_/de'i tshe bcom ldan 'das kyis lha rnams kyi dbang 
[\[222a.3\]]po brgya byin la bos te bka' stsal pa/_kau shi ka sangs rgyas kyi zhing mi mjed ni nga dang /_sangs rgyas rnams dang /_byang chub sems dpa' sems dpa' chen po rnams dang /_nyan thos chen po rnams dang /_drang srong rnams dang /_bdud rnams dang /_dbang che 
[\[222a.4\]]bar grags pa'i lha dang /_klu dang /_gnod sbyin rnams dang /_mi dang /_mi ma yin pa rnams kyis shin tu longs spyad zin to/_/de bzhin du da ltar ri rab 'di ni de bzhin gshegs pa nyid kyis shin tu longs spyad zin te/_phyogs bcu'i sangs rgyas kyi zhing 
[\[222a.5\]]thams cad kyi byang chub sems dpa' sems dpa' chen po de dag dang /_lha dbang che bar grags pa rnams kyis shin tu longs spyad zin to/_/ri rab kyi rtse mo na gnas pa'i 'byung po khyed la phan pa dang bde bar gyur cig_/btsun pa bcom ldan 'das gal te bdag cag 
[\[222a.6\]]la thugs brtse bar mdzad na btsun pa bcom ldan 'das/_bcom ldan 'das la phyag bgyi ba dang /_bsnyen bkur bgyi ba dang /_ri rab la longs spyad par bgyi ba'i slad du sangs rgyas kyi zhing mi mjed 'di thams cad na gal te yang gang su dag bdud dam/_brgya 
[\[222a.7\]]byin nam/_tshangs pa'am/_lha'i dbang po'am/_klu'i dbang po'am/_gnod sbyin gyi dbang po'am/_dri za'i dbang po'am/_lha ma yin gyi dbang po'am/_nam mkha' lding gi dbang po'am/_mi 'am ci'i dbang po'am/_lto 'phye chen po'i dbang po'am/_
[\[222b\]]
[\[222b.1\]]sems can dbang che bar grags pa/_dbang che bar grags pa lha'i drang srong gi bar zhes bgyi ba nas mi'i drang srong gi bar de dag thams cad 'dir lhags par gyur na 'dir bdag cag la shas cher phan pa dang bde bar 'gyur lags so/_/der bcom ldan 'das bzhugs 
[\[222b.2\]]nas 'dzum pa mdzad de/_de'i zhal gyi sgo nas 'od zer kha dog sngon po dang /_ser po dang /_dmar po dang /_dkar po dang /_le brgan dang /_shel gyi kha dog lta bu rnam pa sna tshogs byung ngo /_/'od zer de dag gshegs nas bdud kyi gnas bye ba phrag brgya dang /_
[\[222b.3\]]brgya byin gyi gnas bye ba phrag brgya dang /_tshangs pa'i gnas zhes bya ba nas lha'i dbang po thams cad kyi gnas dang /_lha ma yin gyi gnas dang /_drang srong gi gnas bye ba phrag brgya'i sangs rgyas kyi zhing 'di ji snyed pa thams cad du 'od zer de dag zhugs so/_/de dang de 
[\[222b.4\]]dag tu sems can dbang che bar grags pa dbang che bar grags pa bdud dam zhes bya ba nas drang srong rnams zhes bya ba'i bar du ming du btags pa de dang de dag thams cad la rab tu go bar mdzad nas bdud ces bya ba nas drang srong zhes bya ba'i bar de dang de dag de nas chas te 
[\[222b.5\]]bcom ldan 'das ga la ba dang /_sangs rgyas kyi sku drug po de dag ga la bar skad cig thang cig yud tsam cig gis 'dir ri rab kyi rtse mor 'khod do/_/bcom ldan 'das kyis sprul pa dag rgyun bcad nas bka' stsal pa/_nga'i sangs rgyas kyi zhing 'di na ri'i rgyal po 
[\[222b.6\]]ri rab bye ba phrag brgya ji snyed yod pa thams cad kyi nang na ri rab 'di ni mchog dang phul yin par ngas bshad de/_ri rab 'di ni 'dus pa chen po thams cad kyis longs spyod pa yin zhing ri rab thams cad kyi rgyal po yin no/_/de thos nas brgya byin kau shi ka dang zhes bya ba nas mi 
[\[222b.7\]]mjed kyi bdag po tshangs pa zhes bya ba'i bar mchog tu yid bde ba dang rangs pa skyes so/_/bcom ldan 'das kyi mthus klu'i rgyal po chen po bzhi po de dag drang srong thub pa'i gnas rten de nas song ste/_klu'i rgyal po rgya mtsho ni 'di nas lho phyogs kyi rgya mtsho chen po'i nang du 
[\[223a\]]
[\[223a.1\]]mjug mas 'dug nas ri rab kyi rtse mo'i bar du de'i mgo bzhag ste bcom ldan 'das 'ba' zhig la lta'o zhes bya ba nas klu'i rgyal po rin chen skyong zhes bya ba nub phyogs kyi zhes bya ba'i bar dang /_klu'i rgyal po lus 'bigs pa'i khab ni byang phyogs kyi 
[\[223a.2\]]zhes bya ba'i bar dang /_klu'i rgyal po zla ba la rtsub pa ni shar phyogs kyi rgya mtsho chen po'i nang du mjug ma bzhag nas zhes bya ba nas ri rab kyi rtse mo'i bar du de'i mgo bzhag ste bcom ldan 'das 'ba' zhig la lta'o zhes bya ba'i bar du'o/_/klu lhag ma khrag khrig brgya stong 
[\[223a.3\]]phrag dpag tu med pa de dag ni de nas 'dong bar ma nus so/_/de dag thams cad kyis gsang bstod de 'di skad ces smras so/_/btson ra 'di nas bdag cag yongs su bskyab par gsol/_yongs su thar bar mdzad par gsol/_klu'i rgyal po dga' bo dang 
[\[223a.4\]]nye dga' gnyis bcom ldan 'das ri rab kyi rtse mo nas 'dir gshegs shing gnas rten 'dir bzhugs nas klu rnams la chos ston par 'gyur ro snyam ste/_de dag gnyi gas gnas rten nas ri rab kyi rtse mo'i bar du de srid kyi rang gi lus sprul to/_/de nas brgya 
[\[223a.5\]]byin 'di snyam du sems te/_klu de dag ni lus rtsub cing 'dus te reg na gdug pa yin pas bcom ldan 'das kyi zhabs kyi mthil dag ral bar gyur na mi rung ngo snyam nas/_des lag 'gro'i lus lha rdzas kyi ras bcos bu dag gis yongs su g.yogs shing 
[\[223a.6\]]mgo la tsan dan sbrul gyi snying po dang ta ma la'i lo ma'i phye mas yongs su g.yogs te lha rdzas kyi me tog dag mngon par gtor to/_/de nas bcom ldan 'das kyis drang srong thub pa'i gnas rten de rgyar dpag tshad bye ba khrag khrig brgya stong phrag brgyad cu rtsa bzhi par sprul 
[\[223a.7\]]to/_/mi mjed kyi bdag po tshangs pas de'i dbus su lha rdzas kyi rin po che'i ras bcos bu dang /_rgyan dang /_nor bu dang /_rin po che rnams kyi gdan dag bting ngo /_/de'i tshe bcom ldan 'das ri rab kyi rtse mo la bzhugs nas kun shes kau Di n+ya la bka' stsal pa/_
[\[223b\]]
[\[223b.1\]]ci nas kyang sangs rgyas kyi zhing mi mjed thams cad du chud pa thams cad kyis thos par de la sangs rgyas kyi yul gyi cho 'phrul gyi byin gyis rlabs kyi stobs de lta bus chos ston te/_kau Di n+ya gang mig gi skye ba dang /_gnas pa dang /_'byung ba dang /_nye bar len pa la 
[\[223b.2\]]mngon par zhen pa 'di ni sdug bsngal gyi skye ba'o/_/'di ni nad dang srid pa'i yan lag rnams kyi gnas pa'o/_/'di ni rga shi'i 'byung ba'o/_/kau Di n+ya gang rna ba dang /_sna dang /_lce dang /_lus dang /_yid kyi skye ba dang /_gnas pa dang /_'byung ba dang /_nye 
[\[223b.3\]]bar len pa la mngon par zhen pa 'di ni sdug bsngal gyi skye ba'o/_/'di ni nad dang /_srid pa'i yan lag rnams kyi gnas pa'o/_/'di ni rga shi'i 'byung ba'o/_/kau Di n+ya gang mig gi 'gog pa dang /_nye bar zhi ba dang /_nub pa dang /_nye bar len pa nye bar zhi ba 
[\[223b.4\]]'di ni sdug bsngal gyi 'gog pa'o/_/'di ni srid pa'i yan lag rnams kyi nye bar zhi ba'o/_/'di ni rga shi'i nub pa'o/_/kau Di n+ya gang rna ba dang /_sna dang /_lce dang /_lus dang /_yid kyi 'gog pa dang /_nye bar zhi ba dang /_nub pa dang /_nye bar len pa 
[\[223b.5\]]rnam par zhi ba 'di ni sdug bsngal gyi 'gog pa'o/_/'di ni srid pa'i yan lag rnams kyi nye bar zhi ba'o/_/'di ni rga shi'i nub pa'o/_/chos gang gis nga lha dang bcas pa dang /_tshangs pa dang bcas pa dang /_dge sbyong dang /_bram zer bcas pa dang /_lha dang 
[\[223b.6\]]mir bcas pa'i skye dgu'i 'jig rten na phul yin par grags pa dang /_byams pa chen pos mchog yin par grags pa dang /_snying rje chen pos dam pa yin par grags pa dang /_'khor ba'i pha rol tu phyin pas bla na med par grags pa dang /_sbyin pa dang /_dul 
[\[223b.7\]]ba dang /_yang dag par sdom pa rnams kyis sems can thams cad la sems snyoms par grags pa'i chos kyi sbyin pa dang /_dul ba dang /_yang dag par sdom pa dang /_tshangs pa'i gnas pa dang /_'phags pa'i lam yan lag brgyad pa yongs su bsgom pa'i rgyu 'thun 
[\[224a\]]
[\[224a.1\]]pa'i chos de ni ngas sems can thams cad la rgya cher bstan to/_/gsal bar mdzad do/_/ston pa thugs brtse ba can phan par bzhed pas gang nyan thos rnams la mdzad pa ni ngas mdzad zin te/_da khyed cag gis bya ba yin no/_/rga shi'i mthar dbyung 
[\[224a.2\]]ba'i phyir dgon pa rnams dang /_shing drung dang /_dur khrod dang /_ri dang /_ri khrod dang /_bas mtha'i gnas mal de dag tu phyis 'gyod pa can du gyur na mi rung gis sgoms shig_/rtsol cig_/nged kyis rjes su bstan pa ni 'di yin no/_/bcom ldan 'das kyis 
[\[224a.3\]]chos kyi rnam grangs 'di bshad pa na/_sangs rgyas kyi zhing mi mjed 'di'i gling bzhi pa bye ba phrag brgya gang yin pa thams cad du gling bzhi pa re rer yang sems can dkrigs pa bye ba brgya stong phrag mang po de dag gis ni dge ba'i rtsa ba rnam pa sna tshogs bskyed do/_/kha cig 
[\[224a.4\]]ni ting nge 'dzin dang /_gzungs dang /_bzod pa rnams la rnam par gnas par gyur to/_/de bzhin du chos rnams la chos kyi mig bskyed do/_/kha cig ni sems can dmyal bar 'gro ba'i las kyi sgrib pa rnams byang ngo zhes bya ba nas kha cig ni sems can dmyal ba dang /_
[\[224a.5\]]dud 'gro'i bar dang /_kha cig gnod sbyin dbul po nyid kyi bar dang /_kha cig ni mi dbul po nyid du 'gro ba'i las kyi sgrib pa rnams yongs su byang ngo /_/nad kyis btab pa rnams ni nad med par gyur to/_/sems can rnams btson ra nas yongs su thar bar gyur to/_/
[\[224a.6\]]de nas bcom ldan 'das la klu'i rgyal po rgya mtshos tshigs su bcad de gsol pa/_dge ba sna tshogs dri ma med pa'i gser can spyod pa rnam dag thugs rjes phyug_/lha dang shed las skyes dang lag 'gro'i dam pa nyon mongs rnyog pa sel mdzad pa/_/tshul khrims thos 
[\[224a.7\]]rig gsum po phun sum tshogs pa sems can thams cad 'dzud pa'o/_/lag 'gro'i tshogs rab thar mdzad thugs rje brtan po sngon gyi dam bcas dgongs par mdzod/_/gzhan sems sems can slad du sdug bsngal ji ltar gtar ba bzhin/_/lag 'gro'i skad cig 
[\[224b\]]
[\[224b.1\]]mtha' yas 'dir rmongs sdug bsngal sna tshogs thebs/_/dgra yis phyag bgyis brtson brtan skye ba'i dgon pa las grol ba/_/ye shes chab kyis lag 'gro thams cad tshim par mdzad du gsol/_/'phags pa 'dus pa chen po theg pa chen po'i mdo nyi ma'i snying 
[\[224b.2\]]po'i le'u bcu gcig pa las ri rab la gshegs pa'i le'u ste bcu pa'o//_//'phags pa shin tu rgyas pa chen po'i sde nyi ma'i snying po zhes bya ba'i mdo/_bam po bcu gnyis pa/_de nas bcom ldan 'das me tog dang /_rin po che dang /_chos gos dag 
[\[224b.3\]]gi char rab tu 'bebs shing /_sil snyan dang /_pheg rdob pa dang /_glu dbyangs dag gi rol mo'i sgra 'byin pa'i lha dang /_klu dang /_gnod sbyin dang /_lha ma yin thams cad sdod pas ri rab kyi rtse mo nas gshegs te/_bcom ldan 'das nyan thos kyi dge 'dun 
[\[224b.4\]]gyis mdun du bdar cing byang chub sems dpa'i dge 'dun gyis yongs su bskor nas drang srong thub pa'i gnas rten gyi dbus su gdan bting ba nyid la bzhugs so/_/bcom ldan 'das la mchod pa'i las bya ba'i phyir steng gi nam mkha' la lha dang /_klu dang /_gnod 
[\[224b.5\]]sbyin dang /_lha ma yin dang /_mi 'am ci thams cad kyis rgyan dang /_phye ma sna tshogs dang /_me tog sna tshogs dang /_rin po che sna tshogs kyi char rab tu phab bo/_/bcom ldan 'das la klu de dag gis kyang me tog sna tshogs dang /_dri sna tshogs dang /_rin po che sna 
[\[224b.6\]]tshogs dang /_ras gos dang /_ras bcos bu dang /_chos gos dang /_rgyan sna tshogs kyis mchod pa byas nas lan gsum bskor ba byas te/_bcom ldan 'das kyi zhabs gnyis la mgo bos phyag 'tshal nas spyan sngar chos mnyan pa'i phyir 'khod do/_/de nas 
[\[224b.7\]]bcom ldan 'das la klu'i rgyal po rgya mtshos 'di skad ces gsol to/_/btsun pa bcom ldan 'das sug las gang dag gis sems can rnams klu'i skye gnas su skye lags/_bcom ldan 'das kyis bka' stsal pa/_klu'i bdag po las kyi sgrib pa bcus sems 
[\[225a\]]
[\[225a.1\]]can 'byung po rnams myur du klu'i skye gnas su skye'o/_/bcu gang zhe na/_sems can gang dag pha rol tu phyin pa drug la mngon par brtson zhing bla na med pa'i theg pa yongs su tshol ba'i sems dang ldan pa dag yin la myur du 'dod pa rnams la nyes dmigs 
[\[225a.2\]]su lta ba ma yin zhing shin tu sbyin pa la mngon par brtson la lag pa brkyang ba dag yod de/_de dag smon lam gyi dbang gis klu rnams kyi nang du skye'o/_/yang sems can gang dag bla na med pa'i theg pa yongs su tshol ba'i sems dang ldan zhing sbyin pa'i pha rol tu phyin pa la 
[\[225a.3\]]mngon par brtson pa dag yod de/_de dag gis tshul khrims thams cad rdzogs par skyon med par bsrung bar ni ma nus so/_/de dag sems can dmyal ba dang /[ {]yi dgas [,]yi dwags [}]kyi 'jigs pas skrag nas rang gi smon lam gyis klu rnams kyi nang du skye'o/_/yang sems can 
[\[225a.4\]]gang dag bla na med pa'i theg pa yongs su tshol bar byed cing shin tu nga rgyal gyis khengs pa dag yod de/_de dag nga rgyal gyi mthus rang gi smon lam gyis klu rnams kyi nang du skye'o/_/yang sems can gang dag bla na med pa'i theg pa'i spyod pa la mngon par brtson pa dag yod 
[\[225a.5\]]de/_de dag shin tu khro ba mang zhing sems can gzhan rnams la rab tu sdang ste/_de dag sha khon la rten pas 'chi ba'i dus tha mar klu rnams kyi nang du smon lam 'debs te/_de dag smon lam gyis der skye'o/_/yang sems can gang dag nyan thos kyi theg pa dang yang 
[\[225a.6\]]dag par ldan zhing snod du gyur pa'i sbyin gnas yongs su btsal ba dang mchod pa'i sems dang ldan pa dag yod de/_de dag rang gi smon lam gyis klu rnams kyi nang du skye'o/_/yang sems can gang dag ser sna can dang nga rgyal gyi skyon dang ldan pa dag yod de/_de dag las des klu rnams 
[\[225a.7\]]kyi nang du skye'o/_/yang sems can gang dag nga rgyal la mngon par dga' zhing mu cor smra la [{]brdzun [,]rdzun [}]du smra ba dag yod de/_de dag las des klu rnams kyi nang du skye'o/_/yang sems can gang dag sangs rgyas la gces par byed pa ma yin pa mang ba dag yin zhing /_chos dang /_
[\[225b\]]
[\[225b.1\]]dge 'dun dang /_bslab pa dang /_mkhan po dang /_slob dpon dang /_bla ma'i gnas lta bu dang /_pha ma rnams la gces par byed pa ma yin pa mang ba dag yin pa yod do/_/de'i tshe de dag nga rgyal gyi rgyu dang /_lus dang /_ngag dang /_yid chung ngus 'khrul pas klu rnams 
[\[225b.2\]]kyi nang du skye'o/_/yang sems can gang dag nga rgyal dang /_gti mug gis zil gyis non cing ma dul la skyon med pa ma yin par spyod pa dag yod de/_de dag klu rnams kyi nang du skye'o/_/yang sems can gang dag nga rgyal dang /_phra ma smra ba dang /_tshig rtsub po smra ba 
[\[225b.3\]]la goms pa dag yod de/_de dag 'chi ba'i dus byas nas klu rnams kyi nang du skye ste bcu po de dag yin no/_/chos gzhan gsum dang ldan na klu rnams kyi nang du skye'o/_/gsum gang zhe na/_sems can gang dag lus dang /_ngag dang /_yid kyi nyes par spyod pa 
[\[225b.4\]]shin tu dam po dag gis sems can dmyal ba rnams kyi nang du skyes pa dag yod de/_de dag de nas shi 'phos nas nyes par spyod pa'i lhag ma chung ngus klu rnams kyi nang du skye'o/_/de bzhin du dud 'gro rnams dang /_de bzhin du [{]yi dgas [,]yi dwags [}]rnams nas zhes bya ba'i bar du 
[\[225b.5\]]ste/_chos gsum po de dag gis sems can rnams klu rnams kyi nang du skye'o/_/rgya mtshos kyang gsol pa/_btsun pa bcom ldan 'das de de bzhin no/_/btsun pa bde bar gshegs pa de de bzhin te/_btsun pa bcom ldan 'das 'di na klu gang dag longs spyod pa 
[\[225b.6\]]dang /_nye bar spyod pa'i dpal dang ldan pa lha dang 'dra ba dag mchis pa nas mi smad rims dang 'dra ba dag mchis pa'i bar dang /[ {]yi dgas [,]yi dwags [}]dang 'dra ba dag mchis pa'i bar dang /_gang dag dud 'gro'i skye gnas pa dang 'dra ba dag mchis pa'i bar nas klu gang dag sems 
[\[225b.7\]]can dmyal ba dang 'dra ba dag gi bar mchis lags te/_de dag sdug bsngal gyi tshor ba myong bar 'gyur lags so/_/de nas klu'i rgyal po'i bu pad ma'i gdong zhes bya bas 'di skad ces gsol to/_/bdag su ga las gang gis klu'i rigs su skyes nas gzugs 
[\[226a\]]
[\[226a.1\]]mchog tu lham me zhing lus kyis reg pa gang [{]chung zad [,]cung zad [}]ci reg kyang kun tu tshig cing 'bar ba lags/_bdag dus thams cad du mchil lham bor nas gcer bur rgyu bar bgyid lags/_bdag gi pha ma de ni dpal phun sum tshogs pa'i ches khyad par du 
[\[226a.2\]]'phags pa myong ste/_dper na gling bzhi pa'i 'khor los sgyur ba'i rgyal po bzhin lags/_bcom ldan 'das kyis bka' stsal pa/_kye lag 'gro sngon byung ba 'das pa'i dus bskal pa sum cu rtsa gcig 'das pa de'i tshe de'i dus na/_de bzhin gshegs pa zhes bya 
[\[226a.3\]]ba nas sangs rgyas bcom ldan 'das zhes bya ba'i bar gtsug tor can zhes bya ba 'jig rten du byung ngo /_/de'i tshe rgyal po me tog bral zhes bya ba zhig byung ste/_rgyal po me tog bral des kyang de bzhin gshegs pa gtsug tor can nyan thos dang /_byang chub sems dpa'i 
[\[226a.4\]]dge 'dun brgya stong phrag mang po'i 'khor dang ldan pa de la zla ba gsum du yo byad thams cad phul nas rtag tu chos mnyan te/_bla na med pa yang dag par rdzogs pa'i byang chub tu smon lam btab bo/_/bcom ldan 'das de'i gtsug lag khang yo byad thams cad dang ldan pa zhig 
[\[226a.5\]]kyang brtsigs so/_/rgyal po me tog bral de'i bu srid sgrub bcas zhes bya ba zhig yod de/_de shin tu 'khor bas skrag nas bcom ldan 'das kyi thad du rab tu byung ste pha'i dge 'dun gyi kun dga'i ra ba de rjes su skyong zhing 'dug go/_/de nas bcom ldan 'das kyi nyan 
[\[226a.6\]]thos kyi dge slong gang dag gnas pa dang /_de na gang dag bza' ba dang /_btung ba dang /_mal cha la longs spyod par byed pa thams cad la me tog bral gyi bu dge slong srid sgrub bcas de phrag dog byed do/_/bcom ldan 'das kyi nyan thos kyi dge slong de dag kyang gnas de nas 
[\[226a.7\]]dong ngo /_/de yang yid mchog tu dga' nas bdag nyid kyis kyang longs spyod par mi byed/_gzhan dag la yang mi ster ro zhes bya ba nas dge slong de yang 'chi ba'i dus byas nas sems can dmyal ba chen po rnams kyi nang du skyes so zhes bya ba'i bar du'o/_/de lo khrag khrig brgya 
[\[226b\]]
[\[226b.1\]]stong phrag mang por sems can dmyal ba chen po'i nang du skyes nas btsos so/_/de de nas shi 'phos nas [{]yi dgas [,]yi dwags [}]rnams kyi nang du skyes te/_lo brgya stong phrag mang por der sdug bsngal myong ngo /_/phyis yang sems can dmyal ba dang [{]yi dgas [,]yi dwags [}]rnams kyi nang du sdug 
[\[226b.2\]]bsngal myong ngo /_/lag 'gro 'khor bas skrag pa'i sems dang ldan pa'i srid sgrub bcas zhes bya ba rab tu byung ste/_de nas shi 'phos nas de ltar yun ring por ngan song gsum du sdug bsngal myong ba de gzhan zhig yin par khyod sems na/_gzhan yin par blta bar 
[\[226b.3\]]mi bya ste/_de ltar las kyi sgrib pa dam pos zin pa yang khyod yin no/_/'di phan chad bskal pa sum cu rtsa gcig tu khyod rtag par ngan song gsum gyi nang du skyes so/_/de'i las kyi sgrib pa lhag ma lus pa des 'dir klu rnams kyi nang du skyes pa ni gzhan ma yin gyi khyod 
[\[226b.4\]]yin te/_sdug bsngal gyi tshor ba de lta bu myong ngo /_/gang khyod 'di nas shi 'phos nas phyis kyang sems can dmyal ba dang /_dud 'gro dang /[ {]yi dgas [,]yi dwags [}]rnams kyi nang du rtag tu sdug bsngal gyis gzir bar 'gyur ba 'di ni gnas yod do/_/klu'i bu de mchog tu yid mi 
[\[226b.5\]]dga' nas rab tu ngu zhing bcom ldan 'das kyi zhabs gnyis la phyag 'tshal nas 'di skad ces gsol to/_/btsun pa bcom ldan 'das byis pa ji lta ba dang /_rmongs pa ji lta ba dang /_mi gsal ba dang /_mi mkhas pa ji lta ba bzhin du nongs pa so sor 'chags lags so nongs pa so sor 'chags lags so/_/
[\[226b.6\]]btsun pa bcom ldan 'das bdag gi bsam pas sdom pa gzung bar bgyi'o/_/bdag de bzhin gshegs pa'i dge bsnyen lags te/_ji srid 'tsho'i bar du srog gcod pa spangs pa lags so/_/bdag bcom ldan 'das la skyabs su mchis pa lags so/_/bcom 
[\[226b.7\]]ldan 'das kyis bka' stsal pa/_rigs kyi bu legs so legs so/_/khyod lhag pa'i bsam pas nga la skyabs su song bas khyod kyi ngan song thams cad yongs su zad do/_/'di nas shi 'phos nas khyod kyis byams pa'i tshe na mi'i rnyed pa thob par 'gyur te/_byams 
[\[227a\]]
[\[227a.1\]]pa'i thad du rab tu 'byung bar 'gyur zhing dgra bcom pa nyid kyi bar du mngon sum du byed par 'gyur ro/_/de'i tshe de'i dus na gang gis gtsug tor can 'khor dang bcas pa la zla ba gsum du yo byad thams cad kyis rim gro byas pa dang /_de'i phyir dge 'dun gyi kun 
[\[227a.2\]]dga' ra ba yo byad thams cad phun sum tshogs par byas pa'i rgyal po me tog bral zhes bya ba gzhan zhig yin par khyod sems na de gzhan yin par yang mi blta ste/_de ni klu'i rgyal po rgya mtsho 'di yin no/_/'di ni bskal pa sum cu rtsa gcig tu nam yang ngan 'gror 
[\[227a.3\]]ma skyes so/_/lha'i dpal dang skal ba bzang po phun sum tshogs pa shin tu rgya chen po myong ngo /_/'di ni bla na med pa'i theg pa'i phyir smon lam gyi dbang gis 'dir klu rnams kyi nang du skyes te/_'dir dpal dang skal ba bzang po de lta bu myong ngo /_/de skad ces thos nas klu 
[\[227a.4\]]thams cad skyo zhing mchog tu yid mi bde nas bcom ldan 'das la mchog tu gus pa skyes shing nye bar rtog pas gces par byed par gyur to/_/de'i nang na klu gzhan mig med pa long ba 'bras bu nyam chung ba zhes bya ba zhig yod de/_des gsang bstod nas 'o dod bos te 
[\[227a.5\]]gsol pa/_sems can rnams la thugs brtse bdag cag yongs su bskyab par gsol/_/yun ring bdag gi lus la sdug bsngal tshor ba rab mi bzad/_/srin bu sbal pa skye bo srog chags sna tshogs 'tshal bar bgyid/_/bza' ba btung ba ma mchis 
[\[227a.6\]]chab tshan nang na bdag gnas lags/_bcom ldan 'das kyis bka' stsal pa/_'khor ba 'jig rgyal bstan pa la/_/sngon ni dge sbyong khyod gyur to/_/mkhas shing gtsang sbra spyod lam ldan/_/dben pa dag tu'ang sdig pa byed/_/lhan cig gnas pa dag 
[\[227a.7\]]kyang mang /_/khyod bdag ston pa 'dra bar gyur/_/dgra bcom rdzu 'phrul chen po yang /_/khyod la slob ma rnams kyis brjod/_/rnyed dang bkur sti byung ba ni/_/khyod gcig bu yis longs spyad cing /_/khyod kyis dge slong des pa mthong /_/de dag la ni mi snyan brjod/_/
[\[227b\]]
[\[227b.1\]]lhan cig gnas de mi dgar gnas/_/khyod ni tshe rabs stong dag tu/_/nged kyi zas su gyur cig ces/_/de lta bu yi sems bskyed do/_/las kyi rnam par smin pa des/_/'dir yang khyod ni lag 'gror skyes/_/khyod rang gi yang lhan cig gnas/_/phyi phyir za 
[\[227b.2\]]bar byed pa yin/_/chu tshan nang na gnas pa dang /_/long bar de yis gyur pa yin/_/kun tu 'bar ba'i lcags dang zangs/_/phyis kyang dmyal bar za bar 'gyur/_/stobs med yid ni mi dga' bas/_/klu dbang kun gyi nang na ngu /_/nyes pa so sor bshags 
[\[227b.3\]]byas na/_/sdug bsngal rnams las yongs su grol/_/de nas bcom ldan gser 'dra ba'i/_/phyag gi mthil gyi dkyil 'khor reg_/spyod par dka' ba dgongs mdzad nas/_/ston pas 'di skad bka' stsal to/_/rgyal po mig [{]bzangs [,]bzang [}]nga byung ste/_/sngon tshe 
[\[227b.4\]]bden pa gang gis ngas/_/bram ze long ba'i don du ni/_/mig dag gnyis ka phyung bar gyur/_/bden pa'i tshig de kho na yis/_/khyod kyis dri med mig thob shog_/nga yi legs par spyod pas khyod/_/sngon gyi las de byang bar shog_/tad+ya thA/_tsak+Shu kha ba/_ra 
[\[227b.5\]]sa na kha ba/_karma kha ba/_a nan dza na/_bi ra dza/_ba ra an ta/_dz+nyA ma/_ni sa ra Na tro ya/_a he tsan dra Da ne kri mi shud d+he/_pha la shud d+he/_a dze ta dze/_ta le tan ta le/_ba se d+ha sa ke/_ba sa te/_rU ra ti/_ma hA rU ra bi/_tri rad na bra te swA hA/_bcom ldan 
[\[227b.6\]]'das kyis bden pa'i tshig de bshad pa na klu 'bras bu nyam chung ba'i mig yongs su dag par gyur to/_/klu gzhan stong phrag lnga bcu rtsa gsum gyi mig kyang yongs su dag par gyur to/_/gzhan gnod sbyin dang /_grul bum dang /[ {]yi dgas [,]yi dwags [}]dang /_sha za 
[\[227b.7\]]dang /_mi khrag khrig phrag brgyad cu rtsa bzhi ni sngon gyi las kyi sgrib pa zad cing mig yongs su dag par gyur to/_/de nas lha'i bu mtshams [{]bzangs [,]bzang [}]thal mo rab tu sbyar ba byas nas smras pa/_'jig rten 'dren pa rnams kyi stobs la ltos/_/rab tu lam med 
[\[228a\]]
[\[228a.1\]]rnams la mig kyang byin/_/gal te ston pa 'jig rten mi 'byung na/_/su yang 'gro bar sha'i mig phyis mi 'thob/_/de'i tshe bcom ldan 'das kyis tshe dang ldan pa kun shes kau Di n+ya la bka' stsal pa/_kau Di n+ya khyod kyis gsang sngags chen po'i 
[\[228a.2\]]gzhi'i gzungs sngags mig sgrub pa 'di zung shig_/da ltar dang ma 'ongs pa'i dus na su la la sems can rnams kyi sngon gyi las kyi lhag ma dang /_khams kun tu 'khrugs pa dang /_gsang sngags dang /_sman dang /_dug gi sbyor bas long bar 'gyur ba dang /[ {]chung zad [,]cung zad [}]
[\[228a.3\]]mthong bar yang 'gyur ba des mig sgrub pa'i gzungs sngags 'di rang gis bklag par bya'o/_/rang gi las so sor bshags par bya'o/_/des sems can thams cad la byams pa'i sems kyis sangs rgyas rjes su dran pa bsgom zhing las gzhan mi byed par zhag 
[\[228a.4\]]bdun phrag bdun du rang gi mig la byabs na mig yongs su dag par 'gyur ro/_/yang sems can gang dag mtshams med pa'i las lhag ma lus pas long bar gyur cing dam pa'i chos spong ba'i lhag ma lus pa dang /_'phags pa la skur pa 'debs pa'i lhag ma lus 
[\[228a.5\]]pa dang /_chos kyi sbyin pa'i sgrib pa'i lhag ma lus pa dang /_glegs bam du bris pa rnam par 'jig pa'i lhag ma lus pa dang /_gzhan gyi mig rnam par 'jig pa'i las kyi lhag mas long bar gyur pa de dag gis gzungs sngags 'di yi ger 'drir bcug ste/_yang 
[\[228a.6\]]dang yang du klog tu gzhug go/_/las kyi sgrib pa bshags par bya'o/_/gzhan yang rgya mtsho'i lbu ba dang /_shing mngar dang /_sman ka tsa dang /_'bras bu gsum dang /_rus sbal gyi snying rnying pa sbrang rtsi dang lhan cig btag cing btsos la gsang sngags 'di dag lan 
[\[228a.7\]]stong rtsa brgyad mngon par brjod cing mig gi phyi rol du bsku bar bya'o/_/zhag bdun phrag bdun du las gzhan mi byed par sangs rgyas rjes su dran pa bsgom zhing sangs rgyas kyi sku gzugs kyang byas na de'i las kyi sgrib pa ma lus par byang bar 'gyur zhing de'i mig yongs 
[\[228b\]]
[\[228b.1\]]su dag par 'gyur ro/_/gzhan yang dge slong rnams kyi gnas dge 'dun gyi kun dga' ra ba byas na yang de'i las kyi sgrib par byang bar 'gyur ro/_/phyis kyang 'khor bar mig ma tshang bar mi 'gyur ro/_/de nas thams cad dang ldan pa'i klu'i 'khor des 'di skad ces 
[\[228b.2\]]gsol to/_/thugs rje chen po dang ldan pa dus gsum gyi sems can thams cad la phan par mdzad pa nad las rab tu thar bar mdzad pa la phyag 'tshal lo/_/de nas de'i tshe klu tshon rtsi sngon pos gsang bstod de 'di skad ces gsol to/_/sdig pa thams cad 
[\[228b.3\]]sbyong ba khyod/_/khyod ni dka' mdzad dpal kun ldan/_/khyod kyis las kyang rab tu mkhyen/_/srog chags kun gyi rgyal po khyod/_/bdag ni chu dang rnam bral zhing /_/tsha ba'i klung gis kun gdungs pa'i/_/'brog dgon pa na gnas pa lags/_/dri mi zhim pa'i 
[\[228b.4\]]gnas na gnas/_/lo ni bye ba phrag stong du/_/zhag gcig bdag la bde ma mchis/_/rtag par 'khor dang lhan cig tu/_/bdag ni gzhan gyis bza' ba lags/_/bcom ldan 'das kyis bka' stsal pa/_/sems can gang dag sdig byas nas/_/phyis kyang bdag 
[\[228b.5\]]nyid bsod nams sgrub/_/lus kyis gaN+DI brdungs nas su/_/dge slong dge 'dun tshim byed na'ang /_/las kyi lhag ma de yis su/_/gang dang gang du skyes par ni/_/sdug bsngal ci 'dra 'byung 'gyur zhing /_/bza' btung dag dang yang dag ldan/_/yang na klu yi skye 
[\[228b.6\]]gnas su/_/lus kyis skye bar 'gyur ba yin/_/de yi mgo yi klad pa der/_/nor bu'i rgyal po 'byung bar 'gyur/_/kun tu chu 'byung zhes bya ba/_/chu sbyin byed pa'i klur 'gyur ro/_/gang na klu ni gnas byed pa/_/de nas chu ni 'bab par 'gyur/_/sa 'am nam 
[\[228b.7\]]mkha' la yang rung /_/gang dang gang du 'gro ba der/_/sems ni bskyed ma thag tu yang /_/chu ni 'byung bar 'gyur ba yin/_/yang na sems can gang dag gis/_/mi yi dngos po thob nas su/_/sdig pa rnam pa sna tshogs byas/_/dge 'dun rim gro mi byed na/_/
[\[229a\]]
[\[229a.1\]]de dag sdug bsngal sna tshogs ni/_/ngan song gsum du myong nas kyang /_/de nyid klu yi skye gnas su/_/skye ba thob par 'gyur ba yin/_/de las kun tu chu mi 'byung /_/mgo la nor bu rin chen med/_/stong pa skom pa'i gnas dag tu/_/chu 
[\[229a.2\]]med par ni gnas par 'gyur/_/sngon 'das dus na khyod kyis ni/_/rgyal ba skar rgyal bstan pa la/_/dge slong dgon pa par gyur te/_/phrag dog ser snas gang ba yin/_/dge slong blo bur 'ongs mthong nas/_/khro gnyer can gyi bzhin byas nas/_/de dag 
[\[229a.3\]]la ni sbyin gtong byed/_/de la yang ni mngon sum gshe/_/der ni gang dag chur yang ni/_/myur du mi gtsang ba yis bkang /_/'chag sa gnas khang dag gi gnas/_/dri nga ba yis bkang bar gyur/_/dge slong des pa 'gro ba na/_/brgyad bkag gis 
[\[229a.4\]]ni gshe bar gyur/_/dge slong des pa gzhan dag kyang /_/rgyang ring bar ni yongs su spangs/_/de phyir phrag dog ser sna'i rgyus/_/ma chod par ni khyod gyur nas/_/dge sbyong su zhig la la mthong /_/myur du khros nas gshe bar 'gyur/_/sbyin pa po la khro 
[\[229a.5\]]bas gshe/_/ngo tsha khrel yod rnam par spangs/_/las kyi rnam par smin pa des/_/sems can dmyal bar so sor skyes/_/lus ni bye bas sems dmyal du/_/sdug bsngal mang po nyams su myong /_/[{]yi dgas [,]yi dwags [}]rnams su dus ring por/_/sdug bsngal 
[\[229a.6\]]rab tu mi bzad myong /_/khyod ni klu yi skye gnas su/_/skyes nas shin tu sdug bsngal gyur/_/stong pa 'brog dgon rdzong rnams su/_/chu dang bral bar gnas pa yin/_/sems can dmyal ba rnams su khyod/_/sdug bsngal tshor ba phyi phyir myong /_/shin tu 
[\[229a.7\]]yun ring [{]yi dgas [,]yi dwags [}]dang /_/dud 'gror sdug bsngal tshor ba myong /_/su zhig tha ma'i dus tshe gnod sems byung /_/rtag tu phrag dog ser sna khros pa la/_/bsam gtan mi skyob sangs rgyas mchod pa min/_/tshul khrims mi skyob dgon par gnas pa min/_/
[\[229b\]]
[\[229b.1\]]yang de'i tshe klu'i 'khor de'i nang na klu [{]yi dgas [,]yi dwags [}]lta bu bye ba phrag nyi shu rtsa drug sngon gyi tshe rabs rjes su dran par gyur te/_skad po cher rab tu ngu zhing 'di skad ces gsol to/_/bcom ldan 'das bdag cag yongs su bskyab tu gsol/_bde bar gshegs pa bdag cag 
[\[229b.2\]]yongs su bskyab tu gsol/_sngon gyi rgyal ba'i bstan pa la bdag cag gis 'dra mtshungs par las kyi sgrib pa de lta bu 'phangs lags so/_/de ltar yun ring por ngan song gsum du sdug bsngal myong lags so/_/da ltar yang klu [{]yi dgas [,]yi dwags [}]lta bu rnams kyi 
[\[229b.3\]]nang du rtag tu sdug bsngal de lta bus gzir lags te/_dper na klu [{]yi dgas [,]yi dwags [}]lta bu tshon rtsi sngon po bzhin no/_/bcom ldan 'das kyis bka' stsal pa/_khyod kyis chu long la de bzhin gshegs pa'i zhabs kyi drung du chag chag thob shig dang /_des ni khyed kyi sdug bsngal 
[\[229b.4\]]thams cad yongs su zad par 'gyur ro/_/de nas klu [{]yi dgas [,]yi dwags [}]lta bu de dag thams cad kyis lag pa gnyis kyis chu blangs pa dang /_lag na chu 'dug pa de rab tu 'bar ro/_/de nas me'i phung po shing ta la drug srid du 'phags te/_lan bdun gyi bar du de bzhin 
[\[229b.5\]]no/_/klu'i tshogs de mchog tu yid mi dga' nas mchi ma dag phyung ngo /_/thams cad dang ldan pa'i 'khor de yang yid kun tu mi dga' nas de bzhin no/_/bcom ldan 'das kyis bka' stsal pa/_/ci 'dra ba yi las byas pa/_/de 'dra ba yi 'bras bu 'thob/_/
[\[229b.6\]]dge ba yin na bzang po ste/_/sdig pa byed pa'ang sdig to'o/_/de nas [{]yi dgas [,]yi dwags [}]lta bu'i klu/_/khyed kun 'di skad tshig smros shig_/bden pa gang gis ston pa ni/_/sems can kun la thugs snyoms pa/_/bden pa'i tshig de kho na yis/_/nged kyi chu 
[\[229b.7\]]ni ma 'bar cig_/klu thams cad kyis 'di skad ces smras so/_/lan brgyad pa la lag pa gnyis kyis chu blangs te bcom ldan 'das kyi zhabs gnyis la gtor nas nyes pa la nyes par so sor bshags so/_/bcom ldan 'das kyis bka' stsal pa/_sdig pa'i 
[\[230a\]]
[\[230a.1\]]las kyi sgrib pa yi/_/lhag ma lus pa yongs su zad/_/byams pa'i tshe na khyed cag ni/_/mi yi srid pa thob par 'gyur/_/byams pa yi ni bstan pa la/_/myur du rab tu 'byung ba thob/_/rnal 'byor la ni mngon brtson dang /_/myur 
[\[230a.2\]]du dgra bcom thob par 'gyur/_/yang de'i tshe bcom ldan 'das kyi mthus klu'i tshogs de ji ltar lhags pa bzhin de dag thams cad kyis sngon gyi tshe rabs dang /_bdag gi las dang /_'gro ba dang /_skye ba rjes su dran te/_'khor de'i nang nas klu brgya stong phrag 
[\[230a.3\]]mang po rang gis nyes par byas pa'i sdig pa'i las kyis rab tu dus nas kha cig gis 'di skad ces gsol to/_/sngon gyi de bzhin gshegs pa rnams kyi bstan pa la bdag cag khyim na gnas par gyur te/_nye du dang 'grogs pa'i rkyen dang /_chos mnyan 
[\[230a.4\]]pa'i rkyen gyis dge slong rnams dang lhan cig tu dge 'dun gyi mngon du gyur pa bsngos pa'i me tog dang /_'bras bu dang /_khu ba dang /_bza' ba dang /_btung ba longs spyad lags so zhes bya ba nas kha cig gis gsol pa/_bdag cag gis phyogs bzhi pa 
[\[230a.5\]]la bsngos pa longs spyad lags so zhes bya ba'i bar du'o/_/kha cig gis 'di skad ces gsol to/_/bdag cag gis rang gis bsngos pa longs spyod lags so zhes bya ba'i bar du'o/_/kha cig gis gsol pa/_bdag cag de bzhin gshegs pa rnam par 
[\[230a.6\]]gzigs kyi zhes bya ba'i bar dang /_bdag cag gtsug tor can gyi zhes bya ba'i bar dang /_bdag cag 'khor ba 'jig gi zhes bya ba'i bar dang /_bdag cag gser thub kyi zhes bya ba'i bar du'o/_/klu kha cig gis 'di skad ces gsol to/_/de bzhin gshegs 
[\[230a.7\]]pa 'od srung gi bstan pa la bdag cag khyim na gnas par gyur te/_nye du dang 'grogs pa'i rkyen dang /_chos mnyan pa'i rkyen gyis de bzhin du bsngos pa'i dge 'dun gyi me tog dang /_'bras bu dang /_khu ba dang /_bza' ba dang /_btung ba dge slong rnams 
[\[230b\]]
[\[230b.1\]]la stsal pa de bdag cag gis longs spyad lags so/_/sdig pa'i las des kyang sems can dmyal ba rnams kyi nang du sdug bsngal mi bzad pa chen po rnam pa sna tshogs rab tu mi bzad pa mang po yang dang yang nyams su myong lags so/_/dud 'gro dang yi 
[\[230b.2\]]dgas rnams kyi nang du dus yun ring por rtag tu sdug bsngal gyis gzir lags so/_/las kyi lhag ma des bdag cag klu'i skye gnas dman pa 'dir skyes nas chab bskol ba kun tu tsha ba'i nang du btsos lags so/_/bye ma kun tu tsha ba'i nang du bsregs 
[\[230b.3\]]lags so/_/bdag cag gi kha'i sgor kha zas stsal ba yang lcags kyi thu lum du gyur lags so/_/de bzhin du khar btung ba stsal ba yang lcags dang zangs su gyur lags so/_/gang dang gang du mchis pa thams cad du sdug bsngal gyi tshor ba de lta bu myong 
[\[230b.4\]]lags na bdag cag yongs su bskyab tu gsol/_bcom ldan 'das kyis bka' stsal pa/_kye lag 'gro dag khyed kyis dge 'dun gyi longs spyod pa de ni 'os pa ma yin te/_mtshams med pa dang nye ba yin no/_/rnam par ma smin par gang gis kyang myur 
[\[230b.5\]]du bshags par mi nus so/_/kye lag 'gro dag de lta yin yang ji srid 'tsho'i bar du skyabs gsum du 'gro ba la 'khod cig dang /_de lta na khyed la phan pa dang bde bar 'gyur ro/_/rgyu des de bzhin gshegs pas khyed 'dod pa bzhin 'khor bar gzhog par mdzad 
[\[230b.6\]]do/_/de dag thams cad gsum la skyabs su 'gro ba la yang bkod par gyur to/_/yang 'khor de'i nang na klu mo long ma zhig yod de/_de'i kha srin bus gang zhing gcin rul pa lta bu'i rnag dri nga ba zag go/_/smad kyi mtshan ma la yang de bzhin no/_/de'i lus 
[\[230b.7\]]thams cad rul cing rnag 'dzag pa phol mig dang srin bus gang ba la sha sbrang dang /_sbrang bu mchu [{]rings [,]ring [}]dang /_sbrang bu gdug pa rnams kyis za bar byed do/_/de'i tshe bcom ldan 'das kyis thugs rje chen pos gzigs te/_bka' stsal pa/_sring mo khyod kyis lus 
[\[231a\]]
[\[231a.1\]]la sdig pa'i las ni ci byas/_ji lta bu zhig_/des gsol pa/_btsun pa bcom ldan 'das bdag gi tshor ba sdug bsngal lags so/_/btsun pa bcom ldan 'das bdag gi tshor ba tsha ba lags te/_gang nas klu'i skye gnas dman pa 'dir skyes 
[\[231a.2\]]pa'i dgung lo stong phrag sum cu rtsa drug bdag gis mngon par 'tshal lags so/_/bdag gi sdug bsngal gyi tshor ba de lta bu ni gdugs zhag gcig kyang rgyun ma chad lags so/_/bka' stsal pa/_sngon gyi las ci zhig byas/_des gsol pa/_'di nas 
[\[231a.3\]]bskal pa dgu bcu rtsa gcig pa la rgyal ba rnam par gzigs kyi bstan pa la mi'i rgyud kyi bud med du gyur lags te/_bdag der 'dod pa'i dregs pas myos nas bcom ldan 'das kyi bstan pa la rab tu byung ba dang lhan cig tu dge 'dun gyi gtsug lag khang na dge 'dun gyi mal cha'i steng 
[\[231a.4\]]du yang dang yang 'khrig pa dang ldan pa'i chos 'dod pa dag so so yang dag par myong lags te/_nor gyi slad du ma skrag lags so/_/bcom ldan 'das de tshun chad bdag rtag tu lha dang mi'i rnyed pa dang bral lags so/_/rtag tu ngan song gsum gyi tshor ba mi bzad pas rab tu gzir 
[\[231a.5\]]lags so/_/bka' stsal pa/_sring mo gang gi tshe 'dir bskal pa chen po 'jig par gyur pa de'i tshe khyod gang du song /_des gsol pa/_sngon gyi las la rten pa'i rlung chen po de dag gis 'phangs nas/_'jig rten gyi khams snyigs ma lnga dang ldan pa gzhan dag tu 
[\[231a.6\]]'phangs lags so/_/yang gang gi tshe der 'jig par gyur nas de nas yang 'dir 'phangs lags na/_bcom ldan 'das thugs rje chen pos bdag yongs su bskyab tu gsol/_bde bar gshegs pa bdag yongs su bskyab tu gsol/_de nas bcom ldan 'das kyi 
[\[231a.7\]]phyag gnyi gas rma rtsi spos dang sbyar ba'i chu bzhes te bden pa brjod par mdzad do/_/bden pa gang gis sngon thi ba'i phyir nga'i lus chags pa med par yongs su btang ba'i bden pa des khyod kyi nad de dag zhi bar gyur cig_/klu mo de'i khar blugs shing lus la gtor bas 
[\[231b\]]
[\[231b.1\]]nad thams cad rab tu zhi bar gyur te/_gsum la skyabs su nye bar gnas par gyur to/_/yang de nyid na klu gzhan zhig lus dri nga zhing srin bus gang la srin bu ser skyas gang nas de las rnag khrag tsha zhing gor gor po zag pa/_smra mi nus pa/_mchog tu skyon du bgrang 
[\[231b.2\]]ba zhig yod do/_/bcom ldan 'das kyis klu de gzigs nas bka' stsal pa/_lag 'gro khyod kyis sngon mi dge ba'i las ci zhig byas/_klu des kha'i sgo phye nas srin bu'i rigs dang /_rnag khrag dang /_mes gang ba'i kha'i sgo sbyang brims te smra ma nus so/_/de 
[\[231b.3\]]nas bcom ldan 'das kyis skyor chu zhig bzhes te bka' stsal pa/_ri bong gyur te drang srong phyir/_/rang gis me yi nang bor ba/_/bden pa'i tshig de kho na yis/_/klu ni smra bar nus par shog_/skyor chu de klu'i khar blugs nas de'i kha'i nang du me rab tu zhi zhing srin 
[\[231b.4\]]bu dang rnag khrag kha'i phyi rol du byung ngo /_/klu de kha yongs su dag par gyur nas 'di skad ces gsol to/_/btsun pa bcom ldan 'das rgyal ba 'od srung gi bstan pa la bdag zhing par gyur lags so/_/bdag gis bcom ldan 'das kyi nyan thos gzhan zhig 
[\[231b.5\]]la skyed du stsol cig dang /_ston gyi dus su khyod la dbul lo zhes gser lnga bcu zhig gsol ba btab lags so/_/des bdag la 'gron bu brgyad cu'i rin bcu zhig stsal te/_lnga bcur ma stsal lags so/_/bdag gis dge slong de la khro bas zil gyis non nas 
[\[231b.6\]]'gron bu brgyad cu'i rin bcu blangs te/_de la slar yang ma stsal lags so/_/gzhan yang dus gzhan zhig na dge slong rnams kyi kun dga' ra ba der bdag mchis nas der dge 'dun gyi mngon du gyur pa bsngos pa a mra'i 'bras bu bcu gsum pa longs spyad lags 
[\[231b.7\]]so/_/sug las kyi sgrib pa'i lhag ma de kho nas de nas shi 'phos nas 'brog dgon pa skam po 'dir nyi tshe ba'i sems can dmyal ba rnams kyi nang du skyes te/_rtag tu bdag gi lus srin bu dag dang rnag khrag brdus pas gang lags so/_/bkres pa dang skom pas 
[\[232a\]]
[\[232a.1\]]kun tu gzir nas sdug bsngal gyi tshor ba myong lags so/_/yang mi dge ba'i las kyi rgyu des bdag 'di nas shi 'phos nas yang sems can dmyal ba chen po rnams kyi nang du skyes lags so/_/dge slong de yang khro ba dang ser sna'i rgyu des 'chi 
[\[232a.2\]]ba'i dus bgyis nas 'dir klu rnams kyi nang du bdag gi mchan khung du skyes te/_dus rtag tu bdag la g.yo bar bgyid do/_/de rtag tu khro bas zil gyis non nas dbugs tsha bas bdag gi lus la yongs su gang bar bgyid do/_/rgyu des rtag par rgyun tu bdag 
[\[232a.3\]]gi lus srin bu dag dang rnag khrag gis gang lags na de bzhin gshegs pas bdag yongs su bskyab tu gsol/_sbrul dgra dang 'dra ba de las bdag yongs su thar bar mdzad par gsol/_de nas yang bcom ldan 'das kyis phyag tu chab bzhes te 'di 
[\[232a.4\]]skad ces bka' stsal to/_/mu ge dag ni byung ba'i tshe/_/nga ni 'dir yang nyar gyur te/_/sha dang khrag gis tshim byas pas/_/khyed cag gnyi ga bde bar shog_/chu des klu la gtor nas de'i mchan khung nas klu'i bu byung ngo /_/gnyi gas 'di skad ces gsol 
[\[232a.5\]]to/_/yun ji tsam gyis ngan song dag las bdag cag thar bar 'gyur/_/bcom ldan 'das kyis bka' stsal pa/_kye lag 'gro dag gang phyogs bzhi'i dge 'dun nas dge 'dun gyi mngon du gyur pa bsngos pa'i me tog dang /_'bras bu dang /_'dab ma dang /_
[\[232a.6\]]bza' ba dang /_btung ba dang /_mal cha dang /_rtsi dang /_yo byad kyang rung /_dge 'dun las gal te bdag gir longs spyad dam/_gzhan la byin na sdig pa'i las de rnam par smin cing so so yang dag par ma myong bar sus kyang myur du zad par bya bar mi nus te 'di 
[\[232a.7\]]ni mtshams med pa dang nye ba shin tu lci ba yin no/_/lag 'gro dag khyed tshur sheg_/dkon mchog gsum la skyabs su deng shig dang /_des na khyed cag chu la gnas pa dag tu 'gyur ro zhes bya ba nas dkon mchog gsum la skyabs su rnam par bkod de chu la gnas par 
[\[232b\]]
[\[232b.1\]]gyur to zhes bya ba'i bar du'o/_/bcom ldan 'das kyis bka' stsal pa/_spu gri rnon po dag gis su/_/rang gi yan lag gtubs pa sla'i/_/bsngos zin pa yi dngos po ni/_/khyim pa rnams la sbyin mi bya/_/me lce 'bar ba lta bu yi/_/lcags kyi thu 
[\[232b.2\]]lum zos sla yi/_/dge 'dun dag las gal te ni/_/dge 'dun gyi la longs mi spyad/_/lhun po dang ni 'dra ba'i me/_/blang ba byas te zos pa sla'i/_/khyim par gyur pas dge 'dun gyi/_/longs spyad par ni mi bya'o/_/thams cad dbyung ba byas pa dang /_/
[\[232b.3\]]gsal shing steng du bteg pa sla'i/_/khyim par gyur pas dge 'dun gyi/_/longs spyad par ni mi bya'o/_/me mdag gis ni gang ba yi/_/gnas khang der ni zhugs pa sla'i/_/khyim pas dge 'dun gnas khang du/_/mtshan mo gnas par mi bya'o/_/me 
[\[232b.4\]]lce 'bar ba lta bu yi/_/lcags kyi thu lum blangs pa sla'i/_/rab tu byung dang khyim pa yis/_/dbyig ni blang bar mi bya'o/_/'khor lo rnon pos bdag gi lus/_/kun tu gtub par byas pa sla'i/_/legs par gsungs pa'i chos rnams la/_/rgyags 
[\[232b.5\]]dang gshe ba bskyed mi bya/_/legs par gsungs pa'i chos can gyi/_/mig ni rang gi phyung ba sla'i/_/sems can du ni bgrang ba la/_/khros pas skye dgu mi mngag go/_/legs par gsungs pa'i chos can gyi/_/me yi gos ni gyon pa sla'i/_/tshul 'chos 
[\[232b.6\]]pa dang mthu yis su/_/khyim pa las ni gos mi bslang /_/me 'dra bar ni bskol ba yi/_/rtsub 'gyur chu ni 'thungs pa sla'i/_/rab tu byung bas g.yo sgyu yis/_/bza' btung bslang bar mi bya'o/_/de'i tshe bcom ldan 'das kyis klu khri bzhi stong snyed sngon gyi nyes 
[\[232b.7\]]par byas pa'i sdug bsngal gyi tshor ba de lta bu dag las yongs su thar bar mdzad de skyabs gsum la yang rnam par bkod do/_/de'i tshe klu gzhan bye ba phrag brgyad cu ni skyabs gsum du 'gro ba dang /_theg pa gsum la nges par rnam par bkod do/_/de'i tshe bcom 
[\[233a\]]
[\[233a.1\]]ldan 'das kyis tshe dang ldan pa kau Di n+ya la bka' stsal pa/_kau Di n+ya sems can rnams rang la slu ba la ltos/_sems can gang dag dbul po nyid kyi 'jigs pas skrag nas rang gis dge slong chos kyis gnas pa rnams la phan gdags pa'i 
[\[233a.2\]]phyir yo byad kyi dngos po rnam pa sna tshogs bsngos la/_kha cig gis ni rang gis longs spyad do/_/kha cig gis ni gzhan dag longs spyad par bya ba'i phyir byin/_kha cig gis ni mthus phrogs nas longs spyad pas de ltar yun ring por ngan song gsum du 
[\[233a.3\]]sdug bsngal brten to/_/yang sems can gang dag dbul po nyid kyis 'jigs pas skrag nas 'khor ba'i srid pa'i btson ra thams cad las yongs su thar bar bya ba'i phyir sngon gyi sangs rgyas bcom ldan 'das rnams kyi bstan pa la rab tu byung ngo /_/de dag rab tu byung nas chos 
[\[233a.4\]]dang ldan pa'i rnal 'byor yid la byed pa dang /_tshig 'don pa btang nas nyams par gyur pa de dag kha cig ni dge slong chos kyis gnas pa rnams la dngos po rnam pa sna tshogs de bzhin du bsngos pa rang gis phrogs te longs spyod par byed do/_/kha cig gis ni khyim pa 
[\[233a.5\]]rnams la sbyin par byed de/_de dag gnyi ga de ltar yun ring por ngan song gsum du sdug bsngal gyis gzir to/_/ngas nyes dmigs de yang dag par gzigs nas nga'i nyan thos rnams la dran par bya ba bca' ba mdzad de/_nga'i nyan thos sus kyang dge slong la bsngos 
[\[233a.6\]]pa dang /_dge slong gi dge 'dun la bsngos pa'i me tog dang /_'bras bu dang /_lo ma dang /_bcud khyim pa rnams la sbyin par mi bya'o/_/gang zag gi 'du shes kyis longs spyad par mi bya'o/_/dge 'dun las phyi rol du yang nyo tshong mi bya'o/_/bskor ba dang /_
[\[233a.7\]]bsgyur ba dang /_dbyig gi gtam mi bya'o/_/sems can rnams zang zing gis yongs su bsdu ba'i rkyen gyis ngan song gi sdug bsngal dag la dgod par mi bya'o/_/sems can rnams chos kyis bsdu bas bsdu bar bya'o/_/mi phyed pa'i dad pa bzhi dang /_theg pa 
[\[233b\]]
[\[233b.1\]]gsum dang /_rnam par thar pa'i sgo gsum la dgod par bya'o/_/'phags pa 'dus pa chen po'i sde nyi ma'i snying po'i mdo le'u bcu gcig pa las klu skyabs su 'gro ba'i le'u ste bcu gcig pa'o//_//'phags pa shin tu rgyas pa chen po'i 
[\[233b.2\]]sde nyi ma'i snying po zhes bya ba'i mdo bam po bcu gsum pa ste tha ma/_de nas bcom ldan 'das la gnas brtan kun shes kau Di n+yas 'di skad ces gsol to/_/bcom ldan 'das lag 'gro dag byin gyis brlab tu gsol/_bsam gyis mi khyab pa'i las 
[\[233b.3\]]bstan pa'i spyod pa dang 'brel pa'i chos kyi rnam grangs yun ring por 'bar bar mdzad du gsol/_bcom ldan 'das kyis bka' stsal pa/_ji srid du gling bzhi pa 'dir mchod rten chen po 'di dag rnal 'byor yid la byed pa la mngon par brtson pa thams cad kyis stongs 
[\[233b.4\]]par ma gyur pa de srid du gling bzhi pa 'dir chos kyi rnam grangs 'di rab tu spyod par 'gyur ro/_/mchod rten chen po gang dag ce na/_'dzam bu'i gling 'di na mchod rten drang srong thub pa'i gnas kun rten 'di ni sngon chad sngon gyi sangs rgyas dang /_byang chub sems dpa' dang /_
[\[233b.5\]]rang rgyal ba dang /_nyan thos mang po gnas gnas shing ma 'ongs pa'i dus na yang gnas par 'gyur ba ste/_rjes su bstan pa chen po yun ring du gnas par mdzad pa'i phyir drang srong thub pa'i gnas kun rten 'di ni sngon gyi yang dag par rdzogs pa'i sangs rgyas rnams kyis 
[\[233b.6\]]chu lha'i lag tu yongs su gtad pa mdzad do/_/ngas kyang de nyid kyi lag tu yongs su gtad de/_'di yang spro bar 'gyur zhing gang zag chos kyis gnas pa rnal 'byor yid la byed pa la mngon par brtson pa dag yongs su smin par byed par 'gyur ro/_/gang dag gang 
[\[233b.7\]]zag chos kyis gnas pa rnams la bsnyen bkur la mngon par brtson pa'i sbyin pa po dang /_sbyin bdag de dag kyang yongs su srung bar 'gyur ro/_/klu'i rgyal po chu lhas gsol pa/_btsun pa bcom ldan 'das de de bzhin te/_de bzhin gshegs pa 'khor ba 
[\[234a\]]
[\[234a.1\]]'jig gis drang srong thub pa'i gnas kun rten 'di chang khyir yongs su gtad lags so/_/gang dag gang zag mnyam pa nyid la mngon par brtson pa chos kyis gnas pa rnams kyang chang khyir yongs su gtad lags so/_/gang dag gang zag mnyam pa 
[\[234a.2\]]nyid la mngon par brtson pa chos kyis gnas pa rnams la rim gro la mngon par brtson pa'i sbyin pa po dang sbyin bdag de dag kyang de bzhin lags te/_ji srid du dam pa'i chos 'bar bar 'gyur ba de kho na bzhin du bdag gis gnyi ga bsrungs lags so/_/de bzhin du de 
[\[234a.3\]]bzhin gshegs pa gser thub kyi bar dang /_de bzhin gshegs pa 'od srung gi bar gyis kyang de'i chos kyi tshul 'bar bar bgyi ba'i slad du gtad lags so/_/de bzhin du da ltar yang bcom ldan 'das kyi bkas drang srong thub pa'i gnas kun rten nas gang zag 
[\[234a.4\]]mnyam pa nyid la mngon par brtson pa chos kyis gnas pa rnams kyi bar dang /_gang dag mnyam pa nyid la mngon par brtson pa chos kyis gnas pa rnams la rim gro dang bsnyen bkur la mngon par brtson pa'i sbyin pa po dang /_sbyin bdag de dag gi bar dag dang /_ji srid 
[\[234a.5\]]du nyan thos de dag yongs su 'dzin pa ma mchis par gnas par de dag thams cad bsrung bar bgyi lags so/_/bcom ldan 'das kyis bka' stsal pa/_lag 'gro'i bdag po legs so legs so/_/de ltar byin gyis brlabs pas nga'i chos kyi tshul sbyin bdag 
[\[234a.6\]]chen po de lta bu dag gis yun ring por 'bar bar byed par 'gyur ro/_/ba lang spyod kyi gling gi ngos na rdul gyi ri de la drang srong thub pa'i gnas bkra ba ni klu'i rgyal po rin po che'i phreng ba can la chang khyir yongs su gtad do zhes bya ba'i bar du'o/_/klu'i rgyal po rin po che'i phreng ba 
[\[234a.7\]]can gyis 'di skad ces gsol to/_/btsun pa bcom ldan 'das de de bzhin te/_de bzhin gshegs pa 'khor ba 'jig gis der drang srong thub pa'i gnas bkra ba de chang khyir yongs su gtad lags so zhes bya ba nas/_ji srid du nyan thos de dag yongs su 'dzin pa 
[\[234b\]]
[\[234b.1\]]ma mchis par gnas pa de srid du bdag gis thams cad yongs su bskyang bar bgyi lags so zhes bya ba'i bar du'o/_/bcom ldan 'das kyis bka' stsal pa/_sbyin bdag rnams kyis yun ring por 'bar bar byed par 'gyur ro zhes bya ba'i bar du'o/_/shar gyi 
[\[234b.2\]]lus 'phags kyi ngos na ni lang ga Na'i ri la drang srong thub pa'i gnas drang srong 'byung ba ni klu'i rgyal po zla srung la chang khyir yongs su gtad do zhes bya ba nas de srid du bdag gis yongs su bskyang bar bgyi lags so zhes bya ba'i bar du'o/_/byang gi sgra mi snyan gyi ngos na 
[\[234b.3\]]rgyal dga'i ri la drang srong thub pa'i gnas spos brtsegs ni klu'i rgyal po lus 'bigs pa'i khab la chang khyir yongs su gtad de/_gang zag mnyam pa nyid la mngon par brtson pa chos kyis gnas pa rnams kyang chang khyir yongs su gtad do/_/de bzhin du gang zag dge 
[\[234b.4\]]slong mnyam pa nyid la mngon par brtson pa chos kyis gnas pa rnams la rim gro dang bsnyen bkur la mngon par brtson pa'i sbyin pa po dang /_sbyin bdag de dag kyang chang khyir ngas yongs su gtad do/_/klu'i rgyal po lus 'bigs pa'i khab kyis 'di skad ces gsol 
[\[234b.5\]]to/_/btsun pa bcom ldan 'das de de bzhin te/_sngon de bzhin gshegs pa 'khor ba 'jig gis drang srong thub pa'i gnas spos brtsegs de yang chang khyir yongs su gtad lags so/_/chos kyis gnas pa yang de bzhin lags so/_/gser thub kyis kyang de 
[\[234b.6\]]bzhin lags so zhes bya ba nas 'od srung gis kyang de bzhin lags so zhes bya ba'i bar dang /_bdag gis chos kyi tshul yang dag par bzung lags so zhes bya ba'i bar dang /_de bzhin du da ltar yang bcom ldan 'das kyi bkas bdag gis drang srong thub pa'i gnas spos 
[\[234b.7\]]brtsegs thams cad bsrung bar bgyi lags so zhes bya ba'i bar du'o/_/bcom ldan 'das kyis bka' stsal pa/_lag 'gro'i bdag po legs so legs so/_/de ltar byin gyis brlabs pas chos kyi tshul sbyin bdag chen po de lta bu dag gis yun ring por 'bar bar byed 
[\[235a\]]
[\[235a.1\]]par 'gyur ro/_/de bzhin du ba lang spyod kyi gling na drang srong thub pa'i gnas 'od zer byung ba zhes bya ba gang yin pa de ni klu'i rgyal po ba lang mgo la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/
[\[235a.2\]]de bzhin du shar gyi lus 'phags gling na drang srong thub pa'i gnas pad ma'i shing n+ya gro d+ha lta bu gang yin pa de ni klu'i rgyal po dbyig gtong la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du byang gi 
[\[235a.3\]]sgra mi snyan gyi gling na drang srong thub pa'i gnas spos brtsegs 'od zer ces bya ba gang yin pa de ni klu'i rgyal po gnas na rgyu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du rgya mtsho chen po'i nang na klu'i 
[\[235a.4\]]rgyal po rgya mtsho'i gnas na drang srong thub pa'i gnas nor bu'i snying po'i 'od 'phro ba gang yin pa de ni klu'i rgyal po rgya mtsho la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du ri rab kyi rtse mo na sum 
[\[235a.5\]]cu rtsa gsum pa'i gnas na drang srong thub pa'i gnas me tog rab tu rgyas pa'i snying po gang yin pa de ni klu'i rgyal po sa srung gi bu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du 'dzam bu'i gling 'di na dga' 
[\[235a.6\]]'phel zhes bya ba nas drang srong thub pa'i gnas gnas brtan gyi phug gang yin pa de ni klu'i rgyal po ce spyang la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du yangs pa can na drang srong thub pa'i gnas 
[\[235a.7\]]shin tu brtan pa ni klu'i rgyal po nor rgyas kyi bu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du ser skya'i gnas na drang srong thub pa'i gnas gser sgron dri zhim ni klu'i rgyal po ma dros pa la 
[\[235b\]]
[\[235b.1\]]chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du yul ma ga d+hA na drang srong thub pa'i gnas rgya chen zhes bya ba ni klu'i rgyal po ri bos byin la chang khyir yongs su gtad do zhes bya ba nas yun ring por 
[\[235b.2\]]'bar bar byed par 'gyur ro zhes bya ba'i bar du'o/_/de bzhin du bcom brlag na drang srong thub pa'i gnas stug pa'i sprin ni klu'i rgyal po ce spyang dang rgyu ba la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/
[\[235b.3\]]de bzhin du yul 'khor ko sa la na drang srong thub pa'i gnas rgyal ba dag pa zhes bya ba ni klu'i rgyal po srin bu la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du phug gi pha rol na drang srong thub pa'i gnas 
[\[235b.4\]]btang bzung bden pa'i dri zhes bya ba ni klu'i rgyal po btang bzung la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du yul 'khor sa 'dzin na drang srong thub pa'i gnas mthong ba'i lam rgyags zhes 
[\[235b.5\]]bya ba ni klu'i rgyal po e la'i 'dab ma la chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du kha che'i yul na drang srong thub pa'i gnas gur kum gyi rtse mo zhes bya ba ni klu'i rgyal po hu lu ru la chang khyir 
[\[235b.6\]]yongs su gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/de bzhin du yul chu len na drang srong thub pa'i gnas 'od zer byed pa'i snying po zhes bya ba ni klu'i rgyal po 'phyang ba la chang khyir yongs su gtad do zhes bya ba nas yun ring 
[\[235b.7\]]por 'bar bar byed par 'gyur ro zhes bya ba'i bar du'o/_/de bzhin du rgya yul na drang srong thub pa'i gnas sred med kyi bu'i 'od ces bya ba ni klu'i rgyal po rgya mtshos byin gyi lag tu chang khyir yongs su gtad do zhes bya ba nas yun ring por 'bar bar byed par 'gyur ro zhes bya ba'i 
[\[236a\]]
[\[236a.1\]]bar du'o/_/de bzhin du kha sha'i yul na sa'i nu ma'i gnas ri glang ru'i drung chu bo go ma ti'i ngogs na drang srong thub pa'i gnas go ma sA la gan d+ha zhes bya ba mchod rten chen po'i gnas ni klu'i rgyal po khyim bdag gis byin gyi lag tu chang khyir yongs su 
[\[236a.2\]]gtad do zhes bya ba nas yun ring por 'bar bar byed par 'gyur ro zhes bya ba'i bar du'o/_/mchod rten chen po de dag ni sngon chad drang srong thub pa'i khyu mchog mang po gnas shing sngon chad byang chub sems dpa' sems dpa' chen po mang po yang gnas gnas/_sngon chad rang rgyal 
[\[236a.3\]]ba mang po yang gnas gnas/_sngon chad nyan thos chen po mang po yang gnas gnas/_sngon chad drang srong mngon par shes pa lnga dang ldan pa mang po yang gnas gnas pa yin te/_sangs rgyas kyi zhing 'dir gang dag skyes pa de dag thams cad kyis byin gyis brlabs shing 
[\[236a.4\]]sems can 'khor bas skrag pa yongs su skyo ba rnams kyi don du dge ba'i rtsa ba bskyed pa'i phyir dbang che bar grags pa/_dbang che bar grags pa thams cad kyis de dag gi lag tu yongs su gtad pa yin no/_/de bzhin du phyogs bcu'i sangs rgyas kyi zhing 
[\[236a.5\]]grangs med pa dpag tu med pa na gang dag sangs rgyas bcom ldan 'das dang /_byang chub sems dpa' sems dpa' chen po byung ba de dag thams cad kyis kyang sems can rnams kyi las zad par bya ba'i phyir mchod rten chen po nyi shu po de dag dgongs shing bsams 
[\[236a.6\]]la byin gyis brlabs so/_/de bzhin du ma 'ongs pa'i dus na de'i tshe sangs rgyas kyi zhing grangs med pa dpag tu med pa de dag tu gang dag sangs rgyas bcom ldan 'das dang /_byang chub sems dpa' sems dpa' chen po 'byung bar 'gyur ba de dag thams cad kyis 
[\[236a.7\]]kyang mchod rten chen po nyi shu po de dag dgongs shing bsams par 'gyur la byin gyis rlob par 'gyur ro/_/ma 'ongs pa'i dus na sangs rgyas kyi zhing 'dir rgyal ba'i zla ba gang dag 'byung bar 'gyur ba de dag thams cad kyis kyang sems can gyi don du las zad par bya 
[\[236b\]]
[\[236b.1\]]ba'i phyir mchod rten chen po nyi shu po de dag la gnas par 'gyur zhing byin gyis rlob par 'gyur ro/_/byang chub sems dpa' sems dpa' chen po de dag thams cad dang /_rang rgyal ba thams cad dang /_nyan thos chen po thams cad dang /_de bzhin du drang 
[\[236b.2\]]srong mngon par shes pa lnga dang ldan pa rnams kyis kyang sems can gyi don du las zad par bya ba'i phyir mchod rten chen po nyi shu po de dag la gnas par 'gyur zhing byin gyis rlob par yang 'gyur te/_sems can dbang che bar grags pa de dag gi lag tu chang khyir 
[\[236b.3\]]ngas yongs su gtad par mdzad do/_/de bzhin du da ltar yang mchod rten chen po'i gnas nyi shu po de dag khyed kyis ji ltar ming yongs su bzung ba bzhin ngas yongs su gtad kyis/_sems can 'khor bas yongs su skyo ba rnams kyi don du khyed kyis de dag 
[\[236b.4\]]srungs shig_/chos rab tu mi 'jig par yang dag par zung shig_/de nas gang dag gi lag tu mchod rten chen po'i gnas nyi shu po de dag yongs su gtad pa'i klu de dag thams cad kyis 'di skad ces gsol to/_/btsun pa bcom ldan 'das bdag cag klu 
[\[236b.5\]]rnams ni rmugs pa dang gnyid kyi sgrib pas shin tu myos pa lags te/_gang bdag cag mtshan gcig gnyid log pa de ni mi'i ltar brtsis na dgung lo nyi shu rtsa gcig 'das par 'gyur lags so/_/gal te bdag cag gnyid kyis log nas drang srong thub pa'i gnas 
[\[236b.6\]]de dag tu lha'i kun tu 'khrug pa 'ga' zhig byung bar gyur tam/_mi'i kun tu 'khrug pa'am/_zhugs sam/_chab kyis kun tu 'khrug pa 'ga' zhig byung bar gyur na mchod rten chen po'i gnas de dag rnam par 'jig par 'gyur lags na bdag cag gnyid kyis 
[\[236b.7\]]log cing myos pa de dag gis rab tu 'jig pa de bsal bar rngo mi thogs lags te/_dus gsum du gshegs pa'i de bzhin gshegs pa thams cad la bdag cag nongs pa byung ba lags par 'gyur lags so/_/de'i tshe bcom ldan 'das kyis gnod sbyin gyi sde 
[\[237a\]]
[\[237a.1\]]dpon nyi shu rtsa brgyad po de dag la bka' stsal pa/_rtag par rgyal ba rnams kyis dgongs pa'i mchod rten chen po'i gnas drang srong thub pa'i gnas khyed kyis long shig_/chang khyir yongs su skyongs shig_/yongs su srungs shig_/de'i tshe gnod 
[\[237a.2\]]sbyin gyi sde dpon chen po nyi shu rtsa drug gis ji ltar rjes su 'thun par sngon chad drang srong thub pa'i gnas su ji ltar gnas par gyur pa bzhin du chang khyir yongs su blangs so/_/go ma sA la gan d+ha'i gnas ni ma gtogs te ma blangs so/_/de'i tshe bcom ldan 'das la klu'i 
[\[237a.3\]]rgyal po khyim bdag gis 'di skad ces gsol to/_/btsun pa bcom ldan 'das sa'i nu ma'i gnas ri glang ru'i drung chu bo go ma ti'i ngogs gang na drang srong thub pa'i gnas go ma sA la gan d+ha zhes bgyi ba mchod rten chen po'i gnas mchis pa ni yongs su bskyang ba'i slad 
[\[237a.4\]]du bdag gis blangs lags na sa phyogs de na yul dang /_grong dang /_grong khyer dang /_grong rdal ma mchis lags so/_/mi rnams kyi gnas ma mchis lags te/_yul gzhan nam/_gling bzhi pa gzhan nam/_sangs rgyas kyi zhing gzhan gyi byang 
[\[237a.5\]]chub sems dpa' sems dpa' chen po rnams dang /_rang rgyal ba dang /_nyan thos chen po rnams dang /_drang srong mngon par shes pa lnga dang ldan pa rdzu 'phrul gyi pha rol tu phyin pa rnams ni ma gtogs te/_de dag ni rdzu 'phrul gyi stobs kyis mchod pa bgyi 
[\[237a.6\]]ba'i slad du drang srong thub pa'i gnas go ma sA la gan d+ha der lhags te/_de nas slar yang mchi bar bgyid do/_/btsun pa bcom ldan 'das da ltar gnod sbyin gyi sde dpon su yang de kun tu bsrung ba'i slad du spro bar ma gyur pa la gzigs/_gnas de ngan par rtsi ba 
[\[237a.7\]]zhig ma lags sam zhes bdag ngo mtshar du gyur lags so/_/bcom ldan 'das kyis bka' stsal pa/_lag 'gro'i bdag po de skad ma smra shig_/kha sha'i yul na bden pa mthong ba dang /_dbang che bar grags pa dbang che bar grags pa nyi khri gnas pa gang 
[\[237b\]]
[\[237b.1\]]dag yin pa de dag gis drang srong thub pa'i gnas mchod rten chen po go ma sA la gan d+ha la nyin mtshan du mchod pa byed par 'gyur ro/_/gzhan yang lag 'gro'i bdag po ji ltar de bzhin gshegs pa 'od srung yongs su mya ngan las 'das nas skye dgus lo 
[\[237b.2\]]sum stong lon pa na sa'i nu ma'i gnas su yul 'khor chen po rdo rtsub ces bya ba bde ba dang dga' bar byed pa/_mi dang skye bo mang pos gang ba zhig byung bar gyur to/_/de na drang srong sbyin gnas bsam gtan la mngon par dga' ba theg pa bla na med pa 'dod pa lnga 
[\[237b.3\]]'bum snyed kyi mang po gnas par gyur to/_/de'i tshe mi rnams zas la 'khren te/_de dag kha zas kyi phyir drang srong de dag la 'khrig pa dang ldan pas mi snyan par rjod par byed do/_/thal ba dang rdul gyis 'thor bar byed do/_/de'i tshe drang srong de dag yul 'khor 
[\[237b.4\]]rdo rtsub de nas dong ngo /_/de nas sems can de dag drang srong dong ba de dag la mchog tu dga' zhing yi rangs par gyur to/_/de'i phyir dang por khyod khros te/_de dag gi chu kun tu chad nas yul 'khor der klung dang /_'bab chu'i ngogs dang /_mtsho dang /_mtshe'u 
[\[237b.5\]]dang /_lu ma'i chu dang /_khron pa dag skams pa khyod kyis dran nam/_yul der me lha khros te sems can de dag gi me kun tu chad nas sems can de dag bkres pa dang skom pas gzir te/_'chi ba'i dus byas nas ring por ma lon par de 'brog dgon par gyur 
[\[237b.6\]]to/_/de ltar yun ring por yang dag par gnas par gyur pa dag kyang de bzhin no/_/nga yongs su mya ngan las 'das nas lo brgya lon pa dang /_der ji nas kyang sa'i nu ma'i gnas der grong dang /_grong khyer dang /_grong rdal dang /_yul 'khor dang /_ri 
[\[237b.7\]]brags rnams gnas par 'gyur ba dang /_sems can theg pa chen po la yang dag par zhugs pa rnams kyi longs spyod dang /_nye bar spyod pa'i gnas dang /_bde ba dang /_dga' bar byed pa dang /_mi dang /_skye bo mang pos gang bar 'gyur bar nga der gshegs 
[\[238a\]]
[\[238a.1\]]par mdzad de/_drang srong thub pa'i gnas go ma sA la gan d+ha de zhag bdun longs spyod par mdzad do/_/de'i tshe bcom ldan 'das kyis gnod sbyin gyi sde dpon chen po ming can la bka' stsal pa/_ming can khyod kyis dran nam/_gsol pa/_btsun pa 
[\[238a.2\]]bcom ldan 'das sngon ri glang ru de la ji ltar de bzhin gshegs pa 'od srung gis skyil mo krung gcig gis rnam par grol ba'i bde bas dgung bdun 'das par mdzad de/_dgung bdun po de 'das nas ting nge 'dzin de las bzhengs te/_drang srong thub pa'i gnas 
[\[238a.3\]]go ma sA la gan d+ha de la bzhugs pa dang /_de'i tshe de'i srung ba 'dzin pa dang /_pyi pyi ling gi shing bsrung ba gang dag lags pa dang /_de'i nyan thos bsnyen bkur la mngon par brtson pa/_ting nge 'dzin la mngon par brtson pa/_chos kyis gnas pa rnams kyis 
[\[238a.4\]]srung ba 'dzin pa dang /_pyi pyi ling gi shing srung ba gang dag lags pa bdag gis dran lags so/_/de nas klu'i rgyal po khyim bdag gis byin gyis gsol pa/_btsun pa bcom ldan 'das de bzhin du yun ji srid du nyan thos de dag yongs su 'dzin pa ma mchis 
[\[238a.5\]]par gnas pa de srid du bdag gis bsrung bar bgyi lags so/_/gzhan yang byams pa'i dus kyi bar du mchod rten chen po go ma sA la gan d+ha dus rtag tu chab dang /_zhugs dang /_gnod sbyin dang /_grul bum gyis kun tu 'khrug pa rnams las bdag gis bsrung 
[\[238a.6\]]bar bgyi lags so/_/bcom ldan 'das kyis bka' stsal pa/_lag 'gro'i bdag po legs so legs so/_/nga'i chos kyi tshul de ltar shin tu byin gyis brlabs pas grogs po dang sbyin bdag de lta bu dag gis yun ring por 'bar bar byed par 'gyur ro/_/yang 
[\[238a.7\]]de'i tshe byang chub sems dpa' sems dpa' chen po bye ba phrag drug cu po gang dag phyogs bcu'i sangs rgyas kyi zhing gzhan dag nas lung bstan pa chen po nyi ma'i snying po mnyan par bya ba'i phyir lhags shing 'dus pa de dag gis 'di skad ces gsol to/_/btsun pa bcom ldan 
[\[238b\]]
[\[238b.1\]]'das bdag cag gis kyang gling bzhi pa 'dir gnas par bgyi lags so/_/drang srong thub pa'i gnas me tog nas ba dan gyi bar dang /_gser nas sa le sbram gyi bar gyis yongs su gtams par bgyi lags so/_/las 'byang ba'i gzungs sngags nyi ma'i 
[\[238b.2\]]snying po 'di bcang bar bgyi lags so/_/gzhan dag la bstan par bgyi lags so/_/yang dag par rab tu bstan par bgyi lags so/_/bcom ldan 'das kyis ji skad bstan pa'i gzungs sngags de yang yid kyis rjes su brtags te gnas par bgyi lags so/_/
[\[238b.3\]]byang chub kyi lam dang /_pha rol tu phyin pa drug yongs su rdzogs par bgyi ba'i slad du bdag dang gzhan gyi las kyi sgrib pa byang bar bgyi lags so/_/da ltar bdud bye ba de dag lhags shing lha dang /_klu dang /_gnod sbyin dang /_lha ma yin dang /_nam 
[\[238b.4\]]mkha' lding dang /_mi 'am ci dang /_lto 'phye chen po grangs ma mchis pa/_dpag tu ma mchis pa de dag kyang lhags te/_bcom ldan 'das kyis kyang drang srong thub pa'i gnas mchod rten chen po'i gnas de dag thams cad klu rnams dang /_gnod sbyin rnams 
[\[238b.5\]]kyi sug par chang khyir stsal lags so/_/'on kyang 'di la bdud dang /_lha dang /_mi 'am ci dang /_lha ma yin de dag gi sems gzhan du gyur te/_bcom ldan 'das kyis drang srong thub pa'i gnas de rnams dag pa dag gi sug par chang khyir yongs su gtad 
[\[238b.6\]]lags zhes/_bcom ldan 'das kyis da ltar dang /_ma 'ongs pa'i dus na mi rnams kyi bar gyis mchod rten chen po'i gnas de dag la mi phan pa dang /_rab tu 'jig pa dang /_rnam par 'jig par pha rol gnod par 'gyur ba de lta bu ma dgongs na mi rung lags 
[\[238b.7\]]so/_/bcom ldan 'das kyis bka' stsal pa/_rigs kyi bu legs so legs so/_/ma 'jigs shig_/ma skrag shig_/'dir sngon gyi yang dag par rdzogs pa'i sangs rgyas gang dag byung bar gyur pa de dag gis drang srong thub pa'i gnas mchod rten chen 
[\[239a\]]
[\[239a.1\]]po'i gnas de dag thams cad byin gyis brlabs nas klu rnams dang /_gnod sbyin rnams la chang khyir yongs su gtad do/_/de bzhin du da ltar ngas kyang drang srong thub pa'i gnas mchod rten chen po'i gnas thams cad klu rnams dang /_gnod 
[\[239a.2\]]sbyin rnams kyi lag tu chang khyir yongs su gtad do/_/de ci'i phyir zhe na/_mi khom pa brgyad thob pa de dag gi las kyi sgrib pa yang dag par byang bar bya ba dang /_byang grol gyi bde ba'i rgyu yang dag par bskyed par bya ba dang /_sems can rnams kyi nye bar 'tsho ba'i yo 
[\[239a.3\]]byad sa bon gyi tshogs dang /_'byung ba'i tshogs dang /_sman dang /_nags tshal rnams yang dag par rab tu skye bar bya ba dang /_bza' ba rnam pa sna tshogs yongs su smin par bya ba dang /_dus ma yin pa'i rlung dang char pa rab tu zhi bar bya ba'i phyir drang srong thub pa'i gnas 
[\[239a.4\]]mchod rten chen po'i gnas de dag klu rnams dang /_gnod sbyin rnams kyi lag tu yongs su gtad pa'i phyir ro/_/yang gzhan yang mchod rten chen po'i gnas byung ngo cog dang /_'byung bar 'gyur ba gang du de bzhin gshegs pa bltams pa dang /_dka' thub kyi tshal 
[\[239a.5\]]gang du bsam gtan la mngon par brtson pa dang /_gang du byang chub mngon par rdzogs par sangs rgyas pa dang /_gang du chos kyi 'khor lo bskor ba nas gang du de bzhin gshegs pa'i chos kyi sku'am/_btsas pa'i sku rab tu bzhag pa'i bar dang /_gang dang gang 
[\[239a.6\]]du de bzhin gshegs pa'i nyan thos chos kyis gnas pa rnams gnas par gyur pa dang /_gnas par 'gyur ba nas nga'i chos kyi tshul gnas par 'gyur ba'i bar gyis gnas de dag thams cad lha dang bcas pa'i 'jig rten gyi mchod rten dag yin no/_/yang mchod 
[\[239a.7\]]rten chen po'i gnas de dag kyang bdud rnams dang /_lha rnams dang /_klu rnams dang /_gnod sbyin rnams dang /_lha ma yin rnams kyi lag tu yongs su bskyang bar bya ba'i phyir yongs su gtad do/_/gzhan yang 'byung po thams cad rab tu dad par byed pa dang /_
[\[239b\]]
[\[239b.1\]]phyir mi ldog par byed pa gang 'di lung bstan pa chen po ting nge 'dzin mngon par sgrub pa/_so sor sdang ba thams cad phyir zlog par byed pa zhes bya ba ngas khyed cag la sbyin par bya ste/_sngon gyi de bzhin gshegs pa thams cad kyis gsungs shing byin gyis brlabs la 
[\[239b.2\]]mngon par rjes su yi rang bar mdzad pa/_sdang ba rnams mngon par dad par byed pa/_phyir zlog par byed pa/_dge ba la yang dag par sbyor du 'jug pa yin no/_/de bzhin du ma byon pa'i de bzhin gshegs pa thams cad kyis zhes bya ba nas mngon par dad par byed 
[\[239b.3\]]cing phyir zlog par byed la/_dge ba la yang dag par sbyor du 'jug pa'i bar du yin no/_/lung bstan pa chen po rdzu 'phrul gyi rkang pa bzhi'i rgyu 'thun pa/_mngon par sgrub pa'i bdag po chen po sdang ba thams cad phyir ldog par byed pa 'di ni brtul zhugs chen po yang dag 
[\[239b.4\]]par sgrol bar byed pa'o/_/ye shes chen po la 'jug par byed pa'o/_/thos pa mang po kun tu 'dzin pa'o/_/thabs chen po yang dag par sgrol bar byed pa'o/_/dgra chen po nges par 'dul bar byed pa'o/_/sdang ba chen po rab tu dad par byed pa'o/_/nad chen 
[\[239b.5\]]po las rab tu thar bar byed pa'o/_/nad chen po las rab tu sgrol bar byed pa'o/_/'jigs pa chen po phyir zlog par byed pa'o/_/dgon pa chen po las nges par rgal bar byed pa'o/_/bden pa chen po mthong bar byed pa'o/_/bzod pa chen po la reg par byed 
[\[239b.6\]]pa'o/_/ye shes chen po'i rgya mtsho la 'jug par byed pa yin no zhes bya ba nas bla na med pa yang dag par rdzogs pa'i byang chub thams cad mngon par rdzogs par 'tshang rgya bar byed pa'o zhes bya ba'i bar du'o/_/tad+ya thA/_A ma a bA sa/_A ma ba ri ba ra/_sa~M 
[\[239b.7\]]shrI ya/_gam+b+ha pa ri pA sA/_mi tra mi tra/_shwA ya mi tra/_pa ri bA sA/_mi tra sa ma dz+nyA ya/_ni ka tha sa ma dz+nyA ya/_tri sh+yang g+ha ba/_dra ba/_rA dza/_bi na shA ya/_sa ma shA ya/_nir an b+ha dra ma/_bA bA gram/_r-id d+hi bi gra maN/_sa ma dz+nyA na/_
[\[240a\]]
[\[240a.1\]]a ba brga/_na rA ya na brga/_sa mA gram/_sarba ta thA ga ta a d+hiSh+Tha na mA rga swA hA/_bzhin [{]bzangs [,]bzang [}]dag 'di ni sangs rgyas thams cad kyis gsungs shing byin gyis brlabs pa ste/_rdzu 'phrul gyi rkang pa'i rgyu 'thun pa'i ting nge 'dzin thams cad 
[\[240a.2\]]mngon par sgrub pa/_sdang ba thams cad phyir zlog par byed pa nas dge ba la yang dag par sbyor du 'jug par byed pa'i bar dang /_brtul zhugs chen po yang dag par sgrol bar byed pa nas byang chub thams cad mngon par rdzogs par 'tshang rgya bar byed pa'i bar yin 
[\[240a.3\]]no/_/gang dang gang du da ltar dang /_ma 'ongs pa'i dus su de'i tshe mchod rten chen po'i gnas de dag la bdud dam/_lha'am/_klu'am/_gnod sbyin nam/_srin po'am/_lha ma yin nam/_nam mkha' lding ngam/_mi 'am ci'am/_grul bum nas 
[\[240a.4\]]mi dang mi ma yin pa'i bar du sus chu'am/_me'am/_pha rol gnon pa gzhan gang yang rung ba zhig gis mi phan pa dang /_rab tu 'jig pa dang /_rnam par 'jig par rtul bar byed na der khyed kyis 'di ltar dus gsum du gshegs pa'i de bzhin gshegs 
[\[240a.5\]]pa rnams yid la bya zhing sems can thams cad la yang byams pa'i yid kyis lung bstan pa chen po ting nge 'dzin thams cad mngon par sgrub pa/_sdang ba thams cad phyir zlog par byed pa 'di dran par byas na de'i tshe de dag gi sems kyi rgyud rab tu dad par 
[\[240a.6\]]byed par 'gyur ro/_/phyis kyang rnam par gzhig par bya ba'i phyir rtul bar mi byed do/_/rigs kyi bu gang gis lung bstan pa chen po ting nge 'dzin thams cad mngon par sgrub pa/_sdang ba thams cad phyir zlog par byed pa 'di thos nas sdig pa'i sems phyir zlog 
[\[240a.7\]]par mi byed pa dang /_nyes par byas pa'i las spong bar mi byed pa ni lha dang bcas pa'i 'jig rten nas skye dgu'i bar la ngas yang dag par rjes su ma mthong ste/_sngon gyi sha khon dang 'dres pa ni ma gtogs so/_/kye bcom ldan 'das kyis lung bstan pa 'di bshad 
[\[240b\]]
[\[240b.1\]]pa na 'khor de'i nang nas lha dang /_klu dang /_gnod sbyin dang /_srin po dang /[ {]yi dgas [,]yi dwags [}]dang /_grul bum dang /_sha za dang /_mi dang /_mi ma yin pa gang dag bcom ldan 'das la mngon par dad pa de dag thams cad bcom ldan 'das la shin tu dga' 
[\[240b.2\]]ba dang /_mchog tu dga' ba dang /_rab tu dad pa skyes so/_/yang de'i tshe bcom ldan 'das kyi rdzu 'phrul gyi mthus bdud sdig can bdag gis rang gi gnas su ting nge 'dzin mngon par sgrub pa 'di thos so/_/thos nas kyang bcom ldan 'das la shin tu dga' 
[\[240b.3\]]ba dang /_dad pa dang /_gus pa skyes nas mchi ma dag phyung ste/_'khor rnams la 'di skad ces smras so/_/nga'i tshig nyon cig_/'di ni drang srong thub pa rgyal ba'i mchog bzod pa dang /_yon tan dang /_nges pa'i tshig rab mchog can de srin bus gang 
[\[240b.4\]]ba'i ri'i gnas dam pa la 'bar ba la lag 'gro chen po dang /_lha rnams kyis bzod pa'i dus bstan te/_nga yang der 'gro zhing mnyam pa med pa'i dge sbyong la bzod par gsol lo/_/de nyid la skyabs su 'gro'o/_/mtshungs pa med pa'i snying brtse ba rnam pa 
[\[240b.5\]]sna tshogs dang ldan pa rgyal ba bzod pa can de la skyabs su 'gro ba ni nga dang lhan cig 'dong bar byos shig_/de'i chos bstan du med pa nyon cig_/nyon mongs pa'i dra ba chod cig_/rdul med cing 'jigs pa med pa'i grong khyer du 'jug par byos shig_/de nas 
[\[240b.6\]]bdud sdig can 'khor bye ba phrag brgyad cu dang ldan pas bcom ldan 'das kyi zhabs gnyis la mgo bos phyag 'tshal te 'di skad ces gsol to zhes bya ba'i bar du'o/_/rkang gnyis dam pa shin tu zhi mdzad pa/_/bzod stobs des mthu can la bzod par gsol/_/
[\[240b.7\]]khyod kyi yon tan bdag gis kun tu 'tshal/_/bdag gis log pa gang bgyis de bzod gsol/_/dus gsum rgyal ba kun la bdag phyag 'tshal/_/chos dang dge 'dun la yang bdag skyabs mchi/_/bla ma bdag gi nongs par gzung du gsol/_/slan 
[\[241a\]]
[\[241a.1\]]chad khyod la bdag 'khrug yong mi bgyid/_/de nas bcom ldan 'das kyis bdud sdig can la 'di skad ces bka' stsal to/_/nga la khro med nyon mongs thams cad med/_/rtag tu sems can kun la sems snyoms te/_/bdud khyod la ni 
[\[241a.2\]]sems kyang dga' ba yin/_/rgyal ba bzod pa'i thugs ldan rtag tu bzod/_/de nas bdud sdig can mchog tu dga' ba dang dad pa skyes nas bcom ldan 'das kyi zhabs gnyis la mgo bos phyag 'tshal te/_lan gsum bskor ba byas nas bcom ldan 'das 
[\[241a.3\]]'ba' zhig la blta zhing 'dug go/_/de nas 'khor de'i nang nas bdud kyi bu 'od 'phro rtsub ces bya ba bdud kyi yul thams cad dang lhan cig tu bcom ldan 'das kyi zhabs gnyis la phyag 'tshal te bcom ldan 'das la 'di skad ces gsol to/_/btsun pa bcom 
[\[241a.4\]]ldan 'das mig mig ces bgyi ba lags na/_btsun pa bcom ldan 'das ci gzugs rnams kyi rgyu mig lags sam/_'on te mig gi rgyu gzugs rnams lags pa nas ci chos rnams kyi rgyu yid kyi khams lags sam/_'on te yid kyi rgyu chos rnams kyi 
[\[241a.5\]]bar lags/_/bcom ldan 'das kyis bka' stsal pa/_rigs kyi bu gzugs rnams kyi rgyu yang mig ma yin la/_mig gi rgyu yang gzugs rnams ma yin pa nas chos rnams kyi rgyu yang yid ma yin la/_yid kyi rgyu yang chos rnams kyi bar ma 
[\[241a.6\]]yin no/_/rigs kyi bu 'on kyang mig ni mig gis stong pa'o/_/de lta mod kyi mig la rten cing mig gi rnam par shes pa skye'o/_/de'i rkyen gyis gzugs rnams rab tu shes pa nas yid kyi rkyen gyis yid kyi rnam par shes pa skye'o/_/de'i rkyen gyis chos rnams 
[\[241a.7\]]kyi bar rnam par shes pa'o/_/mig gi rnam par shes pa dmigs nas gang nas kyang 'ong ba med do/_/gang du yang 'gro ba med do/_/mig phyi na sdod pa yang med de/_dus gsum du gtogs pa thams cad la gang la yang mi dmigs so/_/mig la 
[\[241b\]]
[\[241b.1\]]'bri ba nyid med do/_/gang ba nyid med do/_/brda med do/_/tha snyad med do/_/yang dag par 'du ba med do/_/gzhi med do/_/dper na snga dro'i dus su nyi ma shar ba na skar khung gang dang gang du nyi ma'i 'od zer dag zhugs pa ni ra ba la gnas pa dag tu yang 
[\[241b.2\]]dag par snang ngo /_/ra ba la mun pa dang /_snang ba dang /_rtog pa yang med do/_/ra ba gang yin pa de nyid snang ba yang ma yin no/_/ra ba'i rkyen gyis snang ba yang ma yin te/_'on kyang de la snang ba yang yod do/_/snang ba gang yin pa de nyid nyi ma dang /_nyi ma gang yin 
[\[241b.3\]]pa de nyid snang ba yang ma yin no/_/nyi ma nub pa na snang ba yang med par 'gyur ro/_/gang na yang snang ba'i 'gro ba dang gzhi med de/_'on kyang nyi ma'i rkyen gyis snang bar rab tu shes shing gzugs kyi snang ba la rten par yang snang ngo /_/de bzhin du nang gi skye mched drug 
[\[241b.4\]]po de dag gi rgyu yang nang gi skye mched drug po de dag yin no zhes bya ba'i bar du'o/_/nang gi skye mched rnams kyi rgyu yang phyi rol gyi skye mched rnams ma yin te/_phan tshun du bsdus pa nyid kyi phyir ro/_/bsdus pa la ni rnam par rgyu ba med do/_/yang dag par 'du ba 
[\[241b.5\]]med do/_/gzhi med do/_/phyi dang nang gi skye mched rnams la rnam par shes pa'i bar dang /_brda dang /_rnam par rgyu ba med do/_/yang dag par 'du ba med do/_/gzhi yang med pa nyid de/_phan tshun du bsdus pa nyid kyi phyir dang /_yul ma yin pa nyid kyi phyir ro/_/
[\[241b.6\]]'on kyang rnam par shes pas rnam par shes par byed de/_'du byed kyi rkyen gyis rnam par shes pa yin pas rnam par shes pa yang 'du byed kyi rgyu lags so/_/'du byed rnams ni gsum ste/_lus kyi 'du byed dang /_ngag gi 'du byed dang /_yid kyi 'du byed 
[\[241b.7\]]do/_/de la lus kyi 'du byed rnams gang zhe na/_lus kyi 'du byed rnams zhes bya ba ni dbugs rngub pa dang 'byung ba dag yin te/_de dag ni lus kyi 'du byed rnams so/_/dbugs rngub pa dang /_'byung ba de dag kyang yan lag rnams len pa ste/_mi mnyam pa 
[\[242a\]]
[\[242a.1\]]dang mnyam pa nyid kyi phyir dang /_ma nor ba de bzhin nyid kyi phyir/_gzhan gang yang rung ba'i skal ba mi mnyam pa nyid dang /_sar pa sar pa dang /_rnying pa med pa nyid dang /_rnam par mi gnas pa'i mtshan nyid 
[\[242a.2\]]dang /_nam mkha' dang mnyam pa dang /_nam mkha' la kun tu rgyu ba dag yin no/_/rlung gang yin pa de ni nam mkha' ma yin no/_/nam mkha' gang yin pa de nyid kyang rlung ma yin te/_phan tshun du 'dres pa yin la phan tshun spyod yul ni ma yin no/_/gnyi 
[\[242a.3\]]ga stong pa dang /_brjod du med pa dang /_mtshan nyid dang bral ba dag yin no/_/'bri ba dang /_gang ba med pa dag yin no/_/pha rol dang tshu rol la gnas pa dang /_yang dag pa'i mtha' yang dag par 'phags pa ni lus kyi 'du byed rnams yin te/_de lta bas 
[\[242a.4\]]na rnam par shes pa la lus kyi 'du byed rnams gnas pa ma yin te/_tshogs pa med/_rnam par rgyu ba med/_yang dag par 'du ba med/_gzhi dang yang dag pa'i rjes su 'brel ba med do/_/rnam par shes pa gzhi dang yang dag par rjes su 'brel pa'o zhes 
[\[242a.5\]]bya ba'i bar yang de bzhin no/_/de la ngag gi 'du byed rnams zhes bya ba gang zhe na/_rtog pa dang /_dpyod pa rnams so/_/rtog pa rnams gang zhe na/_gang dag dbugs rngub pa 'jug par byed pa dang /_'byung bar byed pa rnams te/_sems kyis rjes su 'thun par 
[\[242a.6\]]byas pa dag yin no/_/de la rtog pa rnams kyis rtog par byed pa nas 'jig pa'i mtshan nyid rnams kyis rtog par byed/_yongs su dag pa la rtog par byed/_rlung la rten pa'i rtog pa de dag skye bar byed/_dgag pa'i bar du ste/_rtog pa'i rlung rnams ni skad cig la 
[\[242a.7\]]'chel pa yin no/_/rlung rnams kyang rtog pa rnams yin par mi 'gyur te/_gnyi ga yang phan tshun du spyod yul ma yin zhing phan tshun du mtshan nyid dang bral ba nas brjod du med pa dag dang /_nam mkha' ltar med pa dag pa'i bar du'o/_/de la dpyod pa rnams gang zhe na/_dpyod 
[\[242b\]]
[\[242b.1\]]pa gang dag grang ba'i rnam pa'am/_dro ba'i rnam par lus thams cad kyi dbugs rngub pa dang 'byung ba'i rlung rnams rgyu bar byed pa yin no/_/dpyod pa dag gis 'dus te reg pa rnam par mi shes te/_dpyod pa de dag rlung rnams dang phan tshun du spyod yul ma yin te/_phan 
[\[242b.2\]]tshun du mtshan nyid dang bral ba nas brjod du med pa dag pa'i bar du'o/_/de la yid kyi 'du byed rnams gang zhe na/_yid kyi 'du byed rnams zhes bya ba ni 'du shes dang sems pa'o/_/de la 'du shes gang zhe na/_sems gang gis chos de dag de ltar shes pa nas gang gi 
[\[242b.3\]]tshe dbugs rngub pa de'i tshe dbugs 'byung ba med do zhes bya ba'i bar du ste/_de ltar 'du byed rnams la 'du shes rnam par bsgoms pa yin no/_/yang dag par byung nas kyang 'du byed rnams zad pa yin te/_rjes su 'thun par 'du shes pas kyang 'du byed kyi 'du shes 
[\[242b.4\]]rnam par sgom par byed pa 'di ni 'du shes zhes bya ste/_'du shes de ni rlung rnams la rten pa nas gnyi ga brjod du med pa'i bar du'o/_/de la sems pa gang zhe na/_sems pa gang dag gis zhes bya ba nas 'du byed rnams la 'du shes rnam par bsgoms pas yang dag 
[\[242b.5\]]pa nyid skyon med pa la zhugs shing so so'i skye bo'i sa las rnam par 'das par byed do zhes bya ba'i bar du ste/_skye ba dang 'jig pa sgom pa 'du byed rnams las sems sel bar byed pa/_rlung rnams 'phro bar mi byed pa 'di ni sems pa zhes bya'o/_/tshor ba gsum spang 
[\[242b.6\]]ba'i phyir ye shes kyi rten mig ma 'dres pa can zhes bya ba nas/_yid ma 'dres pa can zhes bya ba'i bar dang /_'phags pa zhes bya'o zhes bya ba'i bar du'o/_/rigs kyi bu de ltar yang gzugs dmigs pa'i rgyu mig ma yin no/_/mig gi rgyu gzugs ma yin pa 
[\[242b.7\]]nas chos rnams kyi rgyu yid ma yin no/_/yid kyi rgyu chos rnams ma yin pa'i bar du ste/_gnyi ga phan tshun du spyod yul ma yin/_phan tshun du brdar btags pa ma yin/_rnam par rgyu ba ma yin/_yang dag par gnas pa ma yin/_yang dag par 'du ba ma yin/_
[\[243a\]]
[\[243a.1\]]brjod du med pa dag yin/_pha rol dang tshu rol la gnas pa dang /_yang dag pa'i mtha' la yang dag par rten pa dag yin no/_/kye yang bcom ldan 'das kyis bstan pa 'di bshad pa na bdud kyi bu 'od 'phro rtsub bdud kyi 'khor sngon gyi rgyal ba 
[\[243a.2\]]la lhag par bya ba byas pa nyi khri dang lhan cig tu rjes su 'thun pa'i bzod pa thob par gyur to/_/de'i tshe lha dang mi sngon gyi rgyal ba la lhag par bya ba byas pa/_sems can dpag yas pa yang bsam gtan dang po la gnas par gyur pa nas bsam gtan bzhi pa'i bar thob 
[\[243a.3\]]par gyur to/_/kha cig ni 'bras bu dang po la gnas par gyur pa nas 'bras bu gsum pa la gnas par gyur pa'i bar du'o/_/kha cig gis ni nyan thos kyi theg pa la sa bon bskyed pa nas rkyen gyi theg pa la sa bon bskyed pa'i bar du'o/_/kha cig gis ni bla na med pa yang dag par rdzogs 
[\[243a.4\]]pa'i byang chub tu sems bskyed do/_/klu'i 'khor de'i nang nas kyang klu dkrigs phrag drug cus bla na med pa yang dag par rdzogs pa'i byang chub tu sngon ma bskyed pa'i sems bskyed par gyur to/_/sangs rgyas kyi zhing mi mjed thams cad du sa chen po rnam pa drug tu rab tu 'gul to/_/der phyogs 
[\[243a.5\]]bcu nas byang chub sems dpa' sems dpa' chen po gang dag lhags pa de dag gis bcom ldan 'das la mchod pa'i las bya ba'i phyir byang chub sems dpa'i ting nge 'dzin rnam pa sna tshogs kyis rab tu phye ba'i rin po che'i char pa dang /_ras bcos bu'i char pa dang /_
[\[243a.6\]]me tog gi char pa sna tshogs rab tu phab ste gsol pa/_sngon ma thos pa'i 'dus pa 'di dang /_ting nge 'dzin bstan pa 'di ni mchog tu ngo mtshar lags shing rmad du byung ba lags so/_/'di ni shAkya thub pa'i chos kyi 'khor lo bskor ba gnyis pa lags so/_/
[\[243a.7\]]btsun pa bcom ldan 'das bdag cag gis kyang nyi ma'i snying po lung bstan pa chen po shin tu rgyas pa'i sde'i mdo'i gzungs sngags 'di bzung nas rang rang gi sangs rgyas kyi zhing rnams su sems can rnams la rab tu bstan par bgyi lags so/_/der bdud dang /_
[\[243b\]]
[\[243b.1\]]lha dang /_klu dang /_gnod sbyin dang /_srin po dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_grul bum dang /[ {]yi dgas [,]yi dwags [}]dang /_sha za gang dag lhags pa de dag gis kyang mchog tu ngo mtshar thob nas sil snyan rnam 
[\[243b.2\]]pa sna tshogs kyi sgra 'byin par byed cing bcom ldan 'das la rin po che sna tshogs dang /_ras bcos bu dang /_chos gos dang /_rgyan dang /_me tog dang /_phreng ba dang /_dri dang /_byug pa sna tshogs kyis mchod pa byas so/_/de nas bcom ldan 'das la 
[\[243b.3\]]klu'i rgyal po rgya mtshos 'di skad ces gsol to/_/btsun pa bcom ldan 'das bdag la thugs brtse ba nye bar bzung ste/_bdag gi gnas su rgya mtsho chen por bsod snyoms la gshegs par gsol/_der bcom ldan 'das las bdag 'khor dang bcas 
[\[243b.4\]]pas nyi ma'i snying po lung bstan pa chen po 'di thog ma dang /_bar dang /_tha ma 'di thams cad mnyan par bgyi lags so/_/bcom ldan 'das kyis bka' stsal pa/_lag 'gro'i bdag po da de bzhin gshegs pa rgya mtsho chen por mi gshegs so/_/gsol 
[\[243b.5\]]pa/_btsun pa bcom ldan 'das su zhig sems rtse gcig pas nyi ma'i snying po lung bstan pa chen po 'di nyan par bgyid pa'i rigs kyi bu'am rigs kyi bu mos bsod nams mang po ji snyed cig skyed par bgyid lags/_bcom ldan 'das kyis bka' stsal pa/_
[\[243b.6\]]lag 'gro'i bdag po sems can su la la zhig byung nas gling bzhi pa 'di thams cad rin po che thams cad kyis yongs su gang bar byas nas de bzhin gshegs pa rnams la sbyin pa sbyin par byed pa dang /_skyes bu cig shos su zhig sems rtse gcig pas nyi ma'i 
[\[243b.7\]]snying po lung bstan pa chen po 'di thams cad yongs su rdzogs par nyan par byed na bsod nams kyi phung po snga ma des ni bsod nams kyi phung po cig shos 'di la brgya'i char yang nye bar mi 'gro'o/_/stong gi cha dang /_bye ba phrag brgya stong gi cha dang /_grangs dang /_cha dang /_dpe 
[\[244a\]]
[\[244a.1\]]dang /_rgyur yang mi bzod do/_/lag 'gro'i bdag po nyi ma'i snying po 'di thos pa tsam gyi bsod nams kyi phung po yang de ltar zab pa yin no/_/gsol pa/_btsun pa bcom ldan 'das gal te da rgya mtsho chen por mi gshegs lags na bdag gis 
[\[244a.2\]]kyang nyi ma'i snying po lung bstan pa chen po 'di mnyan nas yi ger bris te bcang bar bgyi lags na rgya mtsho chen por dge ba'i chos ji snyed cig rnam par 'phel bar 'gyur lags/_bcom ldan 'das kyis bka' stsal pa/_lag 'gro'i bdag po gang dang gang du nyi ma'i 
[\[244a.3\]]snying po lung bstan pa chen po thams cad bris nas 'chang bar 'gyur ba de dang de nyid du phan yon bcu 'byung ngo /_/bcu gang zhe na/_khyim de dang de zhes bya ba nas yul zhes bya ba'i bar der nor dang /_'bru dang /_nye bar spyod pa dang /_longs spyod mang po dang /_rin po 
[\[244a.4\]]che rnam pa sna tshogs ma tshang ba med par 'gyur ro/_/gzhan yang khyim mam yul gang na nyi ma'i snying po lung bstan pa chen po 'di bris nas mchod par 'gyur ba de dang der mchod rten chen po de dag na gang dag de la mchod pa bya ba'i phyir gnas pa'i byang chub sems 
[\[244a.5\]]dpa' sems dpa' chen po bye ba phrag drug cu po de dag gis kyang blta ba dang /_phyag bya ba dang /_mchod pa bya ba dang /_bsnyen bkur bya ba'i phyir lhags nas der 'thab pa dang /_thab mo dang /_mi ngas dang /_nad dang /_mu ge dang /_dmag tshogs gnyi 
[\[244a.6\]]ga dang /_dus ma yin pa'i rlung dang /_char pa dang /_nad rnam pa sna tshogs rab tu zhi bar byed do/_/yang de'i tshe byang chub sems dpa' sems dpa' chen po bye ba phrag drug cu po de dag thams cad kyis 'di skad ces gsol to/_/btsun pa bcom ldan 'das de bzhin 
[\[244a.7\]]du bgyi lags so/_/khyim mam zhes bya ba nas yul 'khor gyi bar gang na nyi ma'i snying po lung bstan pa chen po 'di yi ger bris shing mchod par 'gyur ba der bdag cag gis 'thab pa dang /_thab mo dang /_mi ngas dang /_nad dang /_mu ge dang /_dmag tshogs gnyi ga dang 
[\[244b\]]
[\[244b.1\]]dus ma lags pa'i rlung dang /_char pa rnam pa sna tshogs rab tu zhi bar bgyi lags so/_/bka' stsal pa/_gzhan yang khyim mam zhes bya ba nas yul 'khor zhes bya ba'i bar gang na nyi ma'i snying po lung bstan pa chen po 'di yi ger bris par 'gyur ba'i yul 
[\[244b.2\]]'khor zhes bya ba'i bar der brgya byin dang /_tshangs pa dang /_rgyal po chen po bzhi dang /_gnod sbyin gyi sde dpon nyi shu rtsa brgyad 'khor dang bcas pa dang /_lha mo chen mo dpal dang /_lha mo chen mo dbyangs can dang /_sa'i lha mo brtan ma dang /_sman gyi 
[\[244b.3\]]lha mo grub pa 'khor dang bcas pas khyim zhes bya ba nas yul 'khor zhes bya ba'i bar der rtag par rgyun du nyin mtshan du srung bar 'gyur ro/_/yongs su skyong bar 'gyur ro/_/de'i tshe brgya byin dang /_tshangs pa zhes bya ba nas sman gyi lha mo grub pa zhes bya ba'i 
[\[244b.4\]]bar 'khor dang bcas pas kyang 'di skad ces gsol to/_/btsun pa bcom ldan 'das de bzhin du bgyi lags so zhes bya ba nas gzhan yang zhes bya ba'i bar du ste/_khyim dang zhes bya ba nas yul 'khor zhes bya ba'i bar gang na zhes bya ba nas khyim dang zhes 
[\[244b.5\]]bya ba nas/_yul 'khor zhes bya ba'i bar de dang der sangs rgyas mang po la bsnyen bkur byas pa/_dbang che bar grags pa/_dbang che bar grags pa/_sbyin pa dang /_dul ba dang /_yang dag par sdom pa phun sum tshogs pa rnams skye ba len par byed 
[\[244b.6\]]do/_/gzhan yang khyim de dang der sems can rnams 'dod pa'i yon tan lnga la ma chags pa dang /_rtag tu sbyin pa'i pha rol tu phyin pa la brtson par 'gyur ro zhes bya ba'i bar du'o/_/gzhan yang snod du gyur pa'i sbyin gnas de dag nyid la mngon par dga' bar 'gyur ro/_/
[\[244b.7\]]gzhan yang der rtag par rgyun du chos kyi ro rnam pa sna tshogs kyi char pas khyab par 'gyur ro zhes bya ba'i bar du'o/_/gzhan yang der sems can rnams rtag tu dge ba bcu'i las kyi lam yang dag par blang ba la mngon par brtson par 'gyur ro/_/gzhan yang der sems can 
[\[245a\]]
[\[245a.1\]]rnams rtag tu byams pa'i sems dang ldan pa dang /_snying rje'i sems dang ldan pa dang /_'dod chags dang bral ba'i sems dang ldan par 'gyur ro/_/gzhan yang khyim dang zhes bya ba nas yul 'khor zhes bya ba'i bar de dang de dag tu sems can 
[\[245a.2\]]rnams ngan song gsum spangs pa dang /_mtho ris su skye bar 'gyur ro/_/lag 'gro'i bdag po de la khyim dag dang zhes bya ba nas yul 'khor zhes bya ba'i bar du nga la mchod pa bya ba'i phyir nyi ma'i snying po lung bstan pa chen po 'di yi ger bris shing yang dang yang klog 
[\[245a.3\]]pa'i khyim zhes bya ba nas yul 'khor zhes bya ba'i bar der phan yon de dag 'byung bar 'gyur na/_gang dag 'don par byed pa dang /_chos de dag la yang dag par snang bar byed pa dang /_chos kyi gnas pas gnas par byed pa la lta smos kyang ci dgos/_bsod nams 
[\[245a.4\]]kyi phung po de ni ngas bskal pa brgyar yang bstan par sla ba ma yin te/_lag 'gro'i bdag po nyi ma'i snying po lung bstan pa chen po 'di ni de ltar zab bo/_/nyi ma'i snying po lung bstan pa chen po 'di ni de ltar yon tan che ba'o/_/de ltar phan yon che ba'o/_/bcom 
[\[245a.5\]]ldan 'das kyis de skad ces bka' stsal nas/_phyogs bcu'i sangs rgyas kyi zhing thams cad nas lhags pa'i byang chub sems dpa' sems dpa' chen po de dag dang /_bdud dang /_lha dang /_klu dang /_gnod sbyin dang /_srin po dang /_lha ma yin dang /_
[\[245a.6\]]nam mkha' lding dang /_dri za dang /_mi 'am ci dang /_lto 'phye chen po dang /_grul bum dang /[ {]yi dgas [,]yi dwags [}]dang /_sha za dang /_srul po dang /_mi dang /_mi ma yin pa de dag yi rangs shing rab tu dga' la/_dga' ba dang /_yid bde ba skyes nas bcom 
[\[245a.7\]]ldan 'das kyis gsungs pa la mngon par bstod do//_//'phags pa 'dus pa chen po theg pa chen po'i mdo las nyi ma'i snying po'i le'u bcu gcig pa rdzogs so//_//'phags pa shin tu rgyas pa chen po'i sde nyi ma'i snying po zhes bya ba'i mdo rdzogs so//_//
[\[245b\]]
[\[245b.1\]]rgya gar gyi mkhan po sarba dz+nyA de ba dang /_bid+yA ka ra pra b+ha dang /_d+harmA ka ra dang /_lo ts+tsha ba ban de bzang skyong gis bsgyur/_zhu chen gyi lo ts+tsha ba ban de dpal brtsegs kyis zhus te gtan la phab pa//_//
[\[245b.2\]{D258}]@##/_/rgya gar skad du/_Ar+ya ta thA ga ta gar+b+ha nA ma ma hA yA na sU tra/_bod skad du/_'phags pa de bzhin gshegs pa'i snying po zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag 
[\[245b.3\]]gis thos pa'i dus gcig na/_bcom ldan 'das mngon par rdzogs par sangs rgyas nas lo bcu bzhes pa dang shin tu tsha ba'i dus kyi tshe rgyal po'i khab na bya rgod kyi phung po'i ri la rin po che'i gdugs kyi khang [{]bzangs [,]bzang [}]tsan dan gyi snying po'i khang pa brtsegs pa na/_slob 
[\[245b.4\]]pa dang mi slob pa'i nyan thos kyi dge slong 'bum du tshang ba'i dge slong gi dge 'dun chen po phal cher dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin tu rnam par grol ba/_shes rab shin tu rnam par grol 
[\[245b.5\]]ba/_cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_sems can thams cad 
[\[245b.6\]]kyis dbang gi dam pa'i pha rol tu son pa sha stag la 'di lta ste/_tshe dang ldan pa 'od srung chen po dang /_tshe dang ldan pa lteng rgyas 'od srung dang /_tshe dang ldan pa chu klung 'od srung dang /_tshe dang ldan pa ga yA 'od srung dang /_tshe dang ldan pa kA t+yA'i bu chen po dang /_tshe dang 
[\[245b.7\]]ldan pa gsus po che dang /_tshe dang ldan pa bak+ku la dang /_tshe dang ldan pa nam gru dang /_tshe dang ldan pa rab 'byor dang /_tshe dang ldan pa byams ma'i bu gang po dang /_tshe dang ldan pa ngag dbang dang /_tshe dang ldan pa shA ri'i bu dang /_tshe dang ldan pa maud gal gyi bu chen po 
[\[246a\]]
[\[246a.1\]]dang /_tshe dang ldan pa cang shes kau Di n+ya dang /_tshe dang ldan pa 'char ka dang /_tshe dang ldan pa sgra gcan zin dang /_tshe dang ldan pa dga' bo dang /_tshe dang ldan pa nye dga' dang /_tshe dang ldan pa kun dga' bo dang /_de dag la sogs pa dge slong 'bum 
[\[246a.2\]]du tshang ba dang thabs cig tu bzhugs so/_/byang chub sems dpa' sems dpa' chen po sangs rgyas kyi zhing tha dad pa nas 'dus pa gang gA'i klung drug cu'i bye ma snyed thams cad kyang skye ba gcig gis thogs pa mngon par shes pa chen po dang /_stobs dang /_mi 'jigs 
[\[246a.3\]]pa thob pa/_sangs rgyas bye ba khrag khrig 'bum phrag mang po la bsnyen bkur byas pa/_phyir mi ldog pa'i chos kyi 'khor lo rab tu bskor ba/_gang dag gi ming thos pa tsam gyis 'jig rten gyi khams tshad med grangs med pa'i sems can bla na med pa yang dag par 
[\[246a.4\]]rdzogs pa'i byang chub las phyir mi ldog par gyur pa sha stag la 'di lta ste/_byang chub sems dpa' sems dpa' chen po chos kyi blo gros dang /_seng ge'i blo gros dang /_stag gi blo gros dang /_don gyi blo gros dang /_rin po che'i blo gros dang /_rab mchog blo gros 
[\[246a.5\]]dang /_zla 'od dang /_rin chen zla 'od dang /_zla ba nya ba'i 'od dang /_rnam par gnon pa chen po dang /_rnam par gnon pa dpag med dang /_rnam par gnon pa mtha' yas dang /_'jig rten gsum rnam par gnon dang /_mi g.yo ba'i gnas rnam par gnon dang /_
[\[246a.6\]]mthu chen thob dang /_spyan ras gzigs dbang phyug dang /_spos kyi glang po dang /_spos dga' dang /_spos dga'i dpal dang /_dpal gyi snying po dang /_nyi ma'i snying po dang /_tog dang /_tog chen po dang /_tog dri ma med pa dang /_rin chen mtha' yas dbyug gu dang /_
[\[246a.7\]]rin chen dbyug gu 'dor dang /_rin chen dri med dbyug gu dang /_mchog tu dga' ba'i rgyal po dang /_rtag tu rab dga' dang /_lag na rin po che dang /_nam mkha'i mdzod dang /_ri bo dang /_ri rab dang /_ri bo chen po dang /_yon tan rin chen snang dang /_gzungs 
[\[246b\]]
[\[246b.1\]]kyi dbang phyug gi rgyal po dang /_sa 'dzin dang /_sems can thams cad kyi nad sel dang /_rab tu yid dga' dang /_yid skyo dang /_skyo med dang /_'od byed dang /_tsan dan dang /_g.yo bzlog dang /_dpag med mngon bsgrags dbyangs dang /_byang chub 
[\[246b.2\]]kun nas bslang dang /_mthong ba don yod dang /_chos thams cad la dbang bsgyur ba dang /_byang chub sems dpa' sems dpa' chen po byams pa dang /_'jam dpal gzhon nur gyur pa dang /_de dag la sogs pa byang chub sems dpa' sems dpa' chen po 
[\[246b.3\]]gang gA'i klung drug cu'i bye ma snyed dang yang thabs cig go/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa dpag tu med pa dang yang thabs cig go/_/
[\[246b.4\]]de nas bcom ldan 'das 'khor 'bum phrag du mas yongs su bskor cing mdun gyis bltas te/_rgyal po dang /_blon po chen po dang /_tshong dpon dang /_khyim bdag dang /_blon po dang /_grong rdal ba dang /_yul gyi mi rnams kyis bsti stang du byas/_bla mar byas/_
[\[246b.5\]]rim gro byas shing mchod do/_/de'i tshe bcom ldan 'das bshos gsol ba'i 'og tu tsan dan gyi snying po'i khang pa brtsegs pa de nyid kyi nang du yang dag 'jog la zhugs par gyur to/_/de nas sangs rgyas kyi mthus/_tsan dan gyi snying po'i khang pa brtsegs pa de las pad ma 
[\[246b.6\]]'dab ma bye ba khrag khrig phrag 'bum yod pa/_tshad shing rta'i phang lo tsam pa/_kha dog dang ldan pa kha ma bye ba bye ba khrag khrig phrag 'bum byung bar gyur te/_de dag steng gi nam mkha'i bar snang la mngon par 'phags nas thams cad dang ldan pa'i sangs rgyas kyi zhing 'di 
[\[246b.7\]]khebs par gyur te/_'di lta ste dper na rin po che'i bla re bzhin du kun tu gnas par gyur to/_/pad mo'i snying po re re la yang de bzhin gshegs pa'i sku skyil mo krung bcas te bzhugs shing 'od zer 'bum dag rab tu 'gyed par kun tu snang la/_pad ma de dag thams 
[\[247a\]]
[\[247a.1\]]cad kyang shin tu kha bye bar gyur to/_/de nas sangs rgyas kyi byin gyi rlabs kyis pad ma de dag gi 'dab ma de dag thams cad kyang mog mog po dang /_nog nog po dang /_dri nga ba dang /_smad par 'os pa dang /_mngon par dga' bar 'gyur ba ma yin par gyur to/_/'on 
[\[247a.2\]]kyang pad ma'i snying po de dag la de bzhin gshegs pa'i sku rnams skyil mo krung bcas te bzhugs shing 'od zer 'bum dag rab tu 'gyed par kun tu snang ngo /_/de bzhin gshegs pa'i sku pad ma'i snying po la bzhugs pa de dag gis kyang thams cad dang ldan pa'i sangs 
[\[247a.3\]]rgyas kyi zhing 'di khyab par gyur te/_de'i tshe sangs rgyas kyi zhing 'di shin tu mdzes par gyur to/_/de nas de'i tshe byang chub sems dpa'i tshogs thams cad dang /_'khor bzhi yang shin tu ngo mtshar du gyur cing dga' bar gyur to/_/bcom ldan 'das kyi rdzu 'phrul 
[\[247a.4\]]mngon par 'du mdzad pa de mthong nas the tsom du gyur te/_gang pad ma bye ba khrag khrig phrag 'bum 'di dag gi 'dab ma rnams 'di ltar kha dog ngan cing chu ba rnams kyang kha dog ngan la smad pa'i 'os su gyur te/_mngon par dga' bar 'gyur ba ma yin pa dang /_pad ma'i snying 
[\[247a.5\]]po de dag la yang de bzhin gshegs pa'i sku re re skyil mo krung bcas te bzhugs shing 'od zer 'bum dag rab tu 'gyed pas shin tu mdzes par kun tu snang ba 'di'i rgyu ni gang yin/_rkyen ni gang yin snyam mo/_/de nas thams cad dang ldan pa'i byang chub sems dpa'i 
[\[247a.6\]]tshogs dang /_'khor bzhi po the tshom du gyur pa rnams 'dong bar bya ba'i mtshan ma byas so/_/de'i tshe tsan dan gyi snying po'i khang pa brtsegs pa der byang chub sems dpa' sems dpa' chen po rdo rje'i blo gros zhes bya ba 'dus par gyur te 'dug go/_/de nas bcom ldan 'das kyis 
[\[247a.7\]]byang chub sems dpa' sems dpa' chen po rdo rje'i blo gros la bka' stsal pa/_rigs kyi bu khyod kyis chos can gyi gtam las rtsoms te de bzhin gshegs pa dgra bcom pa yang dag par rdzogs pa'i sangs rgyas la yongs su zhu bar spobs par gyis shig_/de nas 
[\[247b\]]
[\[247b.1\]]byang chub sems dpa' sems dpa' chen po rdo rje'i blo gros bcom ldan 'das kyis gnang bas lha dang /_mi dang /_lha ma yin dang bcas pa'i 'jig rten dang /_byang chub sems dpa' thams cad dang /_'khor bzhi po dag gi the tshom gyi zug rngu rig 
[\[247b.2\]]nas bcom ldan 'das la 'di skad ces gsol to/_/bcom ldan 'das 'jig rten gyi khams 'di thams cad pad ma kha dog ngan cing dri mi bda' ba 'di lta bu bye ba khrag khrig 'bum 'di dag gis khebs pa dang de dag gi dbus na yang de bzhin gshegs pa'i 
[\[247b.3\]]sku skyil mo krung bcas shing bzhugs te/_'od zer 'bum dag rab tu 'gyed par kun tu gda' ba dang /_de bzhin gshegs pa'i sku de dag mthong nas kyang srog chags bye ba khrag khrig phrag 'bum thal mo sbyar te phyag 'tshal ba'i rgyu ni gang lags/_rkyen ni gang 
[\[247b.4\]]lags/_de nas de'i tshe byang chub sems dpa' rdo rje'i blo gros kyis tshigs su bcad pa 'di dag gsol to/_/sangs rgyas stong phrag bye ba mi g.yo bar/_/pad ma dag gi dbus na bzhugs par ni/_/khyod kyis 'di 'dra'i rdzu 'phrul ston mdzad pa/_/bdag gis 
[\[247b.5\]]sngon chad nam yang 'di ma mthong /_/'od zer stong rnams rab tu 'gyed mdzad cing /_/sangs rgyas zhing 'di thams cad khengs par mdzad/_/ngo mtshar chos kyi rnams la rol mdzad pa'i/_/'dren pa rnams kyis bar chad ma mchis mdzod/_/'dab ma dag dang 
[\[247b.6\]]chu ba smad 'os la/_/kha dog ngan pa'i pad ma rnams dbus der/_/de dag rin chen rang bzhin 'drar bzhugs pa/_/ci yi slad du rdzu 'phrul 'di dag sprul/_/bdag gis sangs rgyas gang gA'i bye snyed mthong /_/de yi rdzu 'phrul khyad 'phags bdag mthong ste/_/
[\[247b.7\]]de ring gda' ba'i rnam sprul ci 'dra ba/_/sngon chad nam yang 'di 'dra 'di ma mthong /_/rkang gnyis gtso bo lhas ni bstan du gsol/_/rgyu gang rkyen gang lags pa bshad du gsol/_/'jig rten don mdzad thugs brtse gsung du gsol/_/lus can kun 
[\[248a\]]
[\[248a.1\]]gyi the tshom dgum du gsol/_/de nas bcom ldan 'das kyis byang chub sems dpa' sems dpa' chen po rdo rje'i blo gros la sogs pa thams cad dang ldan pa'i byang chub sems dpa'i tshogs la bka' stsal pa/_rigs kyi bu dag de bzhin gshegs 
[\[248a.2\]]pa'i snying po zhes bya ba'i mdo shin tu rgyas pa yod de/_de rab tu bstan pa'i phyir de bzhin gshegs pas snang ba'i mtshan ma 'di lta bu 'di byas so/_/de'i phyir legs par rab tu nyon la yid la zung shig dang ngas bshad do/_/byang chub sems dpa' sems dpa' chen 
[\[248a.3\]]po rdo rje'i blo gros dang /_thams cad dang ldan pa'i byang chub sems dpa'i tshogs des bcom ldan 'das la legs so zhes gsol te/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/rigs kyi bu dag ji ltar 
[\[248a.4\]]de bzhin gshegs pas sprul pa'i pad ma kha dog ngan pa/_dri nga ba/_smad par 'os pa/_mngon par dga' bar 'gyur ba ma yin pa 'di dag dang /_de bzhin gshegs pa'i gzugs mdzes pa/_gzugs bzang ba/_blta na sdug pa dag pad ma'i snying po 'di 
[\[248a.5\]]dag la skyil mo krung bcas shing 'khod de/_'od zer 'bum dag rab tu 'gyed cing 'khod pa de dag kyang rig nas lha dang mi rnams phyag 'tshal zhing mchod pa'i las kyang byed pa de bzhin du rigs kyi bu dag de bzhin gshegs pa dgra bcom pa yang dag par rdzogs 
[\[248a.6\]]pa'i sangs rgyas kyis kyang rang gi shes rab dang /_ye shes dang /_de bzhin gshegs pa'i mig gis sems can srog chags su gyur pa/_'dod chags dang /_zhe sdang dang /_gti mug dang /_sred pa dang /_ma rig pa'i nyon mongs pa bye ba phrag 'bum gyi 
[\[248a.7\]]sbubs su gyur pa thams cad dang /_rigs kyi bu dag sems can nyon mongs pa'i sbubs su gyur pa de dag gi nang na nga 'dra bar ye shes dang ldan pa/_mig dang ldan pa'i de bzhin gshegs pa mang po 'khod cing skyil mo krung bcas nas mi g.yo bar 'khod pa 
[\[248b\]]
[\[248b.1\]]mthong ste/_nyon mongs pa thams cad kyis nyon mongs pa can du gyur pa de dag gi nang na de bzhin gshegs pa'i chos nyid mi g.yo zhing srid pa'i 'gro ba thams cad kyis ma gos pa dag mthong nas de bzhin gshegs pa de dag ni nga dang 'dra'o zhes smra'o/_/
[\[248b.2\]]rigs kyi bu dag de bzhin gshegs pa'i mig ni de ltar mdzes pa yin te/_de bzhin gshegs pa'i mig des sems can thams cad de bzhin gshegs pa'i snying po can du mthong ngo /_/rigs kyi bu dag 'di lta ste dper na skyes bu lha'i mig can la la 
[\[248b.3\]]zhig gis lha'i mig gis 'di ltar kha dog ngan cing 'di ltar dri nga ba'i pad ma kha ma bye zhing ma gyes pa dag la bltas te/_de'i dbus na pad ma'i snying po la de bzhin gshegs pa skyil mo krung bcas shing 'dug par rig nas de bzhin gshegs pa'i gzugs blta 
[\[248b.4\]]bar 'dod de de bzhin gshegs pa'i gzugs de yang dag par sbyang ba'i phyir pad ma'i 'dab ma kha dog ngan cing dri nga ba smad par 'os pa de dag 'gyed cing sel ba de bzhin du rigs kyi bu dag de bzhin gshegs pas kyang sangs rgyas kyi mig gis sems can thams 
[\[248b.5\]]cad de bzhin gshegs pa'i snying por mthong nas sems can de dag gi 'dod chags dang /_zhe sdang dang /_gti mug dang /_srid pa dang /_ma rig pa'i nyon mongs pa'i sbubs dbye ba'i phyir chos ston te/_de sgrub pa'i de bzhin gshegs pa rnams ni 
[\[248b.6\]]yang dag pa nyid du gnas so/_/rigs kyi bu dag 'di ni chos rnams kyi chos nyid de/_de bzhin gshegs pa rnams byung yang rung /_ma byung yang rung /_sems can 'di dag ni rtag tu de bzhin gshegs pa'i snying po can yin na/_rigs kyi bu dag 
[\[248b.7\]]smad par 'os pa'i nyon mongs pa'i sbubs rnams kyis g.yogs pas de dag gi nyon mongs pa'i sbubs gzhig pa dang /_de bzhin gshegs pa'i ye shes kyang yongs su sbyang ba'i phyir de bzhin gshegs pa dgra bcom pa yang dag par rdzogs pa'i sangs 
[\[249a\]]
[\[249a.1\]]rgyas byang chub sems dpa' rnams la chos ston te/_bya ba 'di la yang mos par byed do/_/de la byang chub sems dpa' sems dpa' chen po chos de dag la mngon par brtson par gnas pa de dag gang gi tshe nyon mongs pa dang /_nye ba'i nyon mongs 
[\[249a.2\]]pa thams cad las yongs su grol bar gyur pa de'i tshe de bzhin gshegs pa dgra bcom pa yang dag par rdzogs pa'i sangs rgyas zhes bya ba'i grangs su 'gro ste/_de bzhin gshegs pa'i bya ba thams cad kyang byed do/_/de nas de'i tshe bcom ldan 'das kyis 
[\[249a.3\]]tshigs su bcad pa 'di dag bka' stsal to/_/ji ltar pad ma smad par 'os gyur pa/_/de yi 'dab ma sbubs gyur ma gyes la/_/de bzhin gshegs pa'i snying po ma gos de/_/mi 'ga' la las lha yi mig gis mthong /_/de ni de yi 'dab ma 'byed pa na/_/
[\[249a.4\]]dbus na rgyal ba'i lus ni mthong gyur nas/_/rgyal ba nye ba'i nyon mongs phyis mi 'gyur/_/de ni 'jig rten kun tu rgyal bar 'gyur/_/de bzhin ngas kyang srog chags thams cad kyi/_/dkyil der gnas pa'i rgyal ba rnams kyi lus/_/ji ltar smad 'os pad 
[\[249a.5\]]ma'i sbubs 'dra ba'i/_/nyon mongs stong phrag bye bas khebs par mthong /_/nga yang de dag gis ni gsal ba'i phyir/_/mkhas pa rnams la rtag tu chos ston to/_/sems can 'di dag sangs rgyas 'gyur bya zhes/_/rgyal ba'i phyir ni nyon mongs rnam par 
[\[249a.6\]]sbyong /_/nga yi sangs rgyas mig ni de 'dra ste/_/de yis rgyal ba'i lus su gnas pa yi/_/sems can 'di dag thams cad mthong gyur te/_/de dag rnam par sbyang phyir chos smra'o/_/rigs kyi bu dag gzhan yang 'di lta ste/_dper na sbrang tshang zlum po shing gi 
[\[249a.7\]]yal ga la 'phyang ba/_bung ba 'bum gyis kun tu bsrungs shing sbrang rtsis yongs su gang ba zhig yod la/_de nas sbrang rtsi 'dod pa'i mi zhig gis srog chags kyi rnam pa bung ba de dag thabs mkhas pas bskrad na sbrang rtsi des sbrang rtsi'i bya ba byed do/_/rigs kyi bu dag de bzhin 
[\[249b\]]
[\[249b.1\]]du sems can thams cad kyang sbrang tshang dang 'dra ste/_de la sangs rgyas nyid nyon mongs pa dang /_nye ba'i nyon mongs pa bye ba phrag 'bum gyis kun tu bsrungs pa de bzhin gshegs pa'i ye shes mthong bas rig go/_/rigs kyi bu dag ji ltar sbrang tshang gi nang na sbrang 
[\[249b.2\]]rtsi bung ba bye ba phrag 'bum gyis kun tu bsrungs pa yod par skyes bu mkhas pa zhig gis shes par rig pa de bzhin du sems can thams cad la yang sangs rgyas nyid nyon mongs pa dang /_nye ba'i nyon mongs pa bye ba phrag 'bum gyis kun tu bsrungs pa yod par de 
[\[249b.3\]]bzhin gshegs pa'i ye shes mthong bas rig ste/_rigs kyi bu dag de la de bzhin gshegs pa yang thabs la mkhas pas bung ba bsal ba de bzhin du sems can de dag gi 'dod chags dang /_zhe sdang dang /_gti mug dang /_nga rgyal dang /_rgyags pa dang /_'chab 
[\[249b.4\]]pa dang /_khro ba dang /_gnod sems dang /_phrag dog dang /_ser sna la sogs pa'i nyon mongs pa dang /_nye ba'i nyon mongs pa rnams bsal nas ji ltar sems can de dag la yang nyon mongs pa dang /_nye ba'i nyon mongs pa de dag gis nye ba'i nyon mongs pa can 
[\[249b.5\]]du mi 'gyur ba dang /_gnod par mi 'gyur ba de lta de ltar chos ston to/_/de bzhin gshegs pa'i ye shes mthong ba de rnam par sbyangs nas 'jig rten na de bzhin gshegs pa'i bya ba byed de/_rigs kyi bu dag nga'i de bzhin gshegs pa'i mig yongs su dag pa des 
[\[249b.6\]]ngas sems can thams cad de ltar mthong ngo /_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar 'di na sbrang tshang yod pa la/_/bung bas kun tu bsrungs shing sbas gyur pa/_/mi gang sbrang rtsi 'dod pas de mthong nas/_/
[\[249b.7\]]de ni bung ba rab tu skrod par byed/_/de bzhin 'dir yang sbrang tshang lta bu ni/_/srid pa gsum gyi sems can thams cad do/_/de dag nyon mongs bye ba mang ba ste/_/nyon mongs dbus na de bzhin gshegs 'dug mthong /_/nga yang sangs rgyas rnam par sbyang 
[\[250a\]]
[\[250a.1\]]don du/_/bung ba skrod pa lta bur nyon mongs sel/_/gang gis nyon mongs bye bas gnod 'gyur ba/_/chos rnams 'dir ni thabs kyis rab ston te/_/de dag ji ltar de bzhin gshegs gyur la/_/'jig rten kun tu rtag tu bya byed cing /_/spobs 
[\[250a.2\]]ldan ji ltar sbrang ma'i sbrang rtsi yi/_/snod 'dra'i chos ston 'gyur bar bya phyir ro/_/rigs kyi bu dag gzhan yang 'di lta ste dper na 'bras sA lu'am/_nas sam/_ci tse 'am/_'bru rnams ni snying po phub ma nas yongs su bsrungs pa yin te/_rang gi phub ma nas 
[\[250a.3\]]ma phyung gi bar du bza' ba dang /_bca' ba dang /_myang ba'i bya ba mi byed kyi/_rigs kyi bu dag skyes pa dang /_bud med gang dag bza' ba dang /_bca' ba la sogs pa zas skom gyi bya ba 'dod pa de dag gis brngas shing brdungs te/_phub ma'i sbubs dang phyi shun sel 
[\[250a.4\]]to/_/rigs kyi bu dag de bzhin du de bzhin gshegs pa yang de bzhin gshegs pa'i spyan gyis sems can thams cad la de bzhin gshegs pa nyid/_sangs rgyas nyid/_rang byung nyid/_nyon mongs pa'i sbubs kyi shun pas dkris shing gnas par mthong ngo /_/
[\[250a.5\]]rigs kyi bu dag de la de bzhin gshegs pa yang nyon mongs pa'i sbubs kyi shun pa bsal ba dang /_de bzhin gshegs pa nyid yongs su sbyang ba dang /_sems can 'di dag ji ltar nyon mongs pa'i sbubs kyi shun pa thams cad las grol te/_'jig rten du 
[\[250a.6\]]de bzhin gshegs pa dgra bcom pa yang dag par rdzogs pa'i sangs rgyas zhes bya ba'i grangs su 'gro bar 'gyur snyam nas sems can rnams la chos ston to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar 'bru 
[\[250a.7\]]'am sA lu'i 'bras kyang rung /_/ci tse 'am ni 'on te nas kyang rung /_/ji srid bar du de dag phub bcas pa/_/de srid bar du bya ba mi byed de/_/de dag gis ni brdungs nas phub bsal na/_/bya ba rnam pa mang po dag kyang byed/_/snying po phub ma ldan pa de dag ni/_/
[\[250b\]]
[\[250b.1\]]sems can rnams la bya ba mi byed do/_/de bzhin sems can kun gyi sangs rgyas sa/_/nyon mongs rnams kyis khebs par ngas mthong nas/_/ngas ni de dag rnam par sbyang ba dang /_/sangs rgyas myur thob bya phyir chos ston to/_/sems can kun la nga 'dra'i 
[\[250b.2\]]chos nyid ni/_/nyon mongs brgya yis dkris nas gang yod pa/_/de ni rnam sbyang thams cad ji lta bur/_/rgyal bar myur 'gyur bya phyir chos ston to/_/rigs kyi bu dag gzhan yang 'di lta ste dper na/_rul pa dang /_nyal nyil gyi gnas bshang gci dri mi 
[\[250b.3\]]zhim pas kun tu gang ba zhig tu mi gzhan gseb lam nas song ba zhig gi gser gyi gar bu zlum po zhig lhung bar gyur la/_bshang gci dri nga bas kun du gang ba rul pa dang /_nyal nyil gyi gnas der mi gtsang ba gzhan dang gzhan gyis brnan pas bltar mi snang 
[\[250b.4\]]bar gyur cing /_der des lo bcu'am/_nyi shu'am/_sum cu'am/_bzhi bcu 'am/_lo lnga bcu 'am/_lo brgya 'am/_lo stong du mi gtsang bas chud mi za ba'i chos can de sems can gang la yang phan par mi byed do/_/rigs kyi bu dag de nas lhas lha'i 
[\[250b.5\]]mig gis gser gyi gar bu zlum po de la bltas nas mi zhig la kye mi khyod song la 'di ni rin po che'i mchog gser rul pa dang nyal nyil gyi rnam pas non pa de byi dor gyis la/_gser gyis gser gyi bya ba gyis shig ces bsgo na rigs kyi bu dag rul pa dang /_nyal nyil gyi 
[\[250b.6\]]rnam pa zhes bya ba de ni nyon mongs pa rnam pa sna tshogs kyi tshig [{]bla dgas [,]bla dwags [}]so/_/gser gyi gar bu zhes bya ba de ni chud mi za ba'i chos can gyi tshig [{]bla dgas [,]bla dwags [}]so/_/lhas lha'i mig ces bya ba de ni de bzhin gshegs pa dgra bcom pa yang dag par rdzogs pa'i sangs rgyas 
[\[250b.7\]]kyi tshig [{]bla dgas [,]bla dwags [}]so/_/rigs kyi bu dag de ltar de bzhin gshegs pa dgra bcom pa yang dag par rdzogs pa'i sangs rgyas kyang sems can thams cad la de bzhin gshegs pa'i chos nyid chud mi za ba yod pa'i nyon mongs pa rul pa dang /_'dam rdzab lta bu rnams 
[\[251a\]]
[\[251a.1\]]bsal ba'i phyir sems can rnams la chos ston to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar mi yi gser gyi gar bu ni/_/nyal nyil rnam pa'i nang du lhung gyur la/_/der de lo ni mi nyung 
[\[251a.2\]]ba zhig tu/_/de ltar gnas kyang mi 'jig chos can no/_/lha yis lha yi mig gis de mthong nas/_/rnam par sbyang phyir gzhan la smras pa ni/_/'di ni rin chen mchog gi gser yod pa/_/rnam par sbyongs la des ni bya ba gyis/_/de bzhin ngas ni sems 
[\[251a.3\]]can thams cad kyang /_/nyon mongs rnams kyis yun ring rtag non mthong /_/de dag gis ni blo bur nyon mongs shes/_/rang bzhin sbyang phyir thabs kyis chos ston to/_/rigs kyi bu dag gzhan yang 'di lta ste/_dper na dbul po zhig gi khyim gyi nang gi 
[\[251a.4\]]mdzod kyi 'og gi sa la gter chen po dbyig dang /_gser gyis rab tu gang ba mdzod kyi tshad tsam zhig mi bdun srid kyi sas g.yogs pa'i 'og na yod la/_gter chen po de mi dbul po de la 'di skad du kye mi nga ni gter chen po ste/_sas g.yogs cing 'dug go 
[\[251a.5\]]zhes mi smra ste 'di lta ste/_gter chen po ni sems kyi ngo bo nyid kyis sems can ma yin pa'o/_/mi dbul po khyim gyi bdag po de ni dbul ba'i sems kyis rjes su sems shing de nyid kyi steng na rnam par rgyu yang sa'i 'og na gter chen po yod pa de ma thos mi shes ma 
[\[251a.6\]]mthong ngo /_/rigs kyi bu dag de bzhin du sems can thams cad kyi mngon par zhen pa'i yid la byed byed pa khyim lta bur gyur pa'i 'og na de bzhin gshegs pa'i snying po stobs dang /_mi 'jigs pa dang /_ma 'dres pa dang /_sangs rgyas kyi chos thams cad kyi mdzod kyi gter 
[\[251a.7\]]chen po yod kyang sems can de dag gzugs dang /_sgra dang /_dri dang /_ro dang /_reg pa la chags pas sdug bsngal bas 'khor ba na 'khor te/_chos kyi gter chen po de ma thos pas thob par ma gyur cing yongs su sbyang ba'i phyir brtson par yang mi byed do/_/rigs 
[\[251b\]]
[\[251b.1\]]kyi bu dag de nas de bzhin gshegs pa 'jig rten du byung ste/_byang chub sems dpa'i nang du 'di lta bu'i chos kyi gter chen po yang dag par rab tu ston to/_/de dag kyang chos kyi gter chen po de la mos nas rko ste/_de'i phyir 'jig rten na de bzhin gshegs pa 
[\[251b.2\]]dgra bcom pa yang dag par rdzogs pa'i sangs rgyas rnams zhes bya ste/_/chos kyi gter chen po lta bur gyur nas/_sems can rnams la sngon ma byung ba'i gtan tshigs kyi rnam pa dang /_dpe dang byed pa'i gtan tshigs dang /_bya ba rnams ston pa gter chen 
[\[251b.3\]]po'i mdzod kyi sbyin bdag chags pa med pa'i spobs pa dang ldan zhing stobs dang /_mi 'jigs pa dang /_sangs rgyas kyi chos mang po'i mdzod du gyur pa yin no/_/rigs kyi bu dag de ltar de bzhin gshegs pa dgra bcom pa yang dag par rdzogs pa'i sangs rgyas kyang 
[\[251b.4\]]de bzhin gshegs pa'i mig shin tu yongs su dag pas sems can thams cad de lta bur mthong nas de bzhin gshegs pa'i ye shes dang /_stobs dang /_mi 'jigs pa dang /_sangs rgyas kyi chos ma 'dres pa'i mdzod yongs su sbyang ba'i phyir byang chub sems 
[\[251b.5\]]dpa' rnams la chos ston to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar dbul po'i khyim gyi 'og logs na/_/dbyig dang gser gyis gang ba'i gter yod pa/_/de la g.yo ba'am rlom sems yod min te/_/
[\[251b.6\]]nga ni khyod kyi yin zhes de mi smra/_/de yi tshe na sems can khyim bdag de/_/dbul bar gyur la rnam par mi shes shing /_/sus kyang de la bsnyad pa med pas na/_/dbul po de ni de yi steng na 'dug_/de ltar ngas ni sangs rgyas mig gis su/_/sems can de 
[\[251b.7\]]dag thams cad dbul 'dra la/_/de dag rnams la gter chen yod pa dang /_/g.yo ba med cing bde gshegs lus su mthong /_/ngas ni de mthong byang chub sems dpa' la/_/khyod kyis nga yi ye shes mdzod zung la/_/dbul ba med cing 'jig rten mgon gyur dang /_/
[\[252a\]]
[\[252a.1\]]bla med chos gter 'gyur bar gyis shig bstan/_/gang dag ngas bstan pa la mos gyur la/_/sems can de dag kun la gter yod do/_/gang dag mos nas bdag nyid rtsol byed pa/_/de dag myur du byang chub mchog thob 'gyur/_/rigs kyi bu 
[\[252a.2\]]dag gzhan yang 'di lta ste/_dper na shing a mra'i 'bras bu'am/_'dzam bu'i 'bras bu'am/_ta la'i 'bras bu'am/_spa'i 'bras bu yang rung ste/_phyi shun gyi sbubs kyi nang na myu gu'i sa bon chud mi za ba'i chos can yod pa gang gis sa la btab na shing gi rgyal 
[\[252a.3\]]po chen por 'gyur ro/_/rigs kyi bu dag de bzhin du de bzhin gshegs pa yang 'jig rten na gnas pa/_'dod chags dang /_zhe sdang dang /_gti mug dang /_sred pa dang /_ma rig pa'i nyon mongs pa'i phyi shun gyi sbubs kyis kun tu dkris par mthong ngo /_/de la 
[\[252a.4\]]'dod chags dang /_zhe sdang dang /_gti mug dang /_sred pa dang /_ma rig pa'i nyon mongs pa'i sbubs kyi nang na snying por gyur pa de bzhin gshegs pa'i chos nyid de ni sems can zhes bya ba'i ming du chags so/_/de la gang bsal bar gyur pa de ni mya ngan las 'das pa 
[\[252a.5\]]ste/_ma rig pa'i nyon mongs pa'i sbubs yongs su sbyangs pa'i phyir sems can gyi khams kyi ye shes chen po'i tshogs su gyur pa gang yin pa de ni rnyed pa'o/_/sems can gyi khams kyi ye shes chen po'i tshogs dam pa de ni de bzhin gshegs pa ji lta ba de bzhin 
[\[252a.6\]]du smra bar lha dang bcas pa'i 'jig rten gyis mthong nas de bzhin gshegs pa zhes bya ba'i 'du shes su byed do/_/rigs kyi bu dag de la de bzhin gshegs pas de ltar mthong nas/_byang chub sems dpa' sems dpa' chen po rnams la de bzhin gshegs pa'i 
[\[252a.7\]]ye shes khong du chud par bya ba'i phyir don de nye bar ston to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar spa yi 'bras bu thams cad ni/_/nang na spa yi myu gu yod pa ste/_/ta la dang ni 'dzam bu kun la'ang yod/_/
[\[252b\]]
[\[252b.1\]]nang na yod pa'i 'bras bu bskyed na skye/_/de bzhin chos kyi dbang phyug 'dren pa yang /_/sems can thams cad spa yi sa bon 'dra/_/de kun nang na bde gshegs lus yod par/_/zag med sangs rgyas mig ni dam pas thob/_/sbubs bshig ma gyur 
[\[252b.2\]]de ni sems can brjod/_/mi shes nang na gnas kyang rlom sems med/_/ting 'dzin thob ste gnas nas rab zhi ste/_/de la g.yo ba ci yang yod ma yin/_/dper na sdong chen sa bon las byung ltar/_/sems can 'di dag ji ltar 'tshang rgya zhing /_/lha 
[\[252b.3\]]dang bcas pa'i 'jig rten skyabs 'gyur zhes/_/yongs su spang ba'i don du chos gtam smra/_/rigs kyi bu dag gzhan yang 'di lta ste dper na skyes bu dbul po zhig la de bzhin gshegs pa'i sku gzugs rin po che sna bdun las byas pa/_lag mthil tsam zhig yod 
[\[252b.4\]]la/_de nas skyes bu dbul po des de bzhin gshegs pa'i sku gzugs de khyer te 'brog dgon pa las shin tu 'da' bar 'dong bar gyur nas ji nas kyang de gzhan gyis mi tshor zhing rkun pos mi khyer bar bya ba'i phyir des de ras rul pa/_dri mi zhim pa'i dum bu du mas dkris 
[\[252b.5\]]te de nas skyes bu de 'brog dgon pa de nyid du nyes pa gang gis kyang 'chi ba'i dus byas par ma gyur la/_de'i tshe de bzhin gshegs pa'i sku gzugs rin po che las byas pa ras rul pa'i dum bus dkris pa yang rdog lam de na 'phyan zhing 'dug pa dang /_'dron po rnams 
[\[252b.6\]]kyis ma shes nas/_'goms shing 'goms shing dong la/_ras rul pa dri mi zhim pa'i dum bu'i thum bu kun tu 'dril ba 'di gang nas rlung gis bdas zhes smad pa'i dngos por yang ston pa dang /_'brog na gnas pa'i lhas lha'i mig gis rnam par bltas nas mi gzhan 
[\[252b.7\]]dag gcig la bstan te/_kye skyes bu dag ras kyi dum bu 'di yi thum bu 'di'i nang na de bzhin gshegs pa'i sku gzugs rin po che las byas pa/_'jig rten thams cad kyis phyag bya bar 'os pa yod kyis phye shig ces bsgo'o/_/rigs kyi bu dag de bzhin du de 
[\[253a\]]
[\[253a.1\]]bzhin gshegs pa yang sems can thams cad nyon mongs pa'i dkri bas dkris te/_smad pa'i 'os su gyur cing yun ring por 'khor ba'i 'brog dgon pa na rtag tu 'khyam par mthong ste/_rigs kyi bu dag tha na dud 'gro'i skye gnas su song ba rnams kyang 
[\[253a.2\]]rung ste/_sems can nyon mongs pa sna tshogs kyi dkri bas dkris par gyur pa rnams kyi nang na yang de bzhin gshegs pa'i lus nga ci 'dra ba yod pa mthong ngo /_/rigs kyi bu dag de la de bzhin gshegs pa ni ji ltar de bzhin gshegs pa'i ye shes mthong ba nye ba'i nyon 
[\[253a.3\]]mongs pa dang bral zhing yongs su dag par gyur la/_ji ltar da ltar nga bzhin du 'jig rten thams cad kyis phyag bya ba'i 'os su 'gyur snyam nas/_nyon mongs pa'i dkri bas dkris pa las thar par bya ba'i phyir byang chub sems dpa' thams cad la chos ston to/_/de nas 
[\[253a.4\]]de'i tshe bcom ldan 'das kyis tshigs su bcad pa 'di dag bka' stsal to/_/ji ltar dri nga smad pa'i 'os rnams kyis/_/yongs su dkris pa bde bar gshegs kyi gzugs/_/rin chen byas pa ras dum dkris pa de/_/lam gyi bar na bor te 'khyam gyur pa/_/
[\[253a.5\]]lha yi mig gis de ni mthong nas su/_/lha des gzhan zhig la ni rab smras pa/_/'di na de bzhin gshegs pa rin chen yod/_/ras dum thum bu 'di ni myur du phye/_/de bzhin nga yi lha mig 'di 'dra ba/_/des ni sems can 'di dag thams cad kyang /_/nyon mongs 
[\[253a.6\]]dkri bas dkris nas rab sdug bsngal/_/'khor ba'i sdug bsngal gyis mi rtag gtses mthong /_/ngas ni nyon mongs dkris pa'i nang dag na/_/rgyal ba'i sku ni mnyam par bzhag gyur la/_/de ni g.yo ba med cing mi 'gyur yang /_/de yongs thar byed gang yang med par 
[\[253a.7\]]mthong /_/ngas mthong de nas skul ma btab pa ni/_/byang chub mchog tu gang dag zhugs pa nyon/_/de ltar sems can chos nyid 'di 'drar rtag_/'di na yongs su dkris pa'i rgyal ba bzhugs/_/bde bar gshegs kyi ye shes yongs bkrol nas/_/gang tshe 
[\[253b\]]
[\[253b.1\]]nyon mongs thams cad rab zhi ba/_/de tshe 'di ni sangs rgyas ming thob ste/_/lha dang mi rnams sems ni rab tu dga'/_/rigs kyi bu dag gzhan yang 'di lta ste dper na bud med mgon med par gyur pa/_mdog ngan pa/_dri mi zhim pa/_smad par 'os pa/_'jigs 
[\[253b.2\]]su rung ba/_blta na mi sdug pa/_'dre mo 'dra ba zhig mgon med pa'i khang par zhugs nas gnas so/_/de der gnas pa dang sbrum par gyur te/_gang gis gdon mi za bar 'khor los sgyur ba'i rgyal srid byed par 'gyur ba'i sems can de 'dra ba zhig de'i mngal du 
[\[253b.3\]]zhugs kyang bud med de'i mngal na 'dug pa'i sems can de la bdag gi mngal du zhugs pa'i sems can 'di ci 'dra ba zhig snyam du yang de yid la mi byed/_bdag gi mngal du zhugs sam/_ma zhugs snyam du yang de de na yid la mi byed kyi/_gzhan du na de dbul ba'i sems 
[\[253b.4\]]dang /_zhum pa dang /_dman pa dang /_kho ru chung ba snyam pa'i sems rjes su sems shing mdog ngan pa dang /_dri mi zhim pa nyid kyis mgon med pa'i khang pa na gnas te dus 'da' bar byed do/_/rigs kyi bu dag de bzhin du sems can thams cad kyang 
[\[253b.5\]]mgon med par gyur cing 'khor ba'i sdug bsngal gyis gtses par gyur la/_srid par skye ba'i gnas mgon med pa'i khang pa na gnas so/_/de na sems can rnams la de bzhin gshegs pa'i rigs bzhugs te/_khong na yod kyang sems can de dag gis khong du 
[\[253b.6\]]ma chud do/_/rigs kyi bu dag de la de bzhin gshegs pa ni sems can dag bdag nyid la khyad du mi gsad par bya ba'i phyir rigs kyi bu dag khyed bdag nyid sro shi bar ma byed par khyed brtson 'grus brtan par gyis shig dang /_khyed la de bzhin gshegs pa zhugs pa 
[\[253b.7\]]yod pa dus shig na 'byung bar 'gyur te/_khyed byang chub sems dpa' zhes bya ba'i grangs su 'gro bar 'gyur gyi sems can zhes bya bar ni ma yin no/_/der yang sangs rgyas zhes bya ba'i grangs su 'gro'i/_byang chub sems dpa' zhes bya bar ni ma yin no zhes chos 
[\[254a\]]
[\[254a.1\]]ston to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar bud med mgon med gyur pa zhig_/kha dog ngan cing gzugs ni mi sdug la/_/byis pa yin te mgon med khang par gnas/_/re zhig 
[\[254a.2\]]des na de ni der sbrum gyur/_/de yi mngal du gang zhig nges par ni/_/'khor los sgyur ba'i rgyal po che ba nyid/_/rin chen rnams kyi 'phags pa gling bzhi yi/_/bdag po byed par 'gyur ba de 'dra zhugs/_/bud med byis pa de ni 'di lta bur/_/mngal du 
[\[254a.3\]]zhugs sam ma zhugs mi shes la/_/mgon med khang pa na ni gnas byed de/_/dbul ba snyam du sems shing dus 'da' byed/_/de bzhin ngas ni sems can thams cad kyang /_/mgon med gyur la sdug bsngal chos kyis nyen/_/khams gsum pa yi bde ba chung 
[\[254a.4\]]la gnas/_/nang na chos nyid mngal gnas 'dra yod mthong /_/de 'dra mthong nas byang chub sems dpa' la/_/'jig rten phan par byed pa mngal gnas na/_/sems can kun gyis chos nyid ma shes kyis/_/bdag dman 'du shes ma skyed cig ces bstan/_/
[\[254a.5\]]khyed cag brtson 'grus brtsam pa brtan gyis dang /_/rang lus ring por mi thogs rgyal bar 'gyur/_/dus shig byang chub snying po thob gyur nas/_/srog chags stong phrag bye ba grol byed 'gyur/_/rigs kyi bu dag gzhan yang 'di lta ste dper na spra tshil las rta'i 
[\[254a.6\]]gzugs sam/_glang po che'i gzugs sam/_bud med kyi gzugs sam/_skyes pa'i gzugs dag byas te/_'jim pa'i nang du bcug nas g.yogs la bzhu ste/_zags par byas la gser bzhu ste/_zhu bar gyur pas bkang nas rim gyis grangs par 
[\[254a.7\]]gyur pa na/_mnyam par gnas par gyur pa'i gzugs de dag thams cad phyi rol gyi 'jim pa gnag cing kha dog mi sdug kyang nang gi rnams ni gser las byas pa dag go/_/de nas mgar ba'am/_mgar ba'i slob ma zhig gis de las gzugs gang dang gang dag 
[\[254b\]]
[\[254b.1\]]grangs par gyur pa mthong ba de dang de dag gi phyir rim gyis 'jim pa tho bas bskogs na de nas skad cig de la nang na gser las byas pa'i gzugs yod pa dag yongs su dag par 'gyur ro/_/rigs kyi bu dag de bzhin du de bzhin gshegs pa yang de bzhin gshegs pa'i 
[\[254b.2\]]mig gis sems can thams cad 'jim pa'i gzugs lta bu yin la/_phyi rol gyi nyon mongs pa dang /_nye ba'i nyon mongs pa'i sbubs kyi nang gi sbu gu sangs rgyas kyi chos kyis gang ste/_zag pa med pa'i ye shes rin po che'i nang na de bzhin gshegs pa mdzes par 'dug 
[\[254b.3\]]pa mthong ngo /_/rigs kyi bu dag de la de bzhin gshegs pas sems can thams cad de ltar mthong nas byang chub sems dpa'i nang du song ste/_'di lta bu'i chos kyi rnam grangs 'di dag yang dag par rab tu ston to/_/de la byang chub sems dpa' sems dpa' 
[\[254b.4\]]chen po gang dag zhi zhing bsil bar gyur pa de dag gis de bzhin gshegs pa'i ye shes rin po che yongs su sbyang ba'i phyir de bzhin gshegs pa chos kyi rdo rje'i tho bas phyi rol gyi nyon mongs pa thams cad 'gogs so/_/rigs kyi bu dag mgar ba zhes bya ba de ni de bzhin 
[\[254b.5\]]gshegs pa'i tshig [{]bla dgas [,]bla dwags [}]so/_/rigs kyi bu dag de bzhin gshegs pa dgra bcom pa yang dag par rdzogs pa'i sangs rgyas kyis sangs rgyas kyi mig gis sems can thams cad de ltar mthong nas nyon mongs pa de dag las thar bar byas te/_sangs rgyas kyi ye shes 
[\[254b.6\]]la rab tu dgod pa'i phyir chos ston to/_/de nas de'i tshe bcom ldan 'das kyis tshigs su bcad pa 'di dag bka' stsal to/_/ji ltar gzugs ni phyi rol 'jim pas g.yogs/_/nang ni sbu gu yod cing gsog yin pa/_/rin chen bzhus pas rab tu bkang na ni/_/
[\[254b.7\]]brgya stong phrag ni mang por 'gyur ba yin/_/mgar bas shin tu grangs par gyur shes nas/_/'di ltar rin chen las ni byas pa 'di/_/rnam dag gzugs 'gyur las gang bya snyam ste/_/gzugs la g.yogs pa'i 'jim pa 'gogs par byed/_/de bzhin 
[\[255a\]]
[\[255a.1\]]ngas ni sems can thams cad kyang /_/gser gzugs 'jim pas g.yogs pa 'dra ba ste/_/phyi rol shun pa nyon mongs sbubs yin la/_/nang na sangs rgyas ye shes yod par mthong /_/de la byang chub sems dpa' gang dag ni/_/zhi 
[\[255a.2\]]zhing shin tu bsil bar gyur pa dag_/gang gis de dag nyon mongs ma lus 'byin/_/chos kyis lag chas de la 'gogs par byed/_/rin chen gzugs ni blta na sdug pa ltar/_/rgyal sras gang zhig 'dir ni dag gyur pa/_/stobs bcu dag gis 
[\[255a.3\]]lus rnams yongs gang ste/_/lhar bcas 'jig rten 'di na mchod par 'gyur/_/ngas ni srog chags thams cad de ltar mthong /_/byang chub sems dpa'ang ngas ni de ltar mthong /_/de ltar dag pa bde bar gshegs 'gyur te/_/bde gshegs dag ni 
[\[255a.4\]]sangs rgyas tshul ston to/_/de nas bcom ldan 'das kyis byang chub sems dpa' rdo rje'i blo gros la bka' stsal pa/_rdo rje'i blo gros rigs kyi bu'am/_rigs kyi bu mo khyim pa'am rab tu byung ba yang rung ste gang zhig de bzhin gshegs pa'i snying po'i chos kyi rnam grangs 
[\[255a.5\]]'di 'dzin pa dang /_'chang ba dang /_klog pa dang /_kun chub par byed pa dang /_glegs bam du byas te 'jog pa dang /_gzhan dag la yang rgya cher 'chad pa dang /_yang dag par rab tu ston pa de bsod nams mang du skyed par 'gyur ro/_/rdo rje'i blo gros yang byang chub 
[\[255a.6\]]sems dpa' gzhan gang zhig de bzhin gshegs pa'i ye shes bsgrub pa'i phyir brtson par gyur la/_'jig rten gyi khams re rer yang sangs rgyas thams cad la mchod pa'i phyir rdzu 'phrul bsgrubs nas 'di lta bu'i ting nge 'dzin la snyoms par zhugs te/_ting nge 
[\[255a.7\]]'dzin gyi stobs bskyed pa des sangs rgyas kyi zhing bye ba khrag khrig 'bum phrag gang gA'i klung gi bye ma bas kyang mang ba rnams su gang gA'i klung gi bye ma bas kyang mang ba'i sangs rgyas bcom ldan 'das byang chub sems dpa' rnams dang bcas pa/_nyan thos kyi dge 'dun 
[\[255b\]]
[\[255b.1\]]dang bcas pa bzhugs shing gnas pa'i de bzhin gshegs pa re re la yang khang pa brtsegs pa dus su bde ba/_rgyar dpag tshad tsam la 'phang du dpag tshad bcu pa/_rin po che thams cad las byas pa/_lha'i dri zhim po dang ldan pa/_me tog sil ma sna 
[\[255b.2\]]tshogs bkram pa/_longs spyod kha na ma tho ba med pa thams cad dang ldan pa 'bum phrag gang gA'i klung lnga bcu'i bye ma snyed nyin re zhing phul te/_bskal pa 'bum du tshang ba'i bar du 'di lta bu'i mchod pa byed pa bas rigs kyi bu'am rigs kyi bu mo gang gzhan zhig byang 
[\[255b.3\]]chub tu sems bskyed de/_de bzhin gshegs pa'i snying po'i chos kyi rnam grangs 'di las dpe gcig tsam lus la 'chang ngam/_glegs bam du gnas par byed na/_rdo rje'i blo gros de'i bsod nams mngon par 'du byed pa de la bsod nams mngon par 'du byed pa snga 
[\[255b.4\]]mas brgya'i cha dang /_stong gi cha dang /_'bum gyi cha dang /_grangs dang /_cha dang /_bgrang ba dang /_dper yang nye bar mi 'gro ste/_rgyur yang mi bzod do/_/rdo rje'i blo gros yang byang chub sems dpa' gang sangs rgyas kyi chos yongs su tshol bas sangs rgyas bcom 
[\[255b.5\]]ldan 'das de dag las de bzhin gshegs pa re re la yang bskal pa 'bum tshang gi bar du shing man dA ra ba'i me tog khal bzhi pa 'bum 'thor la/_rdo rje'i blo gros dge slong ngam/_dge slong ma'am/_dge bsnyen nam/_dge bsnyen ma zhig gis byang chub tu sems 
[\[255b.6\]]bskyed de/_de bzhin gshegs pa'i snying po'i chos kyi rnam grangs 'di thos nas thal mo lan cig sbyar te rjes su yi rang ngo zhes tshig gcig smras na/_rdo rje'i blo gros bsod nams mngon par 'du bya ba dang /_dge ba mngon par 'du bya ba de la me tog dang /_me tog 
[\[255b.7\]]phreng phul ba dang ldan pa/_de bzhin gshegs pa la bzhag pa'i bsod nams mngon par 'du bya ba dang /_dge ba mngon par 'du bya ba snga ma des brgya'i cha dang /_stong gi cha dang /_'bum gyi cha dang /_grangs dang /_cha dang /_bgrang ba dang /_dper yang nye bar mi 
[\[256a\]]
[\[256a.1\]]'gro ste rgyur yang mi bzod do/_/de nas de'i tshe bcom ldan 'das kyis tshigs su bcad pa 'di dag bka' stsal to/_/sems can la la gang zhig byang chub la/_/mos pa bskyed nas 'di nyan 'dzin pa'am/_/yi ger 'dri 'am glegs bam bzhag 
[\[256a.2\]]byed cing /_/gus dang bcas pas tshigs bcad gcig bshad dam/_/de bzhin gshegs pa'i snying po 'di thos nas/_/gang zhig byang chub mchog 'di tshol byed na/_/bsod nams phung po ji tsam skyed 'gyur ba/_/de yi phan yon 'dir ni mnyan par gyis/_/
[\[256a.3\]]rdzu 'phrul stobs mchog 'di la gnas nas su/_/dpa' bo bskal pa dag ni stong bar du/_/phyogs bcu rnams su mi yi gtso bo dag_/nyan thos bcas pa rnams la bsti stang byed/_/ji ltar gang gA'i stong mang bye ba bas/_/de bas lhag pa bsam gyis 
[\[256a.4\]]mi khyab pa/_/gzhal med khang mchog rin chen las byas pa/_/'jig rten slob dpon re re la yang phul/_/de dag 'phang du dpag tshad bcu yod la/_/chu dang rgyar ni dpag tshad gcig yod pa/_/spos dang bdug pa dag dang rab ldan la/_/de na rin chen 
[\[256a.5\]]las byas khri bshams shing /_/dar dang bcos pu'i ras ni brgya bting ba'i/_/khri dag dang ni khri stan gzhan rnams kyang /_/ji ltar gang gA'i klung bzhin dpag med pa/_/rgyal ba gcig la dbul ba byas gyur la/_/rgyal ba gang dag 'jig rten khams bzhugs 
[\[256a.6\]]pa/_/ji ltar gang gA'i bye ma bas mang ba/_/rgyal ba de dag rnams la de ltar phul/_/kun la gus par mchod pa byed pa bas/_/mkhas pa gang zhig mdo sde 'di thos nas/_/dpe gcig tsam zhig yang dag 'dzin byed dam/_/bzung nas mi 'ga' zhig la 'chad byed 
[\[256a.7\]]na/_/de ni de bas bsod nams phung po mang /_/dpa' bos bzung ba'i bsod nams 'di la ni/_/cha dang dper yang de ni nyer mi 'gro/_/srog chags dag ni kun gyi skyabs 'gyur zhing /_/de ni myur du byang chub mchog 'tshang rgya/_/de bzhin gshegs kyi snying 
[\[256b\]]
[\[256b.1\]]po 'dra yod pa/_/sems can dag ni kun gyi chos nyid 'di/_/byang chub sems dpa' mkhas pa gang sems pa/_/de ni rang byung sangs rgyas myur du 'gyur/_/rdo rje'i blo gros rnam grangs 'dis kyang 'di ltar chos kyi rnam grangs 'di ji ltar byang chub sems dpa' 
[\[256b.2\]]sems dpa' chen po rnams la thams cad mkhyen pa'i ye shes bsgrub par 'gyur ba'i gces spras byed par rig par bya'o/_/rdo rje'i blo gros sngon byung ba 'das pa'i dus na bskal pa grangs med pa shin tu rgyas pa/_tshad med pa/_bsam gyis mi khyab pa/_mtshungs 
[\[256b.3\]]pa med pa/_brjod du med pa de'i pha rol bas kyang ches pha rol du gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[256b.4\]]ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das rtag tu 'od zer gtong zhes bya ba 'jig rten du byung ngo /_/rdo rje'i blo gros ci'i phyir de bzhin gshegs pa de rtag tu 'od zer gtong zhes bya zhe na/_rdo rje'i blo gros bcom ldan 'das 
[\[256b.5\]]de bzhin gshegs pa rtag tu 'od zer gtong de byang chub sems dpar gyur pa na ma'i mngal du zhugs ma thag tu de ma'i mngal na 'dug bzhin du lus las 'od byung ste/_shar phyogs su 'jig rten gyi khams 'bum phrag sangs rgyas kyi zhing bcu'i rdul phra rab kyi rdul snyed dag snang 
[\[256b.6\]]bas rtag tu khyab par gyur to/_/de bzhin du lho dang /_nub dang /_byang dang /_shar lho dang /_lho nub dang /_nub byang dang /_byang shar dang /_'og dang /_steng gi phyogs dang /_phyogs bcu'i 'jig rten gyi khams 'bum phrag sangs rgyas kyi zhing bcu'i rdul phra 
[\[256b.7\]]rab kyi rdul snyed dag snang bas rtag tu khyab par gyur te/_byang chub sems dpa' de'i lus kyi 'od dga' bar 'gyur ba sdug pa/_mchog tu dga' bar byed pa/_mgu bar 'gyur bas 'jig rten gyi khams 'bum phrag de snyed snang bas rtag tu khyab par gyur to/_/rdo rje'i blo gros 
[\[257a\]]
[\[257a.1\]]byang chub sems dpa' ma'i mngal na gnas pa de'i 'od kyis 'jig rten gyi khams 'bum de dag tu sems can gang dag la reg par gyur pa de dag thams cad gzi brjid dang ldan pa dang /_kha dog dang ldan pa dang /_dran pa dang ldan pa dang /_blo gros dang 
[\[257a.2\]]ldan pa dang /_rtogs pa dang ldan pa dang /_spobs pa dang ldan par gyur to/_/'jig rten gyi khams 'bum de dag na sems can gang dag sems can dmyal ba dang /_dud 'gro'i skye gnas dang /_gshin rje'i 'jig rten dang /_lha ma yin rnams kyi nang du skyes par 
[\[257a.3\]]gyur pa de dag thams cad byang chub sems dpa' de'i 'od kyis reg pa tsam gyis rang gi 'gro ba dag nas shi 'phos te lha dang mi rnams kyi nang du skyes so/_/de dag reg pa tsam gyis bla na med pa yang dag par rdzogs pa'i byang chub las phyir mi ldog par gyur to/_/yang phyir 
[\[257a.4\]]mi ldog pa gang dag la 'od des reg pa de dag reg ma thag tu de dag thams cad mi skye ba'i chos la bzod pa thob par gyur to/_/yon tan lnga brgya pa'i le'u zhes bya ba'i gzungs kyang thob bo/_/byang chub sems dpa' ma'i mngal na gnas pa de'i lus kyi 'od kyis 'jig 
[\[257a.5\]]rten gyi khams 'bum gang dag la reg par gyur pa de dag thams cad bai dUr+ya las grub par yongs su gnas par gyur te/_gser gyi skud pas mig [{]mangs [,]mang [}]ris su bris par gyur la mig [{]mangs [,]mang [}]ris thams cad kyang rin po che'i shing ljon pa me tog dang /_'bras bu dang /_dri dang /_kha 
[\[257a.6\]]dog dang ldan pa rnams 'thon par gyur to/_/rin po che'i shing de dag rlung gis bskyod cing rlung gis bsgul na 'di lta ste/_sangs rgyas kyi sgra dang /_chos kyi sgra dang /_dge 'dun gyi sgra dang /_byang chub sems dpa'i sgra dang /_byang chub sems dpa'i stobs dang /_dbang 
[\[257a.7\]]po dang /_byang chub kyi yan lag dang /_rnam par thar pa dang /_ting nge 'dzin dang /_snyoms par 'jug pa'i sgra snyan pa yid du 'ong ba 'di lta bu 'di dag byung ngo /_rin po che'i shing ljon pa'i sgra des kyang 'jig rten gyi khams 'bum de dag thams cad na sems can rnams 
[\[257b\]]
[\[257b.1\]]dga' ba dang /_mchog tu dga' ba thob nas gnas so/_/sangs rgyas kyi zhing de dag thams cad na yang sems can dmyal ba dang /_dud 'gro'i skye gnas dang /_gshin rje'i 'jig rten dang /_lha ma yin gyi ris rnams med par gyur to/_/byang chub sems dpa' 
[\[257b.2\]]ma'i mngal na gnas pa de yang sems can de dag thams cad la zla ba'i dkyil 'khor bzhin du snang bar gyur to/_/mngal na gnas pa nyid la nyin lan gsum mtshan lan gsum du thal mo sbyar ba'i las byas so/_/rdo rje'i blo gros de ltar byang chub sems dpa' de btsas pa 
[\[257b.3\]]dang /_mngon par byung ba dang /_byang chub mngon par rdzogs par sangs rgyas kyi bar du byang chub sems dpa' de'i lus las 'od rtag tu byung bar gyur to/_/mngon par rdzogs par sangs rgyas nas kyang bcom ldan 'das de'i lus las 'od rtag tu byung bar gyur to/_/tshul 
[\[257b.4\]]de bzhin du yongs su mya ngan las 'da' ba'i dus kyi bar du bcom ldan 'das de'i lus kyi 'od de rtag tu byung bar gyur to/_/de bzhin gshegs pa de yongs su mya ngan las 'das te/_ring bsrel mchod rten na gnas pa'i tshe'ang lus kyi 'od de rtag tu byung bar gyur te/_rdo 
[\[257b.5\]]rje'i blo gros de'i phyir bcom ldan 'das de rtag tu 'od zer gtong ba zhes bya bar lha dang mi rnams kyis mtshan gsol to/_/rdo rje'i blo gros yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rtag tu 'od zer gtong ba de dang po mngon par 
[\[257b.6\]]rdzogs par sangs rgyas pa'i bstan pa la byang chub sems dpa' 'od zer mtha' yas zhes bya ba g.yog stong dang ldan pa zhig byung ste/_rdo rje'i blo gros byang chub sems dpa' 'od zer mtha' yas des bcom ldan 'das de bzhin gshegs pa dgra bcom pa yang dag par rdzogs 
[\[257b.7\]]pa'i sangs rgyas rtag tu 'od zer gtong de la de bzhin gshegs pa'i snying po'i chos kyi rnam grangs 'di las brtsams te yongs su dris so/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rtag tu 'od zer gtong ba 
[\[258a\]]
[\[258a.1\]]des byang chub sems dpa' de dag rjes su gzung ba dang /_yongs su gzung ba'i phyir stan gcig la 'dug bzhin du bskal pa chen po lnga brgyar de bzhin gshegs pa'i snying po'i chos kyi rnam grangs 'di yang dag par rab tu bshad de/_des de bzhin 
[\[258a.2\]]gshegs pa'i snying po'i chos kyi rnam grangs 'di tshig rnam par shes par bya bas chos bsgrub pa dang /_nges pa'i tshig dang /_dpe 'bum phrag du mas byang chub sems dpa' de dag la yang dag par rab tu bshad pas phyogs bcu rnams su sangs rgyas kyi zhing bcu'i 
[\[258a.3\]]rdul phra rab kyi rdul snyed kyi 'jig rten gyi khams su yang tshegs chung ngus go bar gyur to/_/rdo rje'i blo gros de la byang chub sems dpa' gang dag gis de bzhin gshegs pa'i snying po'i chos kyi rnam grangs 'di tha na de bzhin gshegs pa'i snying po zhes bya ba'i ming 
[\[258a.4\]]thos pa de dag thams cad mthar gyis dge ba'i rtsa ba yongs su smin nas yon tan bkod pa de 'dra ba nyid du bla na med pa yang dag par rdzogs pa'i byang chub mngon par rdzogs par sangs rgyas te/_byang chub sems dpa' sems dpa' chen po bzhi ni ma gtogs so/_/
[\[258a.5\]]rdo rje'i blo gros de'i tshe de'i dus na byang chub sems dpa' 'od zer mtha' yas zhes bya bar gyur pa de gzhan zhig yin pa snyam du khyod sems na de de ltar mi blta ste/_rdo rje'i blo gros khyod nyid de'i tshe de'i dus na byang chub sems dpa' 'od zer mtha' yas zhes bya bar 
[\[258a.6\]]gyur to/_/bcom ldan 'das de'i bstan pa la gang dag da dung du yang bla na med pa yang dag par rdzogs pa'i byang chub mngon par sangs ma rgyas pa'i byang chub sems dpa' bzhi po de dag gang zhe na/_'di lta ste/_byang chub sems dpa' 'jam dpal dang /_mthu chen 
[\[258a.7\]]thob pa dang /_spyan ras gzigs dbang phyug dang /_rdo rje'i blo gros khyod nyid de bzhi po'o/_/rdo rje'i blo gros de ltar de bzhin gshegs pa'i snying po'i chos kyi rnam grangs 'di thos pa tsam gyis byang chub sems dpa' sems dpa' chen po rnams la sangs rgyas kyi ye shes 
[\[258b\]]
[\[258b.1\]]sgrub pas don che ba yin no/_/de nas de'i tshe bcom ldan 'das kyis tshigs su bcad pa 'di dag bka' stsal to/_/'das pa'i dus ni bskal pa mtha' yas na/_/bcom ldan 'od zer gtong zhes bya ba byung /_/de yi lus las 'di 'dra'i 'od byung bas/_/zhing 
[\[258b.2\]]rnams bye ba stong dag snang bar gyur/_/rgyal ba dang por mngon rdzogs sangs rgyas rig_/byang chub sems dpa' 'od zer mtha' yas kyis/_/de tshe bde gshegs rgyal dbang de la zhus/_/mdo 'di rtag tu yang dag rab tu bshad/_/gang gis rgyal de'i bstan 
[\[258b.3\]]las mdo sde 'di/_/'dren pa las ni mngon sum thos gyur pa/_/de kun myur du byang chub dam pa 'thob/_/byang chub sems dpa' bzhi ni ma gtogs te/_/mthu chen thob dang spyan ras gzigs dbang phyug_/byang chub sems dpa' 'jam dpal gsum 
[\[258b.4\]]pa ste/_/rdo rje'i blo gros khyod nyid bzhi pa yin/_/de tshe de dag gis ni mdo 'di thos/_/byang chub sems dpa' 'od zer mtha' yas pa/_/de tshe gang gis rgyal la zhus byung ste/_/de yi dbang byas bde gshegs sras po ni/_/de tshe rdo rje'i blo gros khyod nyid yin/_/
[\[258b.5\]]nga yang sngon gyi spyad pa spyod pa'i tshe/_/bde bar gshegs pa seng ge'i rgyal mtshan las/_/mdo sde 'di yi ming ni thos par gyur/_/gus par byas te thos nas thal mo sbyar/_/nga ni legs par byas pa'i las de yis/_/byang chub dam pa myur du thob par gyur/_/
[\[258b.6\]]de bas byang chub sems dpa' mkhas rnams kyis/_/rtag tu mdo mchog 'di ni gzung bar bya/_/rdo rje'i blo gros rigs kyi bu'am/_rigs kyi bu mo las kyi sgrib pas bsgribs pa gang dag de bzhin gshegs pa'i snying po'i chos kyi rnam grangs 'di nyan tam/_
[\[258b.7\]]lung nod dam/_kha ton du byed dam/_ston kyang rung /_chos kyi rnam grangs 'di nyan pa dang /_lung nod pa dang /_kha ton byed pa dang /_rab tu 'chad pa dang /_yi ger 'dri ba de dag las tshegs chung ngus chos de dag kyang mngon sum du 'gyur/_las kyi sgrib pa 
[\[259a\]]
[\[259a.1\]]de yang byang bar 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das rigs kyi bu'am/_rigs kyi bu mo gang las kyi sgrib pas bsgribs par mi 'gyur zhing chos kyi rnam grangs 'di la 
[\[259a.2\]]brtson par bgyid pa de dag sangs rgyas bcom ldan 'das ji snyed cig las mang du thos pas chos bstan pa'i slad du nges par 'byung bar 'gyur lags/_bcom ldan 'das kyis bka' stsal pa/_kun dga' bo rigs kyi bu'am/_rigs kyi bu mo gang dag sangs 
[\[259a.3\]]rgyas brgya'i chos bstan pa kun tu gzung ba'i phyir nges par 'byung ba de dag kyang yod do/_/kun dga' bo rigs kyi bu'am/_rigs kyi bu mo gang dag sangs rgyas nyis brgya dang /_sum brgya dang /_bzhi brgya dang /_lnga brgya dang /_stong dang /_nyis stong dang /_sum stong dang /_
[\[259a.4\]]bzhi stong dang /_lnga stong dang /_drug stong dang /_bdun stong dang /_brgyad stong dang /_dgu stong dang /_khri dang /_sangs rgyas 'bum nas/_sangs rgyas bye ba khrag khrig 'bum gyi bar dag gi chos ston pa kun tu gzung ba'i phyir nges par 'byung bar 'gyur ba dag 
[\[259a.5\]]kyang yod do/_/kun dga' bo byang chub sems dpa' gang chos kyi rnam grangs 'di 'chang ba dang /_klog pa dang /_gzhan dag la yang rgya cher yang dag par rab tu ston pa dang /_glegs bam du byas te/_'chang ba des 'di snyam du bdag gis deng nyid bla na med pa 
[\[259a.6\]]yang dag par rdzogs pa'i byang chub thob bo snyam du sems bskyed par bya ste/_de ni ji ltar da ltar nga bzhin du lha dang /_mi dang /_lha ma yin du bcas pa'i 'jig rten gyis phyag bya ba'i 'os dang /_mchod pa'i 'os yin no/_/de nas de'i tshe bcom ldan 'das kyis 
[\[259a.7\]]tshigs su bcad pa 'di dag bka' stsal to/_/byang chub sems dpas mdo sde 'di thos nas/_/bdag gis byang chub dam pa thob par bsam/_gang gi lag na mdo sde 'di yod pa/_/de ni da ltar 'jig rten phyag bya'i 'os/_/de ni 'jig rten mgon po rnam 
[\[259b\]]
[\[259b.1\]]par 'dren/_/khrid byed rnam par khrid byed bsngags pa'i 'os/_/gang gi lag na mdo sde 'di yod pa/_/de ni de ltar chos kyi rgyal zhes bya/_/gang gi lag na mdo sde 'di yod pa/_/mi yi khyu mchog chos kyi sgron ma 'dzin/_/de ni nyi zla lta bur blta ba'i 
[\[259b.2\]]'os/_/'jig rten mgon po lta bur phyag bya'i gnas/_/bcom ldan 'das kyis de skad ces bka' stsal nas/_byang chub sems dpa' rdo rje'i blo gros dang /_thams cad dang ldan pa'i byang chub sems dpa'i tshogs de dag dang /_nyan thos chen po de dag dang /_
[\[259b.3\]]'khor bzhi po dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa de bzhin gshegs pa'i snying po zhes bya ba theg pa chen po'i mdo 
[\[259b.4\]]rdzogs so//_//rgya gar gyi mkhan po shAkya pra b+ha dang /_zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//
[\[259b.5\]{D259}]@##/_/rgya gar skad du/_Ar+ya nA k+Sha ra ka raN+Da ka bai ro tsa na gar+b+ha nA ma ma hA yA na sU tra/_bod skad du/_'phags pa yi ge med pa'i za ma tog rnam par snang mdzad kyi snying po zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal 
[\[259b.6\]]lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong gi dge 'dun chen po dang thabs cig tu bzhugs so/_/byang chub sems dpa' bye ba khrag khrig brgya stong du ma thams cad kyang rgya chen po shes pa/_
[\[259b.7\]]thabs la mkhas pa/_gsal ba/_le lo med pa/_yi ge sgrub pa la mkhas pa/_gnas dang gnas ma yin pa khong du chud par byed pa/_rnam par grol ba phun sum tshogs pa/_'dul ba'i myu gu dang ldan pa/_ngo tsha shes pa'i yan lag dang ldan pa/_snying rje'i bdag 
[\[260a\]]
[\[260a.1\]]nyid can/_sems can la mnyes gshin pa/_ting nge 'dzin mang po dang ldan pa/_shes rab kyi lag pa dang ldan pa/_bla ma la sri zhu che ba/_byang chub sems dpa' sems dpa' chen po rin po che'i gling dang mtshungs pa/_dge ba dang mi dge 
[\[260a.2\]]ba shes pa/_g.yo khong du chud par byed pa/_nges pa'i tshig dang spobs pa zad mi shes pa dang /_zung khong du chud par byed pa/_rnam par rgyal ba thob pa/_sems can thams cad la khong du chud par byed pa/_yang dag pa'i mtha' las byung zhing brten pa/_shin 
[\[260a.3\]]tu dpa' ba/_gnas pa med pa/_chos bla ma'i rang bzhin la nges pa/_rang bzhin med pa'i khyad par sems pa snying po la dpa' ba/_skye ba la smod pa'i skyes bu/_chos khong du chud par byed pa/_mtshan gyi gzhi shes pa/_yul 'khor srung ba/_yul 'khor skyong ba/_sgra 
[\[260a.4\]]grags pa/_rgyal ba'i sgra dang ldan pa/_rnam par rgyal ba'i mdzod dang ldan pa/_yi ge med pa'i snying po dang ldan pa/_shin tu gnyid kyis ma log pa/_ye shes kyi phung po la gzhol ba/_rang gi las la mngon par dga' ba/_rang gi rigs bsten pa/_kun tu bzang 
[\[260a.5\]]ba/_mnyam pa nyid la dga' ba/_rnam par dag pa/_rang gi rgyud dang /_pha rol gyi rgyud rnam par sbyong bar byed pa/_rnam par rgyal ba thob pa sha stag la 'di lta ste/_byang chub sems dpa' sems dpa' chen po rnam par rgyal ba'i dbyangs dang /_byang chub sems dpa' sems 
[\[260a.6\]]dpa' chen po chos sgrogs dang /_byang chub sems dpa' sems dpa' chen po rgyal ba'i gnas dang /_byang chub sems dpa' sems dpa' chen po chos sprul pa dang /_byang chub sems dpa' sems dpa' chen po stong gi 'byung gnas dang /_byang chub sems dpa' sems 
[\[260a.7\]]dpa' chen po smon lam brtsegs dang /_byang chub sems dpa' sems dpa' chen po khyad par sems dang /_byang chub sems dpa' sems dpa' chen po sa 'dzin dang /_byang chub sems dpa' sems dpa' chen po 'gro ba 'dzin dang /_byang chub sems dpa' sems 
[\[260b\]]
[\[260b.1\]]dpa' chen po sa'i sgra dbyangs dang /_byang chub sems dpa' sems dpa' chen po spobs pa phun sum tshogs pa dang /_byang chub sems dpa' sems dpa' chen po shin tu brtsegs dang /_byang chub sems dpa' sems dpa' chen po pad ma'i 'dab ma'i mig dang /_
[\[260b.2\]]byang chub sems dpa' sems dpa' chen po pad ma'i gdong dang /_byang chub sems dpa' sems dpa' chen po gtsug na nor bu dang thabs cig go/_/byang chub sems dpa' sems dpa' chen po 'jam pa'i dbyangs ni byang chub sems dpa' sems dpa' chen 
[\[260b.3\]]po bgrang ba las 'das pa thams cad kyang gzhon nur gyur pa sha stag dang lhan cig_/byang chub sems dpa' sems dpa' chen po byams pa ni byang chub sems dpa' sems dpa' chen po thams cad kyang rgyal tshab tu gyur pa gang gA'i klung gi bye ma snyed dang lhan cig_/
[\[260b.4\]]byang chub sems dpa' sems dpa' chen po khyad par sems ni brgya byin du ma dang lhan cig_/byang chub sems dpa' sems dpa' chen po kun tu bzang po dang /_byang chub sems dpa' sems dpa' chen po nam mkha'i snying po dang /_rgyal po chen po bzhi ni 'khor los sgyur ba 
[\[260b.5\]]du ma dag dang lhan cig_/byang chub sems dpa' sems dpa' chen po mthu chen thob dang /_byang chub sems dpa' sems dpa' chen po spyan ras gzigs dbang phyug ni tshangs pa du ma dag dang lhan cig_/byang chub sems dpa' sems dpa' chen po mthong ba don yod ni 
[\[260b.6\]]'khor rnam thos kyi bu du ma dag dang lhan cig_/byang chub sems dpa' sems dpa' chen po skar ma'i rgyal po ni 'jig rten skyong ba lhag ma rnams dang lhan cig_/byang chub sems dpa' sems dpa' chen po yid gnyis 'joms dang /_byang chub sems dpa' sems 
[\[260b.7\]]dpa' chen po sgrib pa thams cad rnam par sel ba ni de bzhin gshegs pa byang chub sems dpa'i cha byad 'dzin pa du ma dang lhan cig_/sha ra dwa ti'i bu dang /_maud gal gyi bu dang /_'od srung chen po la sogs pa dgra bcom pa thams cad dang yang lhan cig_/byang chub 
[\[261a\]]
[\[261a.1\]]sems dpa' sems dpa' chen po dge mang dang /_byang chub sems dpa' sems dpa' chen po khyad par sems ni lha'i bu mo stong phrag du ma dag dang lhan cig cing byang chub sems dpa' sems dpa' chen po sman gyi rgyal po dang /_byang chub 
[\[261a.2\]]sems dpa' sems dpa' chen po sman yang dag byung dang /_phyogs bcu'i 'jig rten gyi khams gang gA'i klung gi bye ma snyed na zla ba dang nyi ma rang gi gzi brjid snyems pa ji snyed pa de dag thams cad bcom ldan 'das ga la ba der dong ste/_gang gi tshe bcom ldan 
[\[261a.3\]]'das kyi spyan sngar 'khod pa de'i tshe 'dzam bu'i chu bo'i gser gyi mdun du snag tsha'i yug bzhag pa de bzhin du/_zla ba dang nyi ma de dag bcom ldan 'das kyi spyan sngar phyir zhing mi mdzes/_phyir zhing mi 'bar/_phyir zhing lam me ma yin/_phyir zhing lhan ne ma yin/_phyir 
[\[261a.4\]]zhing lhang nge ma yin no/_/sred med kyi bu la sogs pa lha'i tshogs ji snyed pa dang /_klu'i rgyal po chu lha dang /_'jog po dang /_ma dros pa la sogs pa klu'i rgyal po 'khor dang bcas pa thams cad dang /_dri za'i bdag po shin tu yid du 'ong ba ni dri za bye ba phrag du ma dang lhan 
[\[261a.5\]]cig nam mkha' lding gi rgyal po dri ma med pa chen po ni nam mkha' lding bye ba phrag bdun dang lhan cig tu bcom ldan 'das ga la ba der dong ngo /_/phyogs bcu'i 'jig rten gyi khams gang gA'i klung gi bye ma snyed na byang chub sems dpa' ji snyed 'khod pa de dag rang rang gi 
[\[261a.6\]]de bzhin gshegs pa las gnang ba mnos te/_'khor bzhi dag dang lhan cig dong nas/_bcom ldan 'das dang byang chub sems dpa' de dag la yang 'jig rten las 'das pa'i mchod pa byas nas rang rang gi pad ma'i stan la 'khod do/_/de nas bcom ldan 
[\[261a.7\]]'das la byang chub sems dpa' sems dpa' chen po khyad par sems kyis 'di skad ces gsol to/_/gal te bdag la bcom ldan 'das kyis gnang na bcom ldan 'das la yi ge gnyis shig zhu lags so/_/bcom ldan 'das kyis bka' stsal pa/_ngas gnang 
[\[261b\]]
[\[261b.1\]]gis khyad par sems khyod ci bsams pa de bzhin gshegs pa la dris shig_/de bzhin gshegs pa ni sems can gcig gi don gyi phyir 'dir byung ba ma yin gyi nga ni khyed kyi don gyi phyir 'dir byung ngo /_/de nas bcom ldan 'das la byang chub sems dpa' sems dpa' 
[\[261b.2\]]chen po khyad par sems kyis 'di skad ces gsol to/_/bcom ldan 'das byang chub sems dpas gang spang bar bgyi ba'i chos gcig po de gang lags/_bcom ldan 'das byang chub sems dpas gang bsrungs na bslab pa'i gzhi thams cad yongs su bzung bar 
[\[261b.3\]]'gyur ba'i chos gcig po de gang lags/_bcom ldan 'das de bzhin gshegs pas gang mngon par rdzogs par sangs rgyas pa'i chos gcig po de gang lags/_de skad ces gsol pa dang /_bcom ldan 'das kyis byang chub sems dpa' khyad par sems 
[\[261b.4\]]la legs so zhes bya ba byin te/_tshangs pa de skad smra ba ni legs so legs so/_/rigs kyi bu de bzhin gshegs pa'i byin gyi rlabs kyis spobs pa 'di lta bu byung ngo /_/rigs kyi bu de bzhin gshegs pas byin gyis brlabs pa ma mdzad na/_de bzhin gshegs 
[\[261b.5\]]pa la su yang zhu ba 'di lta bu zhu bar mi 'gyur ro/_/khyad par sems de'i phyir khyod legs par rab tu nyon la yid la zung shig dang ngas khyod la bshad do/_/bcom ldan 'das kyis de skad ces bka' stsal nas/_byang chub sems dpa' khyad par sems kyis bcom ldan 
[\[261b.6\]]'das kyi ltar nyan pa dang /_bcom ldan 'das kyis de la 'di skad ces bka' stsal to/_/rigs kyi bu byang chub sems dpas chos gcig gang spang bar bya ba'i chos gcig po gang zhe na/_'di lta ste/_'dod chags kyi chos te/_rigs kyi bu 'di ni spang bar bya ba'i 
[\[261b.7\]]chos gcig go/_/yang spang bar bya ba'i chos gcig ste/_'di ltar zhe sdang gi chos te/_'di ni spang bar bya ba'i chos gcig go/_/yang spang bar bya ba'i chos gcig ste/_'di ltar gti mug gi chos te/_'di ni spang bar bya ba'i chos gcig go/_/yang spang bar bya ba'i 
[\[262a\]]
[\[262a.1\]]chos gcig ste/_'di ltar bdag tu 'dzin pa ste/_'di ni spang bar bya ba'i chos gcig go/_/yang spang bar bya ba'i chos gcig ste/_'di ltar le lo ste/_'di ni spang bar bya ba'i chos gcig go/_/yang spang bar bya ba'i chos gcig ste/_'di ltar 
[\[262a.2\]]rmugs pa dang gnyid de/_'di ni spang bar bya ba'i chos gcig go/_/yang spang bar bya ba'i chos gcig ste/_'di ltar sred pa ste/_'di ni spang bar bya ba'i chos gcig go/_/rigs kyi bu yang byang chub sems dpa' spang bar bya ba'i chos gcig ste/_'di ltar ma rig 
[\[262a.3\]]pa ste/_rigs kyi bu 'di ni byang chub sems dpas spang bar bya ba'i chos gcig go/_/rigs kyi bu gang byang chub sems dpas rtag par rgyun du mngon par bsrung bar bya ba'i chos gcig po de gang zhe na/_rigs kyi bu byang chub sems dpas gang bdag mi 'dod pa de gzhan 
[\[262a.4\]]dag la mi bya'o/_/rigs kyi bu byang chub sems dpa' gang la la zhig chos gcig po de srung na/_des de bzhin gshegs pa'i bslab pa'i gzhi thams cad bsrungs par 'gyur ro/_/de ci'i phyir zhe na/_rigs kyi bu gang bdag gi srog phangs par 'dzin pa de srog mi 
[\[262a.5\]]gcod do/_/gang bdag gi nor phangs par 'dzin pa de ma byin par mi len to/_/gang bdag gi chung ma phangs par 'dzin pa de gzhan gyi chung ma'i gan du mi 'gro'o/_/rigs kyi bu de la sogs te/_gang la la zhig 'di snyam du de bzhin gshegs pa'i bka' bzhin du bya'o 
[\[262a.6\]]snyam du sems pa des chos gcig po 'di bsrung bar bya'o zhes bshad do/_/de ci'i phyir zhe na/_rigs kyi bu gang la la bla na med pa yang dag par rdzogs pa'i byang chub don du gnyer ba de dag thams cad ni rang gi bde ba'i rgyur don du gnyer gyi/_/su yang bdag sdug bsngal 
[\[262a.7\]]ba mi 'dod de/_'gro ba ni bde ba 'dod ces bya ba'i tha tshig go/_/gang khyed cag mi 'dod pa de gzhan dag la ma byed cig ces nga smra'o/_/rigs kyi bu 'di ni gang byang chub sems dpas rtag par rgyun du mngon par bsrung bar bya ba'i chos gcig go/_/rigs kyi bu 
[\[262b\]]
[\[262b.1\]]gang de bzhin gshegs pas mngon par rdzogs par sangs rgyas pa'i chos gcig po de gang yin zhes de skad zer ba ni rigs kyi bu gang de bzhin gshegs pas mngon par rdzogs par sangs rgyas pa'i chos gcig po de gang yang med do/_/rigs kyi bu gang la chos 
[\[262b.2\]]gang yang rtogs pa med pa de de bzhin gshegs pas mngon par rdzogs par sangs rgyas pa'o/_/rigs kyi bu yang de bzhin gshegs pas chos thams cad ma skyes par thugs su chud do/_/de bzhin gshegs pas chos thams cad 'gags pa med par 
[\[262b.3\]]thugs su chud do/_/rigs kyi bu yang de bzhin gshegs pas chos thams cad mtha' gnyis las grol bar thugs su chud do/_/rigs kyi bu de bzhin gshegs pas chos thams cad ma byung bar thugs su chud do/_/rigs kyi bu de bzhin gshegs pas las bdag 
[\[262b.4\]]gir bya bar thugs su chud do/_/de bzhin gshegs pas chos thams cad rgyu dang rkyen las rag las par thugs su chud do/_/rigs kyi bu de bzhin gshegs pas rgyu dang rkyen ni glog dang 'dra bar thugs su chud do/_/de bzhin gshegs pas rgyu dang rkyen med pa las 
[\[262b.5\]]skye ba med par thugs su chud do/_/de ltar de bzhin gshegs pas rnam par snang mdzad kyi snying po'i chos nyid thugs su chud do/_/ci'i phyir yongs su rtog pa dag rnam par snang mdzad kyi snying po zhes smra zhe na/_rigs kyi bu 'jig rten pa dang /_'jig rten las 'das 
[\[262b.6\]]pa'i ye shes la sogs pa gang dag ci 'byung ba'i mngal de yin pa'i phyir ro/_/gang gi tshe ye shes de'i rang bzhin la yongs su rtog pa de'i tshe shes rab kyi pha rol tu phyin pa'i mngal du chud pa yin te/_de'i tshe rnam par snang mdzad kyi snying po zhes bya ba'i ming 'thob 
[\[262b.7\]]bo/_/rigs kyi bu yang de bzhin gshegs pas chos thams cad sgyu ma dang smig rgyu dang 'dra bar thugs su chud do/_/de bzhin gshegs pas rang bzhin gyis rnam par grol ba'i rang gi chos nyid thugs su chud do/_/rnam par grol ba gang yin pa de rnam par snang 
[\[263a\]]
[\[263a.1\]]mdzad kyi snying po'i chos nyid do/_/rigs kyi bu yang de bzhin gshegs pas chos kyi sgo gcig thugs su chud de/_rigs kyi bu gang la 'gro ba med pa dang /_'ong ba med pa dang /_rgyu med pa dang /_rkyen med pa dang /_'chi 'pho med pa dang /_skye 
[\[263a.2\]]ba med pa dang /_blang ba med pa dang /_dor ba med pa dang /_'grib pa med pa dang /_'phel ba med pa dang /_rigs kyi bu gang rang bzhin gyis rang bzhin med de/_gang la dper bya bar mi nus pa dang /_gang yi ge dang nges pa'i tshig gis brjod par mi nus pa'i 
[\[263a.3\]]chos kyi sgo gcig po de de bzhin gshegs pas thugs su chud do/_/bkod pa'i rgyal po bstan pa yi ge med pa'i za ma tog rnam par snang mdzad kyi snying po'i chos kyi rnam grangs 'di bshad pa na sa bcu la gnas pa'i byang chub sems dpa'i mig la rdul phra rab ji snyed snang 
[\[263a.4\]]bar 'gyur ba de snyed kyi sems can rnams kyis bla na med pa yang dag par rdzogs pa'i byang chub tu sems bskyed do/_/de snyed gcig gis dgra bcom pa nyid mngon du byas so/_/de bas ches mang ba'i sems can dag sems can dmyal ba nas shi 'phos nas lha dang mir skyes 
[\[263a.5\]]so/_/byang chub sems dpa' du ma ni sa thob par gyur to/_/byang chub sems dpa' du ma ni ting nge 'dzin brgya stong mngon du gyur to/_/mang du ci dgos te gtam 'di ni su la yang don med par ma gyur to/_/de nas bcom ldan 'das kyis tshe dang ldan pa sgra gcan zin 
[\[263a.6\]]la bka' stsal pa/_sgra gcan zin khyod nga'i chos kyi tshul 'di gzung bar spro bar gyis shig_/bcom ldan 'das kyis bka' stsal ma thag tu sangs rgyas kyi mthus 'khor de nas byang chub sems dpa' bye ba phrag dgu stan las langs te/_bcom ldan 'das la 'di skad 
[\[263a.7\]]ces gsol to/_/bcom ldan 'das de bzhin gshegs pa'i chos kyi tshul 'di bdag cag gis gzung bar bgyi'o/_/slad ma'i tshe slad ma'i dus na byang chub sems dpa'i snod du 'tshal bar bgyis la/_'jig rten gyi khams mi mjed du yang dag par bshad par 
[\[263b\]]
[\[263b.1\]]bgyi'o/_/rgyal po chen po bzhis bcom ldan 'das la 'di skad ces gsol to/_/bcom ldan 'das bdag cag gis gang dag 'di lta bu'i chos kyi snod du gyur pa 'byung bar 'gyur ba'i byang chub sems dpa' de dag gi bsam pa thams cad yongs su rdzogs par 
[\[263b.2\]]bgyi'o/_/de nas bcom ldan 'das kyis thams cad dang ldan pa'i 'khor de la gzigs nas bka' stsal pa/_grogs po dag shin tu rgyas pa bsdus pa'i yi ge med pa'i za ma tog rnam par snang mdzad kyi snying po'i chos kyi rnam grangs 'di nyan pa de dag ni dge ba'i rtsa ba 
[\[263b.3\]]chung ngu dang ldan par mi 'gyur ro/_/de ci'i phyir zhe na/_nga la skyes bu dam pa de dag gis bkur stir byas/_bla mar byas/_btsun par byas pa'i phyir ro/_/rigs kyi bu de dag ni nga'i byang chub phrag pa la thogs par 'gyur ro/_/de dag gi spobs pa phun sum tshogs 
[\[263b.4\]]pa rgyun mi 'chad par 'gyur ro/_/de dag gi sangs rgyas kyi zhing shin tu yongs su dag par 'gyur ro/_/'chi ba'i dus kyi tshe na yang de bzhin gshegs pa 'od dpag med nyan thos kyi dge 'dun gyis yongs su bskor cing byang chub sems dpa'i tshogs kyis mdun gyis bltas 
[\[263b.5\]]nas mdun na bzhugs par gyur te mthong bar 'gyur ro/_/nga yang byang chub sems dpa' 'di dag nyid dang thabs cig tu ri'i rgyal po bya rgod kyi phung po la gnas par mthong bar 'gyur ro/_/rigs kyi bu de dag gi chos kyi mdzod mi zad par 'gyur ro/_/de dag tshe rabs dran 
[\[263b.6\]]par 'gyur ro/_/ngan song rnams su skye bar mi 'gyur ro/_/rigs kyi bu nga ni 'jig rten thams cad dang mi 'thun pa'i tshig 'di smra ste/_rigs kyi bu dag gal te mtshams med pa lnga byed par 'gyur la/_chos kyi rnam grangs 'di lus la btags sam/_yi ger 
[\[263b.7\]]'dri 'am/_klog gam/_kun chub par byed na de ni ngan song ngan 'gro log par ltung bar 'gro bar ngas ma mthong ngo /_/byang chub sems dpa' de sangs rgyas thams cad kyis dbang bskur zhing mig lnga thob par 'gyur ro/_/dbang po nyams par mi 'gyur ro/_/sangs 
[\[264a\]]
[\[264a.1\]]rgyas thams cad kyis yongs su bzung ngo /_/byang chub sems dpa' thams cad kyis yongs su bzung ngo /_/de'i las tshad med pa rnam par dag par 'gyur ro/_/rigs kyi bu tshig 'di ni tha mar smra ste/_de mngon par rdzogs par sangs rgyas 
[\[264a.2\]]par ngas mthong ngo /_/bcom ldan 'das kyis de skad ces bka' stsal nas/_khyad par sems la sogs pa byang chub sems dpa' rnams dang /_brgya byin la sogs pa lha'i bu rnams dang /_rgyal po chen po bzhi dang /_lha dang /_mi dang /_lha ma yin dang /_
[\[264a.3\]]dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa yi ge med pa'i za ma tog rnam par snang mdzad kyi snying po zhes bya ba theg pa chen po'i mdo rdzogs so//_//rgya gar gyi mkhan po 
[\[264a.4\]]dzi na mi tra dang /_dA na shI la dang /_mu ni barma dang /_zhu chen gyi lots+tsha ba ban de ye shes sdes zhus nas gtan la phab pa//[ {D260}]@##/_/rgya gar skad du/_Ar+ya A kA sha gar+b+ha nA ma ma hA yA na sU tra/_
[\[264a.5\]]bod skad du/_'phags pa nam mkha'i snying po zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das ri kha la ti ka na gnas thub pa'i drang srong rnams 
[\[264a.6\]]kyi gnas na/_nyan thos chen po bgrang ba las 'das pa'i dge slong gi dge 'dun chen po dang thabs cig go/_/'di lta ste/_byang chub sems dpa' sems dpa' chen po gang gA'i klung gi bye ma snyed dpag tu med/_grangs med pa'i byang chub sems dpa'i dge 'dun 
[\[264a.7\]]chen po dang yang thabs cig tu bzhugs te/_de bzhin gshegs pa'i dpal gyi dam tshig lung bstan pa'i mthar phyin ma thag tu yang de'i tshe na nub phyogs na brgya byin thogs pa'i nor bu rin po che 'bum phrag du mas bskor cing mdun du bdar ba'i yid bzhin gyi nor bu 
[\[264b\]]
[\[264b.1\]]rin po che snang ste/_yang nor bu rin po che de'i 'od kyis stong gsum gyi stong chen po'i 'jig rten gyi khams 'di na gzugs su snang ba thams cad ma lus par mi snang bar gyur te/_de bzhin gshegs pa ma gtogs par gang lha dang /_mi rnams dang /_nyan thos rnams dang /_
[\[264b.2\]]gang byang chub sems dpa' rnams dang /_gang sa dang /_chu dang /_me dang /_rlung rnams kyi gzugs su snang ba'i 'byung ba chen po ji snyed pa'i 'byung ba chen po snang ba de dag thams cad ma lus par spangs par gyur cing nor bu rin po che snang ngo /_/lhag ma dag kyang mtha' 
[\[264b.3\]]yas mu med pa brjod du med pa nam mkha' bzhin du snang ngo /_/bcom ldan 'das kyang shin tu lham me/_lhan ne/_lhang nger gyur to/_/sems can gang dag der 'dus pa de dag kyang bdag kyang mi mthong ngo /_/gcig gis gcig kyang mi mthong ngo /_/de dag la 
[\[264b.4\]]'byung ba chen po'i gzugs su snang ba thams cad 'gags nas yang mig tu snang bar ma gyur to/_/bdag bdag gi lus kyi gzugs dang /_mtshan dang /_dbyibs dang /_rig pa yang mi dmigs par gyur te/_gang dang gang gis brtags pa de dang de dag stong par 
[\[264b.5\]]mthong ngo /_/nyi ma dang zla ba'i dkyil 'khor yang mi mthong /_skar ma'i gzugs dang /_sa'i khams dang /_chu'i khams dang /_me'i khams dang /_rlung gi khams kyang mig lam du snang bar ma gyur to/_/sgra dag kyang rna lam du grag par ma gyur to/_/dri dag 
[\[264b.6\]]kyang sna la bro bar ma gyur to/_/sems dang sems las byung ba rnams la yang ngar 'dzin pa dang /_nga yir 'dzin pa dang /_skye mched drug gi 'du shes mi 'byung bar gyur to/_/yang 'byung ba chen po dag kyang mi dmigs par gyur te/_phyogs gang dang gang du brtags 
[\[264b.7\]]pa de dang /_de'i phyogs thams cad du de bzhin gshegs pa'i sku mtshan dang /_kha dog dang /_dbyibs dang /_gzugs su mthong bar gyur to/_/rgyang ma nas kyang brgya byin thogs pa'i nor bu rin po ches bskor ba'i yid bzhin gyi nor bu rin po che snang ba las gzhan 
[\[265a\]]
[\[265a.1\]{]chung zad [,]cung zad [}]kyang mi snang bar gyur to/_/gang de na byang chub sems dpa' sa bcu la gnas pa dpa' bar 'gro ba'i ting nge 'dzin thob pa/_skye ba gcig gis thogs pa/_srid pa tha ma pa de dag gis ltas de mthong nas 'jigs par mi byed/_dngangs par mi 
[\[265a.2\]]byed/_skrag par mi byed de/_chos thams cad rang bzhin gyis yang dag pa'i mtha' dang /_de bzhin nyid dang /_stong pa nyid dang ldan par rtogs pas de'i phyir de dag 'jigs par mi byed/_dngangs par mi byed/_skrag par mi byed do/_/gang lhag ma byang chub sems 
[\[265a.3\]]dpa' sems dpa' chen po dag dang /_nyan thos dag dang /_lha dag dang /_klu dag dang /_gnod sbyin dag dang /_dri za dag dang /_lha ma yin dag dang /_nam mkha' lding dag dang /_mi 'am ci dag dang /_lto 'phye chen po dag dang /_grul bum dang /[ {]yi dgas [,]yi dwags [}]
[\[265a.4\]]dang /_sha za dang /_srul po dang /_lus srul po dang /_mi dang mi ma yin pa 'dus pa de dag ma lus par 'jigs par gyur/_dngangs par gyur/_skyo bar gyur nas/_tshu rol dang pha rol la rmongs shing sems 'khrugs nas de dag gcig gis gcig kyang 
[\[265a.5\]]mi mthong /_de na 'di ci zhig_/'di ji lta bu zhig_/'di ci'i rang bzhin zhes dri ba yang gang yang mi snang ngo /_/yang de'i tshe na byang chub sems dpa' sems dpa' chen po tshangs pa'i gzer bu chen po zhes bya bas bcom ldan 'das ga la ba de logs su thal mo 
[\[265a.6\]]sbyar ba btud de gsol pa/_chos kun gyi ni rang bzhin la/_/gang zag gang dag ma 'tshal ba/_/gzugs phung la ni gnas gyur nas/_/dbang po drug la rmongs par gyur/_/phung po gcig ni mi mthong zhing /_/gzugs kyi phung la rtog bgyid de/_/
[\[265a.7\]]'di la gang zag kha cig ni/_/sangs rgyas chos la the tshom 'tshal/_/bcom ldan 'das kyis 'di dag la/_/chos kyi de bzhin mtshan nyid gsungs/_/de dag tshu rol pha rol la/_/bzod pa'i nam mkha'i mtshan 'tshal to/_/'di ni mnyam bzhag dpa' ba 
[\[265b\]]
[\[265b.1\]]ste/_/brjod du med pa'i gnas lags so/_/yid bzhin nor bu rin chen che/_/spyi bo la ni mchis par gda'/_/nor bu rin chen brgya byin thogs/_/gang dag la ni rgyang nas gda'/_/sems can de dag skal ba che/_/dpa' 'gro'i pha rol shin tu phyin/_/
[\[265b.2\]]ston pa lta bar mchis pa rnams/_/de dag thams cad shes rab che/_/de ring 'dir ni zab mo'i gtam/_/mchi bar 'gyur ba gdon mi 'tshal/_/bcom ldan gang dag 'dir phyin pa'i/_/sems can dag la dbugs dbyung mdzod/_/sems can yongs 
[\[265b.3\]]smin bgyi slad du/_/'di ni dpa' bo'i spyod yul lags/_/bcom ldan 'das kyis bka' stsal pa/_/ji skad smras pa de bzhin te/_/gang na kun gzhi thos gyur cing /_/shes rab kyis ni sems can gnas/_/de ni ting 'dzin spyod yul lo/_/de ni nam 
[\[265b.4\]]mkha'i snying po yi/_/byang chub sems dpa'i spyod yul te/_/snang ba med cing spros med pa'i/_/ting nge 'dzin ni de yis bstan/_/lta ba gnyis la gang chags pa/_/phyi phyir zhing ni rmongs par 'gyur/_/rtag dang chad la chags pa ni/_/pha rol tshu rol shin 
[\[265b.5\]]tu rmongs/_/lta ba gnyis po 'di dag las/_/rab tu grol bar su 'dod pa/_/brjod du med pa bsgom par gyis/_/de ni myur du sa 'thob 'gyur/_/kye grogs po dag gzhan yang byang chub sems dpa' sems dpa' chen po las thog ma pa la de nyid brjod du yod pa'i 
[\[265b.6\]]'du shes kyi tshul gyis dmigs pa dang bcas pa'i pha rol tu phyin pa drug brjod par bya ste/_'di lta ste/_ci nas kyang 'byung ba chen po rnams kyi rang bzhin skye zhing 'jig pa shes par byas nas/_de'i 'og tu gzod chos thams cad brjod du med pa'i ngo bo nyid mi skye mi 
[\[265b.7\]]'gag pa/_mi dmigs pa cung zad kyang med pa'i 'du byed thams cad bsgom par bya ste/_ci nas kyang rtag pa dang chad pa spangs par 'gyur ba dang /_mi 'jigs/_mi dngangs/_mi skrag par 'gyur ba dang /_chos thams cad la chags par dmigs pa'i sems 
[\[266a\]]
[\[266a.1\]]su ma gyur par byas na de myur du pha rol tu phyin pa drug yongs su rdzogs shing /_phyin cad kyang chad pa dang rtag pa la mi gnas par 'gyur ro zhes bcom ldan 'das kyis bka' stsal nas/_'khor der lhags pa thams cad kyang sngon gzugs kyi snang 
[\[266a.2\]]ba ji ltar mthong ba dang /_thos pa dang /_rtogs pa dang /_shes pa de bzhin du 'khor der mthong bar gyur to/_/de nas bcom ldan 'das kyis phyag g.yas pa brkyang ste 'di skad ces bka' stsal to/_/nam mkha'i snying po zhes bya ba'i byang chub sems dpa' sems dpa' 
[\[266a.3\]]chen po ting nge 'dzin rgya mtsho dang mtshungs pa/_byang chub sems dpa' bslab pa ri rab dang mtshungs pa/_ye shes nam mkha' dang mtshungs pa/_brtson 'grus rlung dang mtshungs pa/_bzod pa rdo rje dang mtshungs pa/_byang chub sems dpa' thams cad 
[\[266a.4\]]kyi ni rgyal mtshan gyi mchog lta bu mya ngan las 'da' ba'i gnas su 'gro ba rnams kyi ni ded dpon lta bu/_dge ba'i rtsa ba thams cad kyi ni gter lta bu/_sdug bsngal ba thams cad kyi ni bum pa bzang po lta bu/_mun par bcug pa rnams kyi ni nyi ma lta bu/_lam stor ba 
[\[266a.5\]]rnams kyi ni zla ba lta bu/_'jigs pa rnams kyi ni ri rab lta bu/_nyon mongs pa'i nad kyis yongs su gdungs pa rnams kyi ni sman bcud kyis len pa lta bu/_dge ba'i rtsa ba chad de lhung ba rnams kyi ni 'khar ba lta bu/_phreng bas 'tsho ba rnams kyi ni me tog lta bu/_sdom 
[\[266a.6\]]pa spyod pa rnams kyi ni me long lta bu/_ngo tsha shes pa dang khrel yod pa rnams kyi ni gos lta bu/_mya ngan las 'da' bar 'gro ba rnams kyi ni stegs lta bu/_pha rol du 'gro ba rnams kyi ni gru lta bu/_mtho ris su 'gro ba rnams kyi ni them skas lta bu/_tshig ngan pa dang 
[\[266a.7\]]skur pas gdungs pa rnams kyi ni gdugs lta bu/_pha rol gyi rgol ba rnams kyi ni seng ge lta bu/_char pa rnams kyi ni chu lta bu/_bdud kyi dgra rnams kyi ni go cha lta bu/_bslab pa 'khrul pa rnams kyi ni mig 'byed pa lta bu/_dge ba'i rtsa ba'i lo tog thams cad kyi 
[\[266b\]]
[\[266b.1\]]ni sa lta bu/_nad pa rnams kyi ni sman pa lta bu/_bkres pa rnams kyi ni 'bru lta bu/_skom pa rnams kyi ni chu shel lta bu/_ngal ba rnams kyi ni mal lta bu/_ting nge 'dzin dang ldan pa rnams kyi ni me shel lta bu/_byang chub kyi lam du zhugs pa rnams kyi ni shing rta lta bu/_skyed 
[\[266b.2\]]mos tshal na rtse ba rnams kyi ni rdzing bu lta bu/_byang chub kyi phyogs la brtson pa rnams kyi ni phreng ba lta bu de tshur 'ong ste/_rigs kyi bu de pha rol tu phyin pa rnams kyi ni 'bras bu lta bu/_rigs kyi bu de sa bcu dang ldan pa rnams kyi ni nor bu yid bzhin lta bu/_rigs kyi bu de 
[\[266b.3\]]dpa' bar 'gro ba'i ting nge 'dzin dang ldan pa rnams kyi ni shing yongs 'du dang 'dra ba/_gcod pa'i phyir lta ba ngan pa'i sbyor ba thams cad kyi ni mtshon lta bu/_'joms pa'i phyir bag chags kyi mtshams sbyor ba'i nyon mongs pa thams cad kyi ni rdo rje lta bu/_bdud rnams kyis 
[\[266b.4\]]ni thub par dka' ba/_thabs dang ldan pa rnams la ni tshes grangs/_ye shes kyi ni 'byed pa/_sangs rgyas kyi chos thams cad kyi ni gnas/_rang rgyal ba rnams kyi ni phreng ba dang mtshungs pa/_nyan thos thams cad kyi ni gos dang mtshungs pa/_lha rnams kyi ni mig lta bu/_
[\[266b.5\]]mi rnams kyi ni lam lta bu/_dud 'gro'i skye gnas su skyes pa rnams kyi ni skyabs/[ {]yi dgas [,]yi dwags [}]rnams kyi ni rten/_sems can dmyal ba pa rnams kyi ni mgon/_sbyin gnas kyi sems can thams cad kyi ni snod du gyur pa/_byang chub sems dpa' thams cad kyi ni shing rta lta bu/_rigs 
[\[266b.6\]]kyi bu de dus gsum du gshegs pa'i de bzhin gshegs pa dgra bcom pa yang dag par rdzogs pa'i sangs rgyas thams cad kyi ni blon po lta bu/_chos kyi grong khyer gyi ni sgo srungs yin te/_rigs kyi bu de sangs rgyas kyi chos ma 'dres pa bco brgyad kyi bar gyis ni brgyan 
[\[266b.7\]]pa thams cad rdzogs pa'i sangs rgyas kyi ye shes dang ni ldan/_rigs kyi bu de de bzhin gshegs pa ma gtogs par sems can thams cad kyis mchod pa'i dam pa thams cad kyis mchod par bya ba yin gyis/_da khyed 'dir lhags pa thams cad kyis bsu bar gyis 
[\[267a\]]
[\[267a.1\]]shig_/mchod pa dang bkur sti thams cad kyis de la ci nus par rin po che'i gdugs dang /_rgyal mtshan dang /_ba dan dang /_me tog dang /_spos dang /_phreng ba dang /_byug pa dang /_lha'i gos dang /_rgyan dang /_snod sna tshogs kyis bkur 
[\[267a.2\]]stir gyis shig_/rim gror gyis shig_/bsti stang gyis shig_/mchod par gyis shig_/lam byi dor gyis shig_/brgyan par gyis shig_/bstod pa sna tshogs kyis bstod par gyis shig_/khyed thams cad kyang de lta bu'i yon tan thob pa dang /_snod du gyur 
[\[267a.3\]]par ring por mi thogs par 'gyur ro/_/de nas 'khor lhags pa ma lus pa mtha' dag stan las langs nas byang chub sems dpa' sems dpa' chen po nam mkha'i snying po phyogs gang logs na snang ba'i phyogs de logs su mngon du phyogs nas thal mo sbyar te/_snying 
[\[267a.4\]]ni rab tu dga'/_bzhin ni rab tu 'dzum/_mig kyang rab tu dang bas lta zhing 'dug par gyur pa dang /_'khor de na byang chub sems dpa' sems dpa' chen po dang /_nyan thos chen po dang /_lha'i dbang po dang /_klu'i dbang po dang /_gnod sbyin gyi dbang po dang /_
[\[267a.5\]]dri za'i dbang po dang /_lha ma yin gyi dbang po dang /_nam mkha' lding gi dbang po dang /_mi 'am ci'i dbang po dang /_lto 'phye chen po'i dbang po dang /_drang srong mngon par shes pa lnga dang ldan pa de dag thams cad 'di snyam du sems par gyur te/_bdag cag 
[\[267a.6\]]gis rigs kyi bu 'di la bkod pa'i mchog ji lta bu zhig gis bkur sti bya snyam mo/_/de nas de'i tshe byang chub sems dpa' sems dpa' chen po nam mkha'i snying pos sangs rgyas kyi zhing mi mjed 'di thams cad ma lus par rin po che sna bdun las byas shing /_ri 
[\[267a.7\]]dang /_'brog dang /_ri skam dang /_phug dang /_grog po dang /_g.yang sa dang /_rtswa dang /_rtsig pa dang /_bong ba dang /_gseg ma dang /_dri nga ba la sogs pa med la lag mthil lta bur mnyam par sprul to/_/des dpal dri za'i skad du brjod pa'i glu dbyangs 
[\[267b\]]
[\[267b.1\]]dang /_shing thams cad kyang rin po che sna bdun las byas te/_dri zhim pa dang /_'dab ma dang /_me tog dang /_'bras bur ldan par sprul to/_/shing ljon pa dang /_rtswa dang /_skam shing dang /_'dab ma sa la rten pa thams cad kyang rin po che sna bdun las byas 
[\[267b.2\]]pa sprul to/_/mi mjed kyi 'jig rten gyi khams 'di thams cad na yang nad ni rab tu zhi/_sems can dmyal ba pa dang /_dud 'gro'i skye gnas pa dang /_gshin rje'i 'jig rten pa rnams kyi sdug bsngal thams cad kyang rab tu zhi/_sems can dag gis kyang 
[\[267b.3\]]zas dang /_skom dang /_gos dang /_chos gos dang /_rgyan dag thob par gyur to/_/de'i tshe gang dag mi mjed kyi 'jig rten gyi khams su gtogs pa'i sems can de dag thams cad kyang bsam pa yongs su rdzogs par gyur te/_gzugs bzang ba/_mdzes 
[\[267b.4\]]pa blta na sdug pa/_kha dog bzang po rgyas pa mchog dang ldan zhing yan lag thams cad ni yongs su rdzogs/_rdul med pa rab rib dang bral ba'i snang ba'i dkyil 'khor gyi 'od kyis ni mdzes par byas/_nyon mongs pa rnams dang ni bral/_sems ni rab tu zhi/_dge 
[\[267b.5\]]ba thams cad la ni sems mos/_dkon mchog gsum la ni sems rab tu dad par gyur nas 'khor der lhags pa'i sems can re re'i lag pa gnyis ka na yang nor bu rin po che thogs par mthong bar sprul nas nor bu rin po che de re re las kyang so so dang 'tsham pa'i 'od 
[\[267b.6\]]zer gyi snang ba byung bar gyur te/_mi mjed kyi 'jig rten gyi khams 'di thams cad ma lus par snang ba chen po des khyab par gyur to/_/nor bu rin po che de dag las kyang rol mo'i sgra sna tshogs byung bar gyur to/_/nor bu rin po che sna tshogs kyi char yang mngon par bab 
[\[267b.7\]]par gyur to/_/gos bzang po sna tshogs kyi char dang /_rgyan sna tshogs kyi char dang /_me tog sna tshogs kyi char dang /_spos sna tshogs kyi char dang /_phreng ba sna tshogs kyi char dang /_gdugs sna tshogs kyi char dang /_snod sna tshogs kyi char dang /_'bras bu sna 
[\[268a\]]
[\[268a.1\]]tshogs kyi char yang bab par gyur to/_/lha'i gos dang /_chos gos dang /_gser gyi skud pa dang /_mu tig gi se mo do dang /_me tog pad ma dang /_ud pa la dang /_ku mu da dang /_pad ma dkar po dang /_u ra ga sa la dang /_tsan dan sbrul gyi snying 
[\[268a.2\]]po dang /_shing ta ma la'i 'dab ma dang /_tsan dan sa mchog pa'i bye mas lam der bkram par mngon par sprul to/_/lam de'i g.yas g.yon gnyi gar rnam par rgyal byed kyi khang pa dang 'dra ba/_rin po che sna bdun gyi khang [{]bzangs kyang [,]bzang yang [}]mngon par sprul te/_khang pa de na 
[\[268a.3\]]'dod pa'i dbang phyug gi chung ma dam pa dang /_slas dang 'dra ba dang /_yan lag lnga dang ldan pa'i sil snyan sgrogs shing rtse dga' zhing dga' dgur spyod pa de 'dra ba dag der sprul to/_/bcom ldan 'das kyi dbu'i steng gi nam mkha' la lha'i nor bu rin po che las byas 
[\[268a.4\]]pa'i tshangs pa chen po'i gdugs lta bu'i dpag tshad brgya tsam la rin po che'i dra ba'i skud pa dang /_mu tig gi rgyan phreng gis legs par brgyan pa mngon par sprul te/_rgyan de dag las kyang lha las 'das pa'i sil snyan yan lag lnga dang ldan pa'i glu'i dbyangs kyi sgra 
[\[268a.5\]]'byung ngo /_/rtswa dang /_shing dang /_'dab ma dang /_me tog dang /_'bras bu la sogs pa gang ci yang rung ste sa la rten pa de dag thams cad las kyang lha las 'das pa'i yan lag lnga dang ldan pa'i sil snyan las bstod pa'i sgra 'byung bar grag ste/_sgra de gang gi 
[\[268a.6\]]rnar thos pa'i sems can de dag bla na med pa yang dag par rdzogs pa'i byang chub las phyir mi ldog par gyur to/_/de nas 'khor de dag thams cad kyis byang chub sems dpa' sems dpa' chen po nam mkha'i snying po'i bkod pa chen po de mthong ste/_shin tu ngo mtshar dang 
[\[268a.7\]]rmad du byung ba'i chos thob nas de dag 'di snyam du sems te/_bcom ldan 'das kyi spyan sngar skyes bu dam pa de'i stan ji lta bur bsham snyam mo/_/de nas de'i tshe bcom ldan 'das kyi spyan sngar rin po che las byas pa'i me tog pad ma sdong bu ni dngul/_lo ma ni gser/_
[\[268b\]]
[\[268b.1\]]snying po ni rin po che rdo'i snying po/_ze ba ni nor bu rin po che tshangs pa'i 'od zer las byas pa/_rgyar ni rgyang grags gcig tsam yod pa/_me tog pad ma'i ze ba'i stan rnam pa 'bum phrag du mas yongs su bskor cing mdun du bdar ba'i pad ma byung nas pad ma'i steng de 
[\[268b.2\]]la byang chub sems dpa' sems dpa' chen po nam mkha'i snying po skyil mo krung bcas te 'dug par snang ngo /_/de'i spyi bo la yang nor bu rin po che 'dug par snang ngo /_/de bzhin du byang chub sems dpa' sems dpa' chen po nam mkha'i snying po'i g.yog byang chub sems 
[\[268b.3\]]dpa' sems dpa' chen po dpa' bar 'gro ba'i ting nge 'dzin thob pa brgya byin thogs pa'i nor bu rin po ches brgyan pa 'bum phrag mang po rnams kyang rang rang gi pad ma'i ze ba'i stan la 'khod par snang ngo /_/de nas de'i tshe byang chub sems dpa' sems dpa' 
[\[268b.4\]]chen po byams pas byang chub sems dpa' sems dpa' chen po sman gyi rgyal po la 'di skad ces smras so/_/byang chub sems dpa' grags chen rnams/_/gang dag sngon du 'ongs pa ni/_/gus dang ldan pas phyag byas te/_/phyi nas stan la 'dug byed na/_/skyes bu 
[\[268b.5\]]dam pa 'di 'ongs na/_/bkod chen dag kyang bstan gyur na/_/ston la phyag kyang ma btsal bar/_/stan la 'dug pa lta bur snang /_/sman gyi rgyal pos smras pa/_skyes bu dam pa 'di nyid ni/_/sangs rgyas chos la rab gnas mthong /_/rtog pa kun la mi 
[\[268b.6\]]gnas pas/_/sems can du ni mi mthong ngo /_/byang chub sems dpa' byams pas smras pa/_yang dag mtha' la gnas pa'i phyir/_/de ltar sems can mi mthong na/_/bkod pa che 'di ci phyir bstan/_/the tsom gyur pa bshad par mdzod/_/sman 
[\[268b.7\]]gyi rgyal pos smras pa/_kun tu rtog pa'i spyod yul can/_/byis pas don dam mi shes te/_/sems can yongs smin bya ba'i phyir/_/'di ni dpa' bo'i thabs yin no/_/don dam gyis ni sdug bsngal ba/_/de dag rab tu dgrol ba'i phyir/_/mkhas 
[\[269a\]]
[\[269a.1\]]pas kun rdzob bden pa yis/_/'di 'dra ba yi bkod pa bstan/_/de nas bcom ldan 'das kyis byang chub sems dpa' sems dpa' chen po sman gyi rgyal po la legs so zhes bya ba byin te legs so legs so/_/skyes bu dam pa khyod kyis 
[\[269a.2\]]ji skad smras pa de bzhin te/_byis pa so so'i skye bo sems can thams cad ji snyed pa de dag thams cad kyis kyang rgyun du zhugs pa gcig gi spyod yul dang /_sbyor ba dang /_rnam par grol ba mi shes so/_/yongs su brtag pa bzung na gal te sems can 
[\[269a.3\]]thams cad rgyun du zhugs par gyur na yang de dag gis lan cig phyir 'ong ba gcig gi spyod yul dang /_sbyor ba dang /_rnam par grol ba mi shes so/_/de bzhin du lan cig phyir 'ong ba rnams kyis kyang phyir mi 'ong ba dang /_phyir mi 'ong ba rnams kyis kyang 
[\[269a.4\]]dgra bcom pa dang /_dgra bcom pa rnams kyis kyang rang sangs rgyas kyi mi shes te/_gal te sems can thams cad bse ru lta bu'i rang sangs rgyas su gyur kyang de dag thams cad kyis byang chub sems dpa' mi skye ba'i chos la bzod pa thob pa gcig gi spyod 
[\[269a.5\]]yul dang /_rnam par grol ba dang /_don dam pa la brtag pa dang /_sems can yongs su smin par bya ba'i sbyor ba mi shes so/_/yongs su brtag pa bzung na gal te sems can thams cad mi skye ba'i chos la bzod pa thob par gyur kyang de dag gis byang 
[\[269a.6\]]chub sems dpa' so so rig pa thob pa/_dpa' bar 'gro ba'i ting nge 'dzin thob pa gcig gi spyod yul dang /_mos pa dang /_don dam pa'i bden pa la brtag pa'i byin gyis brlabs mi shes so/_/rigs kyi bu byang chub sems dpa' sems dpa' chen po 
[\[269a.7\]]nam mkha'i snying po 'di yang mi skye ba'i chos la bzod pa thob/_so sor rig pa thob/_dpa' bar 'gro ba'i ting nge 'dzin thob nas bskal pa dpag tu med pa las 'das te/_ji ltar da ltar nga'i 'dus pa chen po na 'khod pa'i sems can rnams kyi bsam pa dang /_bag 
[\[269b\]]
[\[269b.1\]]la nyal shes nas ji ltar 'di na sems can kha cig bkod pa chen po 'di'i phyir 'ong zhing ting nge 'dzin dang /_bkod pa chen po blta ba'i phyir 'dod chags dang bral ba'i sa la gnas par 'gyur ba dang /_ji ltar rigs kyi bu de 'di nyid du mi snang bar gyur nas nub phyogs 
[\[269b.2\]]nas 'dir 'ong zhing /_nyan thos dang /_rang sangs rgyas rnams dang thun mong ma yin pa/_mtha' yas pa'i nam mkha' mtha' yas skye mched kyi mngon par shes pa dang /_ting nge 'dzin kyang bstan/_sems can thams cad kyang skyo bar byas nas de'i 'og tu sems can dpag 
[\[269b.3\]]tu med pa yongs su smin par bya ba'i phyir kun rdzob kyi bden pas bsgrub pa'i bkod pa chen po yang bstan/_ting nge 'dzin gyi bkod pa chen po yang bstan pa bzhin no/_/gal te rigs kyi bu de don dam pa'i bden pa mi skye ba'i bkod pa ston du zin na lha dang bcas pa'i 'jig 
[\[269b.4\]]rten rmongs par 'gyur/_bslad par 'gyur ro/_/byang chub sems dpa' sa brgyad pa la gnas pa'i bar du yang bslad par 'gyur bas 'di'i spyod yul dang /_sbyor ba'i mtshan ma ston par mi nus te/_de ltar chos zab mo'i yon tan la gnas so/_/rigs kyi bu de ni thabs 
[\[269b.5\]]shes pa la gnas so/_/sangs rgyas kyi chos rgya mtsho thams cad la gnas so/_/the tshom med do/_/ye shes gzhan la rag ma las pa la mkhas so/_/byang chub sems dpa' thams cad kyi rgyal mtshan gyi mchog rgyal po la 'os pa dang 'dra'o/_/rigs kyi bu 
[\[269b.6\]]byang chub sems dpa' nam mkha'i snying po de ni sems can thams cad mtho ris dang thar par skye bar ston pa'o/_/sems can thams cad kyi sems kyi nyon mongs pa'i nad las yongs su thar bar byed pa'o/_/lus kyi dug 'byung ba chen po'i nad gso bar byed 
[\[269b.7\]]pa'o/_/sems can gang dag lta ba ngan pas sdug bsngal bar gyur pa'i 'khor ba'i 'brog bslad nas mtho ris dang thar par gnas pa'i thabs mi shes pa de dag kyang gal te byang chub sems dpa' nam mkha'i snying po'i ming rjod par byed/_phyag 'tshal bar byed/_dri 
[\[270a\]]
[\[270a.1\]]'bul/_a ga ru'i bdug pas bdug par byed na/_rigs kyi bu de ni de dag gi bsam pa dang /_bag la nyal ba dang /_de dag gi nyon mongs pa dang ldan pa'i lta ba sems dang 'brel pa ci 'dra ba dang /_sngon gyi dge ba'i rtsa ba 
[\[270a.2\]]bskyed pa ci 'dra ba la yang rtog cing sems sbyong ba ji lta bur bya ba'i rigs pa dge ba'i rtsa ba sangs rgyas la bskyed pa'am/_chos la bskyed pa'am/_dge 'dun la bskyed pa'am/_bsod nams bya ba'i dngos po sbyin pa'i rang bzhin nam/_tshul khrims kyi rang 
[\[270a.3\]]bzhin nam/_bsgom pa'i rang bzhin yang rung ste/_de dag thams cad rmi lam na yang rung /_sad pa'i tshe yang rung ste/_de bzhin du thabs mkhas pas mngon sum du lam drang po'i thabs kyis ston te/_thabs des lta ba ngan pa dang /_byed pa dang /_smon lam 
[\[270a.4\]]ngan pa'i bsam pa dang /_skyabs ngan pa dang /_ngan par 'jug pa'i sems las myur du thar bar byed do/_ci nas kyang de'i lus dang /_ngag dang /_yid kyi sbyor ba drang por 'gyur ba dang /_smon lam drang po dang /_dge ba'i bshes gnyen drang po dang /_bstan 
[\[270a.5\]]par 'gyur ba dang /_myur du dri mi zhim pa dang /_nyon mongs pa dang /_sdig pa'i lta ba las yongs su thar bar 'gyur ba dang /_de dag gi ngan song du 'gro ba'i sdig pa'i lam thams cad smon lam gyi dbang dang /_legs par spyad pa'i las kyis myur du byang bar 
[\[270a.6\]]'gyur ba dang /_de dag myur du bdag gi sems la dbang thob par 'gyur ba dang /_zab mo'i bzod pa la gnas par 'gyur ba'i thabs ston to/_/gang yang sems can lus la nad sna tshogs kyis gzir ba dang /_gang yang sems g.yengs pa dang /_gang dag 
[\[270a.7\]]gi mig gi bar chad byas pa dang /_lce bcings pa dang /_gang dag gi yan lag gang yang rung ba zhig nyams par gyur na/_gal te de dag gi nad rab tu zhi bar bya ba dang /_nad med pa thob par bya ba'i phyir snying thag pa nas/_byang chub sems dpa' sems dpa' 
[\[270b\]]
[\[270b.1\]]chen po nam mkha'i snying po'i ming nas rjod par byed cing a ga ru dang /_rgya spos kyis bdugs nas/_skyes bu dam pa nam mkha'i snying po la phyag 'tshal nas/_rigs kyi bu de ni de dag gi rmi lam na bram ze'i gzugs kyis mdun du 'dug gam/_brgya byin gyi gzugs 
[\[270b.2\]]sam/_dpal gyi gzugs sam/_dbyangs can gyi gzugs sam/_rgyal rigs kyi gzugs sam/_blon po'i gzugs sam/_dpa' bo'i gzugs sam/_sman pa'i gzugs sam/_pha'i gzugs sam/_ma'i gzugs sam/_khye'u'i gzugs 
[\[270b.3\]]sam/_bu mo'i gzugs kyis rmi lam na nad pa'i mdun du 'dug ste de'i nad zhi bar bya ba'i phyir sman dang yo byad du gyur pa thams cad de bzhin du ston cing nad pa'i sbyor ba gcig gis nad thams cad zhi bar 'gyur ro/_/de bzhin du gang zhal ta dang /_longs spyod 'dod pa 
[\[270b.4\]]dang /_gang kha ton dang /_thos par 'dod pa dang /_gang dben par 'dod pa dang /_gang bsam gtan la bsam gtan byed pa dang /_shes rab 'dod pa dang /_gang yang grags par 'dod pa dang /_gang bzo sbyong bar 'dod pa dang /_gang dbang phyug 'dod pa dang /_
[\[270b.5\]]gang gzugs 'dod pa dang /_gang nor 'dod pa dang /_gang dam pa 'dod pa dang /_gang rigs 'dod pa dang /_gang bu 'dod pa dang /_gang g.yog 'dod pa dang /_gang yon tan 'dod pa dang /_gang sbyin pa 'dod pa dang /_gang tshul khrims 'dod pa nas/_gang 
[\[270b.6\]]shes rab kyi bar du 'dod pa dang /_gang tshig 'jam po 'dod pa dang /_gang sems can rnams dang 'thun par 'dod pa dang /_gang sdig pa las thar bar bya bar 'dod pa dang /_gang sbyin pa la gzhog par 'dod pa nas/_shes rab la gzhog pa'i bar du 'dod pa dang /_
[\[270b.7\]]tshe ring bar 'dod pa dang /_longs spyod 'dod pa dang mi 'bral bar 'dod pa dang /_sems can ser sna can rnams gtong ba la gzhog par 'dod pa dang /_tshul khrims 'chal pa dag tshul khrims la gzhog par 'dod pa dang /_le lo can dag brtson 'grus la gzhog 
[\[271a\]]
[\[271a.1\]]par 'dod na/_de dag la rigs kyi bu 'di ni thabs ston par byed do/_/gang snying rje chen po dang ma bral zhing bdag la lta zhing sems can thams cad la btang snyoms su byed la/_bdag gis thabs gang gis sems can 'di dag bla na med 
[\[271a.2\]]pa yang dag par rdzogs pa'i byang chub la sems bzhag pa dang /_thabs mkhas pa la dgod pa dang /_tshangs pa'i gnas bzhi nas snying rje chen po'i bar la dgod par bya snyam du sems pa des byang chub sems dpa' nam mkha'i snying po la phyag bya'o/_/dgon 
[\[271a.3\]]pa'am/_dbye'am/_bla gab med par a ga ru dang /_rgya spos dang /_dus kyi rjes su 'brang bas bdug par bya'o/_/thal mo sbyar te phyogs mtshams kun tu yan lag lngas phyag 'tshal nas sngags kyi tshig 'di bzlas par bya'o/_/tad+ya thA/_su mri sha_/
[\[271a.4\]]su mri sha_/kA ru Ni ka/_tsa ra tsa ra/_bi tsa ra/_sa~M tsa ra/_kA ru Ni ka_/mur mur/_be ga d+ha ri/_ma tsa me/_b+hu dza bA da/_ma hA kA ru Ni kA/_tsi na ta ma Ni pU rA ya/_kA ru Ni ka_sarba sha mes+tha pA ya/_a dz+nyA d+hA ri/_s+phu gung s+phu gung /_ru ti bi be ka gung driSh+Ti bi 
[\[271a.5\]]be ka gung /_pU ra ya kA ru Ni ka_/pU rA yan tu ma ma/_a sha sarba pan tha tsa/_a sho ka ga ti swA hA/_sngags 'di lan du mar bzlas te nyal bar bya'o/_/rigs kyi bu de ni de la mi'i gzugs sam/[ {]ri dgas [,]ri dwags [}]kyi gzugs sam/_bya'i gzugs sam/_bdag nyid du ston 
[\[271a.6\]]pa'am/_de'i bsod nams kyi skal pa ji lta bu de 'dra ba'i gzugs sam/_tshig gis de la tshul gcig pa de 'dra ba'i thabs ston par byed de/_thabs gcig po des sems can khrag khrig brgya phrag stong du ma dag yongs su smin par byed nus so/_/gang theg pa 
[\[271a.7\]]la mi gnas pa dang /_gang nyan thos kyi theg pa la gnas pa dang /_rang sangs rgyas kyi theg pa la gnas pa'i sems can dag des thang cig yud tsam dang ldan pa'i shes rab dang /_thabs [{]chung zad [,]cung zad [}]kyis kyang bla na med pa'i theg pa chen po la phyir mi ldog par gzhog 
[\[271b\]]
[\[271b.1\]]pa nas/_ting nge 'dzin dang /_gzungs dang /_bzod pa sna tshogs dang /_sa bcu la gzhog pa'i bar du nus te/_de ltar byang chub sems dpa' sems dpa' chen po nam mkha'i snying po de ni thabs dang /_ye shes dang /_snying rje chen po bsam gyis mi khyab 
[\[271b.2\]]pa dang ldan no/_/rigs kyi bu nam mkha'i tshad ni la las gzung nus kyi/_rigs kyi bu de'i thabs dang /_ye shes dang /_byams pa chen po dang /_snying rje chen po dang /_ting nge 'dzin gyi stobs bskyed pa dang /_sems can yongs su smin par byed pa'i tshad gzung 
[\[271b.3\]]bar ni mi nus te/_de ltar byang chub sems dpa' sems dpa' chen po nam mkha'i snying po de ni yon tan bsam gyis mi khyab pa dang ldan no/_/rigs kyi bu sems can gang g.yo med pa/_sgyu med pa/_yang dag pa'i nan tan dang ldan pa/_lta ba drang po dang ldan 
[\[271b.4\]]pa/_gzhan mi smod pa/_bdag mi stod pa/_phrag dog dang ser sna spangs pa/_tshul 'chos pa med pa/_lhag pa'i bsam pa dang ldan pa de dag la ni rigs kyi bu 'di snying brtse bar byed de/_thabs dang /_ye shes dang /_brtson 'grus dang /_rtul ba'i thabs 
[\[271b.5\]]kyang ston cing sems can de thabs dang /_ye shes dang /_brtson 'grus dang /_rtul ba des de 'dra ba'i sdug bsngal las yongs su thar ba dang /_bla na med pa yang dag par rdzogs pa'i byang chub tu sems skye bar byed do/_/dge ba'i rtsa ba thams cad kyang byang chub tu 
[\[271b.6\]]sngo bar byed de/_bla na med pa yang dag par rdzogs pa'i byang chub las kyang phyir mi ldog par 'gyur ro/_/mthu dang /_brtson 'grus dang /_rtul ba chen po des pha rol tu phyin pa drug yongs su rdzogs par bya ba'i phyir spro ba dang /_rtul ba chen por 'gyur/_myur 
[\[271b.7\]]du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_da ltar byang chub sems dpa' sems dpa' chen po nam mkha'i snying po de ni yon tan gyi chos dang rtul ba bsam gyis mi khyab pa dang ldan pa sems can thams 
[\[272a\]]
[\[272a.1\]]cad yongs su smin par byed pa'o/_/de nas bcom ldan 'das la byang chub sems dpa' byams pas 'di skad ces gsol to/_/bcom ldan 'das rigs kyi bu 'di ci'i slad du yan lag gi dam pa mgo bo la yid bzhin gyi nor bu rin po che 'chang 
[\[272a.2\]]zhing de shin tu lham me/_lhang nger gda' la/_byang chub sems dpa' gzhan dag la de ltar ma lags/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po nam mkha'i snying po 'di ni snying rje chen po dang ldan pa/_
[\[272a.3\]]sems can la phan pa'i phyir zhugs pa/_sdug bsngal chen po las thar bar byed pa ste/_sems can gang dag ltung ba'i rtsa ba byung ba/_ngan song du 'gro ba/_dge ba'i rtsa ba thams cad sprug par byed pa/_'jig par byed pa'i sems can de dag la rigs kyi bu 
[\[272a.4\]]'di ni sman du gyur pa'o/_/ma rig pa'i mun pa mun nag dang /_lta ba ngan pa'i sdug bsngal bar gyur pa rnams la ni 'di nyi ma dang mtshungs pa'o/_/ltung ba'i rtsa ba 'chags su 'jug pa'o/_/de dag gi snying la the tshom yod pa dang 'bral bar byed pa'o/_/gang 
[\[272a.5\]]dag gi snying gi snod chag par gyur pa/_ltung bar gyur pa phas pham pa'i sems can dge ba'i chos thams cad zhig par gyur pa/_ngan song du 'gro ba/_mgon med pa/_rten med pa/_mkhas pa thams cad kyis spangs pa rnams la ni rigs kyi bu 'di khar ba dang 
[\[272a.6\]]mtshungs pa'o/_/lam ston pa'o/_/sdig pa thams cad dang /_dri mi zhim pa thams cad ston par byed pa 'khru bar byed pa'o/_/'gro ba ngan pa'i lam las zlog par byed pa'o/_/shing rta dang mtshungs pa'o/_/mtho ris dang thar pa la 'jog par byed pa'o/_/
[\[272a.7\]]rigs kyi bu 'di ni sems can gang dag sems shin tu 'dod par 'jug pa dang /_gang dag shin tu khro ba dang /_gnod sems dang /_gnong ba 'chab pa dang /_ser snas sems 'khrugs par gyur pa dang /_gang dag shin tu gti mug gis mun par song ba dang /_
[\[272b\]]
[\[272b.1\]]rgyu med par smra ba dang /_'jig rten pha rol gyis mi 'jigs par lta ba dang /_gang dag nor sogs pas chog mi shes pa dang /_gang dag mi dge ba'i chos bcu'i bar dang rtag tu shin tu ldan pa'i sems can de dag gi ngan song gi sgo gcod par byed pa nas 
[\[272b.2\]]shing rta dang mtshungs pa'i bar du yin te/_sems can rnams mtho ris dang thar pa la gzhog par byed pa'o/_/de bas na de bzhin gshegs pa dgra bcom pa yang dag par rdzogs pa'i sangs rgyas rnams ma gtogs par rigs kyi bu 'di ni lha dang bcas pa'i 'jig 
[\[272b.3\]]rten gyis mchod par bya ba yin no/_/byang chub sems dpa' byams pas gsol pa/_bcom ldan 'das ltung ba'i rtsa ba gang dang ldan na sems can rnams dge ba'i rtsa ba sprug par bgyid cing ngan song du mchi bar 'gyur ba dang /_ltung ba'i dngos por 'gyur zhing lha 
[\[272b.4\]]dang mi'i bde ba thams cad las phas pham pa de la rigs kyi bu 'di mtho ris dang thar pa'i bde bas tshim par bgyid pa'i ltung ba'i rtsa ba de dag gang lags/_bcom ldan 'das kyis bka' stsal pa/_rigs kyi bu rgyal rigs rgyal thabs spyi bo nas dbang bskur ba'i 
[\[272b.5\]]ltung ba'i rtsa ba ni lnga ste/_ltung ba'i rtsa ba de dang ldan na rgyal rigs rgyal thabs spyi bo nas dbang bskur ba'i sngon gyi dge ba'i rtsa ba thams cad sprug par 'gyur/_ltung ba'i dngos por 'gyur/_lha dang mi'i bde ba thams cad las phas pham par 'gyur/_ngan song du 'gro 
[\[272b.6\]]bar 'gyur ro/_/lnga gang zhe na/_rigs kyi bu rgyal rigs rgyal thabs spyi bo nas dbang bskur ba mchod rten gyi rdzas 'phrog par byed/_dge 'dun gyi'am/_phyogs bzhi'i dge 'dun la phul ba 'phrog par byed dam/_'phrog tu 'jug par byed pa 'di ni ltung ba'i 
[\[272b.7\]]rtsa ba dang po'o/_/gang yang chos spong bar byed de/_nyan thos kyi nges par 'byung ba bshad pa'am/_rang sangs rgyas kyi nges par 'byung ba bshad pa'am/_theg pa chen po'i nges par 'byung ba bshad pa spong bar byed/_'gog par byed/_sbed par byed pa 'di 
[\[273a\]]
[\[273a.1\]]ni ltung ba'i rtsa ba gnyis pa'o/_/gang yang nga'i phyir skra dang kha spu bregs nas/_gos ngur smrig bgos pa bslab pa 'dzin kyang rung /_bslab pa mi 'dzin kyang rung /_tshul khrims 'chal kyang rung /_tshul khrims dang ldan yang rung ste de'i gos ngur smrig 
[\[273a.2\]]dag 'phrog cing khyim par byed dam/_lus la chad pas gcod par byed dam/_btson rar 'jug par byed/_srog dang 'bral bar byed pa 'di ni ltung ba'i rtsa ba gsum pa'o/_/yang rgyal rigs gang gis ched du bsams te ma'i srog gcod/_pha dang bcom ldan 'das kyi 
[\[273a.3\]]nyan thos dgra bcom pa'i srog gcod par byed/_dge 'dun 'dus pa 'byed par byed/_ched du bsams nas de bzhin gshegs pa dgra bcom pa yang dag par rdzogs pa'i sangs rgyas la ngan sems kyis khrag 'byin par byed na/_mtshams med pa'i las lnga po 
[\[273a.4\]]'di dag las las gang yang rung ba zhig 'byung bar byed pa 'di ni ltung ba'i rtsa ba bzhi pa'o/_/yang rgyal rigs gang rgyu med par smra bar 'gyur/_'jig rten pha rol yal bar 'dor bar byed/_mi dge ba'i las kyi lam bcu blangs zhing 'jug par byed/_sems 
[\[273a.5\]]can mang po gzhan dag kyang mi dge ba'i las kyi lam bcu yang dag par 'dzin du 'jug_/'dul bar byed/_'jug par byed/_'jog par byed pa 'di ni ltung ba'i rtsa ba lnga pa ste/_rigs kyi bu gang yang rgyal rigs rgyal thabs spyi bo nas dbang bskur ba la 
[\[273a.6\]]ltung ba'i rtsa ba 'di lnga las ltung ba'i rtsa ba gang yang rung ba zhig byung na/_rgyal rigs rgyal thabs spyi bo nas dbang bskur ba de sngon dge ba'i rtsa ba bskyed pa de thams cad sprugs par 'gyur/_ltung ba'i dngos por 'gyur zhing /_lha dang mi'i bde ba thams cad las 
[\[273a.7\]]phas pham par 'gyur/_ngan song du 'gro bar 'gyur te/_byang chub sems dpa' nam mkha'i snying po kla klo'i yul de lta bu gzhan dag tu skye zhing 'byung bar ston te/_la lar ni dge sbyong gi gzugs dang /_cha lugs dang /_spyod lam dang /_la lar ni bram ze'i 
[\[273b\]]
[\[273b.1\]]gzugs dang /_cha lugs dang /_spyod lam ston to/_/gang dang gang gis bdag gi skye ba 'byung bar ston pa de dang de dag tu rgyal rigs de 'dra ba dag la chos 'chad par byed de/_sngon ma byung ba/_sngan chad ma byung ba/_thams cad mkhyen pa'i bshad pa zab mo zab pa'i 
[\[273b.2\]]mdo sde dang /_gzungs dang /_bzod pa dang /_sa dag 'chad par byed/_ston par byed de/_de'i phyir rgyal rigs rgyal thabs spyi bo nas dbang bskur ba de sngon gyi sdig pa mi dge ba'i las la ngo tsha bar byed/_dmod par byed/_'chags par byed/_gtong bar 
[\[273b.3\]]byed/_spong bar byed cing /_de sbyin pa dang /_dul ba dang /_sdom pa dang /_rtul ba'i spro ba chen po la gnas shing mtho ris la gzhol bar 'gyur ro/_/byams pa blon po'i ltung ba'i rtsa ba yang lnga ste/_lnga gang zhe na/_gang yang blon po mchod rten gyi rdzas 
[\[273b.4\]]'phrog par byed dam/_phyogs bzhi'i dge 'dun gyi rdzas 'phrog par byed pa 'di ni ltung ba'i rtsa ba dang po'o/_/gang yang grong 'joms par byed pa dang /_ljongs 'joms pa dang /_grong khyer 'joms par byed pa 'di ni ltung ba'i rtsa ba gnyis pa'o/_/yang blon 
[\[273b.5\]]po gang chos spong bar byed de/_nyan thos kyi nges par 'byung ba bshad pa'am/_rang sangs rgyas kyi nges par 'byung ba bshad pa'am/_thams cad mkhyen pa'i nges par 'byung ba bshad pa spong bar byed/_'gog par byed/_sbed par byed pa 'di ni ltung ba'i rtsa ba 
[\[273b.6\]]gsum pa'o/_/yang blon po gang bcom ldan 'das kyi phyir rab tu byung ba la gtse bar byed na/_bslab pa 'dzin kyang rung /_mi 'dzin kyang rung /_tshul khrims dang ldan yang rung /_mi ldan yang rung ste/_de dag gi gos ngur smrig dag 'phrog par byed/_khyim par 
[\[273b.7\]]byed dam/_lus la chad pas gcod dam/_btson rar 'jug par byed dam/_srog gcod par byed pa 'di ni blon po'i ltung ba'i rtsa ba bzhi pa'o/_/yang blon po gang mtshams med pa lnga las mtshams med pa gang yang rung ba'i las byed cing sogs pa 'di ni ltung 
[\[274a\]]
[\[274a.1\]]ba'i rtsa ba lnga pa ste/_rigs kyi bu blon po gang la ltung ba'i rtsa ba lnga po 'di dag las ltung ba'i rtsa ba gang yang rung ba zhig byung na/_blon po de sngon dge ba'i rtsa ba bskyed pa thams cad sprugs par 'gyur/_ltung ba'i dngos por 'gyur/_lha dang mi'i 
[\[274a.2\]]bde ba thams cad las phas pham par 'gyur/_sems can dmyal ba la gzhol bar 'gyur te/_de dag gi don gyi phyir byang chub sems dpa' nam mkha'i snying po kla klo'i yul de lta bu gzhan dag tu gnas shing skye ba 'byung ba yang ston te/_la lar ni dge sbyong 
[\[274a.3\]]gi gzugs dang /_cha lugs dang /_spyod lam gyis sems can rnams la chos 'chad/_la lar ni bu mo'i bar gyi gzugs kyis chos 'chad de/_gang dang gang dag tu skye bar 'byung bar ston pa de dang de dag tu yang blon po de dag la chos 'chad de sngon ma byung ba/_
[\[274a.4\]]sngan chad ma byung ba/_thams cad mkhyen pas bshad pa/_zab mo zab pa'i mdo sde dang /_gzungs dang /_bzod pa dang /_sa dag 'chad par byed/_ston par byed de/_de'i phyir blon po de sngon byas pa'i mi dge ba'i sdig pa'i las la ngo tsha bar byed/_smod par 
[\[274a.5\]]byed/_las kyi sgrib pa de yang 'chags par byed/_gtong bar byed/_spong bar byed do/_/de sbyin pa dang /_dul ba dang /_sdom pa la rtul ba'i nan tan la gnas shing mtho ris la gzhol bar 'gyur ro/_/rigs kyi bu nyan thos rnams kyi ltung ba'i rtsa ba ni lnga'o/_/
[\[274a.6\]]lnga gang zhe na/_srog gcod pa dang /_ma byin par len pa dang /_mi tshangs par spyod pa dang /[ {]brdzun [,]rdzun [}]du smra ba dang /_gang de bzhin gshegs pa'i sku 'joms shing khrag 'byin par byed pa ste/_lnga po de dag go/_/gang nga'i nyan thos ltung ba'i rtsa ba lnga po de dag las ltung ba'i 
[\[274a.7\]]rtsa ba gang yang rung ba zhig byung na/_rtag tu ji ltar bshad pa bzhin du de dag gi don gyi phyir byang chub sems dpa' nam mkha'i snying po de lta bu'i yul gzhan dag tu skye ba 'byung bar ston cing la lar ni dge sbyong gi gzugs dang /_cha lugs dang /_spyod lam gyis 'chad 
[\[274b\]]
[\[274b.1\]]de/_snga ma bzhin gyi bar du mtho ris la gzhol bar 'gyur ro/_/theg pa chen po la yang dag par zhugs pa'i rigs kyi bu las dang po pa dag gi ltung ba'i rtsa ba ni brgyad de/_ltung ba'i rtsa ba de dag gis 'khrul par gyur pa theg pa chen po la yang dag par zhugs pa las 
[\[274b.2\]]dang po pa dag ni sngon dge ba'i rtsa ba bskyed pa thams cad sprugs par 'gyur/_ltung ba'i dngos por 'gyur zhing lha dang /_mi dang theg pa chen po'i bde ba las phas pham par 'gyur/_ngan song du 'gro bar 'gyur/_dge ba'i bshes gnyen dang bral zhing 'khor ba na yun ring 
[\[274b.3\]]du gnas par 'gyur ro/_/brgyad gang zhe na/_sems can gang dag sngon ngan par spyad pa'i rgyus nyon mongs pa snyigs ma lnga dang ldan pa'i 'jig rten gyi khams 'dir skyes nas de dag dge ba'i rtsa ba chung ngu dang ldan pa las dge ba'i bshes gnyen la brten te/_
[\[274b.4\]]theg pa chen po shin tu zab pa 'di nyan cing rigs kyi bu de dag blo chung ngu zin gyis kyang bla na med pa yang dag par rdzogs pa'i byang chub tu sems bskyed do/_/de dag gi nang nas byang chub sems dpa' las dang po pa de shin tu zab pa'i stong pa dang ldan pa'i mdo sde 'di nyan 
[\[274b.5\]]par byed/_lung sbyin par byed/_klog par byed de/_de dag ji ltar thos pa dang /_de dag ji ltar kun chub par byed pa de bzhin du sems can gzhan sngon gyi blo dang 'dra ba dag gi mdun du don dang bcas/_tshig 'bru dang bcas par rgya cher dran par byed/_ston par byed 
[\[274b.6\]]pa dang /_dka' ba ma byas pa'i byis pa so so'i skye bo de dag thos nas 'jigs par 'gyur/_dngangs par 'gyur/_skrag par 'gyur te/_skrag pas bla na med pa yang dag par rdzogs pa'i byang chub las ldog cing nyan thos kyi theg pa la sems smon par 'gyur 
[\[274b.7\]]ba de ni byang chub sems dpa' las dang po pa'i ltung ba'i rtsa ba dang po ste/_rigs kyi bu ltung ba'i rtsa ba des dge ba'i rtsa ba sngon bskyed pa thams cad sprugs par 'gyur/_ltung ba'i dngos por 'gyur/_mtho ris dang thar pa'i bde ba las phas pham par 'gyur/_
[\[275a\]]
[\[275a.1\]]de'i byang chub kyi sems bslus shing ngan song du 'gro bar 'gyur ro/_/de bas na 'di lta ste/_dper na rgya mtsho chen po bags kyis gzhol ba de bzhin du byang chub sems dpa' sems can pha rol dang /_gang zag pha rol gyi bsam pa dang /_bag 
[\[275a.2\]]la nyal thog mar shes par bya ste/_byang chub sems dpa' rnams kyi bsam pa ji lta ba bzhin du rim gyis chos bshad par bya'o/_/byang chub sems dpa' nam mkha'i snying po yang de dag gi phyir de lta bu'i yul gzhan dag tu skye zhing 'byung bar ston te/_de'i 
[\[275a.3\]]phyir byang chub sems dpa' las dang po pa de lta bu'i ltung ba'i rtsa ba byung bar gyur la ngan song gis 'jigs skrag nas/_de dag gal te byang chub sems dpa' nam mkha'i snying po'i ming thos nas ltung ba de dag bshags pa'i phyir mthong bar 'dod na/_des tho rangs 
[\[275a.4\]]kyi thun la a ga ru'am/_rgya spos sam/_bdug pas bdugs nas thal mo sbyar te byang chub sems dpa' nam mkha'i snying po'i ming brjod par bya'o/_/de'i skal ba ji lta ba bzhin du rigs kyi bu des sems can de mthong nas de ltar 'di lta bu'i gzugs su ston te/_
[\[275a.5\]]la la'i mdun du ni tha mal par 'dug ste chos 'chad do/_/la la'i mdun du ni bram ze'i gzugs kyis/_la la'i mdun du ni bu mo'i gzugs kyi bar du 'dug ste/_byang chub sems dpa' las dang po pa de'i ltung ba'i rtsa ba ji ltar byung ba de dag 'chags su 'jug 
[\[275a.6\]]go/_/bla na med pa theg pa chen po'i spyod pa zab pa thabs mkhas pa yang de la ston par byed do/_/ting nge 'dzin dang /_bzod pa dang /_gzungs dang /_sa'i bar du yang 'jog par byed do/_/de'i phyir ngan song thams cad las yongs su thar cing bla na med pa yang 
[\[275a.7\]]dag par rdzogs pa'i byang chub las kyang phyir mi ldog par 'gyur te/_de pha rol tu phyin pa drug la rdo rje bzhin du mthu che zhing rtul ba brtan par 'gyur/_myur du bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/gal te 
[\[275b\]]
[\[275b.1\]]des bdag nyid mdun du mngon sum du ma bstan na byang chub sems dpa' des skya rengs 'byung ba'i dus kyi tshe langs te/_skya rengs la gsol ba gdab par bya ste/_'di skad du brjod par bya'o/_/skya rengs skya rengs thugs rje chen po dang ldan pa/_skya rengs khyod 'dzam bu'i 
[\[275b.2\]]gling 'dir shar ma thag tu bdag la thugs rjes dgab par mdzod cig_/nam mkha'i snying po thugs rje chen po la bdag gi tshig gis gsungs te/_ci nas kyang de dag gi rmi lam du ston cing de'i slad du bdag ltung ba'i rtsa ba 'chags par 'gyur ba dang /_'phags 
[\[275b.3\]]pa'i theg pa chen po las thabs dang ldan pa'i ye shes kyi mig chen po thob par 'gyur bar mdzod ces byas te/_des de'i tshe mal du gnyid log par bya'o/_/skya rengs shar ma thag tu yang byang chub sems dpa' nam mkha'i snying po byang chub sems dpa' las 
[\[275b.4\]]dang po pa ltung ba byung ba de'i rmi lam du ston par byed de/_ye shes kyi thabs chen pos de'i ltung ba'i rtsa ba yang 'chags su 'jug go/_/thabs dang ldan pa'i ye shes kyang ston par byed de/_de'i phyir byang chub sems dpa' las dang po pa de de nyid du byang chub kyi sems 
[\[275b.5\]]mi brjed pa zhes bya ba'i ting nge 'dzin 'thob par 'gyur ro/_/theg pa chen po la yang shin tu gnas par 'gyur/_pha rol tu phyin pa drug kyang myur du yongs su rdzogs par 'gyur ro/_/gzhan yang byang chub sems dpa' las dang po pa dag la la zhig la khyod kyis 
[\[275b.6\]]pha rol tu phyin pa drug la spyod mi nus/_khyod bla na med pa yang dag par rdzogs pa'i byang chub mngon par rdzogs par 'tshang rgya bar mi nus kyis/_khyod myur du nyan thos kyi theg pa'am/_rang sangs rgyas kyi theg pa la sems bskyed cig dang /_de'i phyir khyod myur du 'khor 
[\[275b.7\]]ba las nges par 'byung bar 'gyur ro zhes ji ltar sngar bshad pa'i bar du de skad zer na de ni byang chub sems dpa' las dang po pa'i ltung ba'i rtsa ba gnyis pa'o/_/gzhan yang byang chub sems dpa' las dang po pa la la zhig la kye khyod kyi so sor thar pa'i 'dul ba dang /_
[\[276a\]]
[\[276a.1\]]tshul khrims dang /_legs par spyad pas ci zhig bya/_khyod myur du bla na med pa yang dag par rdzogs pa'i byang chub tu sems bskyed cing /_theg pa chen po lhogs shig_/de'i phyir nyon mongs pa'i rkyen gyis khyod kyi lus dang /_ngag dang /_yid 
[\[276a.2\]]kyis mi dge ba'i las gang [{]chung zad [,]cung zad [}]bsgrubs pa de dag de'i phyir dag cing rnam par smin par 'gyur ba med do zhes ji ltar sngar bshad pa bzhin gyi bar du de skad zer na/_de ni byang chub sems dpa' las dang po pa'i ltung ba'i rtsa ba gsum pa'o/_/gzhan yang rigs kyi bu 
[\[276a.3\]]byang chub sems dpa' las dang po pa la la zhig la/_rigs kyi bu khyod kyis nyan thos kyi theg pa'i gtam spongs shig_/ma nyan cig_/ma klog cig_/gzhan la ma ston cig_/rigs kyi bu khyod kyis nyan thos kyi theg pa'i gtam spong bar gyis shig_/khyod ni de'i 
[\[276a.4\]]phyir 'bras bu chen po 'thob par mi 'gyur ro/_/khyod ni de'i phyir nyon mongs pa rnams mthar 'byin par byed mi nus kyis/_khyod theg pa chen po'i gtam la dad par gyis shig_/theg pa chen po nyon cig_/khyod theg pa chen po lhogs shig_/gzhan la ston cig dang 
[\[276a.5\]]de'i phyir khyod ngan 'gro dang /_ngan song gi lam thams cad du 'gro bar mi 'gyur zhing /_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes de skad smras nas/_gal te de de'i tshig bzhin du byed cing lta ba'i rnam pa de 
[\[276a.6\]]lta bu len par byed na gnyi ga yang ltung ba'i rtsa bar 'gyur te/_'di ni byang chub sems dpa' las dang po pa'i ltung ba'i rtsa ba bzhi pa'o/_/gzhan yang byang chub sems dpa' las dang po ba dag lce gnyis par 'gyur te/_gzhan du sems la gzhan du ston cing theg 
[\[276a.7\]]pa chen po 'di yang sgra grags pa dang /_tshigs su bcad pa dang /_rnyed pa dang /_bkur sti'i phyir 'don par byed/_kha ton byed/_'dzin par byed/_klog par byed/_'chad par byed/_pha rol la yang thos pa tsam ston par byed cing bdag ni theg pa chen po pa yin gyi/_
[\[276b\]]
[\[276b.1\]]gzhan ni ma yin no zhes de skad zer zhing rnyed pa dang bkur sti'i phyir gzhan la phrag dog tu byed la/_pha rol gang las nye bar spyod pa dang yongs su spyod pa thob par 'gyur ba la de'i rkyen gyis de dag 'khrug par 'gyur/_de dag gi ming brjod par byas te smod par byed/_
[\[276b.2\]]brnyas par byed/_ngan du rjod par byed/_bdag stod par byed cing de dag phrag dog gi rgyus bdag mi'i chos bla ma dang ldan par 'chad par byed de/_de'i phyir dngos po des lhung bar 'gyur/_theg pa chen po'i bde ba las phas pham par gyur nas de'i phyir yang theg 
[\[276b.3\]]pa chen po las lci ba chen po'i ltung ba 'byung bar 'gyur te/_de'i phyir ngan song du 'gro bar 'gyur ro/_/dper na mi la la zhig rin po che'i gling du 'gro 'dod de/_rgya mtsho chen por gru las song ba las rgya mtsho chen por gru nyid zhig par gyur pa de bzhin du/_byang chub 
[\[276b.4\]]sems dpa' las dang po yang theg pa chen po'i rgya mtsho rgal bar 'dod pa las phrag dog gi phyir [{]brdzun [,]rdzun [}]du smras nas de'i rkyen gyis de dag dad pa'i gru zhig cing shes rab kyi srog dang bral ba 'thob par 'gyur ro/_/de lta bas na byang chub sems dpa' las dang po pa phrag 
[\[276b.5\]]dog gi phyir [{]brdzun [,]rdzun [}]du smras pa'i rkyen gyis ltung ba lci ba chen po 'byung bar 'gyur te/_de ni byang chub sems dpa' las dang po pa'i ltung ba'i rtsa ba lnga pa'o/_/gzhan yang rigs kyi bu ma 'ongs pa'i dus na las dang po pa'i byang chub sems dpa' khyim pa'am/_rab tu 
[\[276b.6\]]byung ba dag zab pa nyid la stong pa nyid dang ldan pa'i mdo sde gzungs dang /_bzod pa dang /_ting nge 'dzin dang /_sas brgyan pa'i skyes bu rig pa chen po dang ldan pa/_tshegs chung ba'i byang chub sems dpa' rnams kyi spyod yul gyi theg pa chen po'i mdo sde de klog par byed/_
[\[276b.7\]]'don par byed/_kha ton byed/_bklags nas gzhan la rgya cher ston par byed/_de bdag gis chos 'di dag rang gis blos rtogs nas nga snying rje ba'i phyir de ltar khyod la ston gyis/_khyod kyis ci nas kyang chos zab mo 'di la mngon sum du 'gyur ba de ltar sgoms 
[\[277a\]]
[\[277a.1\]]shig dang /_da ltar gyi nga bzhin du khyed kyang ye shes mthong bar 'gyur ro zhes smra zhing /_chos 'di lta bu zab mo zab pa dag mngon par ni ma byas kyi/_bklags pa tsam gyis bstan to zhes ni mi zer bar rnyed pa dang bkur sti'i phyir bdag 'tshong bar byed de/_de'i rkyen gyis dus 
[\[277a.2\]]gsum gyis de bzhin gshegs pa dgra bcom pa yang dag par rdzogs pa'i sangs rgyas rnams dang /_byang chub sems dpa' sems dpa' chen po dag dang /_'phags pa'i gang zag dag gi spyan sngar nyes pa dang bcas par 'gyur/_ltung ba lci ba 'byung bar 'gyur/_lha dang mi rnams theg pa 
[\[277a.3\]]chen pos bslus par 'gyur te/_de ni de'i nyan thos kyi theg par yang mi 'gyur na theg pa chen po lta ci smos/_theg pa chen po la 'jug pa'i rtogs pa'i khyad par lta ci smos/_bla na med pa yang dag par rdzogs pa'i byang chub lta ci smos/_'di lta ste/_dper na mi zhig 'brog dgon pa 
[\[277a.4\]]chen por song ba las bkres pa dang skom pas nyen cing ngal bar gyur nas de 'bras bu chen po dang ldan pa'i shing gi drung du zas kyi phyir 'dug nas/_des shing 'bras bu chen po dang ldan pa dri dang ldan pa ro dang ldan pa bor te dug gi shing ro med pa la 'jogs nas dug gi 'bras bu za'o/_/zos nas 'chi 
[\[277a.5\]]ba'i dus byed de/_gang zag de yang dpe de dang 'dra bar brjod do/_/de bas na mir rnyed pa shin tu dkon pa rnyed nas dge ba'i bshes gnyen la gnas te theg pa chen po la 'jug par 'dod pa las rnyed pa dang /_bkur sti dang /_grags pa'i phyir bdag la bstod/_gzhan la smod par byed pas ltung 
[\[277a.6\]]ba'i lci ba de 'dra ba byung bar gyur nas ltung ba'i rtsa ba de'i phyir shes pa thams cad kyis shin tu smad cing ngan song du 'gro bar 'gyur te/_gang zag de 'dra ba ni rgyal rigs dang /_bram ze dang /_rje'u rigs dang /_dmangs rigs thams cad kyis mi bsten par bya'o/_/gang de sten par byed pa de ni shes pa 
[\[277a.7\]]thams cad kyi 'das pa dang bcas pa yin te/_de yang byang chub sems dpa' las dang po pa'i ltung ba'i rtsa ba drug pa'o/_/gzhan yang rigs kyi bu ma 'ongs pa'i dus na rgyal rigs rnams kyi mdun na 'don gyi phyag dar ba'am/_blon po'i phyag dar ba'am/_dpa' bo'i phyag dar ba'am/_
[\[277b\]]
[\[277b.1\]]sman pa'i phyag dar ba/_blun pa mkhas pas snyems pa/_nor che ba/_longs spyod che ba dag 'byung ste/_de dag sbyin pa'i bsod nams kyi dngos po rnam pa mang po dag byed par snang ste/_de dag gtong bas rgyags shing dregs nas snyems pa dang rgyags pas rgyal rigs dag kyang 'byed par 
[\[277b.2\]]byed/_dge sbyong dag kyang rgyal rigs dang 'byed par byed cing /_de dag rgyal rigs la brten nas dge sbyong dag kyang chad pas gcod par byed de/_nor gyi chad pas 'phrog par byed pas gnod pa de'i phyir dge slong de dag gis gang zag gi yang rung /_dge 'dun gyi yang rung /_phyogs bzhi'i dge 
[\[277b.3\]]'dun gyi yang rung /_mchod rten gyi yang rung ste/_phrogs nas de dag la skyes su 'bul bar byed/_phyag dar ba de dag kyang rgyal rigs la 'bul bar byed de/_de gnyi ga ltung ba'i rtsa bar 'gyur ro/_/'di ni ltung ba'i rtsa ba bdun pa'o/_/gzhan yang rgyal rigs kyi phyag dar ba de dge sbyong dang bcas 
[\[277b.4\]]te nyes par 'gyur/_chos de lta bu dag kyang chos ma yin par 'dogs/_chos ma yin par ni chos su 'dogs te chos spangs/_mdo sde dang 'dul ba'i bslab pa la mi blta/_nag po bstan pa la mi blta/_chen po bstan pa la mi blta/_byams pa dang /_snying rje chen po dang /_shes rab kyi pha 
[\[277b.5\]]rol tu phyin pa'i bslab pa dang /_thabs kyi bslab pa dang /_gang yang mdo sde gzhan dag las bslab pa bshad pa de yang spangs nas dge slong dag gtse ba'i phyir de 'dra ba'i chos dang mi ldan pa'i bya ba 'cha' bar byed de/_bya ba 'cha' ba de dag gis dge slong dag gtse bar 'gyur/_zhi gnas dang lhag 
[\[277b.6\]]mthong la sbyor ba'i yid la byed pa gtong bar 'gyur/_bsam gtan pa de dag gnod sems mang bar 'gyur bas de'i phyir dge slong dag gi nyon mongs pa ma zhi ba zhi bar mi byed/_srab mor mi 'gyur te/_de'i tshe dge slong dag bsam pa nyams par 'gyur/_tshul khrims nyams par 'gyur/_
[\[277b.7\]]spyod pa nyams pa dang /_lta ba nyams par 'gyur te/_de'i phyir lhod par 'gyur/_phal cher lhod par 'gyur/_tshul khrims nyams par 'gyur/_dge sbyong ma yin na dge sbyong du khas 'che/_tshangs par spyod pa ma yin na tshangs par spyod par khas 'che zhing bong bu dang mtshungs pa dang 
[\[278a\]]
[\[278a.1\]]chos shin tu gsal bar 'chad par 'gyur te/_de dag la rgyal rigs 'khor dang bcas pas shin tu bkur sti byas pa dang /_rim gro byas pa dang /_mchod pa byas par 'gyur/_de dag gis dge slong spong ba la brtson pa rnams kyi bsngags pa ma yin pa khyim pa la brjod pa 
[\[278a.2\]]dang /_rgyal rigs 'khor dang bcas pa de yang dge slong spong ba la brtson pa de dag la zhe sdang zhing 'phya bar 'gyur te/_gang de na dge slong spong ba la brtson pa rnams kyi phan pa dang longs spyod du bya ba de kha ton la brtson pa'i dge slong la 'bul bar byed pas de gnyi ga ltung ba'i rtsa bar 'gyur ro/_/
[\[278a.3\]]de ci'i phyir zhe na/_dge slong bsam gtan pa ni zhing dam pa yin gyi/_kha ton pa dang zhal ta la gnas pa ni ma yin pa'i phyir te/_dge slong bsam gtan pa dag ni ting nge 'dzin dang /_gzungs dang /_bzod pa dang /_sa dag la snod du gyur pa/_sbyin gnas dam pa snod dam par gyur pa/_
[\[278a.4\]]'jig rten gyi snang bar byed pa/_lam ston par byed pa/_las kyi zhing dang nyon mongs pa'i zhing las sems can rnams sgrol bar byed pa/_mya ngan las 'da' bar 'gro ba'i lam la gzhog par byed pa'o/_/rigs kyi bu de ni tshegs ma byung ba/_'jigs pa dang bral ba'i phyir byang chub sems 
[\[278a.5\]]dpa' las dang po pa rnams kyi ltung ba'i rtsa ba brgyad pa ste/_ltung ba'i rtsa ba de dag dang ldan na byang chub sems dpa' las dang po pa sngon dge ba'i rtsa ba bskyed pa thams cad sprugs par 'gyur/_ngan song du 'gro bar 'gyur/_ltung ba'i dngos por 'gyur/_lha dang mi'i bde ba thams cad las 
[\[278a.6\]]phas pham par 'gyur/_byang chub sems dpa' bslus par 'gyur te/_rigs kyi bu de 'dra ba dag gi phyir byang chub sems dpa' nam mkha'i snying po ni de lta bu dag gi yul du skye zhing 'byung bar 'gyur te/_la lar ni dge sbyong gi gzugs dang /_cha lugs dang /_spyod lam gyis la lar 
[\[278a.7\]]ni bram ze'i gzugs dang /_cha lugs dang spyod lam nas dud 'gro'i mtshan ma dang /_spyod lam gyi bar du gzugs sna tshogs ston te/_rgya cher ji ltar dpa' bar 'gro ba'i ting nge 'dzin las 'byung ba bzhin du bklag par bya ste/_de dang de dag tu sems can de dang de dag la ji ltar 'thun pa 
[\[278b\]]
[\[278b.1\]]bzhin du chos 'chad par byed de/_sngon ma byung ba/_sngan chad ma byung ba thams cad mkhyen pas bshad pa'i mdo sde dang /_ting nge 'dzin dang /_bzod pa dang sa 'chad de/_de'i phyir byang chub sems dpa' las dang po pa thabs mi shes pa ltung ba byung ba dag ngo tsha bar byed/_ltung ba des 'jigs 
[\[278b.2\]]par byed/_dngangs par byed/_skrag par byed/_ltung ba de dag 'chags par byed/_gtong bar byed/_spong bar byed do/_/gal te sems can de dag byang chub sems dpa' nam mkha'i snying po'i ming thos nas mthong bar 'dod cing ngan song du ltung bas 'jigs te/_ltung ba'i rtsa ba 
[\[278b.3\]]bshags par 'dod na/_gal te de dag byang chub sems dpa' nam mkha'i snying po la phyag 'tshal zhing de'i ming nas brjod na rigs kyi bu de dag gi skal ba ji lta ba bzhin du sems can de'i mdun du tha mal pa'i tshul du 'dug pa'am/_bram ze'i gzugs nas bu mo'i gzugs kyi 
[\[278b.4\]]bar gyis byang chub sems dpa' las dang po pa de'i mdun du 'dug ste/_ltung ba'i rtsa ba de ji ltar byung ba de 'chags su 'jug go/_/de'i thabs mkhas pa zab mo dang /_bla na med pa'i theg pa chen po la spyod pa yang ston/_sa dang sa dag tu yang ting nge 'dzin dang /_gzungs dang bzod pa 
[\[278b.5\]]la gzhog par byed de/_rim gyis lam yan lag brgyad pa'i bar gyis gzhog par byed do/_/de nas de dag ngan song gi 'jigs pa chen po las shin tu thar bar byed de bla na med pa yang dag par rdzogs pa'i byang chub las phyir mi ldog pa'i sa la 'jog par byed do/_/de ltar de glog 
[\[278b.6\]]dang mtshungs pa dang /_pha rol tu phyin pa drug gi spyod pa la mthu che zhing rtul bar 'gyur ro/_/de bas na myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/_/gal te de dag la mngon sum du bdag ston par mi byed na/_gang de la gsol 
[\[278b.7\]]bar byed pa'i byang chub sems dpa' las dang po pa nyes pa dang bcas pa tho rangs kyi thun la langs te kha shar phyogs su bstan te 'dug la/_lha'i bu skya rengs la gsol ba gdab par bya ba 'di skad du brjod do/_/skya rengs skya rengs thugs rje chen po can/_bskal pa chen po can khyod 'dzam 
[\[279a\]]
[\[279a.1\]]bu'i gling du shar ma thag tu bdag la thugs rje dgab par mdzod cig_/byang chub sems dpa' nam mkha'i snying po thugs rje chen po can la bdag gi tshig gis sbron te/_bdag gi rmi lam du yang de ston par 'gyur zhing bdag gis thabs des ltung ba bshags 
[\[279a.2\]]par 'gyur ba dang /_'phags pa'i theg pa chen po la thabs dang ye shes thob par mdzod cig ces smras nas des de'i tshe mal du gnyid log par bya ste/_skya rengs 'dzam bu'i gling 'dir shar ma thag tu byang chub sems dpa' nam mkha'i snying po 'dir 'ong bar 'gyur te/_byang chub sems 
[\[279a.3\]]dpa' las dang po pa de'i rmi lam na tha mal par mdun du 'dug ste/_ltung ba'i rtsa ba de yang 'chags su 'jug_/ye shes dang thabs chen pos thabs dang ye shes la mkhas pa gang dag gis byang chub sems dpa' las dang po pa de de nyid du byang chub kyi sems mi brjed pa zhes bya ba'i ting nge 
[\[279a.4\]]'dzin 'thob par 'gyur ba dang /_theg pa chen po la shin tu brtan por gnas par 'gyur ba dang /_de myur du pha rol tu phyin pa drug yongs su rdzogs par 'gyur ba dang /_ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de 
[\[279a.5\]]lta bu'i thabs dang shes rab kyang de la ston to/_/de bas na rigs kyi bu byang chub sems dpa' sems dpa' chen po nam mkha'i snying po 'di ni shin tu dpa' ba las byung ba'i yid bzhin gyi nor bu rin po che yan lag gi dam pa mgo bo la 'dug par snang ngo /_/de lta bas na byang chub sems 
[\[279a.6\]]dpa' sems dpa' chen po nam mkha'i snying po ni yon tan bsam gyis mi khyab pa dang ldan no/_/rigs kyi bu gzhan yang sems can gang byang chub sems dpa' nam mkha'i snying po'i ming thos sam/_gzugs 'drir 'jug gam/_de la mchod pa byed dam/_rim gro byed/_bsti 
[\[279a.7\]]stang byed/_bkur sti byed/_mchod pa byed cing /_me tog dang /_spos dang /_phreng ba dang /_byug pa dang /_gdugs dang /_rgyal mtshan dang /_ba dan rnam pa du ma dag gis bkur stir byed/_phyag 'tshal bar byed/_bdag gi srog kyang de la 'bul bar byed na sems can de 
[\[279b\]]
[\[279b.1\]]dag ni mes 'chi ba'i dus byed par mi 'gyur/_chus ma yin/_mtshon gyis ma yin/_dug gis 'chi bar mi byed de/_de dag tshe zad pa ma gtogs par mi 'am mi ma yin pa sus kyang de dag gi srog dbrog par mi nus/_dus ma yin par mi 'chi/_nad bu can du mi 'gyur/_bkres 
[\[279b.2\]]pa dang skom pas 'chi ba'i dus byed par mi 'gyur/_rgyal po'i chad pas chod par mi 'gyur/_'chi ba'i dus la bab kyi bar du ltung ba'i rtsa ba 'byung bar mi 'gyur te/_de dag mig gis gzugs mi mthong /_rna bas sgra mi thos/_snas dri mi tshor/_lces ro mi myong /_lus kyis reg 
[\[279b.3\]]bya mi shes shing /_da dung du dbugs phra mo 'byung ba dang 'jug par byed/_da dung du de'i lus la tshe dang /_drod dang /_rnam par shes pa 'jug par 'gyur ba de'i tshe/_de dag la byang chub sems dpa' nam mkha'i snying po tha mal par ston par byed de/_sems can gang sngon bram ze 
[\[279b.4\]]la gus par gyur pa de dag gi rnam par shes pa la ni rigs kyi bu de bram ze'i gzugs su ston to/_/gang 'dod pa'i dbang phyug la gus pa de dag la ni 'dod pa'i dbang phyug gi bar du ston pa nas/_gang sred med kyi bu la gus pa dang /_gang dbang phyug chen po la gus pa dang /_brgya byin 
[\[279b.5\]]la gus pa dang /_'khor los sgyur ba la gus pa dang /_nyi ma dang /_zla ba dang /_yul 'khor srung dang /_'phags skyes po dang /_mig mi bzang dang rnam thos kyi bu la gus pa dang /_gang dag lha dang /_ri dang /_shing dang /_chu mig dang /_mtshe'u dang /_lteng ka sna tshogs la 
[\[279b.6\]]gus pa'i bar du gang dang gang gi skyabs su song ba'i sems can de dag la de lta de ltar sems can de dag gi mdun du bstan nas/_gang gi bsam pa ci 'dra ba bzhin du de'i gzugs kyis 'di skad ces smra'o/_/'phags pa'i bden pa bzhi dag la/_/gang dag shes rab kyis mthong ba/_/
[\[279b.7\]]'khor ba'i srid pa sgrol ba'i phyir/_/'khor ba na ni de kun shes/_/sems can de dag gis chos 'di dag rnam par shes pas shes par byas nas mtho ris la gzhol bar 'gyur ro/_/sems can gang dag sangs rgyas la mngon par dad pa de dag gi mdun du 'dug ste/_sangs rgyas 
[\[280a\]]
[\[280a.1\]]kyi gzugs bstan nas 'di skad ces smra'o/_/sangs rgyas ye shes bden pa yis/_/srid pa'i rgya mtsho gang sgrol ba/_/ye shes de la myur du reg_/sdug bsngal kun las 'grol bar 'gyur/_/de'i tshe sems can de dag sangs rgyas yid la byed pa'i sgras dga' 
[\[280a.2\]]zhing rangs nas 'chi ba'i dus byas te/_sangs rgyas kyi zhing rnyog pa med pa yongs su dag pa/_gang na sangs rgyas bcom ldan 'das bzhugs pa/_'tsho ba/_gzhes pa/_chos kyang ston pa der skye bar 'gyur ro/_/de bzhin du chos dang /_dge 'dun la brjod par bya'o/_/de lta bas na byang 
[\[280a.3\]]chub sems dpa' nam mkha'i snying po ni yon tan gyi chos bsam gyis mi khyab pa dang ldan no/_/gang yang ting nge 'dzin rnam pa sna tshogs la sems kyis shin tu dbang bya bar 'dod na/_des tho rangs kyi thun la byang chub sems dpa' nam mkha'i snying po la phyag 'tshal te mchod pa ci nus kyis 
[\[280a.4\]]bya'o/_/sems can thams cad la byams pa'i sems nye bar gzhag ste 'di skad ces brjod do/_/dgongs shig dgongs shig_/nam mkha'i snying po thugs rje chen po brnyes pa/_bdag la dran pa dang /_ting nge 'dzin gyi rnal 'byor stsol cig_/'di lta ste/_u mu ra Na khe/_
[\[280a.5\]]bak+Sha ma ni le/_sa mu dra/_a ba da re na/_na ya na ya/_ma hA kA ru Ni kA/_a nu pa ma dzam b+ha smr-i ti/_a kra dzam b+ha smr-i ti/_badzra dzam b+ha smr-i ti/_ko Shasmr-i ti/_a nu pa ma smr-iti/_b+huta ko Ti ti swA hA/_de la dran pa dang ting nge 'dzin la 'jug pa sbyin par byed do/_/gang yang sangs 
[\[280a.6\]]rgyas kyi bka' yang rung /_nyan thos kyis bshad pa yang rung ste/_bstan bcos sna tshogs klog par 'dod na/_des khrus byas te skya rengs 'byung ba'i tshe byang chub sems dpa' nam mkha'i snying po la phyag bya'o/_/mchod pa ci nus kyis bya'o/_/sems can thams cad la byams pa'i 
[\[280a.7\]]sems su bya'o/_/'di skad kyang brjod par bya'o/_/dgongs shig dgongs shig_/mkhas pa chen po sems can thams cad kyi nang na bsam gyis mi khyab pa'i rigs kyi bu nam mkha'i snying po gang zag gi mchog_/dran pa dang ting nge 'dzin gyi rnal 'byor bdag la stsol cig_/'di lta 
[\[280b\]]
[\[280b.1\]]ste/_i nI la dza/_bi Shan du Sha dza/_bi ya ba na dza/_bi bak+Shi sa me/_pA sha la dza si/_s+thA na sha ra be/_shas+t+ra kar+N+Ne/_hu ma hu ma/_ma hA kA ru Ni ka swA hA/_gang rgya mtsho chen por 'jug 'dod pa dang /_gang khung du 'jug 'dod pa dang /_gang bcud dam pa spyod par 'dod par gyur pa dang /_
[\[280b.2\]]gang btson rar bcug pa dang /_gang mdza' ba dang bral ba dang /_gang mi mdza' ba dang phrad pa dang /_gang dag mes 'jigs pa dang /_chu dang /_mtshon dang /_dug dang /_byad stems dang /_stag dang /_seng ge dang /_dug drag po dang /_rkun po dang /_g.yon can gyis 'jigs par 'gyur 
[\[280b.3\]]ba dang /_gang dam du bcings pa dang /_gang chad pas bcad pa dang /_gang gsad pa la thug pa dang /_gang nad kyis btab pa dang /_nad kyis 'jigs pa dang /_gang dag chos gos dang /_bsod snyoms dang /_mal cha dang /_stan dang /_na ba'i gsos sman dang /_yo byad kyis 
[\[280b.4\]]phongs pa de dag gal te byang chub sems dpa' nam mkha'i snying po'i ming nas brjod cing /_mchod pa ci nus kyis byed la sems can thams cad la byams pa'i sems kyis gzhog cing 'di skad du yang smra ste/_dgongs shig dgongs shig_/thugs rje chen po dang ldan pa grags pa 
[\[280b.5\]]chen po nam mkha'i snying po 'gro ba'i don bzhed pa/_thugs rje chen po dang ldan pa bdag la gzigs shig_/bdag 'di lta bu las rab tu thar par mdzod cig_/skal ba stsol cig_/mthu chen po bdag ni sdug bsngal gyis nyam thag go/_/shin tu dbul lo/_/bdag ni khyod la 
[\[280b.6\]]brten nas zhi ba dang bde ba/_tshe 'di dang tshe rabs gzhan du thob par 'gyur ro/_/zhes smras pa dang /_byang chub sems dpa' nam mkha'i snying po gzugs tha mal pa nas bu mo'i gzugs kyi bar gyis sems can de dag gi mdun du 'dug ste/_dbugs 'byin par byed do/_/gang dag 
[\[280b.7\]]ci las 'jigs pa de dag de las rab tu thar bar byed do/_/gang dag dbul ba gos med pa nas gang dag yo byad kyis brel ba dag gi bar du de dag la de lta de ltar bsam pa yongs su rdzogs par byed do/_/yo byad thams cad phun sum tshogs pa'i bar du 'gyur ro/_/rgyal po'i bu la la 
[\[281a\]]
[\[281a.1\]]zhig gnas chen po'i dbang bskur ba thob par sems pa de gal te byang chub sems dpa' nam mkha'i snying po'i ming brjod cing phyag 'tshal la/_mchod pa dang rim gro byed pa la sogs te/_bram ze'i gnas chen po dang /_khyim bdag gi gnas chen po dang /_
[\[281a.2\]]bzo'i gnas chen po dang /_thos pa'i gnas chen po dang /_sgom pa'i gnas chen po dang /_gang mos pa'i gnas chen po'i bar du 'dod pa de dag gal te byang chub sems dpa' nam mkha'i snying po'i ming thos nas phyag 'tshal bar byed/_khrus byas te gos gtsang ma bgos nas tho 
[\[281a.3\]]rangs kyi thun la byang chub sems dpa' nam mkha'i snying po la skyabs su song nas gsol ba gdab pa 'di skad du rjod par byed de/_nam mkha'i snying po thugs rje chen po dang ldan pa bdag la skal ba stsol cig_/bsam pa dang /_sems pa thams cad dang /_bsam pa yid bzhin du rab tu rdzogs 
[\[281a.4\]]par mdzod cig_/gang sems shing gang gsol ba thugs rje chen po dang ldan pa khyod kyis mdzod cig ces brjod na/_de nas byang chub sems dpa' nam mkha'i snying pos lha'i rna ba'i khams rnam par dag pa/_mi'i las 'das pas sgra de thos nas sems can de dag la bdag ci rigs par 
[\[281a.5\]]ston te/_de dag la de ltar thabs kyang ston to/_/byang chub sems dpa' sems dpa' chen po nam mkha'i snying po de ni de lta bu'i thabs kyi yon tan gyi chos dang ldan no/_/blo rgya mtsho chen po dang ldan no/_/rigs kyi bu rgya mtsho chen po'i chu'i thigs pa ni la la zhig gis tshad bzung bar nus srid 
[\[281a.6\]]kyi byang chub sems dpa' sems dpa' chen po nam mkha'i snying po thabs dang ye shes la mkhas pa dang /_thabs kyis sems can yongs su smin par bya ba'i tshad ni gzung mi nus so/_/rigs kyi bu phyogs bcu'i nam mkha' mtha' yas mu med pa thams cad kyi tshad ni la las gzung 
[\[281a.7\]]bar nus srid kyi/_byang chub sems dpa' sems dpa' chen po nam mkha'i snying po sems can yongs su smin par bya ba'i phyir rnam pa sna tshogs su sprul par byed pa ni tshad gzung mi nus te/_la lar ni sems can yongs su smin par bya ba'i phyir sangs rgyas kyi gzugs su sprul par 
[\[281b\]]
[\[281b.1\]]byed do/_/la lar ni bram ze'i gzugs su byed cing /_sems can ji lta bus 'dul ba de lta bu'i gzugs kyi bar du sprul par byed de/_de dud 'gro'i skye gnas su skyes pa rnams kyi nang du ni dud 'gro'i gzugs su sprul par byed do/_/sems can dmyal ba pa rnams kyi nang du ni sems 
[\[281b.2\]]can dmyal ba pa'i gzugs su sprul par byed pa nas gshin rje'i 'jig rten pa rnams la gshin rje'i 'jig rten gyi gzugs kyi bar du sprul par byed do/_/kha cig la ni mngon sum du sprul pa sprul par byed/_kha cig la ni rmi lam du sprul par byed/_kha cig la ni sdig pa'i las sprug 
[\[281b.3\]]pa'i phyir/_ngan song las bsgral ba'i phyir/_mtho ris la dgod pa'i phyir/_sems can rnams kyi don gyi phyir/_'chi 'pho'i dus kyi tshe rnam par shes pa tha ma rgyu ba'i tshe/_gzugs sna tshogs su sprul par byed de/_de dag la thog mar skyabs su song zhing mthong ste/_bde ba thob nas 
[\[281b.4\]]mtho ris kyi 'jig rten du gnas pa'i bde ba thob pa'i bar du 'gyur bas de'i phyir sus kyang de'i sprul pa thams cad kyi tshad gzung bar mi nus so/_/de lta bas na byang chub sems dpa' sems dpa' chen po nam mkha'i snying po 'di ni thabs dang ye shes kyi yon tan gyi chos bsam gyis mi khyab pa 
[\[281b.5\]]dang ldan no/_/sangs rgyas kyi yon tan chen po dang ldan no/_/de bas na rigs kyi bu de'i yan lag gi mchog mgo bo la yid bzhin gyi nor bu rin po che 'dug par snang ngo /_/de nas de'i tshe 'khor 'dus pa thams cad kyis byang chub sems dpa' sems dpa' chen po nam mkha'i snying 
[\[281b.6\]]po la ngo mtshar thob/_rmad du byung ba thob/_bla ma la bkur sti dang /_bsti stang du bya ba thob par gyur nas thams cad kyis thal mo sbyar te/_byang chub sems dpa' sems dpa' chen po nam mkha'i snying po la mchod pa dang /_bkur sti sna tshogs kyis bkur stir byed/_me tog dang /_spos 
[\[281b.7\]]dang /_phreng ba dang /_byug pa dang /_mar me dang /_bdug pa dang /_gdugs dang /_rgyal mtshan dang /_ba dan dang /_chos gos dang /_rgyan dang /_gos dang /_bstod pa dang /_glu dang /_sil snyan dag gis mchod pa byed do/_/byang chub sems dpa' nam mkha'i snying po des kyang de dag 
[\[282a\]]
[\[282a.1\]]thams cad bcom ldan 'das la phul lo/_/phul nas bcom ldan 'das kyi zhabs la phyag 'tshal nas 'di skad ces gsol to/_/btsun pa bcom ldan 'das nyon mongs pa can snyigs ma lnga dang ldan pa'i sangs rgyas kyi zhing 'dir sems can ma rig pa'i mun pa 
[\[282a.2\]]chen pos rmongs pa rnams la sangs rgyas kyi don bgyi bar ji ltar rngo thogs lags/_bcom ldan 'das kyis bka' stsal pa/_'di lta ste/_rigs kyi bu nam mkha' ni ma bcings pa ma grol ba/_nyon mongs pa can ma yin pa/_ma rmongs pa/_rang bzhin gyis dag pa'o/_/nam mkha' 
[\[282a.3\]]la rlung gi rkyen gyis rdul 'thul zhing rlung gis dkrugs pas yongs su ma dag pa'i mtshan du snang ste/_chus ni zhi bar byed cing dri ma med la yongs su dag par 'gyur ro/_/de la skar ma dang /_gza' dang /_nyi ma dang /_zla ba'i bye brag mi mngon ni skad cig dang /_thang cig dang /_yud tsam dang /_
[\[282a.4\]]nyin mo dang /_mtshan mo dang /_dus dang /_lo rnams kyi bgrang ba yang mi mngon no/_/rigs kyi bu de bzhin du de bzhin gshegs pa'i don dam pa stong pa nyid kyi dbang du song ba'i sems ni rang bzhin gyis dang ba'i yongs su dag pa yin mod kyi/_sems can rnams kyi blo bur du byung ba'i nye 
[\[282a.5\]]ba'i nyon mongs pa rnams kyis sems nye bar nyon mongs par byas te/_de dag gi phyir de bzhin gshegs pa'i thugs rje chen po chu dang mtshungs pas chos 'chad par mdzad do/_/sems nyon mongs pa can du gyur pa'i sems can rnams kyi sems yongs su sbyong bar mdzad pas yongs su dag 
[\[282a.6\]]pa dang /_de dag gi sems dri ma med par 'gyur te/_de'i phyir sems can de dag de bzhin gshegs pa'i nyi ma shar nas ye shes kyi 'od zer gyis tshim par 'gyur ro/_/sangs rgyas kyi yon tan bsam gyis mi khyab pa la mngon du 'gyur te/_'di lta ste/_dran pa nye bar gzhag pa bzhi nas 
[\[282a.7\]]'phags pa'i lam yan lag brgyad pa'i bar la gnas par 'gyur ro/_/sangs rgyas kyi chos ma 'dres pa [{]bcwa [,]bco [}]brgyad kyi bar la gnas par 'gyur ro/_/sems can thams cad snying rje nyid la shin tu gnas par 'gyur ro/_/de dag las kyang 'jig rten du dgra bcom pa rnams 'byung bar 'gyur 
[\[282b\]]
[\[282b.1\]]ro/_/rang sangs rgyas rnams dang /_byang chub sems dpa' sems dpa' chen po rnams 'jig rten du 'byung bar 'gyur ro/_/de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du 'byung bar 'gyur ro/_/rigs kyi bu 'di ji snyam du sems/_nam mkha' 
[\[282b.2\]]mig la gnas sam/_gsol pa/_bcom ldan 'das de ma lags so/_/ci mig gi rnam par shes pa la gnas sam/_bcom ldan 'das de ma lags so/_/ci mig gis kun du reg pa la gnas sam/_bcom ldan 'das de ma lags so/_/gang yang nang du mig gis kun du reg 
[\[282b.3\]]pa'i rkyen gyis tshor ba gsum 'byung ba de la nam mkha' gnas sam/_gsol pa bcom ldan 'das de ma lags so/_/de bzhin du rna ba dang /_sna dang /_lce dang /_lus la yang brjod par bya'o/_/rigs kyi bu 'di ji snyam du sems/_nam mkha' yid la gnas pa nas yid kyis kun du 
[\[282b.4\]]reg pa'i rkyen gyis tshor ba gsum 'byung ba de la nam mkha' gnas sam/_gsol pa/_bcom ldan 'das de ma lags so/_/rigs kyi bu 'di ji snyam du sems/_sems can nam mkha' la gnas sam/_gsol pa/_bcom ldan 'das de ma lags so/_/rigs kyi bu 'di ji snyam du 
[\[282b.5\]]sems/_nam mkha' sems can la gnas sam/_gsol pa/_bcom ldan 'das de ma lags so/_/de skad ces bka' stsal pa dang /_bcom ldan 'das la byang chub sems dpa' sems dpa' chen po nam mkha'i snying pos 'di skad ces gsol to/_/bcom ldan 'das gcig la 
[\[282b.6\]]gcig mi rten to/_/gcig la gcig spyod yul ma lags so/_/bcom ldan 'das chos thams cad ni rtog pa ma mchis pa/_stong pa nyid dang /_sgro ma btags pa/_yang dag pa'i mtha' de bzhin nyid du rtogs par bgyi'o/_/bcom ldan 'das nam mkha'i snying po ni 'di lta ste/_rang 
[\[282b.7\]]gi mtshan nyid tha mi dad pa/_mi rtog pa/_rnam par mi rtog pa/_mi g.yo ba/_gsob lags te/_myu gu ma mchis pa/_sa bon ma mchis pa/_'bras bu ma mchis pa/_rnam par smin pa ma mchis pa/_yi ge ma mchis pa/_rlom sems ma mchis pa lags so/_/bcom ldan 
[\[283a\]]
[\[283a.1\]]'das de bzhin du byang chub sems dpa' sems dpa' chen pos chos thams cad la de ltar rtogs na mi skye ba'i chos la bzod pa thob par 'gyur ro/_/'di lta ste/_bcom ldan 'das/_bya ba rA dza/_man ta k+ShA ya/_dzi na dza ya/_dza na ni ma mu ni ha ra/_a na ya 
[\[283a.2\]]pha la/_gu Na gar+b+ha/_ni ya ma su ri nA ya/_bu pa sha/_sha ta sha pa/_sha ma sha na/_ta tha ka ma/_sha maM gu/_mA tu shi Sha/_sha ma tse ta nA ya/_kle shAn ta saM sho Sha Ne swA hA/_bcom ldan 'das kyis bka' stsal pa/_legs so legs so/_/rigs kyi bu khyod kyis mig las rgyal bar 
[\[283a.3\]]byed pa seng ge'i 'gros kyi phyir bsgyings pa'i gzungs 'dis sems can dag 'chi ba'i tshe/_tha ma'i rnam par shes pa la nyon mongs pa'i sgrib pa dang /_las kyi sgrib pa dang /_chos kyi sgrib pa yod pa sprug pa dang /_sangs rgyas kyi zhing yongs su dag par gtong nus so/_/khyod ni 'jig rten gyi 
[\[283a.4\]]khams dpag tu med/_grangs med par 'gro ba dang /_sems can rnams la snying rje'i dbang gis grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang du gzugs dang /_cha lugs dang /_spyod lam sna tshogs kyis theg pa chen po'i mdo 
[\[283a.5\]]sde sna tshogs 'chad pa dang /_sems can yongs su smin par bya ba dang /_rgyal rigs gdol pa nas dge sbyong gdol pa'i bar du sdig pa'i chos las spang ba dang /_thams cad dge ba'i chos la gzhag par nus so/_/bcom ldan 'das kyis 'di bstan pa'i tshe lha dang mi'i skye 
[\[283a.6\]]dgu dpag tu med/_grangs med pa dag gis ting nge 'dzin dang /_gzungs dang /_bzod pa sna tshogs thob par gyur to/_/gzhan dag kyang sa bcu la ye shes skyes par gyur to/_/srog chags khri ni mi skye ba'i chos la bzod pa thob par gyur to/_/sems can rnams kyi rtsod pa gang /_/ci yang 
[\[283a.7\]]rung ste de dag gi/_/gzhi rtsa spangs nas lta kun gyi/_/gzhi rtsa myur du 'gyur ba yin/_/bcom ldan 'das kyis de skad ces bka' stsal nas/_dge slong de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi 
[\[283b\]]
[\[283b.1\]]rangs te/_bcom ldan 'das kyis gsungs pa la mngon par bstod do//_//'phags pa nam mkha'i snying po zhes bya ba theg pa chen po'i mdo rdzogs so//_//rgya gar gyi mkhan po shAkya pra b+ha dang /_ban de rat+na rak+Shi tas zhus shing 
[\[283b.2\]]bsgyur te gtan la phab pa//[ {D261}]@##/_/rgya gar skad du/_Ar+ya u pA ya kau sha l+ya nA ma ma hA yA na sU tra/_bod skad du/_'phags pa thabs mkhas pa zhes bya ba theg pa chen po'i mdo/_bam po dang po/_sangs rgyas dang byang 
[\[283b.3\]]chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan du yod pa na/_dze ta'i tshal mgon med zas sbyin gyi kun dga' ra ba na/_dge slong brgyad khri bzhi stong gi dge slong gi dge 'dun chen po dang thabs cig tu bzhugs 
[\[283b.4\]]so/_/byang chub sems dpa' mngon par shes pa/_mngon par shes pa gzungs thob pa spobs pa thogs pa med pa khri drug stong dang yang thabs cig ste/_yang de'i tshe na bcom ldan 'das nang du yang dag 'jog las bzhengs par gyur te/_'khor brgya stong du mas bskor cing mdun 
[\[283b.5\]]du bdar nas chos 'chad do/_/yang de'i tshe na byang chub sems dpa' sems dpa' chen po ye shes bla zhes bya ba zhig 'khor der 'ongs te 'dug par gyur to/_/de nas byang chub sems dpa' sems dpa' chen po ye shes blas bla gos phrag pa gcig la gzar nas pus mo g.yas pa'i lha 
[\[283b.6\]]nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na/_bcom ldan 'das la bdag phyogs 'ga' zhig zhu'o 
[\[283b.7\]]zhes de skad ces gsol pa dang /_bcom ldan 'das kyis byang chub sems dpa' sems dpa' chen po ye shes bla la rigs kyi bu khyod de bzhin gshegs pa la ci dang ci 'dod pa dris shig dang /_dris pa lung bstan pa de dang de nyid kyis ngas khyod kyi sems rangs par bya'o/_/zhes de skad 
[\[284a\]]
[\[284a.1\]]ces bka' stsal nas/_bcom ldan 'das la byang chub sems dpa' ye shes blas 'di skad ces gsol to/_/bcom ldan 'das byang chub sems dpa' sems dpa' chen po rnams kyi thabs mkhas pa thabs mkhas pa zhes bgyi ba'i thabs mkhas pa de gang 
[\[284a.2\]]lags/_de skad ces gsol pa dang /_bcom ldan 'das kyis byang chub sems dpa' sems dpa' chen po ye shes bla la 'di skad ces bka' stsal to/_/rigs kyi bu 'di la byang chub sems dpa' sems dpa' chen po thabs mkhas pa ni zas kham gcig gis kyang sems 
[\[284a.3\]]can thams cad la khyab par byed do/_/de ci'i phyir zhe na/_rigs kyi bu byang chub sems dpa' sems dpa' chen po thabs mkhas pa ni byol song du gtogs pa la zas kham gcig sbyin par byed pa de yang thams cad mkhyen pa nyid kyi sems dang ldan pa yin te/_dge ba'i rtsa ba de yang 
[\[284a.4\]]sems can thams cad la sngo'o/_/de ni rgyu gnyis kyis sems can thams cad la khyab par byed do/_/gnyis po gang zhe na/_thams cad mkhyen pa nyid kyi sems dang /_bsngo ba'o/_/rigs kyi bu gzhan yang byang chub sems dpa' sems dpa' chen po thabs mkhas pa ni pha rol 
[\[284a.5\]]gyi dge ba'i rtsa ba la yi rang bar byed do/_/yi rang bar byas nas sems can thams cad la bsngo ste/_de thams cad mkhyen pa'i sems des sbyin par byed pa dang /_sbyin pa'i bdag po dag zil gyis gnon to/_/gang len par byed pa de dag kyang zil gyis gnon to/_/rigs kyi bu gzhan 
[\[284a.6\]]yang byang chub sems dpa' thabs mkhas pa ni phyogs bcu na shing las byung ba'i me tog gang ci yod pa phra mo yongs su ma blangs pa'i rnams dang /_phyogs bcu na gang spos kyi shing yod pa rlung gis khyer ba yongs su ma blangs pa bdag po med pa de dag kyang sangs rgyas thams cad la dbul zhing 
[\[284a.7\]]dge ba'i rtsa ba de yang thams cad mkhyen pa nyid du sngo bar byed do/_/rigs kyi bu gzhan yang byang chub sems dpa' thabs mkhas pa ni phyogs bcu nas sems can gang ji snyed bde ba'i tshor ba myong ba de thams cad la bsams te/_rjes su yi rang bar byed do/_/rjes su yi rangs nas thams cad 
[\[284b\]]
[\[284b.1\]]mkhyen pa nyid du sngo bar byed do/_/gang yang phyogs bcu na sems can sdug bsngal ba'i tshor ba myong ba de thams cad ni 'chags su 'jug ste/_gang sems can de dag gi sdug bsngal ni bdag la shog shig de dag ni bde bar gyur cig ces de lta bu'i go cha gyon zhing dge ba'i rtsa ba de yang byang chub tu 
[\[284b.2\]]sngo bar byed do/_/rigs kyi bu gzhan yang byang chub sems dpa' thabs mkhas pa ni de bzhin gshegs pa gcig la phyag 'tshal na de bzhin gshegs pa thams cad la phyag 'tshal ba de ltar 'dzin te/_de ni 'di ltar slob bo/_/sangs rgyas thams cad kyi chos kyi dbyings gcig go/_/
[\[284b.3\]]tshul khrims gcig go/_/ting nge 'dzin gcig go/_/shes rab gcig go/_/dgongs pa gcig go/_/rnam par grol ba gcig go/_/rnam par grol ba'i ye shes mthong ba gcig go zhes de ltar slob cing de ltar de bzhin gshegs pa gcig la phyag 'tshal na de bzhin gshegs pa thams 
[\[284b.4\]]cad la phyag 'tshal bar 'dzin to/_/de thabs mkhas pa de sangs rgyas gcig la bkur stir byas nas/_sangs rgyas thams cad la bkur stir byed de/_phyogs bcu'i sangs rgyas de dag la mchod par 'gyur ba ji snyed yod pa de dag thams cad kyang yongs su len to/_/rigs kyi bu 
[\[284b.5\]]gzhan yang byang chub sems dpa' thabs mkhas pa ni nam zhig shes rab rmongs pa can du red na yang de ni bdag la yi mi gsod kyi gzengs stod par byed do/_/chung ngu na rtsa ba bzhi pa'i tshigs su bcad pa gcig kha ton du 'don na yang rtsa ba bzhi pa'i tshigs su bcad pa gcig gi don gang 
[\[284b.6\]]yin pa gsung rab tu gtogs pa thams cad kyi don yang de yin no zhes de de ltar slob cing des tshigs su bcad pa de kha ton du byas nas sems can gang ji snyed dag gis bdag gi rtsa ba bzhi pa'i tshigs su bcad pa 'di thos pa de thams cad sangs rgyas kyi spobs pa thob par shog shig ces de 
[\[284b.7\]]ltar ma zhum pa'i sems kyis smon lam 'debs te/_de dge ba'i rtsa ba des sems can thams cad kyi thos pa mtha' med pa dpe med pa zil gyis gnon cing sangs rgyas kyi spobs pa yang len par byed do/_/rigs kyi bu gzhan yang byang chub sems dpa' thabs mkhas pa ni nam zhig gal 
[\[285a\]]
[\[285a.1\]]te brgya la dbul por gyur na/_de'i tshe na de chung ngu na gzhan gyi las kyang byas nas zas gzar bu gang thogs te sems ma zhum pas dge 'dun nam gang zag la sbyin par byed do/_/byin nas kyang 'di ltar slob ste/_bcom ldan 'das kyis sems che ba'i phyir sbyin pa che bar 
[\[285a.2\]]'gyur ro zhes gsungs kyis bdag gi sbyin pa chung ngu zin kyang thams cad mkhyen pa nyid kyi sems ni dpag tu med pa'o snyam nas de thams cad mkhyen pa nyid kyi sems kyis zas gzar bu gang po sbyin par byed cing dge ba'i rtsa ba 'dis sems can thams cad 'di lta ste/_dper na da ltar gyi de 
[\[285a.3\]]bzhin gshegs pa phyag na rin chen bzhin du shog shig ces zas gzar bu gang po de nyid kyis sbyin pa'i rang bzhin dang /_tshul khrims kyi rang bzhin dang /_bsgom pa'i rang bzhin gyis bsod nams bya ba'i dngos po mngon par byed do/_/rigs kyi bu gzhan yang byang chub sems dpa' 
[\[285a.4\]]thabs mkhas pa ni nyan thos dang /_rang sangs rgyas rnams dang lhan cig tu gnas kyang de dag la 'dod par mi byed do/_/gal te yang nyan thos dang /_rang sangs rgyas dag la bkur sti byas pa mthong na de rgyu gnyis kyis bdag nyid khong du chud par byed do/_/rgyu gnyis po gang zhe na/_byang chub 
[\[285a.5\]]sems dpa' las ni sangs rgyas bcom ldan 'das rnams 'byung /_sangs rgyas las ni nyan thos dang rang sangs rgyas rnams 'byung bas de dag la bkur sti byas na bdag nyid la thog ma kho nar bkur stir byas pa yin gyi/_de dag la ni ma yin pa dang /_de dag ni bdag gi pha'i nor la spyod mod 
[\[285a.6\]]kyi/_de la bdag gis 'dod par mi bya/_phrag dog tu mi bya snyam du sems pa'o/_/rigs kyi bu gzhan yang byang chub sems dpa' thabs mkhas pa ni sbyin pa sbyin pa na pha rol tu phyin pa drug yongs su rdzogs par byed do/_/ji ltar yongs su rdzogs par byed ce na/_'di la byang chub sems dpa' 
[\[285a.7\]]gang gi tshe slong ba mthong na de ser sna'i sems tshar gcod par byed/_gtong ba chen po 'phel bar byed de/_de ni de'i sbyin pa'i pha rol tu phyin pa'o/_/gang tshul khrims yang dag par blangs nas tshul khrims dang ldan pa la sbyin par byed pa dang /_gang ngang tshul ngan pa can de dag tshul khrims la 
[\[285b\]]
[\[285b.1\]]'jog par byed cing sbyin pa yang sbyin par byed pa de ni de'i tshul khrims kyi pha rol tu phyin pa'o/_/gang byams par sems pa dang /_sems ma 'khrugs pa dang /_phan par sems pa dang /_sems rtse gcig par gyur nas sbyin pa sbyin par byed pa de ni de'i bzod pa'i pha rol tu phyin pa'o/_/gang 
[\[285b.2\]]bza' ba dang /_bca' ba dang /_myang bar bya ba de dag la lus dang /_ngag dang sems 'jog cing 'gro ba dang 'ong bar byed pa de ni de'i brtson 'grus kyi pha rol tu phyin pa'o/_/sbyin pa byin nas gang rtse gcig pa dang /_dbugs phyin par mi 'dzin pa de ni de'i bsam gtan gyi pha rol tu phyin pa'o/_/
[\[285b.3\]]gal te sbyin pa de byin nas chos nyid la brten te 'di sus byin/_'di sus zos/_su la rnam par smin par 'gyur zhes des de ltar brtags na/_gang gis sbyin pa dang /_gang la sbyin pa dang /_gang la rnam par smin pa myong bar 'gyur ba'i chos gang yang ma dmigs pa de ni de'i shes rab kyi 
[\[285b.4\]]pha rol tu phyin pa'o/_/rigs kyi bu de ltar na byang chub sems dpa' thabs mkhas pa sbyin pa sbyin par byed pa na pha rol tu phyin pa drug yongs su rdzogs par byed do/_/de nas bcom ldan 'das la byang chub sems dpa' ye shes blas 'di skad ces gsol to/_/bcom ldan 'das de 'dra bar 
[\[285b.5\]]thabs mkhas te/_sbyin pa gang gis sems can gzhan dag 'khor ba yongs su len par bgyid pa'i sbyin pa de nyid kyis byang chub sems dpa' sems dpa' chen po sangs rgyas kyi chos rnams len par bgyid pa ngo mtshar to/_/bcom ldan 'das kyis bka' stsal pa/_de de bzhin no/_/rigs 
[\[285b.6\]]kyi bu ji skad smras pa de bzhin te/_byang chub sems dpa' thabs mkhas pa ni sbyin pa nyung ngu yang mang por byed/_sbyin pa mang po yang dpag tu med par byed do/_/de nas bcom ldan 'das kyis byang chub sems dpa' sems dpa' chen po ye shes bla la bka' stsal pa/_rigs kyi bu gzhan 
[\[285b.7\]]yang byang chub sems dpa' thabs mkhas pa ni ltung ba lci ba yang thabs mkhas pas srab mor byed do/_/ji ltar srab mor byed ce na/_rigs kyi bu 'di la byang chub sems dpa' thabs mkhas pa ni nam zhig brgya la la la zhig tu sdig pa'i grogs po'i dbang gis ltung ba byung na de 
[\[286a\]]
[\[286a.1\]]'di ltar slob ste/_gal te bdag gis phung po 'di dag gis mya ngan las 'da' bar bya na ni de ltar bdag gi sems yongs su gdung ba dang ldan par yang 'gyur na/_bdag gis sems can yongs su smin par bya ba'i phyir phyi ma'i mthar thug par 'khor ba na gnas 
[\[286a.2\]]pa'i go cha de lta bu bgos pas bdag gi sems la gdung bar ni mi bya'i/_byang chub ji lta ji ltar 'khor bar 'gyur ba de lta de ltar sems can yongs su smin par bya'o/_/ltung ba 'di yang chos bzhin du bya'o/_/ltung ba gzhan yang ma byung bar bya'o snyam du sems so/_/rigs kyi 
[\[286a.3\]]bu yongs su brtag pa bzung na gal te rab tu byung ba'i byang chub sems dpa' ltung ba'i rtsa ba bzhi po thams cad 'das par gyur kyang thabs mkhas pa 'dis sbyong bar byed na byang chub sems dpa'i ltung bar mi 'gyur bar ngas bshad do/_/de nas bcom ldan 'das la byang chub sems dpa' 
[\[286a.4\]]ye shes blas 'di skad ces gsol to/_/bcom ldan 'das ji ltar na byang chub sems dpa' ltung ba dang bcas pa lags/_de skad ces gsol pa dang /_bcom ldan 'das kyis byang chub sems dpa' sems dpa' chen po ye shes bla la 'di skad ces bka' stsal to/_/rigs 
[\[286a.5\]]kyi bu byang chub sems dpa' so sor thar pa'i bslab pa slob pa na bskal pa brgya stong du yang rtsa ba dang 'bras bu za bar 'gyur la/_sems can thams cad kyis snyan par smra ba dang /_mi snyan par smra ba yang bzod cing nyan thos dang rang sangs rgyas yid la byed pa yang ldan par gnas pa de ni 
[\[286a.6\]]byang chub sems dpa'i ltung ba'i rtsa ba lci ba yin no/_/rigs kyi bu 'di lta ste/_dper na nyan thos kyi theg pa la gnas pa ltung ba'i rtsa ba byung na phung po de nyid kyis yongs su mya ngan las 'da' ba'i skal ba med pa de bzhin du rigs kyi bu byang chub sems dpa' yang ltung ba ma mthol 
[\[286a.7\]]zhing nyan thos dang /_rang sangs rgyas yid la byed pa ma btang na sangs rgyas kyi sar yongs su mya ngan las 'da' ba'i skal ba med do/_/de nas bcom ldan 'das la tshe dang ldan pa dga' bos 'di skad ces gsol to/_/bcom ldan 'das bdag bsod snyoms kyi phyir mthar gyis spyod pa 
[\[286b\]]
[\[286b.1\]]na byang chub sems dpa' 'od mang ldan gyi rgyal po khang pa zhig na bud med dang khri gcig la lhan cig mchis par mthong ste/_ltung ba byung ba mthong na ma bcab shig_/tshangs pa mtshungs par spyod pa gzhan dag la zlos shig ces bcom ldan 'das kyis bka' stsal na/_de bzhin 
[\[286b.2\]]gshegs pa ni sems can thams cad kyi ston pa lags te/_de bzhin gshegs pa la cung zad kyang mi mkhyen pa'am/_ma gzigs pa'am/_thugs su ma chud pa ma mchis pas de'i slad du bdag bcom ldan 'das la gsol lo zhes tshe dang ldan pa dga' bos de skad kyi tshig smras 
[\[286b.3\]]nas ring po ma lon par de nas de'i mod la sa g.yos par gyur to/_/de nas byang chub sems dpa' 'od mang ldan gyi rgyal po shing ta la gang tsam du steng gi bar snang la 'dug nas tshe dang ldan pa dga' bo la 'di skad ces smras so/_/tshe dang ldan pa dga' bo de ji snyam du sems/_ltung ba 
[\[286b.4\]]byung ba'i chos can gyis bar snang la 'dug par nus sam/_yang tshe dang ldan pa dga' bo byang chub sems dpa'i ltung ba'i chos ji lta bu grags zhes de bzhin gshegs pa mngon sum du bzhugs pa 'di la zhus shig_/de nas tshe dang ldan pa dga' bo yul yul por gyur nas bcom 
[\[286b.5\]]ldan 'das kyi zhabs la mgo bos phyag 'tshal te/_ltung ba 'chags pa gang bdag gis skyes bu bal glang chen po lta bu la ltung ba btsal ba bcom ldan 'das nongs te/_nongs pa 'chags so zhes de skad ces gsol pa dang /_bcom ldan 'das kyis tshe dang ldan pa dga' bo la 
[\[286b.6\]]'di skad ces bka' stsal to/_/dga' bo khyod theg pa chen po la gnas pa'i skyes bu dam pa la nyes par 'du shes ma skyed cig_/dga' bo 'di lta ste/_nyan thos kyi theg pa la gnas pa gcig pu gnyis su med pa ni zag pa zad par bya ba la bar chad med par 'dod par bya'o/_/
[\[286b.7\]]dga' bo de bzhin du byang chub sems dpa' thabs mkhas pas yang thams cad mkhyen pa la bar chad med par 'dod par bya'o/_/de ci'i phyir zhe na/_dga' bo byang chub sems dpa' sems dpa' chen po ni gang dkon mchog gsum la gzhol bar mi 'gyur ba'i g.yo 'chad par mi 
[\[287a\]]
[\[287a.1\]]byed do/_/dkon mchog gsum gang zhe na/_sangs rgyas dkon mchog dang /_chos dkon mchog dang /_dge 'dun dkon mchog go/_/dga' bo gang gi tshe byang chub sems dpa'i theg pa la gnas pa'i rigs kyi bu thams cad mkhyen pa nyid kyi sems dang ma 
[\[287a.2\]]bral bar 'dod pa lnga'i yon tan gyis rtse dga' zhing yongs su spyod pa mthong na/_dga' bo de'i tshe khyod kyis skyes bu dam pa de de bzhin gshegs pa'i dbang po lnga dang ldan par shes par gyis shig_/dga' bo khyod yang ci'i phyir byang chub sems dpa' 'od mang ldan gyi rgyal po bud med 
[\[287a.3\]]dang lhan cig tu khri gcig la 'dug pa de nyon cig_/dga' bo sring mo de ni 'das pa'i dus na tshe rabs nyis brgyar byang chub sems dpa' 'od mang ldan gyi rgyal po'i chung mar gyur te/_de sngon gyi bag la nyal de nyid kyis rigs kyi bu byang chub sems dpa' 'od mang ldan gyi rgyal po de'i 
[\[287a.4\]]dpal dang gzi brjid dang /_tshul khrims dang /_stobs bskyed pa mthong bas nyon mongs pa skyes nas gnas ngan len gyi tshig smras te/_de gcig pu lkog tu song nas gal te byang chub sems dpa' 'od mang ldan gyi rgyal po bdag dang lhan cig tu khri gcig tu 'dug na bdag 
[\[287a.5\]]gis bla na med pa yang dag par rdzogs pa'i byang chub tu sems bskyed do snyam du de ltar sems par gyur to/_/dga' bo de nas byang chub sems dpa' 'od mang ldan gyi rgyal po'i sems kyis sring mo de'i sems kyi yongs su rtog pa shes nas de nyid kyi nub mo 'das pa dang /_de'i 
[\[287a.6\]]khyim du 'ongs te/_gang nang gi sa'i khams dang /_gang phyi'i sa'i khams su gcig pa'i chos kyi sgo sa 'dra ba'i sems des sring mo de lag pa g.yas pas bzung ste/_khri gcig la 'dug go/_/'dug ma thag tu tshigs su bcad pa 'di smras so/_/sangs rgyas 'dod pa bsngags 
[\[287a.7\]]mi mdzad/_/de ni byis pa'i spyod yul te/_/'dod pa'i sred pa spangs na ni/_/sangs rgyas mi yi mchog tu 'gyur/_/dga' bo de nas sring mo de dga' zhing rab tu mgu ba skyes nas khri de las langs te/_byang chub sems dpa' 'od mang ldan gyi rgyal po'i rkang pa la phyag 'tshal nas 
[\[287b\]]
[\[287b.1\]]de'i tshe tshigs su bcad pa 'di dag smras so/_/sangs rgyas kyis ni gang smad pa/_/'dod pa slan chad bdag mi 'tshal/_/'dod pa'i sred pa spangs na ni/_/sangs rgyas mi yi mchog tu 'gyur/_/bdag gi sems kyis gang bsams pa'i/_/nongs pa de ni khyed la bshags/_/
[\[287b.2\]]srog chags kun la bde ba'i phyir/_/byang chub tu ni mos bskyed do/_/dga' bo 'di lta ste/_byang chub sems dpa' 'od mang ldan gyi rgyal po thabs mkhas pa des sring mo de bla na med pa yang dag par rdzogs pa'i byang chub la bslabs nas stan las langs te song ngo /_/dga' 
[\[287b.3\]]bo lhag pa'i bsam pa'i khyad par la ltos/_ngas sring mo de lung bstan to/_/'di nas shi 'phos nas bud med kyi lus brjes te/_bskal pa grangs med pa brgya stong phrag dgu bcu rtsa dgu na kun nas ldang ba dang bral ba zhes bya ba'i de bzhin gshegs pa dgra bcom pa yang dag 
[\[287b.4\]]par rdzogs pa'i sangs rgyas 'jig rten du 'byung bar 'gyur te/_dga' bo khyod rnam grangs des kyang byang chub sems dpa' ni gang ltung ba'i chos can du 'gyur ba'i g.yog mi 'chang bar rig par bya'o/_/de nas byang chub sems dpa' 'od mang ldan gyi rgyal po bar snang de 
[\[287b.5\]]las babs te/_bcom ldan 'das kyi zhabs la phyag 'tshal nas/_bcom ldan 'das la 'di skad ces gsol to/_/bcom ldan 'das byang chub sems dpa' thabs mkhas pa dang /_snying rje chen po la gnas par bgyi'o/_/bcom ldan 'das 'di la bdag 'di snyam 
[\[287b.6\]]bgyid do/_/gal te byang chub sems dpa' sems can gcig gi dge ba'i rtsa ba skye bar 'gyur na/_ltung ba de 'dra ba 'byung zhing de lta bu'i ltung ba byung bas bskal pa brgya stong du sems can dmyal bar btso bar gyur kyang /_bcom ldan 'das byang chub sems dpa' ltung ba 'byung 
[\[287b.7\]]ba dang /_sems can dmyal ba'i sdug bsngal de la spro ba nyid du bgyi'o/_/sems can gcig po'i dge ba'i rtsa ba yongs su gtong ba dang /_yongs su 'bri bar ni mi bgyi'o/_/de nas bcom ldan 'das kyis byang chub sems dpa' 'od mang ldan gyi rgyal po la legs so 
[\[288a\]]
[\[288a.1\]]zhes bya ba byin nas/_legs so legs so/_/skyes bu dam pa byang chub sems dpa' dag ni snying rje chen po 'dis ltung ba thams cad spong ste/_rigs kyi bu ngas mngon par shes pa 'das pa'i bskal pa grangs med pa'i pha rol gyi yang shin tu pha rol na 
[\[288a.2\]]khye'u skar ma zhes bya ba zhig yod de/_de nags kyi 'dab na lo bzhi khri nyis stong du tshangs par spyod pa spyad nas/_de lo bzhi khri nyis stong 'das pa na rgyal po'i pho brang 'byor pa zhes bya bar phyin nas de grong khyer chen po der song ba dang /_chu chun ma zhig gis khye'u bzang po de mthong nas 
[\[288a.3\]]'dod pa'i 'dod chags kyis yongs su zin pa'i sems dang ldan pas khye'u de'i mdun du brgyugs te phyag 'tshal to/_/de nas rigs kyi bu khye'u skar mas bud med de la 'di skad ces smras so/_/sring mo khyod ci 'dod/_mos de la 'di skad ces smras so/_/khye'u bdag khyod 'tshal 
[\[288a.4\]]lo/_/khos de la 'di skad ces smras so/_/sring mo kho bo ni 'dod pa dgos pa ma yin no/_/mos de la 'di skad ces smras so/_/gal te bdag khyod dang mjal bar mi 'gyur na bdag 'gum par 'gyur ro/_/de nas khye'u skar mas 'di snyam du bsams so/_/gang bdag 
[\[288a.5\]]gis lo bzhi khri nyis stong gi bar du tshangs par spyod pa spyad nas brtul zhugs gzhig pa ni bdag gis mi cha'o snyam nas nan gyis 'then te bud med des btang nas gom pa bdun 'phags pa dang /_de gom pa bdun pa la gnas nas snying rje skyes te/_bdag gis brtul 
[\[288a.6\]]zhugs 'di bshig nas sems can dmyal bar song bar gyur kyang sems can dmyal ba'i sdug bsngal de myong bar bzod kyi/_bud med 'di shir 'ong gis bde bar gyur cig ces/_rigs kyi bu khye'u skar ma de kha slar log ste/_bud med de lag pa g.yas pas bzung nas sring mo 
[\[288a.7\]]khyod ci 'dod pa byas longs shig ces de skad smras so/_/de nas khye'u skar ma de lo bcu gnyis kyi bar du khyim na gnas nas slar yang mngon par byung ste/_tshangs pa'i gnas bzhi bskyed nas shi 'phos pa dang /_tshangs pa'i 'jig rten du skyes so/_/rigs kyi bu khyod de'i tshe de'i dus na 
[\[288b\]]
[\[288b.1\]]khye'u skar ma zhes bya ba de gzhan yin snyam du de ltar ma lta zhig_/de ci'i phyir zhe na/_de'i tshe de'i dus na nga ni khye'u skar mar gyur to/_/grags 'dzin ma ni chu chun du gyur to/_/rigs kyi bu nga 'dod pa ngan pa dang ldan pa'i snying rje chen po'i sems bskyed pas kyang bskal pa stong 
[\[288b.2\]]phrag bcu'i bar du 'khor ba la rgyab kyis ltas shing spangs par gyur to/_/rigs kyi bu ltos/_gang sems can gzhan dag sems can dmyal bar skye bar 'gyur ba de byang chub sems dpa' thabs mkhas pa ni tshangs pa'i 'jig rten du skye bar 'gyur ro/_/rigs kyi bu gal te dge 
[\[288b.3\]]slong maud gal gyi bu dang /_shA ri'i bu thabs mkhas pa dang ldan du zin ni dge slong ko ka li ka de sems can dmyal bar 'gro bar mi 'gyur ro/_/de ci'i phyir zhe na/_rigs kyi bu ngas mngon par shes pa 'das pa'i dus na de bzhin gshegs pa log par dad sel gyi gsung rab la 
[\[288b.4\]]dge slong dri ma med pa zhes bya ba zhig byung ste/_de dgon pa'i brag phug gcig na gnas pa nas rgyang mi ring ba zhig na drang srong lnga gnas pa las de'i tshe dus ma yin pa'i sprin chen po byung /_dus ma yin pa'i char pa yang cher bab pa dang /_de nas bud med gnyis shig char 
[\[288b.5\]]pa'i skyabs kyi phyir dge slong dri ma med pa'i brag phug tu zhugs te/_slar byung ba dang /_drang srong rnams kyis mthong nas e ma ho dge slong dri ma med pa 'di sdig 'dod pa'o/_/tshangs par spyod pa ma yin pa'o zhes yid byung bar gyur to/_/de nas dge slong dri ma med pa'i sems 
[\[288b.6\]]kyis drang srong de dag gi sems kyi yongs su rtog pa shes nas/_de'i tshe nam mkha' la shing ta la bdun tsam du 'phags so/_/de nas drang srong de dag gis dge slong dri ma med pa bar snang gi nam mkha' la 'dug pa mthong nas/_bdag cag gi gtsug lag las 'byung ba ltar na tshangs 
[\[288b.7\]]par spyod pa ma yin pa nam mkha' la 'phags mi nus so snyam du sems par gyur nas/_de'i tshe yan lag lngas phyag 'tshal te nyes pa bshags so/_/rigs kyi bu gal te dge slong dri ma med pa nam mkha' la ma 'phags su zin na/_de'i tshe drang srong lnga'i lus sems 
[\[289a\]]
[\[289a.1\]]can dmyal ba chen por ltung bar 'gyur ro/_/rigs kyi bu de ji snyam du sems/_de'i tshe de'i dus na dge slong dri ma med pa zhes bya ba de gzhan du gyur pa snyam du khyod de ltar ma lta zhig_/byang chub sems dpa' byams pa de'i tshe dge slong dri ma med pa zhes bya bar 
[\[289a.2\]]gyur to/_/rigs kyi bu gal te dge slong shA ri'i bu dang /_maung gal gyi bu nam mkha' la 'phags su zin na ni dge slong ko ka li ka sems can dmyal bar 'gro bar yang mi 'gyur ro/_/rigs kyi bu rnam grangs des na byang chub sems dpa' thabs mkhas pa'i ye shes gang du 
[\[289a.3\]]'jug pa de ni nyan thos dang /_rang sangs rgyas rnams kyi yul ma yin par rig par bya'o/_/rigs kyi bu 'di lta ste/_smad 'tshong ma thabs drug cu rtsa bzhi dang ldan pa shin tu lobs pa nor 'dod pa ni skyes bu de las nor ma grub kyi bar du sems can de dag gi drung na ci nas kyang bdag 
[\[289a.4\]]gis lus gtong ba yang ston pa dang /_yo byad thams cad kyang mi sbed par de lta de ltar gnas so/_/de nas phyis de la mi lta mi sems par 'dor te/_de phyir de la 'gyod par yang mi 'gyur ro/_/rigs kyi bu de bzhin du byang chub sems dpa' thabs mkhas pa 
[\[289a.5\]]yang thabs mkhas pa gang gis sems can 'di dag bdag gis yongs su smin par bya bar shes nas sems can rnams kyi dge ba'i rtsa ba la dga' bas cung zad kyang mi sbed cing bdag gi lus gtong bar byed pa ston pa'i bar du sems can de dag gi drung du de lta de 
[\[289a.6\]]ltar gnas te/_nam zhig e ma'o sems can 'di dag dge ba'i rtsa ba bskyed pa yin te/_phyin cad de las lhag par gzhag tu mi nus par shes nas ni de la mi lta zhing dga' ba dang rtse ba thams cad kyang btang ste 'gro'o/_/de la rag lus pa'i sems kyang med do/_/
[\[289a.7\]]rigs kyi bu 'di lta ste byol song du gtogs pa'i srog chags kyi rnam pa bung ba zhes bya ba de me tog thams cad kyi dri la snom pa yang gang du yang rtag par sred par mi sgom mo/_/dri dang lo ma yang mi 'phrog go/_/de bzhin du thabs mkhas pa'i byang chub sems 
[\[289b\]]
[\[289b.1\]]dpa' yang 'dod pa'i dga' ba dang /_rtse ba thams cad kyang spyod kyang gang du yang rtag par sred pa mi skyed/_bdag dang gzhan nyams par yang mi byed do/_/rigs kyi bu 'di lta ste dper na/_sa bon yongs su gdungs pa ni kha dog nyams pa med kyang ljang bu 'byung 
[\[289b.2\]]bar mi nus so/_/rigs kyi bu de bzhin du stong pa nyid dang /_mtshan ma med pa dang /_smon pa med pa'i shes rab yongs su bsgoms pas nyon mongs pa ni dga' ba dang /_rtse ba thams cad la spyod kyang de ltung bar 'gro ba yongs su mi len/_sangs rgyas 
[\[289b.3\]]kyi yon tan las kyang yongs su mi nyams so/_/rigs kyi bu 'di lta ste dper na nya pa shin tu bslabs pa ni skud pa gcig la gzan ma btags pa'i mchil pa sbyar nas mtsho chen por bcug ste/_de gang dang gang gi tshe na 'dod pa de dang de'i tshe skud pa de mtsho chen po nas 'dren 
[\[289b.4\]]to/_/rigs kyi bu de bzhin du thabs mkhas pa'i byang chub sems dpa' yang stong pa nyid dang /_mtshan ma med pa dang /_smon pa med pa yongs su bsgoms pa'i sems/_thams cad mkhyen pa nyid la brtan por sbrel nas 'dam rdzab chen por ltung zhing de thams 
[\[289b.5\]]cad mkhyen pa nyid kyi sems de bsrungs pas gang dang gang gi tshe 'dod pa de dang de'i tshe shi 'phos nas tshangs pa'i 'jig rten du skye'o/_/rigs kyi bu 'di lta ste dper na sngags kyi rig 'dzin gyi skyes bu rgyal pos bzung ste/_zhags pa lnga'i bcing bas bcings su zin 
[\[289b.6\]]kyang de gang gi tshe 'gro bar 'dod pa de'i tshe de sngags kyi rig pa'i stobs bskyed pa gcig gis bcings pa thams cad gtubs te 'gro'o/_/de bzhin du byang chub sems dpa' thabs mkhas pa yang gang gi tshe 'dod pa'i yon tan lngas dga' ba myong zhing de dag gis 
[\[289b.7\]]rgyas par gyur kyang /_gang gi tshe 'dod par gyur pa de'i tshe shes rab kyi rig pa'i stobs bskyed pa'i thams cad mkhyen pa nyid kyi sems gcig gis 'dod pa'i yon tan thams cad rab tu bcom ste/_shi 'phos nas tshangs pa'i 'jig rten du skye'o/_/rigs 
[\[290a\]]
[\[290a.1\]]kyi bu 'di lta ste dper na mda' dang mtshon gyi slob dpon ral gri rnon po gcig mi mngon par thogs nas 'dron pa mang po'i sel byed na/_de la sems can gang mi shes pa de dag ni mda' dang mtshon gyi slob dpon de la mi 'di ni mda' gzhu yang med/_
[\[290a.2\]]mtshon cha gzhan yang med/_g.yog kyang med de/_'di ni bdag gi skyabs kyang mi nus na/_'dron pa'i lta ci smos/_mi rgod las rgyal bar lta ga la nus te/_'di ni de dag tu mi rigs par sdug bsngal bar 'gyur ro zhes snying rje sgom mo/_/de nas mda' dang mtshon gyi 
[\[290a.3\]]slob dpon de 'brog dgon pa'i dbus su phyin te/_mi rgod mang po byung ba dang /_mda' dang mtshon gyi phyir go cha legs par bgos nas mtshon cha de la yongs su brtags te/_mi rgod de dag la 'debs so/_/des mi rgod de dag thams cad srog dang phral nas 
[\[290a.4\]]slar yang mtshon cha de lag par 'jog go/_/de bzhin du rigs kyi bu byang chub sems dpa' sems dpa' chen po yang shes rab kyi pha rol tu phyin pa'i mtshon cha shin tu thogs nas thabs mkhas pas 'dod pa'i yon tan lngas rtse dga' zhing yongs su spyod de/_de 
[\[290a.5\]]la gang dag de'i lus kyi dbang po mthong na de dag ma dad par byed cing 'di ni 'di ltar bag med par gnas te 'di ni bdag thar bar yang mi nus na sems can gzhan lta ci smos/_bdud las rgyal bar lta ga la 'gyur zhes snying rje skyed par byed mod kyi/_byang chub sems 
[\[290a.6\]]dpa' de thabs mkhas pa shin tu yongs su blangs pas nam 'dod pa de'i tshe des shes rab kyi mtshon gyis nyon mongs pa'i dra ba dral nas sangs rgyas kyi zhing yongs su dag pa bud med med pa g.yem pa med pa gzhan du 'gro'o/_/yang de'i tshe na byang chub sems dpa' dga' 
[\[290a.7\]]bar byed pa zhes bya ba mnyan du yod pa'i grong khyer chen por bsod snyoms kyi phyir song ste/_de bsod snyoms spyod pa las khyim bdag gi khyim du phyin pa dang /_de nas bu mo bsod nams ldan mchog ces bya ba khang thog na 'dug pas dge slong gi sgra thos nas zas thogs 
[\[290b\]]
[\[290b.1\]]te/_byang chub sems dpa' dga' bar byed pa ga la ba der song ngo /_/de nas bu mo bsod nams ldan mchog gis mthong ma thag tu byang chub sems dpa' dga' bar byed pa'i skad dang bltas pa las rjes su rtogs pa'i mtshan ma bzung nas 'dod chags kyis yongs 
[\[290b.2\]]su bzung ba'i sems kyi 'dod chags kyis yongs su gdungs shing 'greng bzhin du lus thams cad kyang brtul nas 'chi ba'i dus byas nas byang chub sems dpa' dga' bar byed pas bu mo bsod nams ldan mchog mthong ste/_'dod chags kyi sems tshul bzhin ma 
[\[290b.3\]]yin pa yid la byed pa'i rnam par rtog pa byung ba dang /_de'i tshe de la chags pa zhes bya ba'i chos de gang yin zhes dran pa skyes nas/_ci mig de chags pa'am zhe na/_mig kyang tshor ba med pa/_byed pa med pa 'dus byas pa/_sha'i phung po ste/_rang bzhin gyis stong 
[\[290b.4\]]pa'i phyir tshor ba med do 'o na rna ba dang /_sna dang /_lce dang lus dang yid chags pa'am zhe na/_des nang yang rung /_phyi yang rung /_'dod chags par 'gyur ba'am/_zhe sdang bar 'gyur ba'i chos de gang yang ma dmigs so/_/des ma dmigs nas 'dod chags kyi 
[\[290b.5\]]sems de bsal te de'i lus pags pa dang shas g.yogs pa'i rkang pa'i mthil yan cad spyi bo'i bar du brtags so/_/des yang dag pa ji lta bar brtags nas chos thams cad mi skye bar rtogs te mi skye ba'i chos la bzod pa thob pa dang /_de dga' ba dang rab 
[\[290b.6\]]tu mgu ba de nyid kyis steng gi bar snang la shing ta la gang tsam du 'phags nas mnyan du yod pa'i grong khyer chen po lan bdun du bskor te/_bcom ldan 'das ga la ba der song ba dang /_bcom ldan 'das kyis byang chub sems dpa' dga' bar byed pa steng gi bar 
[\[290b.7\]]snang las ngang pa'i rgyal po bzhin du thogs pa med par 'ong ba gzigs so/_/gzigs nas tshe dang ldan pa dga' bo la bka' stsal pa/_dga' bo khyod kyis byang chub sems dpa' sems dpa' chen po dga' bar byed pa bar snang las 'ong ba mthong ngam/_gsol 
[\[291a\]]
[\[291a.1\]]pa/_bcom ldan 'das mthong ngo /_/bcom ldan 'das kyis bka' stsal pa/_dga' bo byang chub sems dpa' dga' bar byed pa des ni 'dod chags kyi sems las chos thams cad yongs su brtags so/_/bdud kyi sde btul lo/_/chos kyi 'khor 
[\[291a.2\]]lo bskor to/_/de nas bu mo bsod nams ldan mchog shi ma thag tu bud med kyi lus las bsgyur te/_shi 'phos pa dang mtho ris kyi 'jig rten du sum cu rtsa gsum pa'i lha rnams dang skal ba mnyam par skyes so/_/de skyes ma thag tu gzhal med khang rin po che sna bdun 
[\[291a.3\]]las byas pa dpag tshad bcu gnyis pa yang byung g.yog bya ba'i phyir lha'i bu mo bzhi khri bzhi stong yang skyes nas/_de'i tshe de dge ba'i rtsa ba gang gis 'dir skyes par gyur ces shes pa skyes te/_de bsams pa dang /_'di snyam du gyur te/_bdag ni mnyan du yod 
[\[291a.4\]]pa'i grong khyer chen po na khyim bdag gi bu mor gyur pa las/_de na bdag gi 'dod chags kyi sems kyis byang chub sems dpa' dga' bar byed pa mthong nas bdag gi sems 'dod pa'i chags pas kun du gzir te/_'chi ba'i dus byas pa dang /_bdag bud med 
[\[291a.5\]]kyi lus las gyur te/_bdag gis skyes pa'i lus thob nas bdag gis rdzu 'phrul dpag tu med pa 'di dag thob bo snyam mo/_/de nas lha'i bu de 'di snyam du sems te/_'dod chags kyi sems kyis rnam par smin pa yang 'di yin na/_gang bdag gis byang 
[\[291a.6\]]chub sems dpa' dga' bar byed pa la phyag bya ba'am/_bsnyen bkur bya ba lta ci smos kyis/_gang bdag rtse ba'am/_dga' bar byed pa de rigs par 'gyur ba ma yin gyi/_de ltar bdag ni bcom ldan 'das ga la ba dang /_dga' bar byed pa ga la ba der 'gro'o 
[\[291a.7\]]snyam mo/_/de nas lha'i bu de 'khor dang bcas te me tog dang /_dri dang /_phreng ba dang /_byug pa rnams thogs nas kha dog tshad med pas bcom ldan 'das ga la ba der song ste/_me tog dang /_phreng ba dang byug pa de dag gis bcom ldan 'das la mchod nas/_
[\[291b\]]
[\[291b.1\]]bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor nas bcom ldan 'das kyi spyan sngar thal mo sbyar te tshigs su bcad pa 'di dag smras so/_/sangs rgyas mi mchog rnams ni bsam mi khyab/_/byang chub rab mchog 
[\[291b.2\]]gnas rnams bsam mi khyab/_/de bzhin gshegs pa'i chos rnams bsam mi khyab/_/grags chen rnams kyi spyod pa bsam mi khyab/_/bdag ni mnyan du yod par bu mor gyur/_/tshong dpon bu mo ming ni bsod nams mchog_/bzang mo na tshod dad mo dang 
[\[291b.3\]]yang ldan/_/pha dang ma yang byams shing yid du mchi/_/gang yang sangs rgyas ma smad pa yi sras/_/dga' bar byed ces bgyi ba mthu bo che/_/mnyan du yod par bsod snyoms phyir mchis pa/_/bdag gi pha yi khang par phyin pa dang /_/yid du mchi zhing snyan pa'i 
[\[291b.4\]]sgra thos te/_/bdag ni rab tu dga' bas bshos thogs nas/_/de bzhin gshegs pa'i sras po dga' byed pa/_/mthu bo che de gang na bar mchis nas/_/mthong ma thag tu bdag gis sems skyes pa/_/tshul bzhin ma lags 'dod chags ldan par gyur/_/
[\[291b.5\]]gal te bsam pa bzhin du ma grub na/_/bdag ni mi 'tsho 'chi ba'i dus bgyi snyam/_/tshig kyang smra ba nyid du ma nus te/_/bsod snyoms de yang dbul bar ma nus nas/_/tshul bzhin ma lags 'dod chags kyis gdungs te/_/de nyid dag tu brtul nas gum par gyur/_/
[\[291b.6\]]lus kun rdul zhing shi bar shes gyur nas/_/bu mo'i pha dang ma ni ngu bar bgyid/_/ro lags par ni rab tu gnas par sems/_/gang phyir dge sbyong la yang tshig cing ngu /_/bcom ldan bdag ni 'chi 'phor gyur ma thag_/de tshe bdag ni bud med lus bor te/_/'od 
[\[291b.7\]]gsal skyes pa'i lus 'di thob par gyur/_/gum nas bdag kyang mtho ris 'jig rten skyes/_/bdag gis gzhal med khang 'di mchog grub pa/_/rin chen rgyu ste de 'dra su la'ang med/_/lha yi bu mo stong phrag bcu bzhi 'di/_/bdag gis g.yog du thob bo bcom 
[\[292a\]]
[\[292a.1\]]ldan 'das/_/de tshe bdag kyang 'di 'dra'i sems skyes te/_/'di 'dra rnam smin bzang po las dag gi/_/de ltar bsams nas 'di snyam du gyur te/_/'di ni 'dod chags sems kyi rnam smin to/_/dga' byed mgu byed mkhas pa 'od byed la/_/bdag 
[\[292a.2\]]gis chags pa'i sems kyis brtags pa dang /_/de yi las kyi rnam smin 'di 'dra ste/_/de tshe bdag ni 'bar ba'i mthu can gyur/_/bde bar gshegs pa'i ye shes gar 'jug pa/_/de ni nyan thos dag dang rang sangs rgyas/_/de dag sar ni gzhar yang mi 'gyur 
[\[292a.3\]]te/_/'dod chags sems kyi 'bras bu 'di 'dra na/_/bdag gi bkur sti bgyi ba ci smos te/_/bdag gis rgyal ba 'di yi spyan sngar ni/_/sangs rgyas ye shes byang chub mchog thob smon/_/bskal pa gang gA'i bye ma snyed du spyad/_/bdag gi yi dam gtang bar mi bgyi 
[\[292a.4\]]ste/_/dge ba'i bshes gnyen dga' bar byed pa la/_/mchod pa yangs shing rgya chen dag kyang bgyi/_/mngon par byang chub phyir zhugs ma gtogs par/_/gzhan du 'dren pa rnams la mchod mi 'gyur/_/byang chub spyod pa dam pa kun spyod cing /_/'dod 
[\[292a.5\]]chags sems kyis bdag la gang lta ba/_/de dag bud med lus ni spangs gyur nas/_/thams cad mi 'jigs skyes bur 'gyur bar shog_/sangs rgyas mthus ni lha yi bu pho de/_/pha ma'i drung du song ste tshig smras pa/_/dge sbyong la ni zhe sdang khro ma byed/_/yun 
[\[292a.6\]]ring dus su sdug bsngal gyur ta re/_/gang yang bsod nams ldan mchog shi ba de/_/sum cu rtsa gsum pa dang skal ba mnyam/_/'dir ni bud med lus kyang brjes gyur nas/_/'od gsal lha yi bu pho mdzes par gyur/_/bde bar gshegs pa de yi gan song ste/_/
[\[292a.7\]]khro sems nyes pa de ni bshags par gyis/_/sangs rgyas de bzhin gshegs pa ma gtogs par/_/sems can dag gi mgon skyabs gzhan med do/_/'jigs pa med pa des ni bskul ba dang /_/pha dang mas kyang sangs rgyas sgra thos nas/_/thams cad tshogs te 
[\[292b\]]
[\[292b.1\]]lhan cig 'grogs gyur nas/_/shAkya thub pa'i drung du song bar gyur/_/skyes bu dam pa'i zhabs la phyag 'tshal te/_/khro sems nyes pa dag kyang bshags byas nas/_/de bzhin gshegs pa la yang skyabs song ste/_/bde gshegs rang byung la yang zhu ba 
[\[292b.2\]]zhus/_/ji tsam gyis na 'dren la mchod par 'gyur/_/chos dang dge 'dun la yang ji ltar mchod/_/zhus pa de yang so sor lung bstan gsol/_/thos nas de bzhin lags kyis mchi bar bgyi/_/rgyal bas de dag gis ni sems mkhyen nas/_/'jig rten 
[\[292b.3\]]mgon gyis yang dag tshig gsungs pa/_/gang zhig sangs rgyas kun la mchod 'dod pa/_/byang chub phyir ni brtan pa'i sems bskyed cig_/bu mo'i pha dang ma dang gnyen rnams dang /_/lnga brgya mi nyung tshang ba de dag kyang /_/skyes bu khyu mchog gi ni tshig thos nas/_/
[\[292b.4\]]de'i tshe byang chub phyir ni sems bskyed do/_/de'i tshe dga' bo dag la bka' stsal pa/_/ji skad smras pa bzhin du dga' bo nyon/_/byang chub sems dpa' bsams spyod bsam mi khyab/_/thabs mkhas pa yi shes rab de bzhin no/_/dga' byed smon lam phyi 
[\[292b.5\]]phyir 'debs pa ni/_/bud med gang dag chags sems kyis blta ba/_/de ni bud med lus kyang yongs spangs te/_/skyes bu yangs pa'i sems can 'gyur bar shog_/dga' bo 'di yi yon tan ci 'dra ltos/_/gang gis sems can gzhan dag dmyal 'gro 
[\[292b.6\]]ba/_/de nyid dpa' bo dag la chags bskyed nas/_/mtho ris su ni skyes bur 'gyur bar shog_/lha'i bu de yis nga la bkur sti byas/_/gus dang bcas pas byang chub mchog gnas te/_/bskal ba mang por sangs rgyas mchod byas nas/_/shin tu gzigs 
[\[292b.7\]]zhes bya ba'i rgyal bar 'gyur/_/lnga brgya gang dag byang chub la gnas pa/_/de dag rnams kyang mi yi mchog tu 'gyur/_/de la dad phyir bde ba bsam yas na/_/mgon po la ni bkur sti su mi byed/_/gang dag dga' bar byed la chags sems pa/_/bud med 
[\[293a\]]
[\[293a.1\]]lus spangs skyes par gyur pa ni/_/gcig dang gnyis dang gsum ni ma yin gyi/_/bye ba khrag khrig stong phrag mang po ste/_/rtsi yi rgyal po grags pa chen po yi/_/byang chub de la zhe sdang su zhig skyed/_/nyon mongs las kyang bde ba sbyin byed na/_/
[\[293a.2\]]de la bkur sti byed pa smos ci dgos/_/de nas bcom ldan 'das la tshe dang ldan pa dga' bos 'di skad ces gsol to/_/bcom ldan 'das 'di lta ste dper na/_ri'i rgyal po ri rab lhun po'i drung du gang sems dad kyang rung /_sems 
[\[293a.3\]]zhe sdang yang rung /_sems chags pa yang rung /_chos la bar chad bgyid pa'i sems kyang rung ste/_mchi na de thams cad kha dog gcig tu 'gyur ba ni 'di lta ste/_gser gyi kha dog go/_/bcom ldan 'das de bzhin du gang su yang rung /_byang chub sems dpa'i drung du sems dad dam/_
[\[293a.4\]]sems zhe sdang ngam/_sems chags pa'am/_chos la bar chad bgyid pa'i sems kyang rung ste/_mchi na de dag thams cad kha dog gcig tu 'gyur ba ni 'di lta ste/_thams cad mkhyen pa nyid kyi sems kyi kha dog go/_/bcom ldan 'das bdag ni de 
[\[293a.5\]]ring phan chad byang chub sems dpa' rnams la ri rab lhun po dang 'dra bar 'dzin to/_/bcom ldan 'das 'di lta ste dper na sman gyi rnam pa blta na bzang ba la sems can su yang rung ste/_nad rnam pa sna tshogs kyi nyon mongs pa rnams kyis bltas na nad de dag thams 
[\[293a.6\]]cad rab tu zhi bar 'gyur ro/_/bcom ldan 'das de bzhin du gang su yang rung ste/_sems dad pa'am/_sems zhe sdang ba'am/_sems chags pas byang chub sems dpa' la bltas na de dag thams cad kyi 'dod chags dang /_zhe sdang dang gti mug gi 
[\[293a.7\]]nad rnams rab tu zhi bar 'gyur ro/_/de nas bcom ldan 'das kyis tshe dang ldan pa dga' bo la legs so zhes bya ba byin nas/_dga' bo de de bzhin no dga' bo ji skad smras pa de bzhin no zhes gsungs so/_/de nas bcom ldan 'das la tshe dang ldan pa 'od 
[\[293b\]]
[\[293b.1\]]srung chen pos 'di skad ces gsol to/_/bcom ldan 'das ngo mtshar to/_/bde bar gshegs pa rab tu ngo mtshar to/_/byang chub sems dpa' sems dpa' chen po rnams ni zhi ba'i ting nge 'dzin la gnas kyang sems can rnams la snying brtse ba'i slad du 
[\[293b.2\]]slar yang 'dod pa'i khams su yang gda'o/_/stong pa nyid dang /_mtshan ma med pa dang /_smon pa med pa la gnas shing nyan thos dang rang sangs rgyas kyi chos rnams la yang ma reg la thams cad mkhyen pa'i sems la yang 'bab par bgyid do/_/bcom 
[\[293b.3\]]ldan 'das byang chub sems dpa' sems dpa' chen po ni bsam gyis mi khyab pa'i thabs mkhas pa la gnas la de ni 'di lta ste/_chags par 'gyur ba'i gzugs dang /_sgra dang /_dri dang /_ro dang /_reg bya thams cad la spyod kyang de dag la chags par mi 
[\[293b.4\]]bgyid do/_/byang chub sems dpa' sems dpa' chen po rnams las brtsams te/_dpe [{]chung zad [,]cung zad [}]cig gsol bar bcom ldan 'das bdag spobs so/_/bde bar gshegs pa bdag spobs so/_/bka' stsal pa/_'od srung khyod spobs par gyis shig_/
[\[293b.5\]]bcom ldan 'das 'di lta ste/_dper na 'brog dgon pa zhig mchis la/_'brog dgon pa de na brtsig pas 'khor ba'i rtse mo'i bar du phyin pa zhig kyang mchis par gyur/_dgon pa de na chab sgo yang gcig pu zhig mchis par gyur/_'brog dgon pa de na srog chags 
[\[293b.6\]]brgya stong du ma yang mchis par gyur/_'brog dgon pa de nas shin tu rgyang mi ring ba zhig na grong khyer zhig kyang mchis la 'byor pa dang /_bde ba dang lo legs pa dang mi'i skye bos gang bar gyur/_gang dag grong khyer der mchis pa de dag kyang rga ba dang 'chi bar mi 'gyur la/_
[\[293b.7\]]grong khyer chen po de'i shul ni mtho gang tsam du gyur la/_de na g.yas g.yon du g.yang sa khru 'bum mchis par gyur cing /_'brog dgon pa de'i dbus na sems can mkhas pa/_zhi ba pa yid gzhungs pa don 'tshal ba/_phan par 'tshal ba/_'byor pa dang 
[\[294a\]]
[\[294a.1\]]bde bar 'tshal ba gcig cig skyes la des 'brog dgon pa der sems can de dag la 'brog dgon pa 'di nas shin tu rgyang mi ring ba zhig na grong khyer zhig yod de/_der su 'gro ba de ni rga ba dang 'chi bar mi 'gyur gyis/_kye sems can dag tshur sheg grong khyer chen 
[\[294a.2\]]po der 'dong ngo /_/ngas ni khyed yongs su drang ngo zhes de skad sgra bsgrags/_dbyangs kyis bsnyad pa dang /_de na gang dman pa la mos shing 'byung ba'i bsam pa mchis pa de dag ni bdag cag bstan pa de dang /_yul der mchi yang 'tshal na 'di nas kyang mi 'phags la 
[\[294a.3\]]gang grong khyer de na yon tan mchis pa de dag kyang 'di na mchis bzhin du 'byung bar gyur cig ces mchi'o/_/gang chen po la mos pa de dag ni bdag kyang mchi ste/_khyod ji lta ba bdag cag kyang de 'dra'o zhes de skad mchi'o/_/gang bsod nams chung ba de dag ni sgra de thos pa dang /_
[\[294a.4\]]thos nas yid ches par mi bgyid do/_/de nas skyes bu mkhas pa de 'brog dgon pa de nas byung nas lam de mthong ngo /_/des shul mtho gang tsam po de mthong nas song ba dang lam gyi g.yas phyogs na g.yangs khru 'bum dang /_g.yon phyogs na g.yang sa khru 'bum mchis 
[\[294a.5\]]nas/_de'i lam g.yas g.yon du des brtsig pa'i rten bcas te/_grwa bzhis shul de rgal bar bgyid cing g.yas su'ang mi blta/_g.yon du'ang mi blta/_de'i rgyab nas dgra rnams sgra sgrog cing 'jigs par ston kyang de kha phyir yang mi blta ste/_lam du zhugs pa 
[\[294a.6\]]dang /_ji lta ji ltar mchi ba de lta de ltar grong khyer chen po mthong ngo de lta de ltar de'i 'jigs pa thams cad kyang ma mchis so/_/grong khyer chen po der phyin nas sems can dpag tu ma mchis pa rnams kyi don yang bgyid do/_/bcom ldan 'das 'brog dgon pa zhes bgyi ba 
[\[294a.7\]]ni de ltar 'khor ba'i 'brog dgon par blta bar bgyi'o/_/brtsig pa 'khor ba'i rtse mo'i bar du phyin pa zhes bgyi ba ni de ltar ma rig pa dang /_sred pa dang srid par blta bar bgyi'o/_/srog chags brgya stong mang po 'brog dgon pa de na mchis zhes bgyi ba ni de ltar byis pa 
[\[294b\]]
[\[294b.1\]]lta bu so so'i skye bo thams cad du blta bar bgyi'o/_/chab sgo gcig ces bgyi ba ni de ltar theg pa gcig gi lam du blta bar bgyi'o/_/skyes bu mkhas pa zhes bgyi ba ni de ltar byang chub sems dpa' sems dpa' chen por blta bar bgyi'o/_/sems can dman pa la dad 
[\[294b.2\]]pa 'byung ba'i bsam pa mchis pa gnas de nas kyang mi 'phags la/_grong khyer gyi yon tan kyang 'tshal zhes bgyi ba ni nyan thos dang /_rang sangs rgyas su blta bar bgyi'o/_/gzhan dag bdag cag kyang mchi ste/_khyod ci 'dra ba bdag cag kyang de dang 'dra'o zhes mchi ba ni de 
[\[294b.3\]]ltar byang chub sems dpa' dag tu blta bar bgyi'o/_/sgra thos kyang yid ches par ma gyur ces bgyi ba ni de ltar mu stegs can gzhan dag tu blta bar bgyi'o/_/'brog dgon pa nas 'byung ba zhes bgyi ba ni de ltar thams cad mkhyen par bsngos pa'i brtson 'grus su 
[\[294b.4\]]blta bar bgyi'o/_/shul mtho gang tsam zhes bgyi ba ni de ltar chos kyi dbyings su blta bar bgyi'o/_/g.yas phyogs na g.yang sa khru 'bum mchis zhes bgyi ba ni de ltar nyan thos kyi sar blta bar bgyi'o/_/g.yon phyogs na g.yang sa khru 'bum mchis zhes bgyi ba ni 
[\[294b.5\]]de ltar rang sangs rgyas kyi sar blta bar bgyi'o/_/g.yas g.yon gyi phyogs su brtsig pa'i rten bcas zhes bgyi ba ni/_de ltar thabs mkhas pa dang /_shes rab kyi pha rol tu phyin pa dang ldan pa'i brtson 'grus su blta bar bgyi'o/_/grwa bzhis mchi bar bgyid ces bgyi ba ni bsdu 
[\[294b.6\]]ba'i dngos po bzhis sems can grangs ma mchis dpag tu ma mchis pa rnams sdud pa la bgyi'o/_/rgyab logs nas dgra'i mi dag 'jigs pa ston ces bgyi ba ni de ltar bdud dang /_bdud kyi ris kyi lha rnams su blta bar bgyi'o/_/de bzhin du gang sems can ma rungs pa byang 
[\[294b.7\]]chub sems dpa' rnams la dpyal bar bgyid/_bsting bar bgyid dmod par bgyid pa gzhan dag la yang blta bar bgyi'o/_/kha phyir mi blta zhes bya ba ni bzod pa'i pha rol tu phyin pa dang bsam pa lhag pa'i tshig [{]bla dgas [,]bla dwags [}]lags so/_/g.yas g.yon du mi blta zhes bgyi ba 
[\[295a\]]
[\[295a.1\]]ni nyan thos dang /_rang sangs rgyas kyi sa la mi 'tshal bas thams cad mkhyen pa'i ye shes kyi tshig [{]bla dgas [,]bla dwags [}]lags so/_/ji lta ji ltar grong khyer mthong ba de lta de ltar 'jigs pa ma mchis par 'gyur zhes bgyi ba ni de ltar ji lta ji ltar sangs rgyas kyi yon tan 
[\[295a.2\]]mthong zhing sangs rgyas kyi spyod pa dang /_ye shes la rtog pa dang /_shes rab kyi pha rol tu phyin pa dang thabs mkhas pa la bslabs pa de lta de ltar sems can rnams la mi 'jigs shing the tshom ma mchis pa la bgyi'o/_/grong khyer du phyin nas sems can dpag tu ma mchis 
[\[295a.3\]]pa'i don bgyid ces bgyi ba ni de bzhin gshegs pa'i tshig [{]bla dgas [,]bla dwags [}]lags so/_/bcom ldan 'das byang chub sems dpa' ni ye shes dang ldan pa lags te/_bcom ldan 'das byang chub sems dpa' sems dpa' chen po la phyag 'tshal lo/_/de nas bcom ldan 'das 
[\[295a.4\]]kyis tshe dang ldan pa 'od srung chen po la legs so zhes bya ba byin te/_'od srung legs so legs so/_/'od srung khyod kyis 'dir dpe bshad pas/_lha dang mi'i skye dgu srog chags khri nyis stong gis bla na med pa yang dag par rdzogs pa'i byang chub tu sems bskyed do/_/'od 
[\[295a.5\]]srung byang chub sems dpa' thabs mkhas pa la gnas pa ni yon tan dpag tu med pa dang ldan pa yin te/_'od srung byang chub sems dpa' ni gang bdag la gnod par 'gyur ba dang /_gzhan la gnod par 'gyur ba'i las de lta bu mi byed do/_/de skad ces bka' stsal pa dang /_
[\[295a.6\]]bcom ldan 'das la byang chub sems dpa' ye shes blas 'di skad ces gsol to/_/bcom ldan 'das 'o na ji ltar na byang chub sems dpa' skye ba gcig gis thogs pas de bzhin gshegs pa 'od srung gi gsung rab las mgo reg 'di mthong bas chog go/_/dge sbyong mgo 
[\[295a.7\]]reg 'di la byang chub ga la yod/_byang chub ni shin tu dkon pa'o zhes tshig smras par 'gyur/_bcom ldan 'das de skad ces smras pa'i don gang lags/_de skad ces gsol pa dang /_bcom ldan 'das kyis byang chub sems dpa' ye shes bla la 'di skad ces bka' stsal to/_/
[\[295b\]]
[\[295b.1\]]rigs kyi bu chog go/_/de bzhin gshegs pa dang byang chub sems dpa' la drod ma 'dzin cig_/de ci'i phyir zhe na/_byang chub sems dpa' ni thabs mkhas pa bsam gyis mi khyab pa dang ldan pa yin te/_skyes bu dam pa de dag ni ji ltar ci nas kyang sems can 'dul 
[\[295b.2\]]bar 'gyur ba de lta de ltar gnas pa yin no/_/rigs kyi bu legs par shin tu nyon la yid la zung shig dang /_thabs mkhas pa zhes bya ba'i chos kyi rnam grangs khyod la bshad do/_/ji ltar byang chub sems dpas mar me mdzad tshun chad bsam gyis mi khyab pa'i thabs bstan pa de las cung 
[\[295b.3\]]zad tsam zhig bstan to/_/rigs kyi bu gang gi tshe na byang chub sems dpas mar me mdzad mthong ma thag tu mi skye ba'i chos la bzod pa thob pa tshun chad byang chub sems dpa' la 'khrul pa med ca co med/_dran pa nyams pa med de/_rigs kyi bu byang chub sems dpa' bzod pa thob pa ni 
[\[295b.4\]]'dod na nub bdun gyis byang chub thob par 'gyur ro/_/'dod na sems can yongs su smin par bya ba'i phyir bskal pa brgyas byang chub thob par 'gyur ro/_/gal te slar yang srid par 'ongs na shes rab kyi stobs kyis mthu bskyed pas gang gi tshe 'dod pa de'i tshe 'tshang rgya'o/_/'dod na phyi 
[\[295b.5\]]ma'i mthar thug par gnas kyang skyo bar mi 'gyur te/_de ni byang chub sems dpa'i thabs mkhas par shes par bya'o/_/rigs kyi bu gzhan yang nyan thos ni ji ltar byang chub sems dpa' zhi ba'i ting nge 'dzin la snyoms par 'jug pa bzhin du ting nge 'dzin zhi ba yin te/_de'i lus kyang 
[\[295b.6\]]mi g.yo de'i sems kyang mi g.yo zhing bdag yongs su mya ngan las 'das par 'dzin to/_/byang chub sems dpa' sems dpa' chen po ni zhi ba'i ting nge 'dzin de la snyoms par zhugs nas sems can yongs su smin par byed cing bsdu ba'i dngos po bzhi'i brtson 'grus kyang mi 
[\[295b.7\]]gtong /_pha rol tu phyin pa drug gi brtson 'grus kyang mi gtong ste/_de yang byang chub sems dpa'i thabs mkhas pa'o/_/rigs kyi bu byang chub sems dpa' ni 'dod na dga' ldan gyi khang pa na 'dug bzhin du byang chub mngon par rdzogs par 'tshang rgya zhing chos kyi 'khor lo 
[\[296a\]]
[\[296a.1\]]yang bskor bar 'gyur na/_gang 'dzam bu'i gling gi mi de dag chos nyan pa'i phyir lha'i khang par 'gro mi nus nas byang chub sems dpa' 'di snyam du sems te/_lha dag ni chos nyan pa'i phyir 'dzam bu'i gling du 'bab nus kyi/_'dzam bu'i gling gi mi rnams ni chos nyan 
[\[296a.2\]]pa'i phyir lha'i khang par 'gro mi nus so snyam nas de'i phyir byang chub sems dpa' 'dzam bu'i gling du byang chub tu mngon par rdzogs par 'tshang rgya ste/_de yang byang chub sems dpa'i thabs mkhas par blta'o/_/byang chub sems dpa' ni 'dod na dga' ldan gyi gnas nas shi 'phos 
[\[296a.3\]]te/_ma'i mngal gyi khyim du ma zhugs par de'i mod nyid la byang chub mngon par rdzogs par 'tshang rgya bar 'gyur na de la sems can kha cig the tshom skye bar 'gyur te/_'di lha'am dri za'am sprul pa zhig gam/_'di ga las 'ongs pa zhig ces de dag the tshom du gyur nas chos nyan par 
[\[296a.4\]]mi 'gyur bas rgyu de dang rkyen de'i phyir byang chub sems dpa' mngal du gnas par ston te/_de yang byang chub sems dpa'i thabs mkhas par shes par bya'o/_/rigs kyi bu yang byang chub sems dpa' ni mngal gyi mal du zhugs so snyam du khyod de ltar ma lta zhig_/byang chub sems dpa' ni 
[\[296a.5\]]mngal gyi mal du zhugs pa med do/_/de ci'i phyir zhe na/_byang chub sems dpa' ni byang chub sems dpa'i ting nge 'dzin dri ma med pa zhes bya ba de la snyoms par zhugs nas ma song bzhin du byang chub kyi snying po la 'dug ste/_dga' ldan gnas kyi lha rnams kyang byang chub sems dpa' shi 
[\[296a.6\]]'phos so snyam du 'dzin cing de na de mi mthong mod kyi/_byang chub sems dpa' sems dpa' chen po dga' ldan gyi gnas nas kyang mi g.yo la sprul pas bya ba thams cad dang /_mngal du 'jug pa dang /_skye ba dang /_mngon par 'byung ba dang /_dka' bar spyod pa thams cad ston te/_de thams 
[\[296a.7\]]cad ni byang chub sems dpa'i sprul pa yin no/_/de ci'i phyir zhe na/_byang chub sems dpa' ni gtsang mar spyod pas slar yang mngal gyi mal du mi 'jug ste/_de yang byang chub sems dpa'i thabs mkhas par shes par bya'o/_/de ci'i phyir zhe na/_byang chub sems dpa' ban glang gi bu 
[\[296b\]]
[\[296b.1\]]dkar por bsgyur te ma'i mngal du 'jug par ston ce na/_dkar po'i phyogs yin pa'i tha tshig ste/_byang chub sems dpa' sems can thams cad dang /_khyad zhugs pas de'i phyir ci nas kyang lha dang yang mi 'dra/_mi dang yang mi 'dra bar de ltar 'jug pa bstan par bya dgos te/_
[\[296b.2\]]de yang byang chub sems dpa'i thabs mkhas par shes par bya'o/_/ci'i phyir na byang chub sems dpa' ma'i mngal na zla ba dgur mi gnas par zla ba bcur gnas she na sems can kha cig kye ma'o 'di ni mngal na gnas pa'i dus ma tshang bas dbang po nyams pa zhig byung ngo /_/
[\[296b.3\]]zhes de ltar sems pa'i phyir mngal na dbang po yongs su rdzogs par ston pas zla ba bcur gnas kyi dgur ma yin te/_de yang byang chub sems dpa'i thabs mkhas par shes par bya'o/_/ci'i phyir na/_byang chub sems dpa' grong dang grong khyer du ma skyes kyi dgon 
[\[296b.4\]]par skyes she na/_byang chub sems dpa' ni yun ring po nas dgon pa shin tu dgon pa'i bsngags pa rjod par byed la dben pa na gnas shing gtsang mar spyod pa dang /_khyim gyi nang du song bar gyur na/_lha dang klu dang /_gnod sbyin rnams kyis lha'i dri dang /_phye ma dang /_me 
[\[296b.5\]]tog dag gis rgyun ma chad par mchod pa byed mi nus pa dang /_grong khyer ser skya'i sems can dag rab tu dga' bar gyur pas rgyu dang rkyen de'i phyir byang chub sems dpa' dgon par skyes so/_/ci'i phyir na byang chub sems dpa' ma'i dku brtol te mngal gyi mal du zhugs 
[\[296b.6\]]she na/_sems can gang dag byang chub sems dpa' ni pha ma'i mer mer po las gyur pa yin gyi/_rdzus te skyes pa ma yin no snyam du sems pa'i sems can de dag gi the tshom bcad pa'i phyir byang chub sems dpa' ma'i dku brtol te zhugs so/_/zhugs nas kyang rma dang bu 
[\[296b.7\]]gar ma gyur la yum sgyu ma yang de'i tshe bde ba myong ba lta bu sngon ma myong ngo /_/ci'i phyir na byang chub sems dpa'i ma shing blag sha'i yal ga la 'jus te/_sha 'chus su byas nas byang chub sems dpa' skyes she na/_sems can gang dag lha mo sgyu ma ni bud med gzhan 
[\[297a\]]
[\[297a.1\]]bzhin du sdug bsngal ba'i tshor bas byang chub sems dpa' bskyed do snyam du de ltar sems pa'i sems can de dag la bde bar bstan pa'i phyir/_byang chub sems dpa'i mas shing blag sha'i yal ga la 'jus nas sha 'chus su byas te byang chub sems dpa' bskyed 
[\[297a.2\]]do/_/ci'i phyir na byang chub sems dpa' skye gnas dang /_lus kyi phyogs gzhan nas mi 'byung bar ma'i mngal brtol te dran bzhin du shes bzhin du mngal gyi lam nas byung zhe na/_byang chub sems dpa' ni gtsang mar spyod la 'jig rten gsum po thams cad kyi 
[\[297a.3\]]mchog yin pas/_de skye gnas la'ang mi gnas shing skye ba bstan dgos la/_sems can tha ma gzhan dag dang yang mi 'dra ste/_de bas na byang chub sems dpa' ma'i dku brtol nas mngal gyi mal nas 'byung zhing skyes ma thag tu de'i tshe na glo la rma yang med do/_/ci'i phyir 
[\[297a.4\]]na byang chub sems dpa' skyes ma thag tu brgya byin lha'i dbang pos blangs kyi mir gyur pa gzhan dag gis ma yin zhe na/_byang chub sems dpa'i dge ba'i rtsa ba shin tu 'bar ba dang byang chub sems dpa' skyes ma thag tu de ltar brgya byin lha'i dbang pos blangs par shog shig 
[\[297a.5\]]ces smon lam btab pa'i phyir ro/_/ci'i phyir na byang chub sems dpa' skyes ma thag tu ma blangs par gom pa bdun bor gyi/_drug dang /_brgyad ma yin zhe na/_rdzu 'phrul dang /_rnam par 'phrul pa dang /_skyes bu dam par sngon sus kyang ma bstan 
[\[297a.6\]]pa bstan dgos la sems can gang dag gi don du gom pa bdun bor te bya ba de gom pa drug gis kyang mi nus la/_gom pa brgyad bor na yang lhag par 'gyur bas de'i phyir byang chub sems dpa' skyes ma thag tu ma blangs par gom pa bdun 'dor gyi/_drug dang 
[\[297a.7\]]brgyad ma yin no/_/ci'i phyir na byang chub sems dpa' gom pa bdun bor nas nga ni 'jig rten na gtso bo yin te/_skye ba dang /_rga ba dang /_'chi ba mthar bya'o zhes pa tshig tu smra zhe na/_'khor de na tshangs pa dang lha mthu che ba dag lhags shing 'khod de nga rgyal can 
[\[297b\]]
[\[297b.1\]]du gyur pa de dag bdag cag gtso bo yin gyi/_'di ni ma yin no snyam du sems shing de dag byang chub sems dpa' la 'dud par mi byed/_yang dag par 'dud par mi byed pas de'i phyir byang chub sems dpa' sems dpa' chen po 'di snyam du sems te/_tshangs pa dang lha 'di dag 
[\[297b.2\]]yun ring por phan pa med par 'gyur du 'ong ngo zhes de'i phyir byang chub sems dpas 'jig rten na nga mchog go nga mchog go skye ba dang rga ba dang 'chi ba mthar 'byin to zhes smra zhing sgra des kyang stong gsum gyi stong chen po'i 'jig rten gyi khams su bsgo ba dang /_gang byang chub sems dpa' 
[\[297b.3\]]ma lhags pa de dag kyang /_sgra des lhags par gyur nas/_de'i tshe tshangs pa de dag dang lha'i bu de dag byang chub sems dpa' la thal mo sbyar nas btud par gyur to/_/rgyu de dang rkyen de'i phyir byang chub sems dpa' 'jig rten na nga mchog go/_/nga mchog go skye ba dang rga ba dang 'chi ba mthar 
[\[297b.4\]]phyin to zhes de skad kyi tshig smra'o/_/ci'i phyir na byang chub sems dpa' gad mo cher dgod ce na/_byang chub sems dpa' ni g.yem pa'i dgod pa'am cher dgod pa med mod kyi/_byang chub sems dpa' ni 'di snyam du sems te/_sems can 'di dag ni 'di nyid du nga dang lhan 
[\[297b.5\]]cig tu byang chub tu sems bskyed na/_ngas byang chub thob kyang 'di dag le lor gyur pas da dung 'khor ba stug por las te/_kye ma'o sems can 'di dag ni thams cad mkhyen par 'gyur ba'i thar pa'i lam la brtson 'grus mi rtsom ste/_de dag da ltar bdag la phyag 'tshal na/_
[\[297b.6\]]de dag ji ltar na thams cad mkhyen pa nyid la brtson 'grus rtsom par 'gyur zhes snying rje chen po bskyed nas dman pa dang /_bag med pa'i sems can dang /_bdag gis bsam pa yongs su rdzogs par shes nas/_byang chub sems dpa' gad mo cher dgod do/_/ci'i phyir na/_
[\[297b.7\]]byang chub sems dpa' dri ma med bzhin du khrus byed ce na/_brgya byin dang tshangs pas mchod pa'i las byas pa'i phyir te/_byang chub sems dpa' ni nges par 'jig rten shes pa'i rjes su 'jug par bya dgos so/_/skye ba mthong nas byang chub sems dpa' dri ma med kyang nges par khrus bya'o//_//
[\[298a\]]
[\[298a.1\]]'phags pa thabs mkhas pa zhes bya ba theg pa chen po'i mdo/_bam po gnyis pa ste tha ma/_ci'i phyir na byang chub sems dpa' dgon par skyes ma thag tu byang chub kyi snying por mi 'gro bar de nas slar khyim du 'jug ce na/_dbang po yongs su rdzogs par bya ba dang /_slas la sogs 
[\[298a.2\]]pa bstan pa'i phyir dga' ba dang rtse ba chen po de dag bstan nas khyim nas mngon par 'byung bar byed do/_/gling chen po bzhi spang bar bstan pas na nga'i rjes su slob pa gzhan dag kyang dga' ba dang /_rtse ba chen po spangs nas rab tu byung ba'i phyir khyim nas mngon par 'byung ste/_rgyu de dang rkyen de'i phyir byang chub 
[\[298a.3\]]sems dpa' slar khyim du zhugs so/_/ci'i phyir na byang chub sems dpa' nyi ma bdun lon pa dang ma 'chi ba'i dus byed ce na/_lha mo sgyu ma tshe zad nas 'chi ba'i dus byas kyi/_byang chub sems dpas nyes pa ni ma yin no/_/'di la byang chub sems dpa' dga' ldan gyi gnas nyid na gnas shing 
[\[298a.4\]]lha'i mig gis lha mo sgyu ma'i tshe la brtags nas nam lha mo sgyu ma'i tshe zla ba bcu dang nyi ma bdun lus par shes pa dang /_de'i 'og tu byang chub sems dpa' dga' ldan gyi gnas nas shi 'phos te ma'i mngal du 'jug go/_/de bas na rnam grangs des kyang lha mo sgyu ma ni tshe zad nas 'chi ba'i dus 
[\[298a.5\]]byas kyi/_byang chub sems dpas nyes pa ma yin no/_/ci'i phyir na byang chub sems dpa' bzo slob ce na/_'jig rten gyi rjes su 'jug pa'i phyir du zad kyi/_byang chub sems dpa' ni stong gsum gyi stong chen po'i 'jig rten gyi khams na gtsug lag gam/_glu'am gar ram/_sngags sam/_
[\[298a.6\]]rig sngags sam/_thabs sam/_dgod pa'am cha ba'am rtse ba'am blta ba gang yang thog mar ma bslabs pa med do/_/ci'i phyir na byang chub sems dpa' chung ma len ce na/_byang chub sems dpa' ni 'dod pa dgos par byed pa ma yin no/_/de ci'i phyir zhe na/_skyes bu dam pa de ni de'i 
[\[298a.7\]]tshe 'dod pa dang bral ba yin mod kyi/_byang chub sems dpa' ni nges par skyes par bstan dgos te/_sems can kha cig byang chub sems dpa' la skyes pa ma yin gyi nga la ma ning gi rang bzhin can no zhes de snyam du sems par mi 'gyur zhing de dag gi the tsom bcad pa dang /_'di lta ste/_sras nor 
[\[298b\]]
[\[298b.1\]]sbyin len bstan pa'i phyir byang chub sems dpas shAkya'i bu mo grags 'dzin la sogs pa blangs so/_/nor sbyin 'dzin mer mer po las gyur pa'o zhes gang de snyam du 'dzin na de ltar mi blta'i nor sbyin 'dzin ni lha las shi 'phos te/_'dir skyes pas pha ma'i mer mer po las gyur pa ma yin gyi/_rdzus te 
[\[298b.2\]]skyes par shes par bya'o/_/yang sngon gyi smon lam gyis shAkya'i bu mo grags 'dzin blangs pa yin te/_mar me mdzad tshun cad skye ba'i tha ma'i bar du khyod kyi chung mar gyur cig ces smon lam btab pa/_sangs rgyas la dge ba'i rtsa ba bskyed pa de yang slu bar mi 'gyur bas na de'i phyir shAkya'i bu mo 
[\[298b.3\]]grags 'dzin blangs so/_/yang sems can 'di dag ni 'dod pa'i nyes pa can khyim gyi bya ba la zhen pa yin pas de dag spangs te rab tu 'byung bar mi nus nas de dag gi phyir yang byang chub sems dpa' sems dpa' chen po g.yog len to/_/yang 'di ni chung ma bzang mo'i g.yog 'di lta bu spangs te 
[\[298b.4\]]rab tu byung na/_bdag lta ci'i phyir rab tu mi 'byung zhes de snyam du sems par 'gyur zhing yang byang chub sems dpas byang chub sems dpa'i spyad pa spyod pa na/_gang bud med gzhon nu dag yongs su smin par byas nas de dag kyang mdza' ba yid gcugs pas srid pa tha ma'i bar du bdag cag 
[\[298b.5\]]ni khyod kyi chung mar gyur cig ces smon lam btab la/_de dag gis chos dkar po de rnams kyang shin tu yongs su smin par bya ba'i phyir byang chub sems dpa' g.yog len te/_de la byang chub sems dpa' slas kyi nang na gnas nas bud med bzhi khri nyis stong bla na med pa yang dag par rdzogs 
[\[298b.6\]]pa'i byang chub tu yongs su smin par byas so/_/lhag ma dag kyang mi ltung ba'i chos dang ldan par byas so/_/rnam grangs de'i phyir yang byang chub sems dpa' g.yog len gyi/_gang bud med 'dod chags kyis yongs su gdungs pas yongs su gdung ba de yang byang chub sems dpa' mthong 
[\[298b.7\]]ma thag tu bdag tu 'dod chags dang bral bar shes so/_/yang byang chub sems dpa' ni bdag gi chu zheng dang 'dra bar sprul pa dag sprul nas bud med de dag sprul pa de rnams dang rtse dga' yongs su spyod cing bdag cag ni byang chub sems dpa' dang lhan cig tu rtse dga' zhing yongs su spyod do snyam du 
[\[299a\]]
[\[299a.1\]]sems mod kyi/_byang chub sems dpa' sems dpa' chen po bsam gtan dang ting nge 'dzin gyi dga' ba dang bde ba la gnas so/_/'di la sprul pa rnams kyi 'dod pa la dga' ba dang yongs su spyod pa ji lta ba mar me mdzad tshun cad kyi byang chub sems dpa'i 'dod pa la yongs su spyod pa 
[\[299a.2\]]thams cad kyang de bzhin du blta'o/_/bran tsan ta ka dang /_ta kan ta ka yang sngon gyi smon lam las gyur par blta'o/_/ci'i phyir na byang chub sems dpa' shing 'dzam bu'i grib ma na bsam gtan byed ce na/_byang chub sems dpa' de na gnas pas lha bye ba phrag bdun cu brtul zhing /_de nges par 
[\[299a.3\]]mngon par khyim nas 'byung bar pha ma la bstan pa'i phyir ro/_/ci'i phyir na skyed mos tshal du song zhe na/_rgas pa dang nad kyis btab pa dang /_'chi ba bstan pa'i phyir te/_gnyen dag ni byang chub sems dpa' rga ba dang /_na ba dang 'chi bas 'jigs skrag nas khyim nas mngon par 'byung gi 
[\[299a.4\]]gnyen la gnod par 'dod pa ni ma yin no zhes de ltar shes par gyur to/_/ci'i phyir na byang chub sems dpa' mtshan mo nam phyed kyi dus kyi tshe khyim nas mngon par 'byung gi nyin mo mi 'byung zhe na/_de na 'dug na dge ba'i rtsa ba mi 'phel nas chos dkar po 'dod pas nam phyed nas ma dris par de nas 'gro 
[\[299a.5\]]bar bya ba dang bde ba'i yo byad kyang spang bar bya'i/_chos dkar po'i phyogs ni yongs su gtang bar mi bya'o zhes sems can rnams la bstan pa'i phyir ro/_/ci'i phyir na skye bo dag gnyid kyis log par byas zhe na/_lha rnams kyis nyes par bstan pa'i phyir te/_skye bo dag byang chub sems dpa' 
[\[299a.6\]]la zhe sdang gi tha ba skye bar mi 'gyur ba dang /_de dag yun ring por gnod pa dang mi phan pa dang /_ltung bar mi 'gyur bar bya ba'i phyir lha rnams kyis gnyid log par byas te/_lha rnams kyis sgo phye nas lha rnams kyis bar snang las khrid pas lha rnams kyis nyes kyi/_byang chub sems dpa'i nyes pa 
[\[299a.7\]]ma yin te/_byang chub sems dpa' sems dpa' chen pos ma nyes so zhes dad pa rnyed par mthong nas gnyid log par byas so/_/ci'i phyir na byang chub sems dpa' rang gis ral gris skra bcad ce na/_de ltar stong gsum gyi stong chen po'i 'jig rten gyi khams na lha'am/_klu'am gnod sbyin 
[\[299b\]]
[\[299b.1\]]nam/_mi 'am ci gang yang byang chub sems dpa'i dpal dang /_gzi brjid zil gyis mnan te skra gcod nus pa su yang med cing rgyal po zas gtsang ma des thos na yang ji ltar byang chub sems dpa' nyid kyis skra bcad par mthong nas khro bar mi 'gyur zhing sus nga'i bu'i skra bcad ces de la bsad pa'am/_
[\[299b.2\]]chad par mi 'gyur bar bya ba'i phyir ro/_/ci'i phyir na rta dang rgyan rnams bran tsa ta ka'i lag tu byin ce na/_chog shes pa dang /_byang chub sems dpa' gser dngul mi 'dod cing dngos po thams cad la mi lta bar rab tu 'byung bar bstan pa'i phyir ro/_/yang byang chub sems dpas skye bo phyi ma dag 
[\[299b.3\]]bslab dgos te/_bstan pa 'di la gang rab tu byung ba de dag nga'i rjes su slob cing dngos po thams cad la mi lta bar 'phags pa'i rigs bzhi la gnas nas rab tu 'byung bar 'gyur gyi/_thog ma nyid nas rab tu 'byung ba'i 'tsho ba'i phyir rab tu 'byung bar mi 'gyur bar bya ba'i phyir ro/_/yang rigs 
[\[299b.4\]]kyi bu ci'i phyir na byang chub sems dpas lo drug tu dka' ba spyad pa nyon cig_/byang chub sems dpa' ni las kyis bsgribs pa'i nyes pas dka' ba spyod pa spyad pa ma yin gyi/_byang chub sems dpa' thabs mkhas pas ni nges par sems can rnams la las kyi bya ba bstan dgos te/_rigs kyi bu 
[\[299b.5\]]byang chub sems dpas de bzhin gshegs pa dgra bcom pa yang dag par rdzogs pa'i sangs rgyas 'od srung gi gsung rab la mgo reg la byang chub ga la yod ces smras pa de yang byang chub sems dpa'i thabs mkhas par blta'o/_/dgongs pa'i tshig tu blta'o/_/byang chub sems dpas ji ltar 
[\[299b.6\]]dgongs te/_tshig de skad smras zhe na/_rigs kyi bu 'di lta ste/_de'i tshe de'i dus na khye'u skar ma skyong gi ne'u ldangs bram ze'i bu shing sA la chen po lta bu byang chub sems dpa'i theg pa la gnas pa lnga yod de/_de dag sdig pa'i grogs po'i dbang gis byang chub kyi sems brjed par gyur nas rigs kyi bu lnga 
[\[299b.7\]]po de dag ni sangs rgyas kyi brtul zhugs can ma yin te/_mu stegs kyi brtul zhugs ldan pa/_mu stegs kyi gsang sngags la brtson pas bdag cag gi yang byang chub yod do/_/bdag cag kyang sangs rgyas so zhes bdag nyid ston par 'dzin to/_/de nas khye'u skar ma skyong gis rigs kyi 
[\[300a\]]
[\[300a.1\]]bu lnga po de dag snod du gyur par rtogs nas mgo reg la byang chub ga la yod/_byang chub ni shin tu dkon na de mthong ste/_ci rung zhes mu stegs can de dag gi drung du tshig de skad smras so/_/khye'u skar ma skyong gis mu stegs can de dag gi drung du mgo reg la byang chub ga la yod/_byang chub ni 
[\[300a.2\]]shin tu dkon pa'o zhes tshig de skad smras pas rigs kyi bu lnga po de dag rim gyis yongs su smin par byas par gyur to/_/'di lta ste rigs kyi bu khye'u skar ma skyong ne'u ldangs lnga po de dag dang /_sa'i phyogs gzhan zhig na 'dug par gyur pa'i dus kyi tshe yod do/_/de nas rdza mkhan rdze'u byed pa zhig sa'i 
[\[300a.3\]]phyogs de ga la ba der song nas de bzhin gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod cing khye'u skar ma skyong la tshur shog_/de bzhin gshegs pa dgra bcom pa yang dag par rdzogs pa'i sangs rgyas 'od srung gi drung du 'dong ngo zhes de skad ces smras pa 
[\[300a.4\]]dang /_de nas khye'u skar ma skyong 'di snyam du gyur to/_/kye ma'o sems can 'di dag ni dge ba'i rtsa ba yongs su smin na gang bdag gis de bzhin gshegs pa dgra bcom pa yang dag par rdzogs pa'i sangs rgyas 'od srung gi bsngags pa brjod la mu stegs can gyi ni mi bsngags pa brjod pa dang /_rigs 
[\[300a.5\]]kyi bu de dag dogs shing 'ong du mi btub par 'gyur ro snyam nas khye'u skar ma skyong gis thog ma'i yi dam de nyid srung shing shes rab kyi pha rol tu phyin pa'i ye shes dang rgyu 'thun pa'i thabs mkhas pas mgo reg la byang chub ga la yod/_byang chub ni shin tu dkon pa'o zhes de skad kyi tshig smras so/_/
[\[300a.6\]]ji ltar na shes rab kyi pha rol tu phyin pa'i ye shes dang rgyu 'thun pa yin zhe na/_byang chub sems dpa' shes rab kyi pha rol tu phyin pa la spyod pa ni byang chub tu 'du shes par mi 'gyur/_sangs rgyas su 'du shes pa med/_sangs rgyas kyi ye shes su 'du shes pa med/_byang chub sems dpar yang 
[\[300a.7\]]mi mthong byang chub nang du yang mi mthong /_byang chub phyi logs su yang mi mthong /_byang chub nang dang phyi logs su'ang mi mthong ste/_byang chub ni shin tu stong ngo snyam du sems shing khye'u skar ma skyong des chos thams cad ma dmigs nas thabs mkhas pas mgo reg la byang chub ga la yod/_byang 
[\[300b\]]
[\[300b.1\]]chub ni shin tu dkon pa'o zhes de skad kyi tshig smras so/_/de nas khye'u skar ma skyong dang /_ne'u ldangs lnga po de dag dang lhan cig tu chu 'gram zhig na gnas pa dang /_de nas sangs rgyas kyi mthus rigs kyi bu lnga po de dag kun gdul ba'i dbang du bya ba'i phyir rdza mkhan rdze'u byed pas skar ma skyong mi 'gro ba 
[\[300b.2\]]dang skra nas bzung ste/_yang dag par rdzogs pa'i sangs rgyas 'od srung ga la ba der song ste/_gzhon nu lnga po de dag gis kyang rdza mkhan rdze'u byed pa de la shugs ma byed bzhin du yang dag par rdzogs pa'i sangs rgyas 'od srung ga la ba der phyin nas/_de bzhin gshegs pa dgra bcom pa yang 
[\[300b.3\]]dag par rdzogs pa'i sangs rgyas 'od srung mthong ma thag tu sngon gyi dge ba'i rtsa ba'i rgyun gyis dad pa rnyed do/_/de dag dad pa rnyed nas khye'u skar ma skyong la 'di 'dra ba'i ston pa bzhugs nas thog mar mi sbran par zhes gshe bar gyur to/_/de nas bram ze'i bu shing sA la chen po lta bu lnga po de dag 
[\[300b.4\]]gis de bzhin gshegs pa dgra bcom pa yang dag par rdzogs pa'i sangs rgyas 'od srung gi dpal dang /_gzi brjid dang /_spobs pa mthong nas/_bla na med pa yang dag par rdzogs pa'i byang chub tu sems bskyed do/_/de nas de bzhin gshegs pa dgra bcom pa yang dag par rdzogs 
[\[300b.5\]]pa'i sangs rgyas 'od srung gis ci nas kyang rigs kyi bu lnga po de dag gis mi skye ba'i chos la bzod pa thob par 'gyur ba de lta de ltar byang chub sems dpa'i sde snod phyir mi ldog pa'i 'khor lo'i chos kyi rnam grangs bshad do/_/rigs kyi bu de 'di lta ste/_nga ni sangs rgyas kyi ye shes kyis lung 
[\[300b.6\]]bstan to/_/rigs kyi bu gal te khye'u skar ma skyong gis de bzhin gshegs pa 'od srung gi bsngags pa brjod du zin na rigs kyi bu lnga po de dag de bzhin gshegs pa dgra bcom pa yang dag par rdzogs pa'i sangs rgyas 'od srung gi drung du 'gro ba'i gnas dang skabs med de/_rigs kyi bu 'di 
[\[300b.7\]]lta ste/_byang chub sems dpa' ni sangs rgyas dang /_byang chub la the tsom med mod kyi/_byang chub sems dpa' lnga po de dag yongs su smin par bya ba'i phyir shes rab kyi pha rol tu phyin pa dang rgyu 'thun pas mgo reg la byang chub ga la yod/_byang chub ni dkon no zhes de skad kyi tshig smras te/_de 
[\[301a\]]
[\[301a.1\]]yang byang chub sems dpa'i thabs mkhas par shes par bya'o/_/byang chub sems dpa' lnga po de dag kyang smin par bya dgos la/_las kyi rnam par smin pa'ang bstan dgos pas las de'i phyir ngas dka' ba spyod pa spyad de/_sems can gzhan dag mi shes pas tshul khrims 
[\[301a.2\]]dang ldan pa'i dge sbyong dang /_bram ze dag mthong nas tshig tu smra bar mi 'gyur ba dang /_shes sam mi shes kyang rung ste/_smras na de'i phyir de dag yun ring por gnod pa dang /_mi phan pa dang /_mi bde ba dang /_sdug bsngal ba dang /_ltung bar 'gyur ro zhes sems can de dag gi las kyi bya ba yang bstan 
[\[301a.3\]]pa'i phyir de bzhin gshegs pa de ltar las ston mod kyi/_byang chub sems dpa' la las kyi sgrib pa ni gang yang med do/_/yang tshul khrims dang ldan pa gang dag gis tshig rtsub po smras nas bdag cag ni rnam par grol ba'i skal ba med do snyam ste 'gyod pa la gnas shing phyin cad mi brtson pa'i 
[\[301a.4\]]sems can de dag gi the tsom bsal ba'i phyir byang chub sems dpa' sems dpa' chen po skye ba gcig gis thogs pas de skad kyi tshig smras na/_de yang rnam par grol ba'i phyir skal ba yod na bdag cag mi shes pa lta ci smos zhes de dag nyes pa de 'chags shing gzhan dag kyang mi byed pa'i 
[\[301a.5\]]phyir de skad kyi tshig smras so/_/yang rigs kyi bu mu stegs can rnams 'dul ba'i phyir ngas lo drug tu dka' ba spyad kyi/_sgrib pa'i phyir ni ma yin no/_/dge sbyong dang bram ze dag til dang /_rgya shug dang 'bras kyi 'brum bu re re za bas lo drug 'das par byas te de yang 'phags pa'i lam ma thob na 
[\[301a.6\]]zas ngan pas rnam par dag par mi 'gyur te/_rgyu de dang rkyen de'i phyir byang chub sems dpa' sems dpa' chen pos mgo reg la yang byang chub ga la yod/_byang chub ni shin tu dkon no zhes de skad kyi tshig smras te/_las kyi bya ba de la dmigs shing lo drug tu dka' ba spyod pa spyad de byang chub sems dpas 
[\[301a.7\]]lo drug gis dman pa la dad pa'i lha dang phyi rol gyi drang srong 'bum phrag lnga bcu rtsa gnyis kyis ye shes rtogs pa'i don byas par gyur to/_/de dag kyang dman pa la spyod pas yongs su smin par byas te/_rigs kyi bu de yang byang chub sems dpa'i thabs mkhas par shes par bya'o/_/ci'i 
[\[301b\]]
[\[301b.1\]]phyir na byang chub sems dpa' lus rid bzhin du byang chub kyi shing drung du mi 'gro bar zas zos la stobs dang mthu bskyed de 'gro zhe na/_byang chub sems dpa' ni zas med par lus rid pas byang chub mngon par rdzogs par 'tshang rgya bar nus mod kyi/_byang chub sems dpas phyi ma'i skye bo dag la snying 
[\[301b.2\]]brtse ba'i phyir zas zos te sems can mi mkhas pa dag zas med par ye shes tshol bar mi 'gyur bar byed de/_de dag bkres pas nyen na ye shes bsgrub mi nus so/_/de ci'i phyir zhe na/_bde bar gyur pa rnams ni chos mngon par smra'i/_sdug bsngal ba rnams ma yin te/_ci nas kyang nga'i 
[\[301b.3\]]rjes su slob cing sems can de dag bde bar bstan pa'i phyir byang chub sems dpa' sems dpa' chen pos zas zos so/_/grong gi bu mo byang chub kyi phyogs yongs su rdzogs par bya ba'i phyir yang byang chub sems dpas de'i zas zos te byang chub thob mod kyi byang chub sems dpa' ni ting nge 'dzin 
[\[301b.4\]]gcig gis bskal pa stong du 'dug nus so/_/ci'i phyir na byang chub sems dpa' rtswa dag tshol zhe na/_sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyang rtswa'i gding ba la dgyes kyi stan la dgyes par mi mdzad pas chog shes par bya ba dang /_rtswa thun bkra shis 
[\[301b.5\]]ldan byang chub kyi phyogs yongs su rdzogs par bya ba'i phyir te/_de'i phyir byang chub sems dpa' la rtswa phul bas rigs kyi bu de ni ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad ces bya bar 'gyur bar ngas de la lung bstan to/_/ci'i 
[\[301b.6\]]phyir na byang chub sems dpas byang chub kyi shing drung du 'dug nas myur du bla na med pa yang dag par rdzogs pa'i byang chub tu mngon par rdzogs par 'tshang mi rgya bar bdud la sdod ce na/_rigs kyi bu bdud sdig can ni byang chub sems dpas skabs ma phye ma bskul bar 'ong ba'i gnas dang skabs med de/_de lta 
[\[301b.7\]]bu'i gnas med kyang rigs kyi bu byang chub sems dpa' sems dpa' chen po byang chub kyi shing drung du 'dug nas stong gsum gyi stong chen po'i 'jig rten gyi khams 'di na dbang dang ldan pa gang yin/_sems can 'di dag su'i dbang du 'gro zhes de snyam du bsams pa dang /_sems can 'di dag bdud 
[\[302a\]]
[\[302a.1\]]sdig can de'i dbang du 'gro bar mthong ngo /_/de nas byang chub sems dpa' 'di snyam du gyur te/_gang bdag ni de nyid dang 'thab par bya'o/_/de btul na 'dod pa'i khams thams cad btul bar 'gyur ro/_/lha'i 'khor chen po yang btul bar 'gyur ro/_/bdud kyi 'khor 
[\[302a.2\]]dang /_gnod sbyin gyi 'khor dang /_srin po'i 'khor dang /_klu'i 'khor de dag kyang byang chub sems dpa'i rnam par rol pa 'di mthong nas byang chub tu sems bskyed par 'gyur/_dad pa rnyed par 'gyur ro/_/gang chung ngu na thos pa'am/_mthong ba de dag kyang yongs su mya ngan las 'da' ba'i rgyur 'gyur ro snyam 
[\[302a.3\]]mo/_/rigs kyi bu de nas byang chub sems dpa' byang chub kyi shing drung du song bas smin mtshams kyi mdzod spu nas 'od zer phyung ste/_'od des bdud kyi khang pa thams cad kyang mog mog por byas/_stong gsum gyi stong chen po'i 'jig rten gyi khams thams cad kyang snang bar byas te/_'od zer de las 
[\[302a.4\]]shAkya'i bu 'di ni shAkya'i rigs las khyim nas mngon par byung ste/_de ni bla na med pa yang dag par rdzogs pa'i byang chub tu mngon par rdzogs par 'tshang rgya'o/_/khyod kyi yul las 'da' bar byed do/_/sems can dpag tu med pa gzhan yang 'byin par byed do/_/bdud kyi g.yog med par 
[\[302a.5\]]'gyur gyis song la de dang thab mo khye shig ces de skad zer ba'i sgra byung ba dang /_rigs kyi bu de ltar thos ma thag tu mya ngan gyi zug rngu chen pos btab par gyur nas de'i tshe dpung gi tshogs yan lag bzhi pa bshams te dpag tshad sum cur bdud kyi sdes gang bar byas nas byang chub kyi shing drung du song ba dang de'i 
[\[302a.6\]]phyir byang chub sems dpa' sems dpa' chen pos byams pa chen po la gnas shing rin po che'i bsod nams las skyes pa'i phyag gis bdud kyi sde pham par byas nas/_lha dang klu dang gnod sbyin dang dri za dang mi 'am ci dang lto 'phye chen po bye ba phrag brgyad cu rtsa bzhi bla na med pa yang dag par rdzogs 
[\[302a.7\]]pa'i byang chub tu sems skyes par gyur te/_de yang byang chub sems dpa'i thabs mkhas par blta'o/_/ci'i phyir na de bzhin gshegs pa dgra bcom pa yang dag par rdzogs pa'i sangs rgyas byang chub thob nas nyi ma bdun du skyil mo krung ma bshig cing shing gi rgyal po la mig mi 
[\[302b\]]
[\[302b.1\]]'dzums par lta zhe na/_gzugs kyi khams na spyod pa'i lha'i bu spyod lam zhi ba de dag gi de bzhin gshegs pa dgra bcom pa skyil mo krung bcas shing bzhugs pa mthong nas cher dga' bar gyur to/_/de dag dga' zhing rab tu mgu ba skyes nas gang bdag cag gis dge sbyong gau ta ma'i sems 
[\[302b.2\]]gang la gnas pa btsal lo/_/snyam du gyur nas de dag gis nyin zhag bdun du brtags kyang sems kyi gnas gcig kyang ma rnyed do/_/de nas lha'i bu sum khri nyis stong gis shin tu bla na med pa yang dag par rdzogs pa'i byang chub tu sems bskyed par gyur te/_bdag cag kyang ma 'ongs pa'i dus na 
[\[302b.3\]]'di 'dra bar rab tu zhi ba'i spyod lam dang ma bral bar gnas shing de ltar byang chub kyi shing la blta bar bya'o snyam mo/_/rgyu de dang rkyen de'i phyir de bzhin gshegs pa dgra bcom pa yang dag par rdzogs pa'i sangs rgyas rnams byang chub thob nas nyi ma bdun du skyil mo krung ma bshig cing mig ma 
[\[302b.4\]]btsums par shing gi rgyal po la blta'o/_/ci'i phyir de bzhin gshegs pa dgra bcom pa yang dag par rdzogs pa'i sangs rgyas rnams byang chub thob nas sems can grangs med dpag tu med pa dbugs phyung zhing gnyer bar byas nas/_tshangs pas ma gsol bar chos mi 'chad ce na/_'di 
[\[302b.5\]]la de bzhin gshegs pa 'di snyam du dgongs te/_lha dang mi dag phal cher tshangs pa la sten te/_bdag cag ni tshangs pas sprul pa'o/_/bdag cag ni tshangs pas bskyed pa'o/_/'jig rten na tshangs pa ma gtogs par ston pa gzhan med do snyam du 'dzin pas de la de bzhin gshegs pa 'di 
[\[302b.6\]]snyam du dgongs te/[ (]gang ngas [,]gang dag [)]tshangs pa dgug go tshangs pa la bstod do/_/tshangs pas phyag 'tshal ba dang /_lha dang mi tshangs pa la brten pa thams cad phyag 'tshal bar 'gyur ro/_/chos len par sems par 'gyur ro/_/de bas na gsol nas de bzhin gshegs pa 'chad kyi ma 
[\[302b.7\]]gsol bar ni ma yin no/_/de bzhin gshegs pa'i mthu nyid kyis tshangs pa chos gsol ba'i phyir de bzhin gshegs pa'i drung du song gi_/tshangs pa nyid kyis bdag gis de bzhin gshegs pa la chos gsol lo snyam du sems shing yid la byed pa yang med de/_tshangs pa la brten 
[\[303a\]]
[\[303a.1\]]pa'i sems can rnams tshangs pa la bsten pa dang bral bar bya ba'i phyir de bzhin gshegs pas tshangs pa bkug ste/_gang gi tshe na tshangs pa chen pos de bzhin gshegs pa la chos kyi 'khor lo bskor bar gsol pa de'i tshe na tshangs pa 'bum phrag drug cu rtsa brgyad kyis de nyid 
[\[303a.2\]]gtso bo'o/_/de nyid mchog go snyam nas bla na med pa yang dag par rdzogs pa'i byang chub tu sems bskyed do/_/rigs kyi bu gang yang de bzhin gshegs pas las kyi rgyud bcu bstan pa de yang thabs mkhas par blta'o/_/dgongs pa'i tshig tu yang shes par bya'o/_/rigs kyi bu byang 
[\[303a.3\]]chub sems dpa' ni dper na mi dge ba'i rtsa ba skra'i rtse mo cha shas tsam dang yang ldan zhing byang chub kyi shing drung du 'gro ba'i skabs med/_de lta bu'i gnas med do/_/rigs kyi bu de bzhin gshegs pa ni chos dkar po thams cad dang ldan zhing mi dge ba'i chos thams cad spangs pas de bzhin 
[\[303a.4\]]gshegs pa la bag chags kyi mtshams sbyor ba spang ba yang med/_las kyi sgrib pas nyes par 'gyur ba de lta bu'i gnas kyang med mod kyi/_sems can las kyi rnam par smin pa rab tu stor ba dag las kyi rnam par smin pa la yid mi ches pas sems can de dag la las kyi rnam par smin 
[\[303a.5\]]pa bstan pa'i phyir de bzhin gshegs pa las kyi rgyud ston te/_chos kyi rje nga nyid la yang las kyi rnam par smin pa 'byung na khyed lta la ci'i phyir smin par mi 'gyur zhes de dag la ston mod kyi/_de bzhin gshegs pa la ni las kyi sgrib pa cung zad kyang med do/_/rigs kyi bu 'di lta ste slob 
[\[303a.6\]]dpon yi ge dang phyag rgya bslabs pas byis pa bstan pa'i phyir byis pa slob tu gzhug pa'i tshul gyis yi ge'i phyi mo klog mod kyi de la mi shes pa yang med/_las kyi sgrib pa yang med de ci nas kyang byis pa dag bdag las thos nas slob par 'gyur bar yi ge phyi mo klog go/_/rigs kyi bu 
[\[303a.7\]]de bzhin du de bzhin gshegs pa ni chos thams cad la las kyi sgrib pa yongs su dag mod kyi/_ci nas kyang sems can gzhan dag las yongs su dag par 'gyur ba de ltar 'chad do/_/de ltar chos ston to/_/rigs kyi bu 'di lta ste nad thams cad shin tu zhi bar bya ba'i phyir 
[\[303b\]]
[\[303b.1\]]shin tu bslabs pa'i sman pa ni nad med cing sems can nad pa rnams kyi mdun du sman tsha ba de dag bzhag nas/_de dag nad las yongs su thar bar byed do/_/rigs kyi bu de bzhin du de bzhin gshegs pa yang sman pa'i rgyal po ste/_nad thams cad yongs su thar cing sgrib pa med 
[\[303b.2\]]pa thob nas las 'di'i 'bras bu rnam par smin pa 'di yin no zhes las ston cing ji ltar na sems can las kyis 'jigs shing skrag pa rnams dang /_lus dang ngag dang yid yongs su dag par 'gyur zhes ched du nad ston to/_/rigs kyi bu 'di lta ste dper na/_tshong dpon gyi bu byung 
[\[303b.3\]]nas ring po ma lon pa de la pha dang mas byin pa'i ma ma yod de/_de ni ma ma de khye'u de'i 'o ma dag par bya ba'i phyir nad med bzhin du tsha ba dang kha ba'i sman de dag ched du 'thung ngo /_/rigs kyi bu de bzhin du sems can thams cad kyi pha de bzhin gshegs pa yang las kyi bya ba rab tu ston 
[\[303b.4\]]pa'i sems can rnams gzigs nas nad med par gyur bzhin du nga las che ge mo zhig byas pa de'i las kyi rnam par smin pa 'di yin no zhes nad ston cing de dag sems can rnams kyis thos nas skyo ba thob par 'gyur te/_rigs kyi bu de yang thabs mkhas par shes par bya'o/_/
[\[303b.5\]]rigs kyi bu sngon 'das pa'i dus na tshong pa nor 'dod pa'i phyir rgya mtsho mching rnam chen por zhugs pa lnga brgya tsam yod de/_yang de'i tshe na lam grogs de dag gi nang na mi las ngan pa can/_sdig pa'i las can/_mda' dang mtshon la bslabs pa rku ba pha rol gyi nor 'phrog pa tshong 
[\[303b.6\]]pa'i tshul du 'dug pa zhig yod de/_shin tu brtul ba'i phyir gru der zhugs par gyur to/_/de nas mi g.yon can de ni bdag gis tshong pa 'di thams cad srog dang phral la nor thams cad khyer te/_'dzam bu'i gling du 'gro'o snyam du sems par gyur to/_/yang de'i tshe na lam grogs kyi 
[\[303b.7\]]gru na 'dug pa de dag gi nang na ded dpon snying rje chen po can zhes bya ba zhig yod do/_/de nas ded dpon snying rje chen po can de gnyid log pa'i rmi lam du gang rgya mtsho mching rnam chen po de na lha 'dug pa dag gis lam grogs kyi gru 'di na mi ming 'di zhes bya ba 'di lta bu slu bar byed pa gzhan 
[\[304a\]]
[\[304a.1\]]gyi nor 'phrog pa zhig yod de/_de ni tshong pa 'di thams cad srog dang phral la nor thams cad khyer te 'dzam bu'i gling du 'gro'o snyam du sems kyis/_de bas na mi 'di ni tshong pa 'di dag gsod par 'gyur ro/_/sdig pa'i las mi bzad pa byed par 'gyur ro/_/
[\[304a.2\]]de ci'i phyir zhe na/_de ltar tshong pa lnga brgya po de dag ni bla na med pa yang dag par rdzogs pa'i byang chub la gnas pa/_byang chub sems dpa' phyir mi ldog pa rnams yin te/_gal te mi des byang chub sems dpa' de dag bsad du zin na de las kyi sgrib pa'i nyes pa 'dis byang 
[\[304a.3\]]chub sems dpa' re re'i phyir yang byang chub sems dpa' re re'i phyir zhing ji srid kyis bla na med pa yang dag par rdzogs pa'i byang chub bsgrubs par 'gyur ba de srid du sems can dmyal ba chen por 'tsho bar 'gyur te/_de la ded dpon gyis ci nas kyang mi 'di yang de ltar sems 
[\[304a.4\]]can dmyal bar ma song ba dang /_de dag kyang bsad par mi 'gyur ba de 'dra ba'i thabs soms shig ces rmi lam du bstan to/_/rigs kyi bu de nas ded dpon de 'di snyam du gyur te/_tshong pa 'di dag kyang mi bsad la/_mi 'di yang sems can dmyal bar ma song bar bdag gis 
[\[304a.5\]]bya ba'i thabs gang yod ces sems par gyur cing /_gzhan la yang cung zad kyang mi smra ba las zhag bdun rlung ma langs nas zhag bdun 'das pa dang /_de 'di snyam du gyur te/_mi 'di srog dang dbral ba las thabs gzhan med do snyam nas/_de 'di snyam du sems te/_gal te tshong 
[\[304a.6\]]pa thams cad la sbran kyang /_de dag ni mi dge ba'i sems kyis mi bsad cing de dag thams cad kyang sems can dmyal bar 'gyur du 'ong ngo snyam nas/_gal te bdag gis mi 'di srog dang dbral te/_de'i phyir bdag sems can dmyal bar skyes kyang bskal pa brgya stong du phyi 
[\[304a.7\]]phyir sems can dmyal ba chen por skye bar bzod kyi/_mi 'dis tshong pa 'di dag bsad nas sdig pa 'phel bar mi 'gyur bar bya'o snyam du sems so/_/rigs kyi bu 'di lta ste ded dpon snying rje chen po can des byang chub sems dpa' de dag bsrung ba'i phyir/_snying rje chen po de dang 
[\[304b\]]
[\[304b.1\]]thabs mkhas pa des ched du bsams te mi de mtshon shag tis bsad do/_/nga ni de'i tshe ded dpon snying rje chen po can zhes bya bar gyur to/_/rigs kyi bu ngas ni thabs mkhas pa de dang snying rje chen po des bskal pa brgya phrag stong du 'khor ba la rgyab kyis phyogs par byas 
[\[304b.2\]]so/_/mi de yang shi 'phos nas mtho ris kyi 'jig rten du skyes so/_/gang tshong pa lnga brgya po grur zhugs pa de dag ni phyis bskal pa bzang po la sangs rgyas lnga brgyar 'byung ba'o/_/rigs kyi bu de ji snyam du sems/_gang gis bskal pa brgya phrag stong du thabs mkhas 
[\[304b.3\]]pa'i ye shes kyis 'khor ba la rgyab kyis phyogs pa'i byang chub sems dpa' sems dpa' chen po de la las kyi sgrib pa cung zad kyang yod dam/_rigs kyi bu khyod de ltar ma blta shig_/de bzhin gshegs pa ni sems can gyi las kyi bya ba ston to/_/gang gi tshe na de 
[\[304b.4\]]bzhin gshegs pa'i zhabs la seng ldeng gi tshal pa zug pa de yang sangs rgyas kyi mthu yin par blta'o/_/de ci'i phyir zhe na/_de bzhin gshegs pa dgra bcom pa yang dag par rdzogs pa'i sangs rgyas ni rdo rje'i sku mi tshugs pa'i sku yin mod kyi/_rigs kyi bu mnyan du yod 
[\[304b.5\]]pa'i grong khyer chen po 'di nyid na skyes bu srid pa tha mar gyur pa nyi shu dang /_skyes bu nyi shu po de dag gi dgra bo skyes bu nyi shu yod de/_de nas skyes bu dgra bo nyi shu po de dag bdag bdag gi g.yos dgra byed pa bdag cag ni mdza' bo ltar byas te/_khyim du song la srog dang dbral lo 
[\[304b.6\]]snyam du de ltar rtog cing gcig la gcig kyang mi smra'o/_/rigs kyi bu de nas srid pa'i tha mar gyur pa'i skyes bu nyi shu po dang /_gang skyes bu de dag gsod par byed pa de rnams sangs rgyas kyi mthus de de bzhin gshegs pa de ga la ba der dong ngo /_/rigs kyi bu de nas de bzhin 
[\[304b.7\]]gshegs pa dgra bcom pa yang dag par rdzogs pa'i sangs rgyas kyis skyes bu bzhi bcu po de dag gdul ba'i dbang du bya ba dang /_de'i tshe 'gro ba mang po yang gdul ba'i dbang du bya ba'i phyir maud gal gyi bu chen po la bka' stsal pa/_maung gal gyi bu 'di nas sa chen po las seng ldeng 
[\[305a\]]
[\[305a.1\]]gi tshal pa 'byung ste/_'di ni de bzhin gshegs pa'i zhabs g.yas pa la zug par 'gyur ro/_/de bzhin gshegs pas de skad kyi tshig gsungs nas ring por ma lon par de nas de'i mod la sa chen po las seng ldeng gi tshal pa mtho gang tsam byung ngo /_/de nas de bzhin 
[\[305a.2\]]gshegs pa la tshe dang ldan pa maud gal gyi bu chen pos bcom ldan 'das bdag gis seng ldeng gi tshal pa 'di 'jig rten gyi khams gzhan du dor ro zhes de skad gsol pa dang /_ngas de la maud gal gyi bu khyod kyis mi nus so zhes de skad ces smras so/_/rigs kyi bu de nas gnas brtan maud 
[\[305a.3\]]gal gyi bu chen pos ci nas kyang stong gsum gyi stong chen po'i 'jig rten gyi khams 'di rab tu g.yos par 'gyur ba dang /_gyen du 'phags par 'gyur ba de 'dra ba'i shugs kyis seng ldeng gi tshal pa bzung yang seng ldeng gi tshal pa ni skra'i rtse mo'i cha shas tsam yang ma 'phags so/_/de 
[\[305a.4\]]nas de bzhin gshegs pa tshangs pa'i 'jig rten du mngon par 'phags pa dang /_seng ldeng gi tshal pa yang tshangs pa'i 'jig rten du mngon par 'phags so/_/de nas de bzhin gshegs pa gdan la bzhugs pa dang /_seng ldeng gi tshal pa yang snga mkho bzhin du 'dug go/_/de bzhin du 
[\[305a.5\]]rgya mtsho mching rnam gyi dbus su bzhugs pa dang /_seng ldeng gi tshal pa yang de na 'dug go/_/yang de bzhin gshegs pa ri'i phrag tu gshegs pa dang /_de na'ang seng ldeng gi tshal pa 'dug go/_/de nas de bzhin gshegs pa gdan la bzhugs pa dang /_seng ldeng gi tshal pa yang snga 
[\[305a.6\]]mkho bzhin du 'dug nas de bzhin gshegs pas phyag g.yas pas zhabs g.yas pa bzung ste/_seng ldeng gi tshal pa'i steng du gzhag go/_/de nas nga la tshe dang ldan pa dga' bos 'di skad ces gsol to/_/bcom ldan 'das de bzhin gshegs pas sngon phrin las gang bgyis na de'i rnam 
[\[305a.7\]]par smin pa 'di lags/_ngas de la dga' bo sngon nga rgya mtsho mching rnam chen por song ba na mtshon shag tis tshong pa bsad pa de'i las kyi rnam par smin pa'i lhag ma 'di yin no zhes de skad ces smras so/_/de nas de'i tshe bcom ldan 'das kyis tshigs su bcad pa 'di gsungs so/_/gang du 
[\[305b\]]
[\[305b.1\]]gnas kyang las rnams mi 'byung ba/_/de lta bu yi sa phyogs yong med de/_/bar snang ma yin rgya mtsho'i dbus ma yin/_/ri yi phrag tu zhugs kyang ma yin no/_/rigs kyi bu de nas mi nyi shu po de dag 'di snyam du gyur te/_de bzhin gshegs pa chos kyi rje la'ang rnam par smin par 'gyur 
[\[305b.2\]]na bdag cag lta ci'i phyir rnam par smin par mi 'gyur snyam nas de nas de'i tshe de bzhin gshegs pa'i spyan sngar bcom ldan 'das bdag cag gis gdon mi 'tshal bar srog gcad par bgyis te/_de bzhin gshegs pa'i spyan sngar nongs pa bshags so zhes nyes pa bshags 
[\[305b.3\]]pa dang /_ci nas kyang skyes bu bzhi bcu po de dag ye shes rtogs par 'gyur ba dang /_srog chags sum khri nyis stong rdul med cing dri ma dang bral ba'i chos la chos kyi mig rnam par dag par 'gyur ba dang /_las zad par bya ba'i phyir las las brtsams nas de ltar de bzhin 
[\[305b.4\]]gshegs pas chos bshad do/_/rgyu de dang rkyen de'i phyir de bzhin gshegs pa'i zhabs la seng ldeng gi tshal pa zug ste/_de yang de bzhin gshegs pa'i thabs mkhas pa yin gyis las kyi sgrib pa ma yin no/_/ci'i phyir na de bzhin gshegs pa nad dang bral ba sman pa 'tsho byed kyi 
[\[305b.5\]]drung du me tog ud pa la'i bkru sman la snom par mdzad ce na/_de'i tshe na so sor thar pa bcas nas ring po ma lon par dge slong so so'i skye bo srid pa tha mar gyur pa lnga brgya nags stug po zhig na 'khod pa las de dag sman khu ba phyung bas zhi bar bya mi nus pa de 'dra ba'i nad kyis btab 
[\[305b.6\]]par gyur nas de dag de bzhin gshegs pa la gus pas sman gzhan yang mi tshol lo/_/rigs kyi bu de nas de bzhin gshegs pa 'di snyam du dgongs par gyur te/_ngas kyang ma gnang la dge slong de dag kyang sman gzhan tshol bar 'gyur ba de lta bu'i thabs ci yod snyam mo/_/de 
[\[305b.7\]]ci'i phyir zhe na/_gal te de bzhin gshegs pas gnang du zin na ni de'i phyir dus phyi ma la 'phags pa'i rigs nyams par 'gyur ro/_/de bas na de bzhin gshegs pa thabs mkhas pas sman pa 'tsho byed kyi drung du me tog ud pa la'i bkru sman la bsnams pa dang /_de gnas 
[\[306a\]]
[\[306a.1\]]gtsang ma'i ris kyi lha'i bu rnams kyis dge slong dag la sbran te/_tshe dang ldan pa dag 'chi ba'i dus ma byed par sman gzhan tshol cig ces byas pa dang /_dge slong de dag gis bdag cag ni de bzhin gshegs pa'i bslab pa las 'da' bar mi nus kyis gum par gyur kyang 
[\[306a.2\]]rung gi_/de bzhin gshegs pa'i bslab pa las 'da' bar mi nus so zhes smras so/_/de nas gnas gtsang ma'i ris kyi lha'i bu de dag gis dge slong de dag la de bzhin gshegs pa chos kyi rje de nyid kyis kyang sman khu ba phyung ba ma gtogs par sman gzhan btsal na khyed ci'i phyir 
[\[306a.3\]]tshol bar mi sems/_tshe dang ldan pa dag sman gzhan dag tshol cig ces de skad ces smras so/_/de nas dge slong lnga brgya po de dag gis 'gyod pa med par gyur te/_sman gzhan btsal ba dang /_de dag nad de las yongs su thar bar 'gyur te/_rigs kyi bu gal te de bzhin gshegs 
[\[306a.4\]]pas sman gzhan ma btang du zin na gang dge slong de dag sman gzhan tshol bar gyur pa'i gnas med skabs med do/_/nad de las yongs su thar bar 'gyur ba'am/_dgra bcom par 'gyur ba de lta bu'i gnas kyang med do/_/ci'i phyir na de bzhin gshegs pa bsod nams thams 
[\[306a.5\]]cad yang dag par 'phags pa bsod snyoms kyi phyir grong du zhugs pa las lhung bzed ji ltar bkrus pa bzhin du slar byung zhe na/_de bzhin gshegs pa la las kyi sgrib pa ni med mod kyi de bzhin gshegs pas phyi ma'i 'gro ba dag bsrung ba'i phyir te/_dge slong gang la la zhig grong dang /_
[\[306a.6\]]grong rdal dang /_pho brang dang /_gang rgyal po'i pho brang 'khor du song ba las bdag gi bsod nams chung bas bsod snyoms ma rnyed na de'i tshe de dag de bzhin gshegs pa bsod nams kyi tshogs bsags pa nyid kyang lhung bzed ji ltar bkrus pa bzhin du slar byung na bdag cag dge ba'i rtsa ba 
[\[306a.7\]]chung ngu dang ldan pa lta ci smos te/_bsod snyoms ma rnyed pa'i phyir yongs su gdung bar mi bya'o zhes de bzhin gshegs pa yid la byed par 'gyur bas don de gzigs nas de bzhin gshegs pa grong du gshegs nas lhung bzed ji ltar bkrus pa bzhin du byung ngo /_/yang bdud sdig can 
[\[306b\]]
[\[306b.1\]]gyis bram ze dang /_khyim bdag ci nas kyang bsod snyoms mi ster bar byin gyis brlabs so zhes bya ba yang de ltar yang mi blta'o/_/de ci'i phyir zhe na/_bdud ni de bzhin gshegs pa la bsod snyoms kyi bar chad byed mi nus mod kyi/_sangs rgyas kyi byin gyi rlabs kyis bdud 
[\[306b.2\]]kyis bram ze dang /_khyim bdag phyogs su byin gyis brlabs kyi/_de bzhin gshegs pa la ni las kyi sgrib pa [{]chung zad [,]cung zad [}]kyang med de/_sems can de dag yongs su smin par rung ba'i phyir thabs mkhas pa ston to/_/de la de bzhin gshegs pas bshos bcad pa dang /_bdud dang bdud 
[\[306b.3\]]kyi ris kyi lha rnams dang lha gzhan dag dge sbyong gau ta ma'am/_de'i nyan thos dag yid mi bde bar mi gnas grang zhes de bzhin gshegs pa nyan thos kyi dge 'dun dang bcas pa'i sems la rtog ste/_de dag nyin mtshan du de bzhin gshegs pa nyan thos kyi dge 'dun dang bcas pa'i 
[\[306b.4\]]sems la brtags kyang sems kyi gnas gcig kyang yid mi bde bar ma mthong ste/_ma khengs ma dud cing sngon ji lta ba phyis kyang de bzhin/_phyis ji lta ba sngon yang de bzhin no/_/de nas de'i tshe lha'i bu bdun khri sems dad nas de bzhin gshegs pa la phyag 'tshal ba dang /_de bzhin 
[\[306b.5\]]gshegs pas ci nas kyang de dag thams cad chos la chos kyi mig rnam par dag pa'i chos bshad de/_de yang de bzhin gshegs pa'i thabs mkhas pa yin gyi/_las kyi sgrib pa ni ma yin par shes par bya'o/_/ci'i phyir na bu mo tsan tsas shing gi gzhong pa lto ba la bcings nas 
[\[306b.6\]]skur pa ni de bzhin gshegs pa la las kyi sgrib pa'i nyes pa gang yang med la/_de bzhin gshegs pas bu mo tsan tsa 'jig rten gyi khams gang gA'i klung gi bye ma snyed du 'phang yang nus mod kyi/_de bzhin gshegs pa thabs mkhas pas las kyi byed pa ston to/_/bstan pa 'di 
[\[306b.7\]]la rab tu byung ba la skur pa btab pa dag 'byung ste/_de dag mi bden par skur par 'gyur ro/_/de dag 'gyod pa tsam du gyur te skur pa btab pa dang de bzhin gshegs pa chos dkar po thams cad dang ldan pa de la yang mngon sum du skur pa 'byung na bdag cag lta ci'i phyir mi 'byung 
[\[307a\]]
[\[307a.1\]]zhes smra zhing de dag de'i tshe skur pa zil gyis mnan nas yongs su dag pa yongs su dkar ba'i tshangs par spyod pa spyad par 'gyur gyi/_'bri bar ni mi 'gyur ro/_/bu mo tsan tsa ni sdig pa'i las kyis g.yogs nas rmi lam na yang de bzhin gshegs pa la skur pa 'debs 
[\[307a.2\]]pa de shi 'phos ma thag tu yang sems can dmyal bar 'gro bar 'gyur ro/_/de ste de bzhin gshegs pas de bsrung nus par mkhyen na ni de bsrungs par 'gyur ro/_/de ci'i phyir zhe na/_de bzhin gshegs pas ni sems can gang yang yongs su gtang ba med pa'i phyir ro/_/ci'i phyir 
[\[307a.3\]]na mdzes ma kun tu rgyu ba srog dang bral nas dze ta'i tshal du sbas na de bzhin gshegs pa thams cad mkhyen pas kyang g.yel bar bor zhe na/_de bzhin gshegs pa ni thogs pa med pa'i ye shes dang ldan pas de 'dra bar 'gyur bar yang mkhyen la de bzhin gshegs pas ci nas kyang mdzes 
[\[307a.4\]]ma kun tu rgyu ba mtshon gyis mi zug pa dang /_gzhan du 'phang bar bya ba de lta bu'i rdzu 'phrul byin gyi rlabs kyang nus mod kyi/_de bzhin gshegs pa mdzes ma kun tu rgyu tshe zad pas de nges par 'chi dgos la/_rnam grangs des kyang mu stegs can gzhan dag rang gis nyes pas shin tu tshar 
[\[307a.5\]]gcod par 'gyur bar mkhyen te/_chos dkar po rnams 'phel bar bya ba'i phyir gang de bzhin gshegs pas byin gyis brlabs pa de ni sangs rgyas kyi ye shes so/_/de bas na de bzhin gshegs pa zhag bdun du grong du ma gshegs te/_lha bye ba phrag drug cu'ang btul lo/_/zhag bdun 
[\[307a.6\]]po de 'das nas 'khor bzhi bcom ldan 'das kyi drung du lhags nas/_de bzhin gshegs pas ci nas kyang srog chags brgyad khri bzhi stong gis ye shes rtogs par 'gyur ba de lta de ltar de dag la chos bshad do/_/ci'i phyir na de bzhin gshegs pas zla ba gsum rta'i chas kyi nas gsol 
[\[307a.7\]]ce na/_de bzhin gshegs pas bram ze dang /_khyim bdag 'di dag nga spyan drangs nas mi sems par 'gyur ro snyam du'ang mkhyen mod kyi/_de bzhin gshegs pas mkhyen bzhin du der tshul du zhugs so/_/ci'i phyir na gang rta lnga brgya po de dag gi chas la de bzhin gshegs pa dge slong gi 
[\[307b\]]
[\[307b.1\]]dge 'dun dang bcas pas zla ba gsum du gsol te/_rta de dag thams cad kyang byang chub sems dpa'i theg pa la gnas pa sngon gyi rgyal ba la bsnyen bkur byas pa yin na/_de dag sdig pa'i grogs po'i dbang du song bas sdig pa'i las byas te/_de'i phyir byol song gi skye gnas 
[\[307b.2\]]su skyes so/_/rta lnga brgya po de dag gi nang na rta cang shes de ni byang chub sems dpa' nyi ma'i snying po zhes bya ba yin te/_smon lam gyi dbang gis ched du der skyes nas byang chub sems dpa' nyi ma'i snying po des rta lnga brgya po de dag byang chub la bkod de/_de dag yongs su thar bar bya 
[\[307b.3\]]ba'i phyir der skyes so/_/rta cang shes de'i mthus rta lnga brgya po de dag thams cad sngon gyi tshe rabs dran te/_de'i phyir de dag byang chub tu mngon par gyur to/_/rigs kyi bu de lta bas na rta lnga brgya po de dag la thugs brtse ba'i phyir de bzhin gshegs pa der tshul du zhugs te/_de la rta 
[\[307b.4\]]cang shes kyi chas de las phyed ni de bzhin gshegs pa la 'bul lo/_/gang rta lnga brgya po'i chas de las phyed ni dge slong lnga brgya po la 'bul te/_rta cang shes de yang rta lnga brgya po de dag la rta'i skad kyis nyes pa 'chags su 'jug cing /_sangs rgyas la sogs pa'i dge slong gi dge 
[\[307b.5\]]'dun la phyag 'tshal du 'jug ste/_de ltar zla ba gsum 'das nas rta lnga brgya po de dag 'chi ba'i dus byas shing shi 'phos ma thag tu dga' ldan gyi lha rnams dang skal ba mnyam par skyes so/_/yang de dag lhar gyur pas de bzhin gshegs pa la mchod nas de bzhin gshegs pas ni ci 
[\[307b.6\]]nas kyang bla na med pa yang dag par rdzogs pa'i byang chub tu gdon mi za bar 'gyur ba de ltar chos bshad do/_/gang rta lnga brgya po de dag 'dul zhing 'tsho bar gyur pa de yang de bzhin gshegs pas sems shin tu dul ba zhes bya ba'i rang sangs rgyas su lung bstan to/_/yang rigs kyi 
[\[307b.7\]]bu de bzhin gshegs pa'i zhal zas ni/_mchog tu mi 'gyur ba [{]chung zad [,]cung zad [}]kyang med de/_rigs kyi bu gal te bong ba dang /_gseg ma dang /_gyo mo gsol yang stong gsum gyi stong chen po'i 'jig rten gyi khams na de 'dra ba'i ro bro ba mchog med de/_gang bong ba dang /_gseg 
[\[308a\]]
[\[308a.1\]]ma dang /_gyo mo las gyur pa de 'dra bar ro'i mchog tu 'gyur ba de lta bu'ang med do/_/de ci'i phyir zhe na/_de ltar des na ro bro ba'i mchog ces bya ba'i skyes bu chen po'i mtshan thob pa'i phyir ro/_/rigs kyi bu rnam grangs des kyang de bzhin gshegs pa'i zhal zas thams cad 
[\[308a.2\]]mchog yin par shes par bya'o/_/rigs kyi bu gnas brtan dga' bos de bzhin gshegs pa ni 'khor los sgyur ba'i ming bor te nas gsol bar gyur to zhes snying rje bar gyur pa dang /_de bzhin gshegs pas de'i sems la brtags nas nas kyi 'brum bu gcig byin te/_dga' bo 
[\[308a.3\]]'di ci'i ro shes sam zhes byas pa dang /_des zos nas ngo mtshar thob par gyur te nga la 'di skad ces smras so/_/bcom ldan 'das bdag ni rgyal po'i pho brang du skyes/_rgyal po'i pho brang du skyes na 'di lta bu'i ro mchog sngon 'tshal ma myong ngo zhes tshe dang ldan pa dga' bo de'i mthus dga' zhing 
[\[308a.4\]]bde ste/_zas med par nyi ma bdun 'das so/_/rigs kyi bu khyod kyis rnam grangs des kyang de bzhin gshegs pa la ni gang na yang las kyi sgrib pa med par shes par bya ste/_yang sems can gang tshul khrims dang ldan pa'i dge sbyong dag mgron du gnyer nas sbyin par mi byed pa'i sems 
[\[308a.5\]]can dag ji ltar smras pa de bzhin du byed par bstan pa'i phyir las kyi rgyud 'di dag bstan to/_/rigs kyi bu de bzhin gshegs pa'i khyad par la ltos/_gang gis de bzhin gshegs pa spyan drangs te ma phul ba de yang ltung ba'i chos med par lung bstan to/_/rigs kyi bu yang de bzhin 
[\[308a.6\]]gshegs pa dang lhan cig tu tshul du zhugs pa'i dge slong lnga brgya po de dag las dge slong bzhi bcu 'dod chags spyod cing sdug gu'i mtshan ma la spyod par gyur te/_gal te de dag zas kyi mchog zos par gyur na de dag shin tu 'dod chags dang ldan pa'i rtog pa skye bar 'gyur ba las de dag 
[\[308a.7\]]zas ngan pa'i phyir rtog pa de srab mor gyur te/_de dag gis zhag bdun gyis dgra bcom pa thob par gyur to/_/ci'i phyir na de bzhin gshegs pa nga ro rgyab na bas 'od srung byang chub kyi yan lag shod cig ces gsung zhe na/_rigs kyi bu de ltar lha'i bu nyan thos kyi theg pa la gnas pa brgya stong 
[\[308b\]]
[\[308b.1\]]lhags par gyur la/_de dag kyang sngon 'od srung gis sangs rgyas dang /_chos dang /_dge 'dun dang /_bag byed pa la bkod par gyur cing lha'i bu de dag gis byang chub kyi yan lag gi gtam phyi phyir zhing thos pas gal te 'od srung ma gtogs par lha'i bu de dag la sangs rgyas stong gi chos 
[\[308b.2\]]bshad kyang shes par 'gyur ba'am/_shes pa 'dzin pa med nas 'od srung gis byang chub kyi yan lag rab tu dbye ba rgyas par bshad pa dang /_lha'i bu brgya stong po de dag gis kyang ye shes rtog par gyur/_sems can gang na ste chos mi nyan cing chos nyan par mi 'gro ba'i sems can de dag 
[\[308b.3\]]kyang de bzhin gshegs pa chos kyi rje yang byang chub kyi yan lag brjod pa gsan nas nad las yongs su thar na bdag cag gis lta ci'i phyir chos mnyan par mi bya snyam du sems par gyur te/_rigs kyi bu de lta bas na lha'i bu de dag gdul ba'i don du bya ba dang /_sems can nad pa dag la chos 
[\[308b.4\]]nyid bstan pa'i phyir de bzhin gshegs pas nga ro rgyab na bas 'od srung byang chub kyi yan lag shod cig ces de skad kyi tshig gsungs te/_de yang de bzhin gshegs pa'i thabs mkhas pa yin gyi/_las kyi sgrib pa ni ma yin no/_/ci'i phyir na shAkya rnams brlag pa na de bzhin gshegs 
[\[308b.5\]]pa nga klad pa na ste mi bzod do zhes gsung zhe na/_rigs kyi bu 'di la sems can kha cig de bzhin gshegs pa ni gnyen rnams kyi don mi bzhed/_phan par mi bzhed/_bde bar mi bzhed/_phan pa dang bde bar mi bzhed pas de'i phyir rgyal po'i rigs thams cad kha btag go snyam du sems 
[\[308b.6\]]kyi/_de bzhin gshegs pas gnyen rnams kyi thog ma med pa'i sdug bsngal gyi phung po mthar phyung bar ni mi shes pa'i sems can de dag gi sems bsrung ba'i phyir gnas brtan dga' bo la nga ni klad pa na ste mi bzod do zhes de skad kyi tshig gsung ste/_rigs kyi bu gang gi tshe na de bzhin 
[\[308b.7\]]gshegs pas gnas brtan dga' bo la nga ni klad pa na ste mi bzod do zhes de skad kyi tshig gsungs pa de'i tshe lha'i bu chad par smra ba sum stong dang /_sems can srog gcod par byed pa mang po lhags nas lha'i bu de dag dang /_sems can de dag las kyi lam la gzhug pa'i phyir de bzhin 
[\[309a\]]
[\[309a.1\]]gshegs pas srog bcad pa'i lhag ma lus pas de bzhin gshegs pa'i dbu bsnyung bar gyur to zhes las kyi rgyud de bstan te/_de bstan pa'i tshe de bzhin gshegs pas lha dang mi'i skye dgu stong phrag bcu btul te/_de yang de bzhin gshegs pa'i thabs mkhas pa yin 
[\[309a.2\]]gyi/_las kyi sgrib pa ni ma yin no/_/ci'i phyir na bram ze ba ra dwa dzas de bzhin gshegs pa la mi snyan pa lnga brgya smras na de bzhin gshegs pa yang bzod par mdzad ce na/_de bzhin gshegs pa ni bram ze ba ra dwa dzas mi snyan par smra ba phyogs gzhan du 'phang ba'am/_ngag gi las gcig 
[\[309a.3\]]'byung bar yang mi nus mod kyi/_'khor de'i nang na lha dang mi mang po tshogs par gyur pas de dag gis de bzhin gshegs pa'i bzod pa'i stobs bskyed par mthong ste/_de bzhin gshegs pa ma khengs ma dud cing sems mnyam pa bde ba'i dngos po dang ldan pa/_sems brtan pa/_sems 
[\[309a.4\]]mnyan pa des par mthong nas srog chags bzhi stong gis bla na med pa yang dag par rdzogs pa'i byang chub tu sems bskyed par gyur te/_don de gzigs nas de bzhin gshegs pas bram ze ba ra dwa dzas mi snyan par smra ba btang snyoms su bzhag gi_/de bzhin gshegs pa la gang na 
[\[309a.5\]]yang las kyi sgrib pa med de/_de yang de bzhin gshegs pa'i thabs mkhas pa yin gyi/_las kyi sgrib pa ni ma yin no/_/gang yang lha sbyin tshe rabs thams cad du byang chub sems dpa' sems dpa' chen po'i rjes su 'brang bar 'gyur ba de yang byang chub sems dpa'i thabs mkhas pa 
[\[309a.6\]]yin no/_/de ci'i phyir zhe na/_ngas ni lha sbyin la gnas te pha rol tu phyin pa drug yongs su rdzogs par gyur cing sems can dpag tu med pa'i don byas so/_/rnam grangs gang gis zhe na/_rigs kyi bu 'di la gang gi tshe sems can dag bde ba dang ldan par byas pa de'i tshe sbyin par yang mi 
[\[309a.7\]]shes/_len par yang mi shes nas lha sbyin byang chub sems dpa'i gan du 'ongs te/_bu slong chung ma slong rgyal srid slong /_lag pa dang /_rkang pa dang /_mig dang /_mgo dang /_de la sogs pa gzhan dag kyang gang dka' bar spyod pa/_sems can rnams kyi dge ba'i rtsa ba skyed par byed pa 
[\[309b\]]
[\[309b.1\]]dag slong nas byang chub sems dpa' ma zhum par gyur cing sbyin pa byed de/_de mthong nas kyang sems can dpag tu med pa dag dga' zhing sbyin pa la mos par gyur te bdag cag kyang 'di 'dra bar gyur cig ces byang chub tu smon lam 'debs shing tshul khrims 'dzin par byed de/_gang 
[\[309b.2\]]tshul khrims 'dral bar 'dod pa dag kyang de nas byang chub sems dpa' tshul khrims mi 'dral ba de mthong nas kyang sems can dpag tu med pa dag tshul khrims len par byed de/_brgyab bam/_brdegs sam/_spyos kyang mi khro zhing de dag bzod pa rdzogs par 'gyur bas rnam grangs 
[\[309b.3\]]de'i phyir sems can dpag tu med pa'i don byas so/_/gang yang lha sbyin gyis de bzhin gshegs pa gsad par bshams pa dang /_bal glang nor skyong btang ba dang /_rdo'i sgyogs 'char bcug pa de yang de bzhin gshegs pa'i thabs mkhas par shes par bya'i/_las kyi sgrib pa'i 
[\[309b.4\]]nyon mongs pa ni ma yin no/_/de ci'i phyir zhe na/_thabs mkhas pa 'di la gnas nas sems can dpag tu med pa'i don byas so/_/rigs kyi bu mdor na lha sbyin grags par 'dod pa de ni nga'i ston pa yin no/_/las kyi rgyud bcu po thams cad kyang de bzhin gshegs pa'i thabs 
[\[309b.5\]]mkhas par shes par bya ste/_las kyi bya ba shin tu ston pa'i sems can las kyi rnam par smin pa la mi 'jug pa'i sems can rnams la che ge mo zhig gis las kyi rnam par smin pa ni 'di'o/_/che ge mo zhig gis las kyi rnam par smin pa ni 'di'o zhes de bzhin gshegs pa 
[\[309b.6\]]thabs mkhas pas las kyi rgyud bstan te/_de thos nas phan pa byed par 'gyur ro/_/de lta bas na rigs kyi bu thabs mkhas pa bstan pa 'di gsang bar gyis shig_/sems can dge ba'i rtsa ba chung ngu dang ldan pa rnams kyi mdun du ma 'chad cig_/de ci'i phyir zhe na/_bstan pa 
[\[309b.7\]]'di ni nyan thos dang rang sangs rgyas kyi sa yang ma yin na sems can dge ba'i rtsa ba chung ngu dang ldan pa rnams kyi lta ci smos/_de ci'i phyir zhe na/_de dag thabs la bslabs pa ma yin pas 'di ni de dag la mi dgos so/_/byang chub sems dpa' gang dag bstan pa 'di la slob par 
[\[310a\]]
[\[310a.1\]]'gyur ba ma gtogs par gzhan thabs mkhas pa 'di'i snod du gyur pa gang yang med do/_/'di lta ste/_rigs kyi bu mtshan mo sa sros pa'i mun par mar me bus na khyim na snod thams cad snang bar 'gyur ba de bzhin du byang chub sems dpa' yang thabs mkhas pa bstan 
[\[310a.2\]]pa 'di thos te mos par gyur nas sangs rgyas kyi spyod pa thams cad mthong bar 'gyur zhing sems can dag la yang slob par 'gyur ro/_/rigs kyi bu khyod la bsgo'o/_/khong du chud par bya'o/_/byang chub 'dod pa'i rigs kyi bu'am/_rigs kyi bu mos thabs mkhas pas 'di 
[\[310a.3\]]gang na rnar grag par 'gyur na/_dpag tshad 'bum du yang 'gro bar bya'o/_/de ci'i phyir zhe na/_de ltar bstan pa 'di thos na snang ba thob par 'gyur/_sangs rgyas kyi chos thams cad 'gyod pa med par 'gyur/_the tshom dang bral bar 'gyur ro/_/de nas lha dang 'jig rten du 
[\[310a.4\]]bcas pa'i 'khor bzhi las sems can gang dag snod du gyur pa de dag gis ni chos kyi rnam grangs 'di thos so/_/gang snod du ma gyur pa de dag gi ni rna lam du yang mi grag go/_/chos kyi rnam grangs 'di bshad pa'i tshe/_srog chags bdun khri nyis stong gis bla na med pa 
[\[310a.5\]]yang dag par rdzogs pa'i byang chub tu sems bskyed do/_/de nas bcom ldan 'das la tshe dang ldan pa dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_dga' 
[\[310a.6\]]bo chos kyi rnam grangs 'di ni thabs mkhas pa'i pha rol tu phyin pa bstan par zung shig_/sangs rgyas thams cad kyi thabs mkhas pa'i gsang ba'i le'ur zung shig ces bcom ldan 'das dgyes shing de skad ces bka' stsal pa dang /_dga' bo dang /_byang chub sems dpa' sems dpa' chen 
[\[310a.7\]]po ye shes bla dang /_lha dang mi dang lha ma yin dang /_dri zar bcas pa'i 'jig rten rnams bcom ldan 'das kyis bka' stsal pa la mngon par dga'o/_/thabs mkhas pa zhes bya ba theg pa chen po'i mdo rdzogs so//_//sh+lo ka drug brgya ste bam po gnyis/_//
