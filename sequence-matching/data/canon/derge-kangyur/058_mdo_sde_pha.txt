[\[1a\]]
[\[1a.1\]]@#/_/mdo sde pha bzhugs so/_/
[\[1b\]]
[\[1b.1\]{D152}]@##/_/rgya gar skad du/_Ar+ya sA ga ra ma ti pa ri pr-its+tshA nA ma ma hA yA na sU tra/_bod skad du/_'phags pa blo gros rgya mtshos zhus pa zhes bya ba theg pa chen po'i mdo/_bam 
[\[1b.2\]]po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab de bzhin gshegs 
[\[1b.3\]]pa'i spyod yul rin po che bkod pa'i 'khor gyi khyams de bzhin gshegs pa'i gnas/_bsod nams chen po'i rgyan gyi tshogs bsags pa/_spyod pa chen po'i rgyu 'thun pa/_sangs rgyas 
[\[1b.4\]]kyi chos thams cad kyi rnam par smin pas mngon par grub pa/_byang chub sems dpa' chen po'i gnas/_bstan pa mtha' yas pa/_de bzhin gshegs pas rnam par sprul pas byin 
[\[1b.5\]]gyis brlabs pa/_chags pa med pa'i spyod yul gyi ye shes la 'jug pa/_dga' ba rgya chen po bskyed pa/_dran pa dang /_blo gros dang /_rtogs pas 'jug pa/_kun nas ma smad pa/_
[\[2a\]]
[\[2a.1\]]ye shes kyis rnam par dpyad pa de la ma chags par rtogs pas 'jug pa/_bskal pa mu med par mngon par bstod pa/_yon tan gyi tshogs thams cad dpag tu med pa na bzhugs te/_bcom ldan 'das chos thams cad ni mnyam pa 
[\[2a.2\]]nyid du mngon par rdzogs par sangs rgyas/_chos kyi 'khor lo ni shin tu bskor/_slob ma shin tu dul ba mtha' yas pa'i tshogs ni mnga'/_chos thams cad la mnga' dbang ni brnyes/_sems can thams cad kyi bsam pa sgrub pa ni legs par mkhyen/_dbang 
[\[2a.3\]]po'i dam pa'i pha rol tu phyin pa ni brnyes/_bag chags kyi mtshams sbyor ba yang dag par 'joms pa la ni mkhas/_sangs rgyas kyi mdzad pa lhun gyis grub pa ni rgyun ma chad cing /_dge slong 'bum phrag drug cu'i dge slong gi dge 'dun chen po dang thabs cig ste/_
[\[2a.4\]]thams cad kyang cang shes kyi sems dang ldan pa/_nyon mongs pa thams cad kyi bag chags kyi mtshams sbyor ba yang dag par 'joms pa la brtson pa/_chos kyi rgyal po de bzhin gshegs pa'i sras/_chos zab mo la gnas pa/_dmigs pa med pa'i chos 
[\[2a.5\]]kyis nges par byung ba/_spyod lam mdzes pa phun sum tshogs pa/_sbyin gnas chen por gyur pa/_de bzhin gshegs pa'i bka' la shin tu zhugs pa sha stag go_/byang chub sems dpa'i dge 'dun chen po byang chub sems dpa' sems dpa' chen po dmigs 
[\[2a.6\]]pa med pa'i byang chub sems dpa'i bzod pa rab tu thob pa/_dbang bskur ba dang ldan pa'i byang chub sems dpa'i sa la zhugs pa/_mngon par 'du byed pa med pa'i byang chub sems dpa'i mngon par shes pas rnam par rtsen pa/_byang chub sems dpa'i gzungs 
[\[2b\]]
[\[2b.1\]]mi zad pa'i za ma tog rab tu thob pa/_byang chub sems dpa'i ting nge 'dzin dpa' bar 'gro ba la dbang thob pa/_byang chub sems dpa'i so so yang dag par rig pa sems can thams cad tshim par byed pa rjes su thob pa/_byang chub sems dpa'i spyod pa lhun gyis grub 
[\[2b.2\]]pas nges par byung ba bkod pa'i rgyan gyi lhag pa'i bsam pa la shin tu gnas pa/_tshad med/_grangs med/_bsam gyis mi khyab/_mtshungs pa med/_gzhal du med/_dpag tu med pa la 'di lta ste/_byang chub sems dpa' sems dpa' chen po mdzod mi zad 
[\[2b.3\]]pa zhes bya ba dang /_byang chub sems dpa' sems dpa' chen po blo gros tshad med pa zhes bya ba dang /_byang chub sems dpa' sems dpa' chen po spobs pa mtha' yas zhes bya ba dang /_byang chub sems dpa' sems dpa' chen po dmigs pa med pa'i bsam gtan pa zhes 
[\[2b.4\]]bya ba dang /_byang chub sems dpa' sems dpa' chen po brtson 'grus gong na med ces bya ba dang /_byang chub sems dpa' sems dpa' chen po brtson 'grus blo gros zhes bya ba dang /_byang chub sems dpa' sems dpa' chen po blo gros rgyun mi 'chad pa zhes bya ba dang /_
[\[2b.5\]]byang chub sems dpa' sems dpa' chen po chags pa med pa'i mi 'jigs pa brtsegs pa zhes bya ba dang /_byang chub sems dpa' sems dpa' chen po don nges par brtags te blta ba zhes bya ba dang /_de dag la sogs pa byang chub sems dpa' sems dpa' 
[\[2b.6\]]chen po tshad med/_grangs med/_bsam gyis mi khyab/_mtshungs pa med/_gzhal du med/_dpag tu med pa dag dang yang thabs cig go/_/de nas bcom ldan 'das byang chub sems dpa'i spyod pa la 'jug pas nges par 'byung ba sgrib pa med pa'i sgo byang chub sems 
[\[2b.7\]]dpa'i lam bkod pa la dmigs pa/_stobs dang /_mi 'jigs pa dang /_sangs rgyas kyi chos thams cad yongs su 'grub pa'i ye shes kyi 'byung gnas chos thams cad la dbang sgyur ba'i gzungs kyi phyag rgya'i sgor 'jug pa/_so so yang dag par rig pas rnam par gdon 
[\[3a\]]
[\[3a.1\]]mi za ba la 'jug pa'i sgo/_mngon par shes pa chen po'i ye shes la 'bab pas 'jug pa phyir mi ldog pa'i 'khor lo phyir mi ldog pa ston pa/_theg pa thams cad mnyam pa nyid du yang dag par 'du ba/_chos kyi dbyings 'dres pa med de tshul 
[\[3a.2\]]gcig pa rab tu dbye ba la 'jug pa/_sems can thams cad kyi bsam pa dang dbang po'i tshul la 'jug pa ston pa/_snying po dang ldan pa/_chos rnam par gdon mi za ba dang /_bdud kyi dkyil 'khor thams cad rnam par 'joms pa/_tshul bzhin du chos kyi tshul la 'bab 
[\[3a.3\]]cing 'jug pa/_nyon mongs pa dang lta bar gyur pa thams cad 'dul ba/_chags pa med pa'i ye shes la 'jug pa/_kun tu bsngo ba'i thabs la mkhas pa shes pa ston pa/_sangs rgyas thams cad kyi mnyam pa nyid kyi ye shes la 'jug pa/_chags pa med pa'i byin 
[\[3a.4\]]gyi rlabs kyi sgo chos thams cad ji lta ba bzhin du rnam par gdon mi za ba ston pa/_mi rtog cing rnam par mi rtog ste/_mnyam pa nyid du 'jug pa/_rten cing 'brel bar 'byung ba zab mo rtogs par byed pa/_bsod nams dang ye shes kyi tshogs chen po sogs pa/_sangs 
[\[3a.5\]]rgyas kyi sku dang gsung dang thugs mnyam pa nyid kyi rgyan dang ldan pa/_dran pa dang /_blo gros dang /_rtog pa dang /_mos pa dang /_shes rab mi zad pa mngon par sgrub pa/_nyan thos kyi theg pas 'dul ba'i phyir 'phags pa'i bden pa'i tshul la 'jug pa/_rang sangs rgyas 
[\[3a.6\]]kyi theg pas 'dul ba'i phyir lus dang sems rab tu dben par shes pa/_theg pa chen pos 'dul ba'i phyir thams cad mkhyen par dbang bskur ba rab tu thob pa/_chos thams cad la dbang sgyur ba'i tshul la 'jug pa zhes bya ba'i chos kyi rnam grangs de bzhin gshegs pa'i yon tan 
[\[3a.7\]]brjod pa'i phyir gsung ngo /_/ston to/_/rab tu 'chad do/_/'dzin du 'jug go/_/klog tu 'jug go/_/shes par mdzad do/_/rnam par shes par mdzad do/_/rab tu shes par mdzad do/_/rab tu 'god do/_/rnam par 'byed do/_/rnam par 'grel to/_/gsal bar 
[\[3b\]]
[\[3b.1\]]mdzad do/_/yang dag par rab tu ston to/_/de nas bcom ldan 'das kyis don shin tu rnam par nges pa 'dus pa chen po'i le'u'i chos kyi rnam grangs 'di lta bu rgya cher yang dag par rab tu bstan pas thams cad dang ldan pa'i stong gsum gyi stong chen po'i 'jig rten gyi khams 'og tu sa'i 
[\[3b.2\]]steng nas bzung ba yan cad rin po che bkod pa'i 'khor gyi khyams kyi gzhi la thug pa'i bar dag tu chus yongs su gang ba'i rgya mtsho gcig ltar kun tu snang ste/_'di lta ste dper na/_bsreg pa'i bskal pa 'das nas chags pa 'byung ba'i tshe stong gsum gyi stong chen po'i 'jig rten gyi khams 'di 
[\[3b.3\]]thams cad chus yongs su gang bar 'gyur te/_chu'i dkyil 'khor gyis yongs su 'khor ba de bzhin du/_de'i tshe stong gsum gyi stong chen po'i 'jig rten gyi khams thams cad chus yongs su gang ba'i rgya mtsho gcig lta bur gnas par kun tu snang yang stong gsum gyi stong chen po'i 
[\[3b.4\]]'jig rten gyi khams na grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams la yang sgrib pa med par kun tu snang ngo /_/'dzam bu'i gling rnams dang /_gling bzhi pa chen po rnams dang /_rgya mtsho chen po rnams dang /_
[\[3b.5\]]ri rab rnams dang /_'dod pa na spyod pa'i lha'i bu rnams la yang sngon ji ltar phyis kyang de bzhin du sgrib pa ci yang med par de kho na bzhin du kun du snang ngo /_/chu'i phung po de las kyang pad ma chu ba ni bai dUr+ya/_sdong bu ni an da rnyil/_lo ma ni 'dzam bu'i chu bo'i gser/_ze ba ni dpal 
[\[3b.6\]]gyi snying po/_snying po ni rdo'i snying po las grub pa/_mu tig gi dra bas ni khebs par byas pa/_'dab ma bye ba khrag khrig brgya stong phrag du ma dang ldan pa/_tshad ni rgyang grags kyi khyon tsam yod pa bye ba khrag khrig brgya stong phrag mang po byung ste/_de dag rin po che'i bkod pa'i 'khor gyi khyams kyi gzhi 
[\[3b.7\]]las thal nas shing ta la'i srid du 'phags te/_thams cad dang ldan pa'i 'khor de yang de'i tshe pad ma la 'khod par kun tu snang ngo /_/pad ma de dag las kyang 'od gang dag gis phyogs bcu'i sangs rgyas kyi zhing tshad med grangs med pa dag snang ba chen pos khyab par gyur pa'i 'od 
[\[4a\]]
[\[4a.1\]]de lta bu dag byung ngo /_/de nas thams cad dang ldan pa'i 'khor de ngo mtshar du gyur nas ji ltar snga ltas 'di dag kun tu snang ba las na/_kye ma'o 'di ni chos bstan pa chen por 'gyur ro zhes ched du brjod pa ched du brjod do/_/de nas byang chub sems dpa' sems dpa' chen po 
[\[4a.2\]]byams pas cho 'phrul chen po de mthong nas pad ma'i stan las langs te/_bla gos phrag pa gcig tu gzar nas pus mo g.yas pa'i lha nga pad ma'i snying po la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/
[\[4a.3\]]bcom ldan 'das gang stong gsum gyi stong chen po'i 'jig rten gyi khams 'di chab kyis yongs su gtams pa'i rgya mtsho gcig lta bur kun tu gda' ba dang /_pad ma bye ba khrag khrig brgya stong 'di snyed cig mngon par byung ba 'di dag dang /_bcom ldan 'das sngon ma mthong ma thos 
[\[4a.4\]]pa'i cho 'phrul rgya chen po 'di dag kun tu gda' ba 'di dag su'i snga ltas lags/_de skad ces gsol pa dang /_bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa 'og gi phyogs logs su sangs rgyas 
[\[4a.5\]]kyi zhing 'di nas stong gsum gyi stong chen po'i 'jig rten gyi khams kyi rdul phra rab kyi rdul snyed kyi sangs rgyas kyi zhing 'das pa na 'jig rten gyi khams yon tan rin po che dri ma dang bral ba dpag tu med pa bkod pas brgyan pa zhes bya ba de na de bzhin gshegs pa dgra bcom pa yang dag 
[\[4a.6\]]par rdzogs pa'i sangs rgyas rgya mtsho'i mchog mnga' ba'i blos rnam par rol pa mngon par 'phags pa'i mngon par mkhyen pa zhes bya ba bzhugs te 'tsho zhing gzhes la chos kyang ston pa yod de/_/sangs rgyas kyi zhing de nas byang chub sems dpa' sems dpa' chen po blo gros rgya mtsho 
[\[4a.7\]]zhes bya ba/_byang chub sems dpa' sems dpa' chen po bgrang ba las 'das pa dag dang lhan cig tu nga la blta ba dang /_phyag bya ba dang /_bsnyen bkur bya ba dang /_chos bstan pa 'di las gtam gyi rgyud 'ga' zhig dri ba'i phyir 'jig rten gyi khams mi mjed 'dir 'ong bar 'gyur te/_
[\[4b\]]
[\[4b.1\]]'di ni de'i snga ltas so/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das ci lags/_byang chub sems dpa' blo gros rgya mtsho thag ring po de srid cig na mchis shing chos kyi rnam grangs 'di nyan lags sam/_
[\[4b.2\]]bcom ldan 'das kyis bka' stsal pa/_shA ri'i bu khyod ji ltar nga'i mdun na chos kyi rnam grangs 'di nyan pa de bzhin du byang chub sems dpa' blo gros rgya mtsho yang 'jig rten gyi khams de na 'dug cing chos kyi rnam grangs 'di nyan to/_/shA ri'i bu khyod kyis ji 
[\[4b.3\]]ltar nga dang thams cad dang ldan pa'i 'khor 'di mthong bde bzhin du/_byang chub sems dpa' blo gros rgya mtshos kyang nga dang thams cad dang ldan pa'i 'khor 'di mthong ngo /_/gsol pa/_bcom ldan 'das kye ma'o ci tsam du byang chub sems dpa' sems dpa' chen 
[\[4b.4\]]po rnams kyi mngon par shes pa'i ye shes kyi stobs 'di bsam gyis mi khyab ste/_'di ltar thag ring po de srid na mchis kyang mig gis gzugs mthong ba la sgrib pa ma mchis shing rna bas sgra thos pa la sgrib pa ma mchis pa ni ngo mtshar to/_/bcom ldan 'das byang 
[\[4b.5\]]chub sems dpa' sems dpa' chen po rnams kyi yon tan gyi che ba nyid bsam gyis mi khyab pa 'di thos nas su zhig bla na med pa yang dag par rdzogs pa'i byang chub tu sems mi bskyed/_gnas brtan shA ri'i bus bstan pa 'di bshad pa'i tshe lha'i bu nyi khri bzhi stong 
[\[4b.6\]]gis bla na med pa yang dag par rdzogs pa'i byang chub tu sems bskyed do/_/de nas byang chub sems dpa' sems dpa' chen po blo gros rgya mtsho byang chub sems dpa' sems dpa' chen po bgrang ba las 'das pa dag gis kun nas bskor te mdun du bdar nas lhan cig tu/_
[\[4b.7\]]bcom ldan 'das rgya mtsho'i mchog mnga' ba'i blos rnam par rol pa mngon par 'phags pa'i mngon par mkhyen pa'i de bzhin gshegs pa de la gsol nas/_bcom ldan 'das des gnang ste/_sangs rgyas rnam par rol pa'i rdzu 'phrul gyi rkang pa rnams dang /_mngon par 'du 
[\[5a\]]
[\[5a.1\]]bya ba med pa'i rdzu 'phrul dang /_sems gcig gis thob pa'i dran pas mig phye ba tsam gyis 'jig rten gyi khams yon tan rin po che'i dri ma dang bral ba dpag tu med pa bkod pas brgyan pa de nas mi snang bar gyur nas/_'jig rten gyi khams mi mjed 'dir phyin 
[\[5a.2\]]te/_rin po che bkod pa'i 'khor gyi khyams kyi gzhi las thal nas shing ta la bdun tsam du mngon par 'phags te pad ma'i snying po la 'dug par kun tu snang ngo /_/de las gzhan pa'i pad ma'i snying po rnams la yang byang chub sems dpa' sems dpa' chen po de dag 'khod par kun 
[\[5a.3\]]tu snang ngo /_/'og gi phyogs kyi sangs rgyas kyi zhing tshad med grangs med pa dag nas kyang byang chub sems dpa' sems dpa' chen po shin tu grangs med dpag tu med pa dag chos nyan pa'i phyir byang chub sems dpa' sems dpa' chen po blo gros rgya mtsho'i phyi bzhin du 'brang bar gyur to/_/
[\[5a.4\]]de nas phyogs bcu'i 'jig rten gyi khams nas 'dus pa'i byang chub sems dpa' sems dpa' chen po pad ma la 'khod pa dag gis rin po che bkod pa'i 'khor gyi khyams shin tu rgyas pas mdzes te/_lham me/_lhan ne/_lhang nge'o/_/de na thams cad dang ldan pa'i 'khor de ngo 
[\[5a.5\]]mtshar du gyur te/_dga' ba dang /_dang ba dang /_rab tu dga' ba thob nas thal mo sbyar te/_byang chub sems dpa' de dag la phyag 'tshal to/_/de nas byang chub sems dpa' sems dpa' chen po blo gros rgya mtshos 'jig rten gyi khams yon tan rin po che dri ma dang bral ba dpag 
[\[5a.6\]]tu med pa bkod pas brgyan pa na yod pa'i me tog mya ngan med cing yid du 'ong ba mthong na dga' ba zhes bya ba 'dab ma bye ba khrag khrig brgya stong du ma dang ldan pa/_tshad rgyang grags kyi khyon tsam yod pa de bzhin gshegs pa la mchod par 'os pa/_byang chub sems dpa'i 
[\[5a.7\]]bsam pas rnam par dag pa sngon gyi dge ba'i rtsa bas yongs su sbyangs pa/_rnam par bkra ba/_mig tu sdug pa/_'khor thams cad tshim par byed pa kun nas 'od dang ldan pa kun nas shin tu yid du 'ong ba'i dri dang ldan pa'i me tog de 'dra ba dag mchod pa'i las kyi phyir 
[\[5b\]]
[\[5b.1\]]bcom ldan 'das kyi spyan sngar me tog gi char chen po mngon par phab ste/_me tog gi char des rin po che bkod pa'i 'khor gyi khyams su mi bdun gyi 'phang tsam gyi me tog dgram pa bkram par gyur to/_/rab tu dben pa'i bsam gtan gyi zas zhes bya ba'i sil snyan 
[\[5b.2\]]yang bsgrags te/_sil snyan gyi sgra des thams cad dang ldan pa'i 'khor de bsam gtan la snyoms par zhugs pa bzhin du bdag bde bas tshim par shes so/_/de nas byang chub sems dpa' sems dpa' chen po blo gros rgya mtshos bcom ldan 'das la mchod pa 'di lta bu 'di 
[\[5b.3\]]byas nas/_bcom ldan 'das kyi zhabs la mgo bos phyag 'tshal te lan bdun bskor ba byas nas/_bcom ldan 'das kyi spyan sngar thal mo sbyar te 'dug nas/_bcom ldan 'das la 'di skad ces gsol to/_/bcom ldan 'das de bzhin gshegs pa 
[\[5b.4\]]rgya mtsho'i mchog mnga' ba'i blos rnam par rol pa mngon par 'phags pa'i mngon par mkhyen pa bcom ldan 'das la gnod pa chung ngam/_nyam nga ba nyung ngam/_bskyod pa yang ngam/_stobs dang bde bar reg pa la gnas sam zhes snyun gsol to/_/byang chub 
[\[5b.5\]]sems dpa' sems dpa' chen po de dag thams cad kyis kyang bcom ldan 'das kyi zhabs la mgo bos phyag 'tshal te/_lan bdun bskor ba byas nas slar rang rang gi stan la 'khod do/_/de nas stong gsum gyi stong chen po'i tshangs pa snying rje chen po sems pa zhes bya ba mya 
[\[5b.6\]]ngan med pa'i gling bzhi pa chen po na gnas pa/_tshangs pa'i 'jig rten na 'dug pas stong gsum gyi stong chen po'i 'jig rten gyi khams chus yongs su gang ba'i rgya mtsho gcig lta bu yang mthong /_pad ma rnam par bkra ba/_blta na sdug pa/_bye ba khrag khrig brgya phrag stong mngon 
[\[5b.7\]]par byung ba yang mthong /_rin po che bkod pa 'khor gyi khyams byang chub sems dpas gang ba yang mthong ste/_mthong nas kyang de 'di snyam du sems te/_bsreg pa'i bskal pa ni ma byung na chus 'jig pa 'di byung ste/_'di lta bu'i cho 'phrul 'di dag kun tu snang ba 'di la rgyu 
[\[6a\]]
[\[6a.1\]]ci yod/_bdag bcom ldan 'das kyi thad du song ste/_bcom ldan 'das ngo mtshar rmad du byung ba'i chos chen po 'jig rten du byung ba'i rgyu gang lags/_rkyen gang lags zhes zhu'o snyam mo/_/de nas tshangs pa snying rje chen po sems pa/_
[\[6a.2\]]tshangs pa 'bum phrag drug cu rtsa brgyad kyis yongs su bskor te/_mdun du bdar nas lhan cig tu tshangs pa'i 'jig rten nas mi snang bar gyur te/_rin po che bkod pa'i 'khor gyi khyams su bcom ldan 'das kyi spyan sngar steng gi bar snang la 'dug ste/_lus 
[\[6a.3\]]btud thal mo sbyar nas/_bcom ldan 'das nyid la phyag 'tshal to/_/de nas bcom ldan 'das la tshangs pa snying rje chen po sems pas 'di skad ces gsol to/_/bcom ldan 'das 'di ci lags/_gang stong gsum gyi stong chen po'i 'jig rten gyi khams 
[\[6a.4\]]'di chab kyis yongs su gtams pa'i rgya mtsho gcig lta bur kun tu gda' ba dang /_pad ma bye ba khrag khrig brgya stong phrag 'di snyed cig byung ba 'di dang /_de dag la yang skyes bu dam pa dag mchis pa 'di lta bu kun tu gda' yang bcom ldan 
[\[6a.5\]]'das stong gsum gyi stong chen po'i 'jig rten gyi khams na grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams la yang sgrib pa ma mchis par kun tu gda' ba dang /_'dzam bu'i gling rnams dang /_gling bzhi pa chen po rnams 
[\[6a.6\]]dang /_rgya mtsho rnams dang /_ri rab rnams dang /_'dod pa na spyod pa'i lha'i bu rnams la yang sngon ji lta bar phyis kyang de bzhin du sgrib pa ci yang ma mchis par de kho na bzhin du kun tu gda' ba de la/_bcom ldan 'das 'di su'i byin gyi rlabs kyis gyur snyam du bdag 
[\[6a.7\]]ngo mtshar cher gyur na 'di su'i snga ltas lags/_de skad ces gsol pa dang /_bcom ldan 'das kyis tshangs pa snying rje chen po sems pa la 'di skad ces bka' stsal to/_/tshangs pa 'di ni bcom ldan 'das/_de bzhin gshegs pa rgya mtsho mchog mnga' ba'i 
[\[6b\]]
[\[6b.1\]]blos rnam par rol pa mngon par 'phags pa'i mngon par mkhyen pa'i sangs rgyas kyi zhing 'jig rten gyi khams yon tan rin po che dri ma dang bral ba dpag tu med pa bkod pas brgyan pa nas/_byang chub sems dpa' sems dpa' chen po blo gros rgya mtsho byang chub sems dpa' 
[\[6b.2\]]sems dpa' chen po bgrang ba las 'das pa dag dang lhan cig tu nga la blta ba dang /_phyag bya ba dang /_bsnyen bkur bya ba dang /_'dus pa chen po'i le'u'i chos kyi rnam grangs 'di las gtam gyi rgyud 'ga' zhig yongs su dri ba'i phyir 'jig rten gyi khams mi mjed 'dir 
[\[6b.3\]]'ong ba yin te/_gang stong gsum gyi stong chen po'i 'jig rten gyi khams 'di chus yongs su gang bar kun tu snang ba 'di lta bu 'di ni de'i rnam par sprul pa'i byin gyis rlabs so/_/gsol pa/_bcom ldan 'das da dung yang 'dus pa chen po'i le'u'i chos kyi rnam grangs 
[\[6b.4\]]'chang ngam/_bcom ldan 'das kyis bka' stsal pa/_tshangs pa de bzhin gshegs pa'i spobs pa la ni/_rgyun chad pa [{]chung zad [,]cung zad [}]kyang med de/_gang gi tshe khyod kyis de bzhin gshegs pa cang mi gsung bar gyur pa mthong ba de'i tshe na yang /_da ni phyogs bcu'i 'jig rten 
[\[6b.5\]]gyi khams nas 'dus pa'i byang chub sems dpa' rnams la chos rnam par nges pa'i gtam yang dag par rab tu ston te/_tshangs pa sangs rgyas kyi yul ni de ltar bsam gyis mi khyab bo/_/gsol pa/_bcom ldan 'das gang 'di lta bu 'di rnam par sprul pa'i byang 
[\[6b.6\]]chub sems dpa' sems dpa' chen po blo gros rgya mtsho zhes bgyi ba de gang lags/_bcom ldan 'das kyis bka' stsal pa/_tshangs pa khyod kyis pad ma dpag tshad bcu'i khyon tsam yod pa de'i dkyil na pad ma'i snying po la rin po che bkod pa'i seng ge'i khri 'phang du 
[\[6b.7\]]shing ta la bdun tsam pa srog chags bye ba phrag mang pos phyag byas pa mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_tshangs pa khyod kyis seng ge'i khri de la byang chub sems dpa' lus gser gyi kha dog tu 
[\[7a\]]
[\[7a.1\]]'dug pa/_lus mtshan dang dpe byad bzang pos legs par brgyan pa 'dug ste/_gang de bzhin gshegs pa'i sku ma gtogs par gzhan byang chub sems dpa'i lus zil gyis mnan nas 'dug pa/_byang chub sems dpa' mang pos phyag byas 
[\[7a.2\]]pa mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_tshangs pa 'di ni byang chub sems dpa' sems dpa' chen po blo gros rgya mtsho zhes bya ba ste/_'di ni de'i rnam par sprul pa'o/_/de nas tshangs pa snying rje chen 
[\[7a.3\]]po sems pas byang chub sems dpa' sems dpa' chen po blo gros rgya mtsho la phyag 'tshal nas tshig 'di skad ces smras so/_/bcom ldan 'das sems can thams cad kyang rdzu 'phrul gyi cho 'phrul 'di lta bu dag thob par gyur cig_/gang dag byang chub sems dpa' blo gros rgya mtsho'i 
[\[7a.4\]]ming thos pa'i sems can de dag ni rnyed pa legs par rnyed pa lags so/_/bcom ldan 'das bdag gis kyang skyes bu dam pa 'di'i ming thos shing gzugs kyi lus kyang mthong bas bdag gis kyang rnyed pa legs par rnyed do/_/bcom ldan 'das 'dus pa chen po'i le'u'i 
[\[7a.5\]]chos kyi rnam grangs 'di yun ji srid cig tu 'chad/_bcom ldan 'das kyis bka' stsal pa/_tshangs pa ji srid du de bzhin gshegs pa'i sku tshe'i tshad gnas pa dang /_de bzhin gshegs pa yongs su mya ngan las 'das nas kyang byang chub sems dpa' 'di dag chos kyi 
[\[7a.6\]]rnam grangs 'di 'chang ba dang /_klog pa dang /_yang dag par rab tu ston pa dang /_rgyas par byed kyi bar du'o/_/de ci'i phyir zhe na/_tshangs pa 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi byang chub ni 'di'i nang du 'dus pa'i 
[\[7a.7\]]phyir ro/_/de nas byang chub sems dpa' sems dpa' chen po blo gros rgya mtshos 'khor thams cad rgya cher yang dag par rab tu dga' bar bya ba dang /_tshangs pa snying rje chen po sems pa 'dun par bya ba dang /_chos kyi rnam grangs 'di brgyan par bya ba dang /_bdag_
[\[7b\]]
[\[7b.1\]]nyid kyi shes rab kyi dang /_spobs pa'i stobs nye bar bstan pa'i phyir pad ma dang lhan cig seng ge'i khri dang lhan cig tu steng gi bar snang la shing ta la bdun srid tsam na 'dug ste/_de'i tshe tshigs su bcad pa 'di dag smras so/_/khrag khrig sangs rgyas zhing rdul snyed kyi zhing 
[\[7b.2\]]rnams 'das pa'i 'og logs na/_/rdzogs pa'i byang chub sems dpa' gnas zhing yon tan kun ldan rab mdzes pa/_/de na 'dren pa'i bstan pa rgya mtshos blo thugs mtshungs pa med bzhugs te/_/der ni bdag gis thub pa'i chos thos gyur te thos nas de bzhin 
[\[7b.3\]]bzung /_/bdag ni stobs bcu ldan la blta bar bgyi dang de bzhin phyag bgyi dang /_/byang chub sems dpa' khyu mchog 'di rnams phan tshun dri slad 'dir mchis te/_/skyob la phyag bgyi bas ni chos rgyal mtshungs med khyod la 'dir phyag 'tshal/_/sangs rgyas mchod pa 
[\[7b.4\]]gang lags rgya chen shin tu rgyas pas mchod pa 'tshal/_/gang gis gzugs la gzugs su mi rtog tshor ba 'dus bgyis ma lags shing /_/rnam par shes pa'ang tshor gsum bzhin du rtag par shin tu rnam dag ste/_/gang zhig 'dren la mtshan du ma lags skyes dang rigs 
[\[7b.5\]]su ma lags rtogs/_/mig ldan des ni chos kyi rgyal po dri med yang dag don du mthong /_/bdag gam bdag med ces bya'i mtha' de gnyi ga mi len mi 'dor te/_/nang du gyur pa zhi zhing thugs kyang zhi ste phyi rol rgyu mi mnga'/_/mi rtog rnam mi rtog cing rtog bral thub 
[\[7b.6\]]pa'i thugs ni nam mkha' 'dra/_/des ni phyogs bcu'i bde gshegs chos kyi rgyal mtshan gsal mdzad rnams la mchod/_/gang blo sbyin pa rnams la 'di ni sgyu ma len pa stong pa nyid/_/g.yo ba med pa'i yid kyis nor rnams de dag re ba med par gtong /_/byang chub don du 
[\[7b.7\]]nges kyi lta bar nges min spros la gnas ma yin/_/gang blo sems can nyes pa mthar 'byin de ni sbyin bdag ser sna med/_/de ni rab tu zhi bas zhi ste ngag med yid med lus gdung med/_/gdung ba med pas bcing ba rgya chen bral te des pa dbang po zhi/_/bdag med theg par gnas 
[\[8a\]]
[\[8a.1\]]nas byang chub dmigs pa med cing de mi 'dor/_/khrims gnas blo ldan khrims 'chal mthar byed 'dod pa tshul khrims dri ma med/_/chos rnams skad cig par ni rtogs par shes bya rnams la smras pa med/_/nam mkha' mtshungs pa'i yid kyis 'gro 
[\[8a.2\]]ba 'di dag sgyu ma ji bzhin mthong /_/gang zhig lus ni dum bu dum bur bcad kyang yid ni khro mi 'gyur/_/gang zhig byang chub brtul zhugs gnas pa'i blo ldan mkhas de bzod pa smra/_/gang zhig chos rnams chu zla chu bur mnyam zhing sgyu ma smig rgyu 'dra/_/rtogs nas 
[\[8a.3\]]mi min srog ma yin zhing shed bu ldan pa ma yin mthong /_/byang chub dang ni sems can tshogs mi dmigs kyang byang chub gzhan don brtson/_/tshul 'dir gang zhig skrag pa med pa de ni brtson 'grus tha mar phyin/_/gang gi sems ni yul la chags pa med cing the tshom yod 
[\[8a.4\]]min la/_/sems can gzhan gyi sems kyi spyod pa dus gsum gyur pa'ang shes pa dang /_/gang sems spyod par gyur pa gang yin de yi bdud kyis mi shes pa/_/pha rol phyin thob bsam gtan dang ni mngon par shes la blo gros gnas/_/gang zhig sangs rgyas rnams kyi gsung 
[\[8a.5\]]kun nyan cing de bzhin 'dzin byed pa/_/bskal pa dpag tu med par smras kyang spobs pa rgyun chad mi 'gyur te/_/sangs rgyas chos rtogs sems can mi ltung de ni gang du'ang gnas med pa/_/bcom ldan thub nyid mkhyen gter shes rab ldan zhing 'jig rten gsum na dpa'/_/gang 
[\[8a.6\]]zhig pha rol phyin pa'i pha rol gshegs kyang gshegs min ma gshegs min/_/gang zhig sems can spyod pa mthar phyin mi gnas g.yo ba mi mnga' zhing /_/yon tan kun mthar gang phyin yon tan rnams la rlom sems mi mnga' ba/_/thub pa'i dbang po shAkya sangs rgyas 
[\[8a.7\]]khyu mchog de la mgo bos 'thug_/'od zer rnam dag nyi mas srin bu me khyer 'od rnams zil gyis mnan/_/me lce rtse mthon bskal mtha'i me yis sa la ji snyed yod pa sreg_/ri mchog ri rab kyis ni sa la yod pa'i ri kun zil gyis mnan/_/shAkya khyu mchog spu 'dis 
[\[8b\]]
[\[8b.1\]]'jig rten gsum gyi 'od gzhan zil du rlag_/zhing brgya dag nas lhags pa'i byang chub sems dpa' khyu mchog ji snyed pa/_/de dag gtso bo khyod kyi mdog dang gzi brjid kyis ni tshim par gyur/_/gang dag smon lam ji ltar btab pa de ltar kun gyis 'thun par mthong /_/
[\[8b.2\]]bdag cag gang nas ma 'ongs rang gi zhing nyid na ni 'dug par shes/_/ji ltar gang gis rang rig de ltar khyod kyi gsung ni shin tu 'jug_/srid pa gsum na skad rnams ji snyed ci mchis de dang 'thun par 'jug_/rdul gyi rdul dang mi rnams kyi ni sems kyi bsam pa 
[\[8b.3\]]bgrang nus srid/_/thub pa'i gsung dbyangs tshad med nam mkha' 'dra 'di bgrang bar nus ma lags/_/nam mkha'i mtha' dang mi rnams kyi ni mtha' ma bgrang bar mi nus te/_/'khor ba'i sngon gyi mtha' ma nyid ni rnam pa kun tu bgrang mi nus/_/nam mkha'i 
[\[8b.4\]]mtha' dang 'khor ba'i mtha' ni mi yis bgrang bar nus kyang srid/_/sangs rgyas mkhyen dang ting 'dzin tshul khrims yul ni gang du'ang shes mi nus/_/gzhal yas bskal par gang gi bsngags pa brjod par sla ba ma lags pa/_/khyu mchog dpag yas chos 
[\[8b.5\]]kyi dbang phyug 'dren pa khyod la phyag 'tshal lo/_/skye bo gang dag shes dang mos pas sangs rgyas che ba rjes rtogs pa/_/de dag gis ni blo gros bsam yas rmad byung kun lhag 'dren pa mthong /_/de nas byang chub sems dpa' sems dpa' chen po blo gros rgya mtshos 
[\[8b.6\]]tshigs su bcad pa 'di dag smras nas bar snang de las babs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du/_bcom ldan 'das 
[\[8b.7\]]kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/_/de skad ces gsol pa dang /_bcom ldan 'das kyis byang chub sems dpa' sems dpa' chen po 
[\[9a\]]
[\[9a.1\]]blo gros rgya mtsho la 'di skad ces bka' stsal to/_/rigs kyi bu khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang /_dris pa de dang de ngas lung bstan pas khyod kyi sems rangs par bya'o/_/
[\[9a.2\]]de skad ces bka' stsal pa dang /_bcom ldan 'das la byang chub sems dpa' sems dpa' chen po blo gros rgya mtshos 'di skad ces gsol to/_/bcom ldan 'das byang chub sems dpa' sems dpa' chen po rnams kyi ting nge 'dzin shin tu dkar ba dri ma med pa'i phyag 
[\[9a.3\]]rgya zhes bgyi ba mchis te/_ting nge 'dzin de la rab tu gnas na byang chub sems dpa' sems dpa' chen po rnams bla na med pa yang dag par rdzogs pa'i byang chub mngon par rdzogs par 'tshang rgya zhes bdag gis thos na/_byang chub sems dpa' sems dpa' chen po rnams 
[\[9a.4\]]kyi shin tu dkar ba dri ma med pa'i phyag rgya'i ting nge 'dzin ji ltar 'thob pa dang /_ci'i slad du shin tu dkar ba dri ma med pa zhes bgyi ba bcom ldan 'das de bzhin gshegs pas de legs par bshad du gsol/_ting nge 'dzin de la 'jug pa'i sgor 'jug pa gang thos 
[\[9a.5\]]nas/_byang chub sems dpa' sems dpa' chen po rnams ting nge 'dzin 'di 'thob cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba/_bcom ldan 'das de bzhin gshegs pas legs par bshad du gsol/_
[\[9a.6\]]de skad ces gsol pa dang /_bcom ldan 'das kyis byang chub sems dpa' sems dpa' chen po blo gros rgya mtsho la 'di skad ces bka' stsal to/_/skyes bu dam pa legs so legs so/_/kye ma dri ba 'di bzang zhing dpyod pa de tshul bzhin yin te/_de'i phyir rigs kyi 
[\[9a.7\]]bu legs par rab tu nyon la yid la zung shig dang /_byang chub sems dpa' sems dpa' chen po rnams kyis shin tu dkar ba dri ma med pa'i phyag rgya'i ting nge 'dzin 'di ji ltar 'thob pa dang /_myur du bla na med pa yang dag par rdzogs pa'i byang chub mngon par rdzogs par 
[\[9b\]]
[\[9b.1\]]'tshang rgya bar 'gyur ba ngas bshad par bya'o/_/bcom ldan 'das legs so zhes gsol te/_byang chub sems dpa' sems dpa' chen po blo gros rgya mtsho bcom ldan 'das kyi ltar mnyan pa dang /_bcom ldan 'das kyis 'di skad ces bka' stsal to/_/blo gros rgya mtsho 'di 
[\[9b.2\]]la byang chub sems dpa' sems dpa' chen po ni dge ba'i rtsa bas bstan pa yin te/_dge ba'i bsam pa dang ldan pa/_nges pa'i phung po la rab tu gnas pa/_tshogs bsags pa/_dbang po rno ba/_dge ba'i bshes gnyen gyis yongs su zin pa/_sangs 
[\[9b.3\]]rgyas kyis byin gyis brlabs pa/_rgyu'i stobs can yin te/_de ni sangs rgyas bcom ldan 'das rnams mnyes par byed/_bsti stang du byed/_bla mar byed/_rim gror byed/_mchod par byed do/_/sangs rgyas bcom ldan 'das de dag gi gzugs phun sum tshogs 
[\[9b.4\]]pa mthong zhing gsung snyan pa thos te/_'khor phun sum tshogs pa yang mthong zhing chags pa med pa'i mkhyen pa yang thos la/_rdzu 'phrul gyi cho 'phrul lam/_kun brjod pa'i cho 'phrul lam/_rjes su bstan pa'i cho 'phrul gyis sems can 'dul ba mdzad pa yang mthong nas 
[\[9b.5\]]sems can rnams la snying rje chen po skyes te/_bla na med pa yang dag par rdzogs pa'i byang chub tu sems bskyed nas/_brtson 'grus brtsams pa yin te/_dge ba'i chos yongs su tshol ba la brtson zhing thams cad mkhyen pa'i ye shes brjed pa med pas sems yongs su 
[\[9b.6\]]dag par rnal 'byor du byed do/_/de sems yongs su dag pas ting nge 'dzin yongs su dag pa rab tu 'thob bo/_/blo gros rgya mtsho 'di lta ste/_dper na rigs 'phags pa'i nor bu rin po che nor bu mkhan mkhas pa'i lag tu son pa/_ji tsam na yongs su dag pa dang /_
[\[9b.7\]]shin tu dkar ba dang /_mthing bu dang bral ba dang /_skyon med par gyur pa de srid du yongs su sbyangs na/_skyes bu mkhas pa nor bu rin po che la mkhas pa rnams 'du bar 'gyur ro/_/blo gros rgya mtsho de bzhin du byang chub sems dpa' rigs 'phags pas thams cad mkhyen 
[\[10a\]]
[\[10a.1\]]par sems bskyed pa rin po che bskyed nas/_bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_ji tsam na mthing bu dang bral zhing rlom sems kyi mthing bu dang bral bar 'gyur ba de srid du/_byang chub 
[\[10a.2\]]sems dpa' sems dpa' chen po de dge ba'i rtsa ba yongs su sbyang ba bya ba dang /_thos pa la mkhas pa yongs su sbyang ba bya bas thams cad mkhyen pa'i sems bskyed pa'i rin po che de yongs su sbyangs na phyogs bcu'i sangs rgyas bcom ldan 'das rnams 'du zhing shin tu dkar ba dri 
[\[10a.3\]]ma med pa'i phyag rgya'i ting nge 'dzin 'di yang 'thob bo/_/blo gros rgya mtsho 'di lta ste dper na/_rigs 'phags pa'i nor bu rin po che de ni rin po che'i rigs dgu las shin tu 'das par 'byung ste/_dgu gang zhe na/_'di lta ste/_gser gyi rigs dang /_dngul gyi rigs dang /_
[\[10a.4\]]shel gyi rigs dang /_bai dUr+ya'i rigs dang /_rdo'i snying po'i rigs dang /_spug gi rigs dang /_mu tig dmar po'i rigs dang /_ke sa ra'i rigs dang /_dpal gyi snying po'i rigs te/_nor bu rin po che'i rigs dgu po 'di dag las shin tu 'das nas/_dri ma med cing 
[\[10a.5\]]rnam par dag pa'i 'od ces bya ba'i nor bu rin po che chen po'i rigs de las de rin thang med pa'i nor bu rin po cher 'gyur te/_de 'khor los sgyur ba'i rgyal po'i yongs su spyad par 'gyur gyi/_de ma yin pa'i sems can phal pa gzhan rnams kyi ni ma yin te/_nor bu rin po che 
[\[10a.6\]]de'i 'od gang yin pa des ni de ma yin pa'i nor bu rin po che gzhan rnams kyi 'od mog mog por byed do/_/blo gros rgya mtsho de bzhin du thams cad mkhyen par sems bskyed pa'i rin po che de yang rin po che'i rigs dgu las shin tu 'das par byung ste/_dgu gang zhe na/_'di lta 
[\[10a.7\]]ste/_so so'i skye bo dge ba'i rin po che'i rigs dang /_dad pa'i rjes su 'brang ba'i rin po che'i rigs dang /_chos kyi rjes su 'brang ba'i rin po che'i rigs dang /_mtshan ma med pa la gnas pa rin po che'i rigs dang /_rgyun tu zhugs pa rin po che'i rigs dang /_/lan 
[\[10b\]]
[\[10b.1\]]cig phyir 'ong ba rin po che'i rigs dang /_phyir mi 'ong ba rin po che'i rigs dang /_dgra bcom pa rin po che'i rigs dang /_rang sangs rgyas rin po che'i rigs dang /_rin po che'i rigs dgu po 'di dag las shin tu 'das nas bcu pa sangs rgyas kyis byin gyis brlabs 
[\[10b.2\]]pa'i lhag pa'i bsam pa snying rje chen po'i rin po che'i rigs las thams cad mkhyen par sems bskyed pa de rin po che 'byung ste/_de yongs su sbyangs na nyan thos dang rang sangs rgyas thams cad zil gyis non cing /_sems can thams cad kyi sems kyi rgyud rnams la yang 
[\[10b.3\]]snang bar byed do/_/blo gros rgya mtsho 'di lta ste dper na/_nor bu rin po che chen po de gang gi tshe/_sbyang bzod cing gnod pa bzod la/_phugs nas kyang nyes par ma gyur na/_nor bu rin po che chen po de ni 'di ltar sems can bsod nams byas pa/_dge ba'i rtsa ba 
[\[10b.4\]]bskyed pa rnams la phan pa byed par 'gyur ro/_/blo gros rgya mtsho de bzhin du thams cad mkhyen par sems bskyed pa rin po che de yang gang gi tshe sbyang bzod cing gnod pa bzod la/_phugs nas kyang nyes par ma gyur na thams cad mkhyen par sems bskyed pa rin po che skyon thams 
[\[10b.5\]]cad dang bral ba de 'di ltar sems can thams cad la phan pa byed par 'gyur ro/_/blo gros rgya mtsho de la thams cad mkhyen par sems bskyed pa rin po che de sbyang ba gang zhe na/_'di lta ste/_sdom pa gsum gyis dge ba bcu'i las kyi lam yongs su dag pa dang /_byams 
[\[10b.6\]]pa'i rjes su 'jug pas sems can thams cad la byams shing dang ba dang /_snying rje'i rjes su 'jug pas sems can thams cad kyi bya ba ci yod snyam pa la brtson pa dang /_dga' ba'i rjes su 'jug pas sems can thams cad chos la sbyor ba dang /_btang snyoms kyi rjes 
[\[10b.7\]]su 'jug pas sems can thams cad la mi 'tshe zhing rtag tu sems drang ba dang /_g.yo dang sgyu med pas phan pa'i dngos po'i bsam par gyur pa dang /_dge ba'i rtsa ba thams cad brtsam pa la lhag pa'i bsam pa sbyor ba dang /_cang shes kyi sems kyis dran pa dang shes 
[\[11a\]]
[\[11a.1\]]bzhin dang ldan pa dang /_sems shin tu dul bas sems las su rung ba dang /_dgang sla bas sbyangs pa'i yon tan yo byad bsnyungs pa'i cho ga dang ldan pa dang /_gso sla bas 'phags pa'i rigs chog shes pa dang /_bla ma dang sbyin gnas rnams 
[\[11a.2\]]la 'dud cing rab tu 'dud pa dang /_nga rgyal med pas khengs pa dang rtsod pa rnam par spong ba dang /_sems nges par sems pas nga rgyal las kyang nga rgyal rnam par spong ba dang /_rnyog pa med pas sems gsal ba dang /_bdag la mi stod pas bdag shes pa la 'jug 
[\[11a.3\]]pa dang /_gzhan la mi smod pas sems can rjes su srung ba dang /_sman gyi sems kyis chos la gus pa dang /_de'i don so sor myong bas chos don du gnyer ba dang /_de la gzhol 'bab bab pas chos 'dod pa dang /_nyon mongs pa med pa la gnas pas chos la 
[\[11a.4\]]dga' ba dang /_chos ma yin pa rnam par spong bas chos yongs su tshol ba dang /_rtag tu ngo tsha shes pas dkon mchog gsum la dad pa rgyun mi 'chad pa dang /_las kyi rnam par smin pa la yid ches pas dge ba thams cad yid la byed pa'i bya ba la 'jug pa dang /_
[\[11a.5\]]drang bas spyod lam sbas pa dang /_khengs pa med pas mnyen pa dang /_zhi gnas yongs su tshol bas rgod pa dang bral ba dang /_blo brtan pas snyom las med pa dang /_rab tu mi g.yo bas sems ri dang mtshungs pa dang /_rjes su chags pa dang khong khro ba dang bral 
[\[11a.6\]]bas sems sa dang mtshungs pa dang /_bsam pa dag pas sems chu dang mtshungs pa dang /_rlom sems med pas sems me dang mtshungs pa dang /_gnas med pas sems rlung dang mtshungs pa dang /_shin tu dri ma med pas sems nam mkha' dang mtshungs pa 
[\[11a.7\]]dang /_sangs rgyas kyi tshul 'khrugs pa med pa'i phyir rab tu 'byung ba la gzhol ba dang /_lus dben pa'i phyir dgon pa la dga' ba dang /_sems dben pa'i phyir chos la spyod pa dang /_de byed cing yang dag par sgrub pa'i phyir tshig bden pa dang /_kha 'og tu 
[\[11b\]]
[\[11b.1\]]lus 'khrus par byed pa'i phyir ji skad smras pa de bzhin byed pa dang /_nyon mongs pas mi rdzi ba'i phyir sems dpa' ba dang /_shin tu nyams pa med pa'i phyir bslab pa yang dag par 'dzin pa dang /_kha na ma tho ba phra rab la yang 'jigs par lta ba'i phyir tshul khrims lhod pa 
[\[11b.2\]]med pa dang /_skye bar smon pa med pa'i phyir tshul khrims skyon med pa dang /_gcig tu dkar po spyod pa'i phyir tshul khrims thun tshags ma yin pa dang /_byang chub kyi yan lag sbyang ba'i phyir dge ba'i bshes gnyen la bsten pa dang /_mig yongs su dag pa'i phyir 'od zer 
[\[11b.3\]]thogs pa med pa dang /_rna ba yongs su dag pa'i phyir sgra la thogs pa med pa dang /_sna yongs su dag pa'i phyir dri la thogs pa med pa dang /_lce yongs su dag pa'i phyir ro la thogs pa med pa dang /_lus yongs su dag pa'i phyir reg bya la thogs pa med pa dang /_yid 
[\[11b.4\]]yongs su dag pa'i phyir chos la thogs pa med pa'o/_/blo gros rgya mtsho gzhan yang byang chub sems dpa' ni mi sdug pa shin tu bsgoms pa'i phyir 'dod chags kyi gdung ba dang bral ba yin/_byams pa shin tu bsgoms pa'i phyir zhe sdang gi gdung ba dang bral ba yin/_rten cing 
[\[11b.5\]]'brel par 'byung ba la shin tu brtags pa'i phyir gti mug gi gdung ba dang bral ba yin/_dbang po rnams la shin tu brtags pa'i phyir sgrib pa dang bral ba yin/_stobs yongs su dag pa'i phyir sgrib pa yang dag par bsal ba yin/_'byung bar bya ba'i khams yongs su 
[\[11b.6\]]dag pa'i phyir kun nas ldang ba bsal ba yin/_yang dag par bsgrubs pa'i phyir 'dod pa dang /_zhe sdang dang /_gti mug dang /_'jigs pa dang /_nga rgyal dang bral ba yin/_chos kyi sbyin pa la ser sna med pa yin/_zang zing gi sbyin pa la kun 'dzin pa'i sems 
[\[11b.7\]]med pa yin/_theg pa dman pa la 'dod pa med pa'i phyir byang chub kyi bsam pa yin/_dbang po sbas pa'i phyir nang nye bar zhi ba yin/_skyon shin tu mthong ba'i phyir phyi rol nye bar zhi ba yin/_sdig pa thams cad mi byed pa'i phyir 'khor bas skrag pa yin/_dge 
[\[12a\]]
[\[12a.1\]]ba'i rtsa ba sogs pas mi ngoms pa'i phyir yid yongs su mi skyo ba yin/_chu bo bzhi las bsgral ba'i phyir chos kyi gru chen po yang dag par sbyar ba yin/_pha rol du 'gro ba'i phyir stegs dang zam pa shin tu bcas pa yin/_thang la shin tu gnas 
[\[12a.2\]]pa'i phyir 'dam dang 'obs las brgal ba yin te/_blo gros rgya mtsho de ltar byang chub sems dpa' sems dpa' chen po gang gi tshe chos 'di lta bu de dag gis dag pa dang /_yongs su dag pa dang /_sbyin pa 'phags pa dang /_tshul khrims yongs su dag pa de ni thams cad 
[\[12a.3\]]mkhyen par sems bskyed pa rin po che de sbyong ba'o/_/de nas de'i tshe bcom ldan 'das kyis tshigs su bcad pa 'di dag gsungs so/_/lus dang ngag rnams dang ni yid bsdams shing /_/rnam par dag pa'i las lam bcu la slob/_/byams pas sems can kun 
[\[12a.4\]]la yang dag lta/_/'di ni thams cad mkhyen par sems sbyong yin/_/snying rje ldan pas gzhan gyi bya bar brtson/_/dga' dang ldan pas chos la pha rol sbyor/_/btang snyoms ldan pas chos mchog 'tshe ba med/_/'di ni thams cad mkhyen pa'i sems sbyong yin/_/rtag tu 
[\[12a.5\]]drang zhing g.yo ni rnam par spangs/_/gzhan la phan byed sdig pa rnam par spangs/_/lhag bsam dge ba ci yod rjes su 'jug_/'di ni thams cad mkhyen pa'i sems sbyong yin/_/shes rab rab 'jug dran dang shes bzhin can/_/sems rab dul bas sems ni las 
[\[12a.6\]]su rung /_/sbyangs pa'i yon tan rnams dang gso sla ba/_/'di ni thams cad mkhyen pa'i sems sbyong yin/_/'phags rigs chog shes pa dang tshig mnyen dang /_/bla ma rnams la rtag tu 'dud byed dang /_/rtsod [{]brdzun [,]rdzun [}]nga rgyal spangs dang stobs ldan dang /_/brnyas dang 
[\[12a.7\]]log pa nam yang byed ma yin/_/sems ni nges sems mngon pa'i nga rgyal bral/_/rnyog pa med cing rab tu dang lags la/_/bdag shes pa la rim gyis 'jug par byed/_/gzhan la mi brnyas sems can rjes su srung /_/chos la gus par dga' zhing gus dang bcas/_
[\[12b\]]
[\[12b.1\]]bsgrims te nyon mongs rnams ni spong bar byed/_/chos don gnyer zhing chos la rton par byed/_/rtag tu chos don gzhol zhing 'bab par byed/_/chos la brtson zhing nyon mongs med pa bsgoms/_/chos min spangs shing chos rnams yongs su tshol/_/dkon mchog 
[\[12b.2\]]gsum la dad pa mi phyed ldan/_/'di ni thams cad mkhyen pa'i sems sbyong yin/_/rtag tu 'dzem dang ldan zhing nyes spyod ldog_/de bzhin gshegs pa kun la ngo tshas sdom/_/khrel yod ldan zhing 'dir ni dbang po bsdams/_/'di ni thams cad mkhyen pa'i sems 
[\[12b.3\]]sbyong yin/_/rab tu sbyor bas las kyi bya bar 'jug_/bag yod pas na mtha' gnyis 'dzin mi byed/_/mkhas pa sten pa'i chos rnams rjes rtogs pa/_/'di ni thams cad mkhyen pa'i sems sbyong yin/_/spyod lam gyis ni drang ba'i dngos dang ldan/_/khengs pa 
[\[12b.4\]]med pas rtag tu mnyen pa nyid/_/zhi gnas cho ga ldan pas rgod pa med/_/'di ni thams cad mkhyen pa'i sems sbyong yin/_/blo ni rab tu brtan pas nyams pa med/_/lhag mthong la ni ri rgyal ji bzhin te/_/dam bcas brtan zhing bar skabs nyams pa med/_/'di 
[\[12b.5\]]ni thams cad mkhyen pa'i sems sbyong yin/_/sdug bsngal bde bas mi g.yos sa dang mtshungs/_/bsam pa dag pas chu ltar dri ma 'khru/_/rtag tu rlom sems med pas me dang mtshungs/_/gnas med rgyu bas rtag tu rlung dang 'dra/_/shin tu dri ma med pas mkha' 
[\[12b.6\]]mnyam sems/_/rab tu byung bas sangs rgyas bstan pa rnyed/_/lus ni dben zhing zhi bas dgon par dga'/_/sems dben pas ni chos kyi mchog la spyod/_/dge ba bden par smra dang yang dag smra/_/ji skad smras pa de ni de bzhin byed/_/nyon mongs mi rdzi dge 
[\[12b.7\]]la dpa' bo mchog_/shin tu bslabs pas bslab pa yang dag 'dzin/_/de la lhod pa nam yang yod ma yin/_/kha na ma tho chung la'ang rtag tu 'jigs/_/byang chub mchog rgyu'i tshul khrims nyams pa med/_/yon tan dkar spyod tshul khrims 'dres pa med/_/dge ba'i 
[\[13a\]]
[\[13a.1\]]bshes gnyen bsten cing sdig pa min/_/rdzogs pa'i byang chub sems sogs bya phyir brtan/_/de ltar de yi mig ni dri med kyis/_/'jig rten kun la 'od zer mnyam par lta/_/mkhas pa de ni sna tshogs sgra thos nas/_/dga' med rangs pa med cing 
[\[13a.2\]]zhum pa med/_/blo ldan de ni sgra yi don rtogs shes/_/de yi rna ba de ltar rnam dag nyid/_/sna yis dri dang lce yis ro rnams dang /_/lus kyis reg dang yid kyis chos rnams la/_/reg gnas ma khengs ma dud zhum pa med/_/de ltar de yi dbang po dag pa nyid/_/chags 
[\[13a.3\]]pas mi chags sdang bas sdang ba med/_/gti mug ma rmongs mi sdug gnas pa can/_/byams la dga' zhing rkyen gyis chos sems pa/_/'di ni thams cad mkhyen pa'i sems sbyong yin/_/sgrib pa lnga po dag gis bsgribs pa med/_/de ltar des ni dbang po lnga yang bsgoms/_/
[\[13a.4\]]de ni gang du'ang sgrib med bcings pa'ang med/_/stobs rnams lnga po dag la rab tu gnas/_/kun nas ldang ba shes shing byung ba nyid/_/tshul bzhin ma yin spangs shing tshul bzhin gnas/_/dran pa nye bar gzhag pa bzhi la sten/_/yang dag spong dang rdzu 'phrul rkang par ldan/_/
[\[13a.5\]]byang chub yan lag sten dang rtag tu ldan/_/brtan pa de ni yan lag brgyad la mchog_/de ni 'dod dang sdang dang 'jigs mi 'gro/_/gti mug bral zhing dbang po shin tu bsdams/_/chos kyi sbyin la de ni ser sna med/_/slob dpon nam yang chos 'chab mi byed de/_/zang zing 
[\[13a.6\]]med par chos ni ston par byed/_/des na de ni byang chub sems dag 'gyur/_/de ni zang zing rnams la kun 'dzin med/_/rnam smin re med 'dod dgu gtong bar byed/_/sbyin dang snyan dang don byed don 'thun pas/_/de ni sems can brgya dag rab tu sdud/_/de yi byang chub sems 
[\[13a.7\]]ni brjed mi 'gyur/_/theg pa dman la nam yang re ba med/_/ji lta ji ltar sangs rgyas yon tan mthong /_/de lta de ltar de bsam ri rab 'dra/_/nang ni rab zhi srid pa'i nyes pa mthong /_/de ni gzhan gyi 'khrul la lta mi byed/_/'dus byas nyes pa dag kyang shin tu mthong /_
[\[13b\]]
[\[13b.1\]]'khor bas 'jigs pas sdig pa rnams mi byed/_/legs spyod khur khyer bas ni skyo ba med/_/zhing rnams sbyong bar 'dod pa nyams pa med/_/chos rnams yongs su bzung bas zhum pa med/_/sems can thar byed rgyu la 'jigs pa med/_/chu bo bzhi po dag las bsgral 
[\[13b.2\]]ba'i phyir/_/de ni chos gru yang dag sbyor bar byed/_/lus can mya ngan 'das lam gzud pa'i phyir/_/de ni stegs dang zam pa 'cha' bar byed/_/'dam las 'das shing 'obs las brgal nas ni/_/thang la gnas shing de dag 'jigs med gnas/_/'jigs pas 
[\[13b.3\]]g.yen spyo rnams la 'jigs med ston/_/bdag nyid rgal nas de dag gzhan yang sgrol/_/gang dag chos tshul 'di dag rnam dag cing /_/rdzogs pa'i byang chub sems brtan kha lo sgyur/_/de dag byang chub sems mchog rnam dag ste/_/nyon mongs dri mas gzhar yang 
[\[13b.4\]]gos mi 'gyur/_/ji ste nam mkha' nyon mongs bya bar nus/_/de la rjes kyang bstan par nus srid kyi/_/rang bzhin 'od gsal rdzogs pa'i byang chub sems/_/de ni nam yang nyon mongs byar mi nus/_/thams cad mkhyen pa'i sems rin po che yongs su sbyang ba'i 
[\[13b.5\]]le'u ste dang po'o//_//'phags pa blo gros rgya mtshos zhus pa/_bam po gnyis pa/_blo gros rgya mtsho thams cad mkhyen par sems bskyed pa rin po che de'i gnod pa bzod pa ni ji lta bu/_thams cad mkhyen par sems bskyed pa rin po che de'i gnod pa ni 
[\[13b.6\]]gang zhe na/_blo gros rgya mtsho 'di la byang chub sems dpa' sems dpa' chen po thams cad mkhyen par sems bskyed pa rin po che de ltar bskyed nas/_'phags pa ma yin pa tshul khrims 'chal pa'i sems can rnams sam/_bdud rnams sam/_bdud kyi ris kyi lha rnams 
[\[13b.7\]]sam/_bdud kyi byin gyis brlabs pa rnams sam/_bdud kyi pho nya rnams kyis gtses sam/_rnam par gtses sam/_bskyod dam/_kun tu bskyod dam/_dkrugs sam/_kun tu dkrugs sam/_bsdigs sam/_brdegs kyang byang chub tu bsam pa'i sems 
[\[14a\]]
[\[14a.1\]]bskyed pa de las mi phyed pa dang /_sems can thams cad rab tu thar bar bya ba'i snying rje chen pos brtson 'grus brtsams pa las mi phyed pa dang /_dkon mchog gsum gyi rigs mi 'chad par bya bar brtson pa las mi phyed pa dang /_sangs rgyas kyi 
[\[14a.2\]]chos thams cad yang dag par bsgrub pa'i dge ba'i rtsa ba la sbyor ba las mi phyed pa dang /_mtshan dang dpe byad bzang po yongs su 'grub par 'gyur ba'i bsod nams kyi tshogs bsags pa las mi phyed pa dang /_sangs rgyas kyi zhing yongs su sbyang ba mngon par sgrub par 
[\[14a.3\]]brtson pa las mi phyed pa dang /_lus dang srog 'dor zhing dam pa'i chos yongs su 'dzin par mngon par brtson pa las mi phyed pa dang /_sems can thams cad yongs su smin par bya ba la mngon par brtson zhing bdag bde ba la mi chags pa las mi phyed pa ste/_de de ltar lhag 
[\[14a.4\]]pa'i bsam pa phun sum tshogs par gyur pas sems can thams cad kyis dpyas kyang bzod/_thing slad byas pa dang /_smad pa dang /_bshung ba byas kyang bzod/_sems can thams cad kyis spyos sam bsdigs sam ngan du brjod dam/_ngan du smras pa'i tshig gi lam 
[\[14a.5\]]yang bzod/_sems can thams cad kyi gnod pa yang bzod/_sems can thams cad kyi khur yang bzod/_sgrol bas kyang skyo ba med/_zhum pa med/_kun tu zhum pa med/_sgyid lug pa med/_yi chad pa med kyi stobs nye bar ston par byed/_mthu skyed par 
[\[14a.6\]]byed cing brtson 'grus rtsom la rtul bas rtul bar byed de/_spro bskyed cing rmongs pa'i sems mi 'dzin to/_/de spyos kyang slar mi gshe/_brdegs kyang slar mi rdeg_/khros kyang slar mi khro/_'khrugs kyang slar mi 'khrug ste/_de ltar sems can bgrang ba'i 
[\[14a.7\]]go cha gyon no/_/'di lta ste/_theg pa chen po 'di ni 'jig rten thams cad dang mi 'thun pa'i theg pa'o/_/de ci'i phyir zhe na/_sems can de dag ni rgyun gyi rjes su 'gro ba dag go_/bdag ni rgyun las ldog par rtsol bar 'dod pa'o/_/sems can de dag ni phan 
[\[14b\]]
[\[14b.1\]]tshun mi 'thun pa dag go/_/bdag ni sems can thams cad kyi mi 'thun pa spang ba'i phyir go cha bgos pa'o/_/sems can de dag ni gnod sems la dpa' ba dag go/_/bdag ni bzod pa dang /_nges pa yongs su tshol ba'o/_/sems can de dag ni gcig la gcig 
[\[14b.2\]]yongs su 'drid par gnas pa dag go/_/bdag ni shes rab kyis ngoms pa yongs su tshol ba'o/_/gal te sems can de dag phyogs bcu'i rab tu dbye bas rab tu phye ba ji snyed pa de dag thams cad ral gri dang /_mdung thung dang mda' bo che lag na thogs te/_bdag gi phyi bzhin 'brang yang /_
[\[14b.3\]]sa phyogs gang du 'greng ngam 'dug gam 'chag gam nyal yang rung ste/_byang chub kyi sems skye bar 'gyur ba dang /_sbyin pa'i sems sam/_tshul khrims kyi sems sam/_bzod pa'i sems sam/_brtson 'grus kyi sems sam/_bsam gtan gyi sems sam/_
[\[14b.4\]]shes rab kyi sems sam/_thos pa'i dge ba'i rtsa ba'i sems skye bar 'gyur ba'i sa phyogs der da bdag lus rgya shug gi lo ma'i brgya cha tsam du gtubs sam/_rnam par gtor tam/_rnam par bcom mam/_sems can de dag thams cad las gzhan mi byed par rgyun 
[\[14b.5\]]tu gshe 'am/_bsdigs sam/_smod dam/_bshung ngam/_tshig ngan pa dang ngag rtsub po smra ba de ltar gyur kyang bdag gis sems can 'ga' la yang 'khrug pa'i sems bskyed par mi bya'o/_/de ci'i phyir zhe na/_sngon gyi mtha' nas 'khor ba tshad med par byas te/_
[\[14b.6\]]gang du bdag gis lus 'di sems can dmyal bar song ngam/_dud 'gro'i skye gnas su song ngam/_gshin rje'i 'jig rten du song ngam/_mir gyur kyang rung ste 'dod pa'i zas kyi dri mas dri ma can du gyur nas chos thos pa dang mi ldan zhing yang ba'i 'tsho ba'i spyod yul 
[\[14b.7\]]don med pas 'tsho ba can du gyur te yan lag dang /_nying lag brgyar gshegs shing gtubs te phye zhing phral la bya ba rnam pa mang po byas kyang bdag gis gzhi de las bdag gi don byas kyis gzhan gyi don ma byas pa'i gal te sems can de dag thams cad kyis/_phyi 
[\[15a\]]
[\[15a.1\]]ma'i mthar bdag gis lus gshegs gtubs rnam par gtor rnam par bcom pa de lta bur gyur kyang bdag gis thams cad mkhyen pa yongs su mi gtong ngo /_/sems can thams cad yongs su mi gtong ngo /_/dge ba'i chos la 'dun pa yongs su mi gtong 
[\[15a.2\]]ngo /_/de ci'i phyir zhe na/_lus gtubs pa'i lus kyi gnod pa 'di lta bu thams cad ni sems can dmyal ba'i sdug bsngal gyi/_brgya'i char yang nye bar mi 'gro ba nas rgyu'i bar du yang mi bzod do/_/bdag ni sems can dmyal bar gnas par spro'i/_bdag gis sangs 
[\[15a.3\]]rgyas kyi chos gtang bar ni mi bya'o/_/sems can thams cad rab tu thar bar bya ba la dmigs pa'i snying rje chen po mi gtong ngo /_/de ci'i phyir zhe na/_de ni bcom ldan 'das kyis kyang gsungs te/_dge ba la ni bar chad mang ngo /_/mi dge ba'i phyogs la ni grogs 
[\[15a.4\]]byed pa mang ngo /_/dge ba'i phyogs la ni grogs byed pa nyung ngo zhes gsungs pas bdag gis mi dge ba'i phyogs kyi grogs mi bya'i dge ba'i phyogs kyi grogs bya'o/_/sems can thams cad la bzod par bya'i gnod sems su mi bya'o/_/sems can de dag la gang 
[\[15a.5\]]yod pa de ma byin na yang bdag la gang yod pa de bdag gis sbyin par bya ste/_sems can de dag la gnod sems dang khro ba dang /_'khon du 'dzin pa yod pa de dag de rnams kyis ma byin yang bdag la bzod pa dang des pa gang yod pa de bdag gis sbyin par bya'o/_/bdag 
[\[15a.6\]]gis bzod pa'i stobs bstan par bya'i gnod sems ni ma yin no snyam mo/_/blo gros rgya mtsho lus dang srog 'dor ba'i byang chub sems dpa' rnams la ni bla na med pa yang dag par rdzogs pa'i byang chub rnyed par dka' ba ma yin no/_/gang gi gzhi las gnod sems 'byung 
[\[15a.7\]]ba'i chos de bdag gis spang bar bya'o snyam mo/_/chos de gang zhe na/_'di lta ste lus la dga' ba dang /_lus la gnas pa dang /_lus la chags pa ste/_lus btang na gnod sems kyang gtong ngo /_/blo gros rgya mtsho de ltar bgrang ba la zhugs pa'i byang chub sems 
[\[15b\]]
[\[15b.1\]]dpa' sems dpa' chen po ni sems can thams cad kyi gnod pa bzod de mi skyo mi khro'o/_/de gnod pa gsum bzod de/_gsum gang zhe na/_lus kyi gnod pa dang /_ngag gi gnod pa dang /_sems kyi gnod pa'o/_/blo gros rgya mtsho de la byang chub sems dpa'i 
[\[15b.2\]]lus kyi gnod pa bzod pa gang zhe na/_gang yan lag dang nying lag rnams bcad kyang chos nyid la rton te gang de'i lus gcod pa'i sems can de nyid la lta ba'o/_/blo gros rgya mtsho de la thabs la mkhas pa'i byang chub sems dpa'i lus gcod pa na pha rol tu phyin pa drug 
[\[15b.3\]]bsgom pa yongs su rdzogs par 'gyur ro/_/blo gros rgya mtsho ji ltar na thabs la mkhas pa'i byang chub sems dpa'i lus gcod pa na pha rol tu phyin pa drug bsgom pa yongs su rdzogs par 'gyur zhe na/_gang lus 'dor ba dang lus yongs su gtong ba dang lus la mi lta ba 
[\[15b.4\]]'di ni de'i sbyin pa'i pha rol tu phyin pa'o/_/gang lus gcod pa na sems can thams cad la byams pas khyab par byed pa dang /_tshor ba rnams kyis mi 'phrogs pa 'di ni de'i tshul khrims kyi pha rol tu phyin pa'o/_/gang lus yongs su gcod pa na gang dag de'i lus 
[\[15b.5\]]gcod pa de dag nyid rab tu thar bar bya ba'i phyir bzod cing sems kyi rma mi phyin te/_bzod pa'i stobs nye bar ston pa 'di ni de'i bzod pa'i pha rol tu phyin pa'o/_/brtson 'grus gang gis thams cad mkhyen pa nyid la 'dun pa mi 'dor zhing sems kyi stobs bskyed pa yang rab tu 
[\[15b.6\]]'dzin la 'khor ba nyid du mtshams kyang sbyor zhing dge ba'i rtsa ba brtsam pa yang rtsom pa 'di ni de'i brtson 'grus kyi pha rol tu phyin pa'o/_/gang lus rnam par 'thor ba na thams cad mkhyen pa'i sems bskyed pa rin po che de mi brjed cing byang chub nyid la lta ba dang /_zhi ba dang rab tu zhi ba 
[\[15b.7\]]la so sor rtog pa 'di ni de'i bsam gtan gyi pha rol tu phyin pa'o/_/gang lus gcod pa na lus la rtswa dang /_rtsig pa dang /_shing dang /_rdo dang /_mig yor lta bur so sor rtog cing lus la sgyu ma'i chos nyid du 'jug pa dang /_yang dag par na mi rtag pa nyid dang /_
[\[16a\]]
[\[16a.1\]]yang dag par na sdug bsngal ba nyid dang /_yang dag par na bdag med pa nyid dang /_yang dag par na zhi ba nyid du lus la rtog pa 'di ni de'i shes rab kyi pha rol tu phyin pa'o/_/blo gros rgya mtsho de ltar na thabs la mkhas pa'i byang chub sems dpa'i 
[\[16a.2\]]lus gcod pa na/_pha rol tu phyin pa drug bsgom pa yongs su rdzogs par 'gyur zhing theg pa chen po de las nyams par mi 'gyur te 'di ni byang chub sems dpa'i lus kyi gnod pa bzod pa'o/_/blo gros rgya mtsho de la byang chub sems dpa'i ngag gi gnod pa bzod pa gang zhe 
[\[16a.3\]]na/_gang ngan du brjod pa'i tshig thams cad dang du len pa dang /_gshe ba dang /_bsdigs pa dang /_smad pa dang /_bshung ba dang /_bsdigs mo byed pa thams cad bzod pa dang /_yod pa'am/_med pas glengs pas kyang mi khro ba dang /_'khon du mi 'dzin 
[\[16a.4\]]pa dang /_bag la nyal spong ba'o/_/blo gros rgya mtsho de la thabs mkhas pa'i byang chub sems dpa' sems dpa' chen po ngan du brjod pa dang /_ngan du smras pa'i tshig gi lam dang /_gshe ba dang bsdigs pa dag pha rol las thos nas pha rol tu phyin pa drug bsgom pa yongs 
[\[16a.5\]]su rdzogs par 'gyur ro/_/blo gros rgya mtsho ji ltar na thabs la mkhas pa'i byang chub sems dpa' ngan du brjod pa dang ngan du smras pa'i tshig gi lam dang /_gshe ba dang bsdigs pa dag pha rol las thos na pha rol tu phyin pa drug bsgom pa yongs su rdzogs par 'gyur zhe na/_
[\[16a.6\]]blo gros rgya mtsho 'di la byang chub sems dpa' sems dpa' chen po ngan du brjod pa dang ngan du smras pa'i tshig gi lam dang /_gshe ba dang bsdigs pa dag pha rol las thos na dran pa 'di lta bu rab tu 'thob ste/_sems can 'di ni sngon nas ser sna can du gyur pa 'jungs pa 
[\[16a.7\]]ste/_ser sna'i dri mas kun nas kun tu bskor ba des gang dag de'i gnod sems kyi dri ma spang ba'i phyir/_chos ston pa'i dge ba'i bshes gnyen rnams la ma bsten/_gus par ma byas bsnyen bkur ma byas pa'o/_/bdag ni gtong ba la mos shing ser sna med par bya/_
[\[16b\]]
[\[16b.1\]]dge ba'i bshes gnyen la brten par bya/_bsnyen par bya/_bsnyen bkur bya'o snyam ste/_de dag bsrung zhing gnod sems kyang spong ba 'di ni de'i sbyin pa'i pha rol tu phyin pa'o/_/gzhan yang de 'di snyam du sems te/_sems can 'di ni tshul khrims 'chal pa las 
[\[16b.2\]]ma mthong ba ste/_de ni bdag la gshe zhing bsdigs pa'o/_/bdag ni tshul khrims dang brtul zhugs yang dag par blangs pa las mi nyams par bya'o/_/gnod sems med par bya'o/_/byang chub kyi sems yongs su bsrung bar bya'o/_/las kyi rnam par smin pa la 
[\[16b.3\]]bsten par bya'o snyam pa 'di ni de'i tshul khrims kyi pha rol tu phyin pa'o/_/gzhan yang de 'di snyam du sems te/_sems can 'di ni zhe sdang gi shas che zhing gnod sems mang ba ste/_de ni bdag la gshe zhing bsdigs pa'o/_/bdag ni bzod pa'i stobs mang du byas 
[\[16b.4\]]te/_byams pa la gnas par bya'o snyam pa 'di ni de'i bzod pa'i pha rol tu phyin pa'o/_/gzhan yang de 'di snyam du sems te/_sems can 'di ni le lo can dge ba'i chos dang bral ba ste de ni bdag la gshe zhing bsdigs pa'o/_/bdag ni brtson 'grus brtsam par 
[\[16b.5\]]bya/_dge ba'i rtsa ba yongs su btsal bar brtson pa la mi ngoms par bya ste/_sems can 'di byang chub kyi snying por sngar je 'jug par byas la phyis bdag bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam du/_de ltar go cha gyon pa 'di 
[\[16b.6\]]ni de'i brtson 'grus kyi pha rol tu phyin pa'o/_/gzhan yang de 'di snyam du sems te/_sems can 'di ni brjed ngas pa/_shes bzhin med pa/_nyon mongs pa nges par bsams pa ste/_de ni bdag la gshe zhing bsdigs pa'o/_/bdag ni nyon mongs pa nges par 
[\[16b.7\]]bsam par bya/_dran pa dang shes bzhin can du bya/_rtse gcig tu byang chub kyi sems mi brjed par bya ste/_sems can ma dul ba/_ma zhi ba/_ma sbas pa/_nye bar ma zhi ba 'di lta bu dag gi don du bdag gis go cha chen po bgos te 'di ltar sems nges par 
[\[17a\]]
[\[17a.1\]]sems su gzhug go/_/snyam pa 'di ni de'i bsam gtan gyi pha rol tu phyin pa'o/_/gzhan yang de 'di snyam du sems te/_sems can 'di ni shes rab 'chal pa/_bdag tu smra ba/_sems can du lta bar dmigs pa'i spyod yul ba ste de ni bdag la 
[\[17a.2\]]gshe zhing bsdigs pa'o/_/bdag ni chos nyid la bsten par bya'o snyam ste 'di la gshe ba dang khro ba su yin zhes des yongs su tshol ba na gang gshe ba dang khro ba'i chos de mi dmigs so/_/de bdag dang gzhan mi dmigs par lta ba dang bral bar bzod pa 'di ni de'i shes rab 
[\[17a.3\]]kyi pha rol tu phyin pa'o/_/blo gros rgya mtsho de ltar na thabs la mkhas pa'i byang chub sems dpa' ngan du brjod pa dang ngan du smras pa'i tshig gi lam dang /_gshe ba dang bsdigs pa dag pha rol las thos nas pha rol tu phyin pa drug bsgom pa yongs su rdzogs par 'gyur zhing theg pa 
[\[17a.4\]]chen po de las kyang mi nyams te 'di ni byang chub sems dpa'i ngag gi gnod pa bzod pa'o/_/blo gros rgya mtsho de la byang chub sems dpa'i sems kyi gnod pa bzod pa gang zhe na/_gang bdud thams cad kyis byang chub kyi sems de las phral yang mi g.yo ba dang /_phas kyi rgol 
[\[17a.5\]]ba dmigs par lta ba la mngon par zhen pa thams cad kyis yang dag pa'i bsam par zhugs pa thams cad mkhyen pa'i sems de las mos pa bzlog kyang mi brjed pa dang /_sangs rgyas kyi gzugs su 'dug kyang mi mnyam pa dang mnyam pa'i sems de las nyams par byed mi 
[\[17a.6\]]nus te bdud rdzu 'phrul rab tu chen po dag gis khyod kyis theg pa chen po yang dag par bsgrub par mi nus kyis khyod kyis gces par bya ba 'di thong shig_/khyod kyis brtson 'grus 'di 'or cig_/byang chub ni rnyed par dka' ba/_sangs rgyas kyi chos rnams ni rnyed par dka' 
[\[17a.7\]]ba ste 'dir 'khor ba'i sdug bsngal mang du myong bar 'gyur ro/_/gang dag mya ngan las 'das pa de dag ni bde ba yin gyis skyes bu dam pa khyod myur du mya ngan las 'das par gyis shig ces de'i sems skul zhing sems dran par byed la/_blo gros rgya mtsho gal te byang chub 
[\[17b\]]
[\[17b.1\]]sems dpa' sems dpa' chen po la de ltar bral bar byed de ltar mos pa zlog par byed kyang sngon gyi go cha mi 'dor zhing bsam pa rnam par 'khrugs par mi byed kyi de 'di snyam du sems te/_bdag gis nges par byang chub kyi snying po mnan par bya/_bdag gis nges 
[\[17b.2\]]par bdud dpung dang bcas par 'pham par byas te bla na med pa yang dag par rdzogs pa'i byang chub mngon par rdzogs par 'tshang rgya bar bya/_bdag gis nges par chos kyi 'khor lo rab tu bskor bar bya/_bdag gis nges par stong gsum gyi stong chen po'i 'jig rten gyi khams su chos kyi gtam 
[\[17b.3\]]chen po brjod par bya/_bdag gis sems can thams cad mgron du gnyer la chos kyi sbyin pas tshim par bya'o/_/sangs rgyas dang byang chub sems dpa' thams cad dang /_bdag dang gzhan gyi sems rig pa'i lha rnams kyis byang chub tu bsam pa rig gis/_bdag gis 
[\[17b.4\]]thams cad mkhyen pa'i sems kyi gnod pa bzod par bya'o/_/sangs rgyas rnams dang lha rnams dang sems can thams cad dang bdag la bslu bar mi bya'o snyam pa 'di lta bu ni/_blo gros rgya mtsho byang chub sems dpa'i sems kyi gnod pa bzod cing /_theg pa chen po de las mi phyed 
[\[17b.5\]]pa ste/_blo gros rgya mtsho 'di ni thams cad mkhyen par sems bskyed pa rin po che de'i gnod pa bzod pa'o/_/bzod pa'i pha rol tu phyin pa'i go cha gang yin pa dang /_brtson 'grus kyi pha rol tu phyin pa gong na med pa gang yin pa dang /_pha rol tu phyin pa 'di gnyis yongs 
[\[17b.6\]]su rdzogs par byed pa 'di ni byang chub sems dpa'i sems kyi gnod pa bzod pa'o/_/de nas de'i tshe bcom ldan 'das kyis tshigs su bcad pa 'di dag gsungs so/_/byang chub lam las bsam pa mi phyed cing /_/de ni snying rje las kyang phyed ma yin/_/bdag 
[\[17b.7\]]gis dkon mchog gsum po bsrung bar bya/_/sangs rgyas chos rnams yang dag bsgrub par bya/_/sum cu rtsa gnyis khyad 'phags mtshan dang dpe byad bzang /_/gang dag gis ni stobs bcu rnams kyis lus mdzes pa/_/de dag yongs su btsal phyir mchod sbyin bye 
[\[18a\]]
[\[18a.1\]]ba byed/_/gnod pa shin tu rnam mang bzod cing yon tan phyug_/brgya phrag mtha' yas zhing rnams de dag bdag gis sbyang /_/rin chen chos mchog 'di dag bdag gis bsrung bar bya/_/brgya phrag mtha' yas sems can de dag bdag gis dgrol/_/
[\[18a.2\]]des na gnod pa bzod cing bsam pa mi phyed do/_/phyogs bcu'i sems can khams ni mtha' yas ji snyed pa/_/thams cad 'dus par gyur nas lag na mtshon thogs te/_/de dag de la 'jigs sbyin gshe zhing bsdigs byed kyang /_/yon tan phyir ni bsdigs dang 'phya ba 
[\[18a.3\]]bzod par byed/_/sngon mtha'i bskal pa brgya phrag mtha' yas ji snyed par/_/de dag rgyun mi 'chad par tshig rtsub smras kyang ni/_/bdag nyid chen po de bzod mi khro gshe ba med/_/de ltar rtogs pa rnams ni gnod pa dag par 'gyur/_/sems can de dag lag na 
[\[18a.4\]]mtshon thogs lhan cig tu/_/bdag gi lus kyi yan lag dum bu dum bur gtubs/_/'on kyang bdag gi sems yid khro bar mi bya ste/_/byang chub yid la byas na gnod 'di dag par 'gyur/_/'greng ngam 'dug gam 'chag gam 'on te nyal yang rung /_/
[\[18a.5\]]gang du byang chub sems mchog 'di dag sbyin pa dang /_/dul ba'i sems dang gzhan yang dkar sems mi 'dor ba/_/der ni de'i lus dum bu dum bur rnam par 'thor/_/sems dmyal dud 'gro'i skye gnas [{]yi dgas [,]yi dwags [}]'jig rten mir/_/bskal pa brgya phrag mtha' yas 
[\[18a.6\]]don med lus kyang gtubs/_/sangs rgyas ye shes mngon par 'dod pas lus 'dor zhes/_/skyes bu des ni yid kyang yang dag tshim par byed/_/mi yi sdug bsngal rgyu ni rnam pa du ma dag_/mtshams med sdug bsngal brgya char nye bar mi 'gro ba'i/_/dmyal ba rnams 
[\[18a.7\]]su bskal pa brgyar ni gnas par spro/_/rgyal ba dang ni chos dang sems can mi gtong ngo /_/bdag lus mi rtag ring du mi thub sgyu ma 'dra/_/khams bzhi de dag gdug pa'i sbrul dang 'dra bar gsungs/_/bdag gis lus bor byas te dug med 'gyur bar bya/_/nyon mongs 
[\[18b\]]
[\[18b.1\]]dug zhi nas ni rang byung sangs rgyas 'gyur/_/srid gsum 'jig rten 'di ni lus bde 'gyur ba'i gzhi/_/'dod pa'i zas rgyu cung zad ji snyed 'jigs pa ste/_/bdag gis lus btang 'jigs pa med par 'gyur bar bya/_/bgrang ba 'di la zhugs pa de dag gnod 
[\[18b.2\]]pa bzod/_/nag po'i phyogs la grogs ni brgya stong phrag kyang mang /_/dkar po'i phyogs ni gang la'ang grogs po gcig pur 'gyur/_/bdag ni mi dge rnams dang rtsod par mi bya ste/_/sangs rgyas bzod pa gsungs pas bzod pa bdag gi grogs/_/phyogs 
[\[18b.3\]]bcu'i sangs rgyas de dag 'dir ni bdag gi dpang /_/ji ltar sangs rgyas sku la sems ni mi phyed de/_/sangs rgyas dang ni bdag nyid che lha bdag gi grogs/_/gnod pa bzod par bya yi sdang bar mi bya'o/_/gnod pa lus dang ngag yid rnam pa gsum du gsungs/_/gang 
[\[18b.4\]]bzod dpa' bo de ni mi phyed bzod pa yin/_/lus kyi sdug bsngal rnam pa mtha' yas yod pa dag_/gal te lus la bzod pa lus gnod dag par 'gyur/_/lus ni dum bu dum bur gtubs te rnam gtor tshe/_/thabs ldan che ba'i bdag nyid pha rol phyin rdzogs 
[\[18b.5\]]'gyur/_/sbyin dang tshul khrims bzod dang brtson 'grus bsam gtan dang /_/shes rab khyad 'phags dam pa skad cig tsam gyis 'dzin/_/lus dang lus la sred pa'i nyon mongs rnams kyang 'dor/_/sbyin dang rab tu ldan pa'i pha rol phyin par 'gyur/_/byams 
[\[18b.6\]]pas 'jig rten khyab byed tshul khrims nyams mi 'gyur/_/byang chub rjes su 'gro bas tshul khrims dag pa 'dzin/_/bzod pa'i stobs bskyed yan lag rnams dang nying lag gcod/_/de yang de yi bzod pa'i pha rol phyin la sbyor/_/brtson 'grus gces pa ma zhum 
[\[18b.7\]]bar skabs sgyid lug med/_/lus ni rnam par 'thor zhing brtson 'grus pha rol 'gro/_/byang chub sems kyi bsam pa dran pa mi 'dor zhing /_/nyon mongs mun pa'i rdul rnams bsal phyir rab tu brtson/_/lus bshig nas ni bsam gtan stobs dang rnam thar 'thob/_/
[\[19a\]]
[\[19a.1\]]'dir yang rdul bral bsam gtan pha rol phyin la sbyor/_/bdag gi lus ni bdag med rmi lam glog dang 'dra/_/'di la byed pa po med tshor ba po yang med/_/lus kyi gzings pas bcings pa'i sems can bdag gis dgrol/_/shes rab 
[\[19a.2\]]'di ni khyad 'phags pha rol phyin pa mchog_/gang zhig 'di la sbyor zhing tshul bzhin chos sems la/_/lus kyi gnod pa bzod cing rab sdang mi byed de/_/mi snyan pa dang smad dang bshung ba'i tshig thos kyang /_/de ni zhe sdang mi 'gyur byams ldan sems kyang dul/_/tha ba 
[\[19a.3\]]rab tu zhe sdang bor 'di sbyin pa dag_/byams pa'i yid du gyur pa 'di ni tshul khrims dag_/bzod pa'i stobs bskyed 'di ni bzod pa dag pa yin/_/sangs rgyas ye shes 'dod nas brtson 'grus phyir zhing skyed/_/sems dang yid rab zhi ba 'di ni bsam gtan dag_/sgra skad 
[\[19a.4\]]mi rnyed 'di ni shes rab dag pa yin/_/mi yi tshig thos nas ni gang chos 'di sems pa/_/de 'dir gnod bzod dag gi skyon la chags pa med/_/bdud dang mu stegs can gyi lta gyur brgya stong gis/_/gnas 'di rnyed dkas sbyor ba 'ong brjod kyang /_/mi skrag zhum pa med cing 
[\[19a.5\]]phyi phyir mthu bskyed de/_/mkhas pa de ni gnod dang sems gnod mtha' yas bzod/_/gang zhig bzod dang brtson 'grus rab gnas ri rab 'dra/_/sems can kun nang dpa' bo de 'dir gnod pa bzod/_/stobs bcu rnams kyi sbyang ba dang ni gnod shes nas/_/byang chub rjes su 
[\[19a.6\]]'gro bas phyi nas lung ston to/_/blo gros rgya mtsho de la thams cad mkhyen par sems bskyed pa rin po che de'i 'bigs pa gang zhe na/_blo gros rgya mtsho 'di la byang chub sems dpa' sems dpa' chen po thams cad mkhyen par sems bskyed pa rin po che des rlom sems su mi byed 
[\[19a.7\]]de/_thams cad mkhyen pa'i sems de la brten par mi byed gnas par mi byed/_len par mi byed/_'dor bar mi byed/_spros par mi byed/_rtog par mi byed/_rnam par rtog par mi byed kyi rnam par rtog par nye bar zhi ba la gnas pa yin te/_de chos zab 
[\[19b\]]
[\[19b.1\]]mo rnams la blos rnam par dpyod do/_/chos zab mo de dag gang zhe na/_'di lta ste/_rten cing 'brel par 'byung ba'i lugs su 'byung ba dang /_rgyu la dmigs pa khong du chud pa dang /_rtag pa ma yin pa dang /_chad pa ma yin pa dang /_mthar lta ba dang bral ba 
[\[19b.2\]]dang /_rang bzhin gyis bdag med pa dang /_bdag ngo bo nyid med pas chos thams cad/_ngo bo nyid med pa dang /_gdod ma nas ma skyes pa dang /_ma byung ba dang /_stong pa nyid la mos pa dang /_mtshan ma med pa la yid ches pa dang /_smon pa med pa la som nyi 
[\[19b.3\]]med pa dang /_mngon par 'du byed pa med pa la de kho na'i blo dang ldan pa dang /_shin tu mi rtag pa nyid dang /_gzugs dbub dang mtshungs pa nyid dang /_tshor ba chu bur dang 'dra ba nyid dang /_'du shes smig rgyu dang mtshungs pa ste gnyis su med pa nyid dang /_'du byed 
[\[19b.4\]]rnams la chu shing dang mtshungs par so sor rtog pa dang /_rnam par shes pa sgyu ma lta bu'i chos nyid dang /_khams rnams g.yo ba med pa nyid dang /_skye mched rnams phan tshun du shes pa med pa nyid dang /_sems gnas pa med pa dang /_nga rgyal yid la mi byed pa dang /_
[\[19b.5\]]lhag par byed pa lhag par mi byed pa dang /_mnyam pa nyid la mnyam pa nyid du rtogs pa dang /_tha dad du bya ba med pa dang /_ro gcig pa dang /_bgrod pa gcig pu'i lam la rab tu gnas pa dang /_lam gyi tshogs shes pa yongs su tshol ba dang /_nges pa'i don gyi don la 
[\[19b.6\]]rton pa dang /_don gyi rjes su zhugs pa'i blo dang /_skad thams cad la skad med par 'jug pa dang /_sgra thams cad la sngon gyi mtha' dang phyi ma'i mtha' yongs su chad par shes pa dang /_don dang tshig 'bru gnyis su med pa la 'jug pa shes pas don brjod du med 
[\[19b.7\]]par rtogs pa dang /_sdug bsngal shes pa ngar 'dzin pa med pa dang /_kun 'byung ba shes pa de shin tu zad pa dang /_'gog pa shes pa sgro btags pa med pa dang /_lam shes pa 'dus byas dang /_'dus ma byas mnyam pa nyid du 'jug pa dang /_lus la zhugs pa'i 
[\[20a\]]
[\[20a.1\]]dran pa sngon gyi mtha' dang /_phyi ma'i mthar 'pho ba med pa dang /_tshor ba la zhugs pa'i dran pa skye ba dang 'jig par mi gnas pa dang /_sems la zhugs pa'i dran pa dmigs pa la shin tu brtags pa dang /_chos la zhugs pa'i dran pa chos kyi 
[\[20a.2\]]dbyings la ma yin pa dang /_yang dag par spong ba mnyam pas mnyam pa dang /_rdzu 'phrul gyi rkang pa sems la dbang sgyur bar gyur pa dang /_dad pa'i dbang po chags pa thams cad las shin tu 'das pa dang /_brtson 'grus kyi dbang po dben pas nges par byung ba dang /_
[\[20a.3\]]dran pa'i dbang po dran pa med pa dang /_ting nge 'dzin gyi dbang po yid la byed pa med pa dang /_shes rab kyi dbang po spros pa las shin tu 'das pa dang /_dad pa'i stobs gzhan gyi dring mi 'jog pa dang /_brtson 'grus kyi stobs dmigs pa rtogs pa med pa dang /_dran 
[\[20a.4\]]pa'i stobs nyams pa med pa dang ldan pa dang /_ting nge 'dzin gyi stobs nges par sems par gyur pa dang /_shes rab kyi stobs mi 'khrugs pa'i rgyu 'thun pa dang /_dran pa yang dag byang chub kyi yan lag dran pa med cing brjed pa med pa dang /_chos rnam par 
[\[20a.5\]]'byed pa yang dag byang chub kyi yan lag chos thams cad mnyam pa nyid du 'jug pa dang /_brtson 'grus yang dag byang chub kyi yan lag len pa med cing 'dor ba med pa dang /_dga' ba yang dag byang chub kyi yan lag dba' rlabs med pa dang /_rab tu sbyangs pa yang dag 
[\[20a.6\]]byang chub kyi yan lag lus dang sems la zhugs pa dang /_ting nge 'dzin yang dag byang chub kyi yan lag mnyam pa nyid khong du chud pa dang /_btang snyoms yang dag byang chub kyi yan lag gnyis dang bral ba dang /_yang dag pa'i lta ba lta ba thams cad spong ba dang /_yang 
[\[20a.7\]]dag pa'i rtog pa rtog pa dang rnam par rtog pa dang /_yongs su rtog pa thams cad dang bral ba dang /_yang dag pa'i ngag sgra skad thams cad mnyam pa nyid la 'jug pa dang /_yang dag pa'i las kyi mtha' lus dang /_sems kyi las dang bral ba dang /_yang dag pa'i 'tsho ba tshol ba 
[\[20b\]]
[\[20b.1\]]thams cad rgyun bcad pa dang /_yang dag pa'i rtsol ba 'deg pa med cing 'jog pa med pa dang /_yang dag pa'i dran pa dge ba dang mi dge ba'i rnam par rig pa la mi 'jug pa dang /_yang dag pa'i ting nge 'dzin sems kyi dmigs pa mnyam pa nyid la 'jug pa dang /_zhi 
[\[20b.2\]]ba zhi gnas kyi mthar song ba dang /_lhag mthong lta ba rnam par dag pa dang /_skye ba med pa'i don mi rtag pa'i don dang /_gdod ma nas skye ba med pa'i don sdug bsngal gyi don dang /_rgyu ba med pa'i don bdag med pa'i don dang /_nye bar zhi ba'i don zhi ba'i don dang /_dul bas sbyin pa 
[\[20b.3\]]dang /_bsil ba'i dngos por gyur pa'i tshul khrims dang /_zad pa'i chos dang ldan pa'i bzod pa dang /_shin tu rnam par phye bas rnam par 'byed pa'i brtson 'grus dang /_nad nye bar zhi ba'i bsam gtan dang /_yang dag pa ji lta ba bzhin du rab tu shes pa'i mtshan nyid kyi 
[\[20b.4\]]shes rab dang /_sems can gdod ma nas rnam par dag pa'i byams pa dang /_nam mkha' dang mtshungs pa'i snying rje dang /_dga' ba med pa'i dga' ba dang /_rtsod pa thams cad rgyun bcad pa'i btang snyoms dang /_chos thams cad 'khor gsum yongs su dag pa dang /_
[\[20b.5\]]sngon gyi mtha' nas stong pa dang /_phyi ma'i mthar dben pa dang /_da ltar byung ba na bdag med pa'o/_/blo gros rgya mtsho de ltar gang chos zab mo rgyun chad pa tshig 'bru dang bral ba nam mkha' dang mtshungs pa/_'di lta bu 'di dag rtogs pa dang khong du chud pa dang 'jug pa shes pa la 
[\[20b.6\]]dpyod pa dang /_sems pa dang 'jal ba dang bgrang ba dang /_nye bar rtog pa dang nan tan byed pa 'di ni thams cad mkhyen par sems bskyed pa rin po che de 'bigs pa'o/_/de ltar thams cad mkhyen par sems bskyed pa rin po che de phigs na/_chos thams cad la dbang 
[\[20b.7\]]sgyur ba nyid lhun gyis grub pa nyid du 'thob par 'gyur ro/_/blo gros rgya mtsho 'di lta ste dper na/_zla ba dang nyi ma'i gzhal med khang lhun gyis grub par rnam par rgyu zhing 'dzam bu'i gling thams cad du/_snang bar byed kyang lha'i bu nyi ma dang zla ba 'di snyam du bdag cag 'gro'am 
[\[21a\]]
[\[21a.1\]]'on te ldog snyam du mi sems par sems can rnams kyi bsod nams kyi 'bras bu rnam par smin pas de dag 'gro'o/_/blo gros rgya mtsho de bzhin du rab tu phigs pa'i shes pa dang ldan pa'i byang chub sems dpa' sems dpa' chen po yang lhun gyis grub 
[\[21a.2\]]par sangs rgyas kyi zhing tshad med pa dag na sems can gyi don byed kyang byang chub sems dpa' sems dpa' chen po de ni yang mngon par 'du byed pa med par bya ba de dag kun tu ston to/_/blo gros rgya mtsho de la byang chub sems dpa'i 'bigs pa shes pa gang yin pa de ni/_bsam 
[\[21a.3\]]gtan gyi pha rol tu phyin pa dang /_shes rab kyi pha rol tu phyin par yongs su btsal bar bya'o/_/de ci'i phyir zhe na/_byang chub sems dpa' mnyam par bzhag na lhag mthong gi chos rnams mthong gi mnyam par ma bzhag pas ni ma yin no/_/de'i mthong ba gang yin pa de 
[\[21a.4\]]ni shes rab ste/_shes rab des mngon sum du 'gyur ro/_/gang mngon sum du 'gyur zhe na/_chos rnams kyi yang dag pa'i mtshan nyid la mngon sum du 'gyur ro/_/chos rnams kyi yang dag pa'i mtshan nyid gang zhe na/_mtshan nyid kyi gzhi de la kun tu mi spyod pa'o/_/
[\[21a.5\]]chos rnams kyi mtshan nyid kyi gzhi gang zhe na/_'di lta ste rnam par rig pa ni chos rnams kyi mtshan nyid kyi gzhi'o/_/rnam par rig pa de'i yang dag pa ji lta ba'i mtshan nyid gang yin pa de nyid ni chos rnams kyi yang dag pa'i mtshan nyid ces bya'o/_/gang gi tshe tshor ba thams 
[\[21a.6\]]cad rgyun bcad par gyur pa de'i tshe snang bar yang mi byed/_mi snang bar mi byed do/_/de la snang ba ni gang /_mi snang ba ni gang zhe na/_snang ba zhes bya ba ni skye ba'o/_/mi snang ba zhes bya ba ni 'gag pa'o/_/gang gi tshe snang bar yang mi byed mi snang bar yang mi byed pa de'i tshe/_skye bar 
[\[21a.7\]]yang mi byed 'gag par yang mi byed do/_/gang gi tshe skye bar yang mi byed 'gag par yang mi byed pa de'i tshe chos nyid la gnas pa yin te chos kyi dbyings 'khrugs par mi byed/_de bzhin nyid las mi g.yo/_yang dag pa'i mtha' 'jig par mi byed do/_/de la chos kyi dbyings zhes bya ba ni 
[\[21b\]]
[\[21b.1\]]rten cing 'brel par 'byung ba rjes su rtogs pa'o/_/de bzhin nyid ni de kho na'i mtshan nyid khong du chud pa'o/_/yang dag pa'i mtha' ni gnyis su med pa'i yang dag par mngon par rtogs pa'o/_/blo gros rgya mtsho de ltar mngon sum du shes pa rig pa'i byang chub sems dpa' sems 
[\[21b.2\]]dpa' chen po ni shin tu phigs pa shes pa zhes bya'o/_/sbyang ba dang gnod pa dang nges par 'bigs pa'i le'u 'di/_bcom ldan 'das kyis bshad pa'i tshe/_lha dang mi'i skye dgu'i srog chags khrag khrig phrag bcu gnyis kyis bla na med pa yang dag par rdzogs pa'i byang chub tu 
[\[21b.3\]]sems bskyed do/_/srog chags khri drug stong gis bzod pa rab tu thob par gyur to/_/de nas de'i tshe bcom ldan 'das kyis tshigs su bcad pa 'di dag gsungs so/_/chos kun nges par rtogs pa yi/_/byang chub sems ni sgrogs par byed/_/de tshe des rtogs ye shes 
[\[21b.4\]]kyis/_/chos rnams kun la chags pa med/_/zab mo'i chos rnams khong du chud/_/mkhas pa skrag par 'gyur ba med/_/skrag med kun tu 'jigs med pas/_/khyad par 'phags par 'gyur ba yin/_/rgyu la dmigs pa'i tshul gyis ni/_/brten pa'i chos rnams khong 
[\[21b.5\]]du chud/_/shes rab ldan de rjes 'thun byed/_/mtha' lta ba ni mi 'dzin to/_/rtag pa dang ni chad pa la/_/blo ni thogs pa yod ma yin/_/yang dag mtha' ni bsam yas pa'i/_/dbu ma'i mtha' ni rtogs par 'gyur/_/bdag gis mtha' yi rang bzhin gyis/_/chos 
[\[21b.6\]]rnams bdag med ngo bo nyid/_/chos kun de yi rang bzhin te/_/gdod nas ma skyes 'gag pa med/_/skyes pa med cing 'byung ba med/_/stong pa gzung med dri ma med/_/mtshan ma med cing spros pa med/_/nam mkha' dang ni mtshungs shing 'dra/_/de dag sems kyis mi smon par/_/
[\[21b.7\]]'dod cing chags pa rnam par spangs/_/gzugs kyi rang bzhin mngon sum du/_/dbub lta bur rab tu shes/_/tshor ba chu bur 'dra ba ste/_/'du shes smig rgyu'i mtshan nyid do/_/'du byed chu shing snying po 'dra/_/rnam par shes pa sgyu ma 'dra/_/khams bzhi g.yo ba med pa ste/_/
[\[22a\]]
[\[22a.1\]]nam mkha' mtshungs pa'i khams yin no/_/gang dag skye mched thams cad ni/_/bems po phan tshun spyod yul lo/_/sems ni nang na ma yin te/_/phyi rol du yang mi dmigs so/_/yid la nga yi yod ma yin/_/rnam par shes pa gnas pa med/_/chos 
[\[22a.2\]]rnams yid la mi byed de/_/lhag par byed pa rnam par spong /_/chos rnams thams cad mnyam nyid du/_/yang dag nyid du khong du chud/_/tha dad med cing ro gcig ste/_/gcig pu bgrod lam mnyam pa nyid/_/lam gyi shes pa rab tu rtogs/_/nges pa'i don gyi don rnams 
[\[22a.3\]]mthong /_/blo ni don gyi rjes su zhugs/_/skad ni skad med khong du chud/_/sgra rnams kun la sngon mtha' dang /_/phyi ma'i mtha' mar yongs su gcod/_/don dang tshig 'bru rnams la mkhas/_/chos rnams gnyis su med par rtogs/_/brjod du med pa'i don la ni/_/'di 
[\[22a.4\]]nyid yang dag khong du chud/_/skye ba med par sdug bsngal shes/_/kun 'byung ba la mnyam pa'i blo/_/'gog pa shes pa zad par bstan/_/lam shes pa ni 'dus ma byas/_/lus dang tshor ba sems dang ni/_/chos la chos su rjes su rtogs/_/dran med yid la byed med pa'i/_/
[\[22a.5\]]dran pa nye bar gzhag pa ston/_/chos kyi dbyings ni dbyings min par/_/yang dag nyid ni mnyam pas mnyam/_/spong bas spang du med pa ni/_/yang dag spong bar rab tu bstan/_/sems la dbang ni thob pa yi/_/rdzu 'phrul rkang pa rab tu bstan/_/chags pa kun las rab 
[\[22a.6\]]'das pa/_/de ni dad pa'i dbang po yin/_/chos rnams thams cad rnam dben pa/_/de ni brtson 'grus dbang po yin/_/dran pa med cing dran 'jug pa/_/de ni dran pa'i dbang po yin/_/chos rnams yid la mi byed pa/_/de ni ting 'dzin dbang po yin/_/spros las shin 
[\[22a.7\]]tu rab 'das pa/_/de ni shes rab dbang po yin/_/yang dag nyid ni rtogs nas de/_/gzhan gyi dad pas 'gro ma yin/_/sems ni g.yo ba yod min pa/_/dad pa'i stobs ni 'di 'dra'o/_/yang dag shes las nyams pa med/_/dran pa'i stobs ni 'di 'dra'o/_/ting nge 'dzin 
[\[22b\]]
[\[22b.1\]]gyi stobs mdzod ni/_/des par sems la dga' ba yin/_/mi rtog rnam par mi rtog pa/_/shes rab stobs ni 'di 'dra'o/_/chos rnams rtogs pa'i don du ni/_/byang chub yan lag rab tu bstan/_/mnyam ste mi mnyam med pa'i chos/_/yang dag lta ba yin zhes 
[\[22b.2\]]brjod/_/gnyis med chos la bsgom pa ni/_/skye ba med pa'i lam bsgom yin/_/skye ba med pa mi rtag don/_/'byung ba med pa sdug bsngal te/_/rgyu ba med pa bdag med don/_/zhi don nye bar zhi ba'i gnas/_/dul ba'i sems ni sbyin pa yin/_/zhi ba'i sems ni tshul 
[\[22b.3\]]khrims ldan/_/zad pa'i chos rtogs bzod pa yin/_/brtson 'grus rnam par phye bas rtogs/_/shin tu zhi ba'i bsam gtan te/_/shes rab yang dag rab shes pa/_/sems can gdod nas rnam dag don/_/byams pa zhes ni brjod pa yin/_/snying rje nam mkha' 'dra 
[\[22b.4\]]ba ste/_/dga' ba spyod pa dga' ba yin/_/rtsom pa thams cad rgyun chad pa/_/btang snyoms zhes ni rab tu bstan/_/'khor gsum yongs su chad par ni/_/chos rnams thams cad rab tu shes/_/chos rnams nges par 'bigs 'di ni/_/lta ba'i mdud pa gcod pa yin/_/
[\[22b.5\]]bsam gtan shes rab gang yin pa/_/der ni nges par 'bigs pa bstan/_/tshad med pa la 'jug pa ni/_/chos shes pa zhes brjod pa yin/_/gnod pa bzod pa dang nges par 'bigs pa zhes bya ba'i le'u ste gnyis pa'o//_//de nas bcom ldan 'das 
[\[22b.6\]]kyis byang chub sems dpa' sems dpa' chen po blo gros rgya mtsho la bka' stsal pa/_blo gros rgya mtsho de ltar na gang gi tshe byang chub sems dpa' sems dpa' chen po dag pa dang yongs su dag par 'gyur te/_bsam pa bcos ma ma yin zhing sems can thams cad kyis gnod par byas kyang 
[\[22b.7\]]zhe 'gras pa med la/_shin tu nges par phigs pa'i ye shes su gyur cing /_shes rab rnam par gdon mi za ba thob pa de'i tshe/_shin tu dkar ba dri ma med pa'i phyag rgya'i ting nge 'dzin gyi rtsa ba'i gnas la rab tu gnas pa yin no/_/de la ting nge 'dzin 'di'i rtsa ba'i gnas gang zhe na/_
[\[23a\]]
[\[23a.1\]]'di lta ste/_sems can thams cad la zhe sdang med pa'i snying rje chen po'o/_/de sems can thams cad kyis bsti stang du byas kyang khengs par mi 'gyur/_sems can thams cad kyis bsti stang du ma byas kyang dud par mi 'gyur ro/_/khengs pa med pa dang 
[\[23a.2\]]dud pa med pa de ni shes pa las nges par byung ba yin gyi nga rgyal las nges par byung ba ni ma yin no/_/khengs pa med pa dang dud pa med pa de ni chos dang ldan pa yin gyi gti mug dang ldan pa ni ma yin no/_/chos thams cad shes pa las nges par byung bas ye shes sngon du 'gro ba'i 
[\[23a.3\]]lus kyi las dang ldan pa yin/_ye shes sngon du 'gro ba'i ngag gi las dang ldan pa yin/_ye shes sngon du 'gro ba'i yid kyi las dang ldan pa yin te/_de lus sam ngag gam yid kyi las gang byed kyang de dag thams cad ye shes sngon du 'gro zhing ye shes kyi rjes su 'brang ngo /_/de la 
[\[23a.4\]]byang chub sems dpa'i lus kyi las ye shes sngon du 'gro ba gang zhe na/_gang gzugs kyi las kun tu bstan pas sems can rnams yongs su smin par byed 'dul bar byed do/_/spyod lam ji lta bus sems can rnams 'dul bar 'gyur ba de lta bu nyid du de'i spyod lam lhun gyis grub 
[\[23a.5\]]cing yongs su brtags pa med par kun tu gnas so/_/lus kyi skyon dang /_lus la chags pa dang /_lus kyi 'gyur ba dang /_lus kyi tshul 'chos pa dang /_lus kyi 'khrugs pa dang /_lus kyi yongs su rtogs pa gang yin pa de dag byang chub sems dpa' des yang dag 
[\[23a.6\]]par bcom pa yin te/_shing ta la'i mgo gcad pa bzhin du rtsa ba nas chad nas ma 'ongs pa na mi skye ba'i chos can du 'gyur ro/_/de lus yongs su dag pa yin te lus mtshan nyid kyis legs par brgyan pa dang /_lag pa dang rkang pa 'jam zhing mnyen pa dang /_bsod nams 
[\[23a.7\]]kyi rgyu 'thun pa'i lus shin tu rnam par phye ba dang /_dbang po ma tshang ba med pa dang /_yan lag dang nying lag thams cad yongs su rdzogs pa yin yang gzugs kyis rgyags shing dregs pa med pa yin te/_lus che ba'i tshul dang ldan pa ma yin no/_/de chos 'dzin pa nye bar 
[\[23b\]]
[\[23b.1\]]bzung nas sems can ji tsam du dman pa gzugs ma tshang ba rnams la yang 'dud do/_/rab tu 'dud do/_/de rang gis lus kyi chos nyid kyis sems can thams cad kyi lus kyi chos mnyam pa nyid du shes pa la 'jug go/_/de lus la lus kyi chos nyid shes nas chos kyi lus yin gyi zang 
[\[23b.2\]]zing gi lus ma yin no/_/de la lus kyi chos nyid gang zhe na/_gang bsam gtan gyi zas za ba yin te/_zang zing gi zas za ba ma yin te/_'jig rten dang 'thun par bya ba dang sems can la snying brtse ba'i phyir zas za'i/_lus nyam chung ba'i phyir ni ma yin no/_/de chos kyi lus su gyur 
[\[23b.3\]]nas chos kyis srog 'tsho'i zang zing gis srog 'tsho ba ni ma yin no/_/de la chos kyis srog 'tsho ba gang zhe na/_gang srog gi phyir yang bya ba ma yin par mi byed pa dang /_'phags pa'i tshul las mi 'da' ba'o/_/de la 'phags pa rnams kyi tshul gang zhe na/_'di lta ste/_chags 
[\[23b.4\]]pa med pa dang /_sdang ba med pa dang /_rmongs pa med pa dang /_nyon mongs pa thams cad dang bral ba dang /_ji ltar bslab pa bcas pa bzhin du kun tu bsrung ba dang /_sbed pa dang rab tu gnas pa 'di ni 'phags pa rnams kyi tshul zhes bya'o/_/de la byang chub sems 
[\[23b.5\]]dpa' ye shes sngon du 'gro ba'i lus kyi las dang ldan pas mngon par shes pa dang /_rdzu 'phrul gyi stobs thams cad dang ldan pa yin te/_de lhun gyis grub par sangs rgyas kyi zhing thams cad du snang bar byed cing sangs rgyas kyi zhing de dag na sems can de dag gi_/gzugs dang 
[\[23b.6\]]mtshan dang gzi brjid dang rgyan rnams ci 'dra bar byang chub sems dpa' de'i yang lhun gyis grub cing yongs su brtags pa med par de 'dra bar gnas so/_/de 'od bkod pa'i lus dang ldan pa yin te/_de gang gi tshe lus las 'od rab tu gtong ba de'i tshe sangs rgyas kyi zhing grangs med dpag tu 
[\[23b.7\]]med pa rnams snang bas khyab par byed do/_/de'i 'od de ni bde ba skyed pa ste/_sems can dmyal ba ngan song ba'i sems can thams cad bde bar byed pa'o/_/de'i 'od de ni bde ba la reg pa byed pa ste/_nyon mongs pas gdungs pa'i sems can thams cad rab tu zhi bar byed pa'o/_/
[\[24a\]]
[\[24a.1\]]de'i 'od de ni rab tu sim par byed pa ste/_sems can rnams kyi lus dang sems dga' ba bskyed pa'o/_/de lus nyid kyi sems can rnams la sangs rgyas kyi mdzad pa byed de/_'di ni byang chub sems dpa'i lus kyi las ye shes sngon du 'gro ba'o/_/
[\[24a.2\]]blo gros rgya mtsho de la byang chub sems dpa'i ngag gi las ye shes sngon du 'gro ba gang zhe na/_blo gros rgya mtsho 'di la byang chub sems dpa' ni tshig 'khrul pa'i skyon thams cad spangs par ngag gi las 'byung ngo /_/blo gros rgya mtsho de la tshig 'khrul pa'i skyon de dag gang zhe na/_
[\[24a.3\]]blo gros rgya mtsho byang chub sems dpa' ni tshig 'khrul pa'i skyon drug cu rtsa bzhi dang bral zhing rnam par spangs par ngag gi las 'byung ste/_drug cu rtsa bzhi gang zhe na/_blo gros rgya mtsho 'di la byang chub sems dpa' ni tshig rtsub po med pa yin/_tshig rnyog pa med pa yin/_gyo mo'i sgra lta bu 
[\[24a.4\]]med pa yin/_grum pa'i sgra lta bu med pa yin/_sgra ha cang che ba ma yin/_sgra ha cang chung ba ma yin/_sgra ha cang drag po ma yin/_tshig brlang po med pa yin/_tshig dib dib po med pa yin/_tshig cal cal po med pa yin/_tshig tab tab po med pa yin/_khas bub 
[\[24a.5\]]pa'i tshig lta bu med pa yin/_tshig nyams pa med pa yin/_zur dbyung dgos pa'i tshig med pa yin/_tshig zhum pa med pa yin/_tshig sub sub po med pa yin/_byis pa'i tshig lta bu med pa yin/_tshig nog nog po med pa yin/_'bar bar byed pa'i tshig med pa yin/_
[\[24a.6\]]co 'dri ba'i tshig med pa yin/_dus mi shes pa'i tshig med pa yin/_tshod mi shes pa'i tshig med pa yin/_'dod chags kyis rjes su chags pa'i tshig med pa yin/_zhe sdang gis zhe 'gras pa'i tshig med pa yin/_gti mug gis rmongs shing lkugs pa'i tshig med pa 
[\[24a.7\]]yin/_dman pa'i tshig med pa yin/_mi 'thun pa dang brnyas pa'i tshig med pa yin/_'byed par byed pa'i tshig med pa yin/_g.yo dang 'dres pa'i tshig med pa yin/_nga rgyal gyis khengs pa'i tshig med pa yin/_khyad du gsod pa'i tshig med pa yin/_ngo za ring 
[\[24b\]]
[\[24b.1\]]gi tshig med pa yin/_tshig mi snyan cing zher 'debs pa'i tshig med pa yin/_med pas gleng ba'i tshig med pa yin/_'khrul cing gshe ba'i tshig med pa yin/_yang dag pa ma yin pa'i tshig med pa yin/_'phral du [{]brdzun [,]rdzun [}]smra ba'i tshig med pa yin/_phra ma'i tshig 
[\[24b.2\]]med pa yin/_ngag rtsub po'i tshig med pa yin/_tshig kyal pa'i tshig med pa yin/_mdza' bo dang 'byed pa'i tshig med pa yin/_ha cang rno ba'i tshig med pa yin/_ha cang mnyen pa'i tshig med pa yin/_phal pa'i tshig med pa yin/_kun tu ma bsrungs pa'i tshig med 
[\[24b.3\]]pa yin/_dus las lhag par smra ba'i tshig med pa yin/_gnod sems 'bar ba'i tshig med pa yin/_'thab pa dang rtsod pa dang 'gyed pa'i tshig med pa yin/_thob kyis 'jal ba'i tshig med pa yin/_tshig 'gyur ba med pa yin/_tshig mi brtan pa med pa yin/_mu cor 
[\[24b.4\]]smra ba'i tshig med pa yin/_gar gyi ltad mo'i tshig lta bu med pa yin/_chos dang 'gal ba'i tshig med pa yin/_gsang 'phel ba'i tshig med pa yin/_sems can la gnod pa'i tshig med pa yin/_bdag la stod pa'i tshig med pa yin/_gzhan la smod pa'i tshig med pa 
[\[24b.5\]]yin/_'phya ba dang sting ba'i tshig med pa yin/_sangs rgyas dang chos dang dge 'dun la 'gal ba'i tshig med pa yin/_'phags pa la skur pa 'debs pa'i tshig med pa yin/_ngo mi chod pa'i tshig med pa yin/_tshig 'khrul pa'i skyon thams cad dang bral ba'i tshig nyid 
[\[24b.6\]]ni tshig drug cu rtsa bzhi pa yin te/_blo gros rgya mtsho byang chub sems dpa' ngag gi las ni tshig 'khrul pa'i skyon drug cu rtsa bzhi po de dag dang bral zhing yongs su dag par 'byung ngo /_/de'i ngag de ni phyad par lung ston pa dang /_yang dag par lung ston pa dang /_de kho na lung 
[\[24b.7\]]ston pa dang /_bden pa rnam par dgod pa lung ston pa dang /_bden pa'i rjes su 'brang ba dang /_sems can thams cad kyi skad la 'jug pa dang /_sems can thams cad kyi bsam pa lung ston pa dang /_sems can thams cad tshim par byed pa dang /_sems can 
[\[25a\]]
[\[25a.1\]]thams cad kyi dbang po skul bar byed pa dang /_nyon mongs pa thams cad rab tu zhi bar byed pa dang /_sangs rgyas kyi byin gyis brlabs pa dang /_chos dang mi 'gal ba dang /_bsod nams kyi rgyu 'thun pa shin tu rnam par phye ba dang /_zla ba ltar dri ma 
[\[25a.2\]]med cing snyan pa dang /_'dod chags kun tu skyed pa ma yin pa dang /_tshar gcad nas yon tan smra ba dang /_zhe sdang mi skyed pa dang /_zab cing gting dpag dka' ba dang /_gti mug kun tu mi skyed pa dang /_phyogs bcur go bar byed cing rgyas par 'gengs pa dang /_tshig don 
[\[25a.3\]]med pa ma yin pa dang /_thams cad kyi rjes su zhugs pa dang /_mngon par 'du bya ba med pa'i mtshan nyid du 'byung ste/_blo gros rgya mtsho 'di ni byang chub sems dpa'i ngag gi las ye shes sngon du 'gro ba'o/_/blo gros rgya mtsho de la byang chub sems dpa'i yid kyi las ye shes 
[\[25a.4\]]sngon du 'gro ba gang zhe na/_blo gros rgya mtsho 'di la byang chub sems dpa' sems dpa' chen po sems kyi 'jug pa gcig gis sems can thams cad kyi sems kyi spyod pa dang g.yo ba rnams rab tu shes so/_/mnyam par bzhag kyang spyod lam thams cad kun tu ston cing ting nge 'dzin 
[\[25a.5\]]de las ldang ba'ang med do/_/de'i sems kyi las ni bdud thams cad kyis kyang mi shes so/_/de'i sems kyi 'jug pa ni nyan thos dang rang sangs rgyas thams cad kyis kyang mi shes so/_/byang chub sems dpa' de ni bdag la gnod par bya ba dang /_gzhan la gnod par bya ba dang /_
[\[25a.6\]]gnyi ga la gnod par bya ba mi sems so/_/de'i sems dang yid dang rnam par shes pa ni chos gang la yang thogs pa med do/_/de chos thams cad rig par ye shes mthong ba skye'o/_/sems dang yid dang rnam par shes pa des rig pa med par tshor ba yang so sor myong la/_sangs 
[\[25a.7\]]rgyas kyi chos rnams yongs su ma rdzogs kyi bar du tshor ba 'gog pa mngon sum du yang mi byed de/_blo gros rgya mtsho 'di ni byang chub sems dpa'i yid kyi las ye shes sngon du 'gro ba'o/_/blo gros rgya mtsho 'di ni shin tu dkar ba'i dri ma med pa'i phyag rgya'i ting nge 'dzin de'i rtsa ba'i gnas te/_
[\[25b\]]
[\[25b.1\]]'di lta ste/_ye shes sngon du 'gro ba'i lus kyi las dang /_ye shes sngon du 'gro ba'i ngag gi las dang /_ye shes sngon du 'gro ba'i yid kyi las so/_/blo gros rgya mtsho gang gi tshe/_byang chub sems dpa' sems dpa' chen po ye shes sngon du 'gro ba'i lus dang ngag dang yid kyi 
[\[25b.2\]]las rnams dang ldan par gyur pa de'i tshe shin tu dkar ba'i dri ma med pa'i phyag rgya'i ting nge 'dzin 'di rab tu 'thob bo/_/blo gros rgya mtsho de la chos bcu shin tu dkar ba'i phyir ting nge 'dzin 'di ni shin tu dkar ba zhes bya ste/_chos bcu po de dag gang zhe na/_'di lta ste/_bsam 
[\[25b.3\]]pa dang lhag pa'i bsam pa yongs su dag pas 'jug pa'i spyod pa shin tu dkar ba yin/_pha rol tu phyin pa drug yongs su dag pas byang chub sems dpa'i spyod pa shin tu dkar ba yin/_dge ba'i chos thams cad yongs su dag pas dkar po rnam par mthong ba'i spyod pa shin tu rnam 
[\[25b.4\]]par dag pa yin/_gtan pa med pa'i mchod sbyin byed pa yongs su dag pas mtshan dang dpe byad bzang po yongs su rdzogs par byed pa'i spyod pa shin tu dkar ba yin/_ji ltar thos pa'i chos bsgrub cing gzhan la go bar byed pa la mkhas pa yongs su dag pas gzungs dang spobs pa rab 
[\[25b.5\]]tu 'thob pa'i spyod pa shin tu dkar ba yin/_'khrul pa dang /_sgrib pa dang chod pa dang kun nas ldang ba thams cad dang bral ba yongs su dag pas dran pa dang /_ting nge 'dzin dang /_g.yeng ba med pa'i shes pa shin tu dkar ba yin/_bag yod pa yongs su dag pas byang chub kyi phyogs 
[\[25b.6\]]kyi chos shes pa shin tu dkar ba yin/_sems dang yid dang rnam par shes pa yongs su dag pas zhi gnas dang lhag mthong shes pa shin tu dkar ba yin/_phyogs dang mi 'thun pa'i phyogs dang rgyun chad pa dang chags pa las/_shin tu 'das pa yongs su dag pas sa bcu gnon pa'i 
[\[25b.7\]]ye shes shin tu dkar ba yin/_mi dge ba'i chos thams cad spang ba'i phyir dge ba'i chos thams cad yongs su dag pas byang chub kyi/_snying po'i rgyan gyi ye shes shin tu dkar ba yin te/_blo gros rgya mtsho chos bcu po de dag shin tu dkar ba'i phyir ting nge 'dzin 'di shin tu dkar 
[\[26a\]]
[\[26a.1\]]ba zhes bya'o//_//'phags pa blo gros rgya mtshos zhus pa/_bam po gsum pa/_blo gros rgya mtsho ci'i phyir dri ma med pa'i phyag rgya zhes bya zhe na/_blo gros rgya mtsho nyi shu po 'di dag ni dri ma med pa'i phyag rgya'i sgo yin te/_de dag gis 
[\[26a.2\]]ni ting nge 'dzin 'di dri ma med pa'i phyag rgya zhes bya'o/_/nyi shu po de dag gang zhe na/_'di lta ste/_ngar 'dzin pa yongs su dag pas nang yongs su dag pa dri ma med pa'i phyag rgya dang /_nga yir 'dzin pa yongs su dag pas phyi yongs su dag pa dri ma med pa'i phyag rgya dang /_lta bar song ba 
[\[26a.3\]]thams cad yongs su dag pas 'jig tshogs kyi ngo bo nyid yongs su dag pa dri ma med pa'i phyag rgya dang /_gdod ma nas yongs su dag pa'i phyir sems can thams cad bdag med pa yongs su dag pa dri ma med pa'i phyag rgya dang /_ro gcig pa'i phyir chos thams cad mnyam pa nyid du rtogs pa 
[\[26a.4\]]yongs su dag pa dri ma med pa'i phyag rgya dang /_rnam par thar pa thams cad yongs su dag pa'i phyir stong pa nyid dang /_mtshan ma med pa dang /_smon pa med pa yongs su dag pa dri ma med pa'i phyag rgya dang /_shin tu yongs su dag pa'i phyir nam mkha' yongs su dag pa dri ma med pa'i 
[\[26a.5\]]phyag rgya dang /_tha dad du bya ba med pa'i phyir sems can gyi khams dang chos kyi dbyings yongs su dag pa dri ma med pa'i phyag rgya dang /_rang gi mngon par shes pa yongs su dag pa'i phyir mngon sum du legs par mthong ba yongs su dag pa dri ma med pa'i phyag rgya dang /_rtag tu snang ba yongs 
[\[26a.6\]]su dag pa'i phyir nyi ma'i dkyil 'khor ltar rab tu gsal ba yongs su dag pa dri ma med pa'i phyag rgya dang /_chags pa thams cad dang bral ba yongs su dag pa'i phyir dus gsum la chags pa med pa'i ye shes mthong ba yongs su dag pa dri ma med pa'i phyag rgya dang /_rnam par shes pa dang 
[\[26a.7\]]ye shes gnas pa med pa'i phyir rnam par rig pa'i sgo yongs su dag pa dri ma med pa'i phyag rgya dang /_'dus byas kyi ngo bo nyid yongs su dag pa'i phyir 'dus ma byas yongs su dag pa dri ma med pa'i phyag rgya dang /_rkyen shin tu brtags pa'i phyir rten cing 'brel par 'byung ba rtogs pa yongs su 
[\[26b\]]
[\[26b.1\]]dag pa dri ma med pa'i phyag rgya dang /_yang dag par shes pa rdzi ba med pa yongs su dag pa'i phyir stobs dang mi 'jigs pa dang /_sangs rgyas kyi chos kyi rjes su 'gro ba yongs su dag pa dri ma med pa'i phyag rgya dang /_sngon yongs su sbyang ba byas pa yongs su dag pa'i phyir/_
[\[26b.2\]]sangs rgyas kyi chos rtogs pa'i mtshan nyid yongs su dag pa dri ma med pa'i phyag rgya dang /_sems can thams cad yongs su mi gtong ba'i phyir byams pa chen po dang snying rje chen po yongs su dag pa dri ma med pa'i phyag rgya dang /_mtha' thams cad dang bral ba yongs su dag pa'i phyir/_
[\[26b.3\]]bdud dang phyir rgol ba bcom pa yongs su dag pa dri ma med pa'i phyag rgya dang /_chos rnams kyi rang bzhin yongs su dag pa'i phyir nyon mongs pa'i bag chags kyi mtshams sbyor ba thams cad yang dag par 'joms pa yongs su dag pa dri ma med pa'i phyag rgya dang /_yang dag par blangs pa 
[\[26b.4\]]yongs su rdzogs par byed pa yongs su dag pa'i phyir sems kyi skad cig gcig gis sangs rgyas kyi chos thams cad kyi sgo rtogs pa yongs su dag pa dri ma med pa'i phyag rgya ste/_blo gros rgya mtsho dri ma med pa'i phyag rgya'i sgo nyi shu po de dag gis ting nge 'dzin 'di dri ma med pa'i phyag rgya zhes 
[\[26b.5\]]bya ste/_blo gros rgya mtsho byang chub sems dpa' byang chub kyi snying po la 'dug nas ting nge 'dzin gang rab tu 'thob pa'i ting nge 'dzin 'di ni shin tu dkar ba dri ma med pa'i phyag rgya zhes bya'o/_/ting nge 'dzin 'di thob ma thag tu shugs chen po ma 'dres pa brgyad 'byung bar 'gyur te/_brgyad gang 
[\[26b.6\]]zhe na/_'di lta ste/_stong gsum gyi stong chen po'i 'jig rten gyi khams 'di thams cad rdo rjer gnas par 'gyur ba 'di ni shugs chen po ma 'dres pa 'byung ba dang po'o/_/shing ljon pa thams cad la lo ma dang /_me tog dang /_'bras bu sna tshogs chags te byang chub kyi shing 
[\[26b.7\]]ga la ba de logs su 'dud cing 'dud la rab tu 'dud de mngon par rab tu 'dud par 'gyur ba dang /_sems can thams cad kyang skad cig de la nyon mongs pa thams cad kyi gnod par mi 'gyur ba dang /_ngan song ba'i sems can thams cad kyis byang chub kyi snying po la 'dug pa'i byang chub 
[\[27a\]]
[\[27a.1\]]sems dpa' mthong ste/_mthong nas kyang bde ba thams cad kyis tshim par 'gyur ba dang /_'jig rten gyi khams thams cad du yang bar gyi 'jig rten gyi khams rnams gser gyi kha dog lta bu'i 'od kyis khyab par 'gyur ba dang /_sa g.yo ba chen po 'jig rten 
[\[27a.2\]]du 'byung bar 'gyur zhing sems can gang la'ang rnam par gnod par mi 'gyur ba dang /_phyogs bcu na bzhugs pa'i sangs rgyas bcom ldan 'das rnams zhal ston cing mi 'jigs pas dbugs 'byin par mdzad de/_ded dpon chen po rgyal bar gyur cig_/rgyal bar gyur cig ces 
[\[27a.3\]]gsung brjod par 'gyur ba dang /_sems kyi skad cig gcig la sangs rgyas kyi chos thams cad chub par 'gyur ba ste/_blo gros rgya mtsho shin tu dkar ba dri ma med pa'i phyag rgya'i ting nge 'dzin thob ma thag tu shugs chen po ma 'dres pa brgyad po de dag 'byung bar 'gyur ro/_/'di 
[\[27a.4\]]ltar ting nge 'dzin 'di'i mthus 'dir yon tan gyi rgyu dpag tu med par yang kun tu snang ngo /_/de nas de'i tshe bcom ldan 'das kyis tshigs su bcad pa 'di dag gsungs so/_/chos 'di dri med dag dge rang bzhin 'od gsal te/_/nam mkha' mtshungs shing mnyam la gdod nas 
[\[27a.5\]]byung ba med/_/ma skyes ma byung gnas pa med cing 'gags pa med/_/'di ni rgyal ba'i phyag rgya dri med g.yo ba med/_/de yi rtsa ba'i gnas ni dbye ba med pa'i gzungs/_/byams pa dang ni snying rje sgom pa zung du 'brel/_/des na 'gro ba kun gyis bkur kyang dga' ba med/_/bsti 
[\[27a.6\]]stang ma byas yi 'chad med de mnyam pa'i blo/_/de ni mnyam pa'i chos las ye shes skyes gyur nas/_/gti mug mun pa thams cad bcom ste rmongs pa med/_/ye shes ldan pa yin gyis nga rgyal ldan pa min/_/nges bsam mnyam chos shes nas shin tu rnam par dag_/mkhas 
[\[27a.7\]]pa lus ngag yid kyis las ni gang byed pa/_/thams cad shes pas byas te 'gro la bde ba byed/_/de lus rnam par dag pa sems can mang pos mthong /_/rgyal ba'i ye shes rdul med bla na med la smon/_/de yi spyod lam rtag tu bsdams te 'khrul pa med/_/lhun gyis grub 
[\[27b\]]
[\[27b.1\]]ste tha mar mi rtog rnam rtog med/_/lus kyi nyes pa mtha' yas ji tsam gang brjod pa/_/de dag de la chad de gdod nas skyes pa med/_/de lus mtshan gyis brgyan te shin tu rnam par phye/_/de yi rkang mthil 'jam zhing bsod nams rnams las byung /_/dbang po thams cad yongs su rdzogs 
[\[27b.2\]]pas lus mdzes kyang /_/mkhas pa gzugs kyis rgyags pas rlom sems byed pa med/_/dman zhing dbul bas sdug bsngal sems can mang po gang /_/de dag la yang gus bcas 'dud cing rab tu 'dud/_/bdag ni chos 'dzin gyur cig snyam ste nga rgyal med/_/chos mnyan 
[\[27b.3\]]des ni byang chub dam pa thob par 'gyur/_/de yis rang gi lus kyi chos nyid shes nas ni/_/de yi sems can kun lus de ltar rtogs pas na/_/de ni chos lus rdul dang bral ba thob 'gyur te/_/zang zing lus min nyon mongs rnams las shin tu grol/_/rtag tu ting 'dzin spyod yul bsam 
[\[27b.4\]]gtan zas can 'gyur/_/gzi brjid chen po la ni zang zing lus mi srid/_/sems can don du kha zas za yi stobs phyir min/_/'chi med don du de ni chos kyis srog kyang 'tsho/_/'phags pa tshul ni rtag bsrung shin tu rab tu zhi/_/'dod chags zhe sdang gti mug shin tu rnam par phye/_/
[\[27b.5\]]bslab pa sbed par gnas shing rgod med 'thun par byed/_/mkhas pa bdag gtong byed kyi sdig pa byed ma yin/_/rdzu 'phrul gyis ni bye ba phrag mang zhing song nas/_/sems can lus dang 'thun par byas te chos kyang ston/_/'gro ba'i gzugs dang mtshan dang rtags ni ci 'dra ba/_/de 
[\[27b.6\]]yi lus ni de lta bu dang mtshungs par 'gyur/_/de yi lus las shin tu rnam dag 'od byung ste/_/des ni phyogs bcu mtha' yas zhing rnams khyab par byed/_/de yi 'od de bsod nams gzi ldan reg na 'jam/_/srog chags nyon mongs gdung ba thams cad zhi bar byed/_/sems 
[\[27b.7\]]dmyal rnams na sems can brgya dag sdug bsngal ba/_/de dag 'od kyis reg ma thag tu bde bar 'gyur/_/lus dang yid kyang dga' bar 'gyur ba rab tu 'thob/_/de ni sems can dmyal las rab tu thar ba'i rgyu/_/'di dag dang ni gzhan yang lus las yongs sbyangs pa/_/
[\[28a\]]
[\[28a.1\]]mtha' yas lus rnams ye shes kyis ni rnam par phye/_/mkhas pa shin tu dul ba sangs rgyas mdzad pa byed/_/rdul bral rnams kyi lus kyi las 'di de 'dra'o/_/de dag tshig ni rnam dag sgra snyan yid du 'ong /_/des ni lha dang lha min 'gro kun tshim par byed/_/
[\[28a.2\]]de smra ba na 'chad pa don med mi 'gyur te/_/theg pa bdud rtsi 'dus byas min 'dir nges par 'byung /_/dag las ngag gis nyes pa nges mang gang yod pa/_/de dag de yi bsod nams dag pas kun tu chad/_/skad rnams mtshungs shing sgra mtshungs gyur pas sems can rnams/_/
[\[28a.3\]]sgra dang ngag las ji snyed kun gyis tshim par byed/_/de yi ngag ni phyad cing mnyam la yang dag min/_/yang dag lung ston bsgribs pa med cing mnyam par bzhag_/tshig gang smras pa de yang de bzhin 'gyur ba ste/_/bden pa'i rjes su 'brang ba'i shes pas shin tu dag_/nyon 
[\[28a.4\]]mongs tha ba med cing 'dod chags rab tu zhi/_/tshar bcad yon tan smra zhing skyon las shin tu grol/_/zab cing gting dpag dka' la shin tu chad pa ste/_/don rnams byed cing zhing stong dag tu khyab par byed/_/rtog pa med par tshig 'di rab tu smra bar byed/_/rang gi ngang gis byung nas 
[\[28a.5\]]ji ltar thar 'gyur smra/_/rtag tu sa bzhin sems can dbang po tshim par byed/_/rnam par spyod byed tshig mchog 'dis ni shes pas byas/_/de yi yid las rtag tu bsgribs med legs par byas/_/sems kyi skad cig gcig gis 'gro ba'i sems rnams shes/_/de ni g.yeng med 
[\[28a.6\]]ting nge 'dzin las nyams pa med/_/khyu mchog de yi rgyu ba bdud kyis shes ma yin/_/de yi sems yid rnam rtog shin tu zab pa ste/_/rang rgyal rnams dang nyan thos kun gyis shes par dka'/_/bdag dang gzhan la rnam par mi 'tshe rjes chags med/_/khong khro med cing khengs 
[\[28a.7\]]pa med cing mnyam pa'i blo/_/mkhas pa de ni 'gro la rigs bzhin shes pa 'jug_/tshor ba ma yin sems pa ma yin rnam rtog min/_/'chi med don du byang chub gnas su phyin bar du/_/tshor ba 'gog la bde bar rtogs pa byed ma yin/_/chos bcu de dag gang la rtag tu dag 
[\[28b\]]
[\[28b.1\]]gyur pa/_/khyu mchog de la ting 'dzin 'di ni mngon du gyur/_/gang tshe 'jug pa'i spyod pa rnam par sbyangs gyur pa/_/dkar po'i lam rnams kun gyis 'phags shing yongs su dag_/sa rnams ji bzhin pha rol phyin pa kun sbyangs te/_/dge ba rgya chen thams cad kyis ni mngon 
[\[28b.2\]]par 'phags/_/bsod nams 'bras bus mtshan kun shin tu rnam par dag_/spobs pas kyang ni gzungs rnams mthar thug med par 'gyur/_/mkhas pa rtag tu thos pa'i chos rnams sgrub par gnas/_/mkhas pa rtag tu dran la mnyam bzhag 'khrul pa med/_/de la kun 
[\[28b.3\]]nas ldang ba rnams dang 'khrul pa ni/_/phra rab mthong bar mi nus sgrib kun rnam par dag_/byang chub phyogs chos rgya chen mtha' yas gang yin pa/_/thams cad de yi bag yod pa la 'du bar 'gyur/_/zhi gnas mthar gyur lhag mthong gis ni rtag tu shes/_/sa bcu po ni 
[\[28b.4\]]gnon par 'gyur zhing chags pa med/_/byang chub snying po spyad phyir shin tu rdzogs par smra/_/de ni mi dge kun spangs dgra las rgyal bar 'gyur/_/dge ba'i chos rnams kun gyis 'phags pa ri rab bzhin/_/de ni bsam yas dri med 'od 'di rab tu thob/_/ting 'dzin 
[\[28b.5\]]'di thob mkhas de bsod nams byas nas ni/_/yongs su dag pa'i chos mchog nyi shu rab tu 'thob/_/de dag gi ni 'gro ba kun na'ang nyi bzhin lhang /_/rgyal ba'i ye shes bla na med pa'i byang chub reg_/shing gi drung du shugs brgyad bsam du med thob nas/_/de dag gis ni 
[\[28b.6\]]zhing brgya dag na 'gro don byed/_/sangs rgyas mi 'jigs byin zhing 'gro ba'i dpa' bo de/_/bdud rnams btul bar byas nas byang chub mchog la reg_/rgyal ba'i phyag rgya spyangs pa thob par gyur nas ni/_/yon tan 'di 'dra de kun bsam gyis mi khyab 'gyur/_/de lta 
[\[28b.7\]]bas na mi gang yon tan phreng 'dod pa/_/de myur byang chub sems la brtson 'grus brtan pa bskyed/_/de nas bcom ldan 'das kyis byang chub sems dpa' sems dpa' chen po blo gros rgya mtsho la bka' stsal pa/_blo gros rgya mtsho de lta bas na byang chub sems dpa' sems dpa' 
[\[29a\]]
[\[29a.1\]]chen po shin tu dkar ba dri ma med pa'i phyag rgya'i ting nge 'dzin 'di thob par 'dod pas rnyog pa med pa'i sems dang /_'khrugs pa med pa'i sems kyis shin tu dkar zhing dri ma med pa'i blo dang ldan par bya'o/_/de la rnyog pa med pa'i sems de ni gang sems rang 
[\[29a.2\]]bzhin gyis 'od gsal ba la glo bur gyis nyon mongs pa rnams kyi skabs med pa dang /_'od gsal ba'i chos mi 'gyur ba nyid dang /_yid la byed pa thams cad kun tu mi 'byung ba dang /_'dod chags dang bral te rdul med pa dang /_zhe sdang dang bral te rtog pa med pa 
[\[29a.3\]]dang /_gti mug dang bral te mun pa med pa dang /_dag pa dang /_rnam par dag pa dang /_shin tu dri ma med pa dang /_rnam par grol ba las byung ba dang /_rnam par grol ba ji lta bar chos thams cad kyang de bzhin te/_de bzhin nyid dang mnyam pa'i rjes su zhugs 
[\[29a.4\]]pa dang /_rnam par grol ba ji lta bar chos thams cad kyang de bzhin te chos kyi dbyings dang mnyam pa'i rjes su zhugs pa dang /_rnam par grol ba ji lta bar chos thams cad kyang de bzhin te/_yang dag pa'i mtha' dang mnyam pa'i rjes su zhugs pa dang /_rnam par grol ba 
[\[29a.5\]]ji lta bar chos thams cad kyang de bzhin te/_stong pa nyid du mnyam pa'i rjes su zhugs shing mtshan ma med pa dang smon pa med pa dang /_mngon par 'du bya ba med pa dang /_ma skyes pa dang /_skye ba med pa dang /_'gag pa med par mnyam pa'i rjes su zhugs pa dang /_rnam par 
[\[29a.6\]]grol ba ji lta bar 'dus byas kyi chos thams cad de bzhin te/_de bzhin du 'dus ma byas kyi chos mnyam pa nyid kyis mnyam pa'i rjes su zhugs pa ste/_gang 'di la mnyam pa nyid kyi rjes su 'gro ba'i ye shes gdegs pa dang gzhag pa med pa 'di ni rnyog pa med pa'i sems zhes bya'o/_/
[\[29a.7\]]gang gi tshe chos 'di dag sems can gzhan dang /_gang zag gzhan dag la ston kyang bdag dang gzhan du rnam par 'khrugs pa med pa 'di ni rnyog pa med pa'i sems so/_/gang gi tshe byang chub sems dpa' sems rnyog pa med cing 'khrugs pa med par gyur pa de'i tshe shin tu dkar ba dri 
[\[29b\]]
[\[29b.1\]]ma med pa'i phyag rgya'i ting nge 'dzin 'di rab tu 'thob bo/_/blo gros rgya mtshos gsol pa/_bcom ldan 'das ting nge 'dzin 'di ni zab lags so/_/bcom ldan 'das kyis bka' stsal pa/_blo gros rgya mtsho gting mi dmigs pa'i phyir ro/_/gsol pa bcom ldan 'das ting 
[\[29b.2\]]nge 'dzin 'di ni blta dka' ba lags so/_/bka' stsal pa/_gnyis dang bral ba'i phyir ro/_/gsol pa/_bcom ldan 'das ting nge 'dzin 'di ni rtogs par dka' ba lags so/_/bcom ldan 'das kyis bka' stsal pa/_nga rgyal gyis lhag par sems pa lhag par mi phyed pa'i phyir ro/_/
[\[29b.3\]]gsol pa/_bcom ldan 'das ting nge 'dzin 'di ni rnam par 'tshal bar dka' ba lags so/_/bcom ldan 'das kyis bka' stsal pa/_rnam par shes pa dang ye shes mnyam pa nyid du rtogs pa'i phyir ro/_/gsol pa/_bcom ldan 'das ting nge 'dzin 'di ni gsal ba lags 
[\[29b.4\]]so/_/bcom ldan 'das kyis bka' stsal pa/_sgrib pa med pa'i rnam par thar pa rab tu thob pa'i phyir ro/_/gsol pa/_bcom ldan 'das ting nge 'dzin 'di ni shin tu phra ba lags so/_/bcom ldan 'das kyis bka' stsal pa/_dpe rnam par gzhag pa dang bral ba'i phyir 
[\[29b.5\]]ro/_/gsol pa/_bcom ldan 'das ting nge 'dzin 'di ni snying po lags so/_/bcom ldan 'das kyis bka' stsal pa/_rdo rje lta bu'i ye shes rab tu thob pa'i phyir ro/_/gsol pa/_bcom ldan 'das ting nge 'dzin 'di ni dbyer ma mchis pa lags so/_/bcom ldan 'das kyis 
[\[29b.6\]]bka' stsal pa/_sngon gyi mtha' dang phyi ma'i mtha' dbyer med pa'i phyir ro/_/gsol pa/_bcom ldan 'das ting nge 'dzin 'di ni chags pa ma mchis pa lags so/_/bcom ldan 'das kyis bka' stsal pa/_chags pa'i lam thams cad las shin tu 'das pa'i phyir 
[\[29b.7\]]ro/_/gsol pa/_bcom ldan 'das ting nge 'dzin 'di ni snang bar gyur pa lags so/_/bcom ldan 'das kyis bka' stsal pa/_gti mug gi mun pa dang bral ba'i phyir ro/_/gsol pa/_bcom ldan 'das ting nge 'dzin 'di ni rnam par dag pa lags so/_/bcom 
[\[30a\]]
[\[30a.1\]]ldan 'das kyis bka' stsal pa/_shin tu kun nas nyon mongs pa med pa'i phyir ro/_/gsol pa/_bcom ldan 'das ting nge 'dzin 'di ni dri ma ma mchis pa lags so/_/bcom ldan 'das kyis bka' stsal pa/_'dod chags kyi rdul dang bral ba'i phyir ro/_/
[\[30a.2\]]gsol pa/_bcom ldan 'das ting nge 'dzin 'di ni rgyu ba ma mchis pa lags so/_/bcom ldan 'das kyis bka' stsal pa/_khams gsum du mi rgyu ba'i phyir ro/_/gsol pa/_bcom ldan 'das ting nge 'dzin 'di ni spros pa ma mchis pa lags so/_/bcom ldan 'das 
[\[30a.3\]]kyis bka' stsal pa/_spros pa thams cad dang bral ba'i phyir ro/_/gsol pa/_bcom ldan 'das ting nge 'dzin 'di ni mi g.yo ba lags so/_/bcom ldan 'das kyis bka' stsal pa/_shin tu mthar thug pa'i phyir ro/_/gsol pa/_bcom ldan 'das ting nge 'dzin 'di 
[\[30a.4\]]ni thams cad kyi rjes su zhugs pa lags so/_/bcom ldan 'das kyis bka' stsal pa/_nam mkha' dang mtshungs shing mnyam pa'i phyir ro/_/blo gros rgya mtshos gsol pa/_bcom ldan 'das brtson 'grus brtsams pa ci 'dra ba zhig gis shin tu dkar ba dri ma med pa'i 
[\[30a.5\]]phyag rgya'i ting nge 'dzin 'di thob par nus/_bcom ldan 'das kyis bka' stsal pa/_blo gros rgya mtsho 'di lta ste/_dper na/_skyes bu la la zhig nam mkha' dang g.yul 'gyed pa 'dod par gyur na des nam mkha'i go cha nyid bgo bar bya'o/_/blo gros rgya mtsho de bzhin du shin tu 
[\[30a.6\]]dkar ba dri ma med pa'i phyag rgya'i ting nge 'dzin thob par 'dod pas chos thams cad mnyam pa nyid kyi go cha nyid bgo bar bya'o/_/de ci'i phyir zhe na/_blo gros rgya mtsho 'god pa ci 'dra bar 'thob pa'ang de 'dra ba'i phyir ro/_/blo gros rgya mtsho de la rnam par shes pa ni 'dus byas kyi sa 
[\[30a.7\]]bon no/_/rnam par rig pa med pa ni 'dus ma byas kyi sa bon te/_ting nge 'dzin 'di ni rnam par rig pa med pa'i sa bon no/_/ting nge 'dzin 'di ni mig gi rnam par shes pas rnam par shes par bya ba ma yin no/_/rna ba dang /_sna dang /_lce dang /_lus dang /_yid kyi rnam par 
[\[30b\]]
[\[30b.1\]]shes pas rnam par shes par bya ba ma yin no/_/ting nge 'dzin 'di ni rnam par rig pas rtogs par bya ba ma yin no/_/tshor bas ma yin te/_ting nge 'dzin 'di ni tshor ba dang /_rnam par rig pa med pa'i mtshan nyid do/_/chos thams cad mnyam pa nyid du rtogs 
[\[30b.2\]]pas de'i phyir yang dag par rdzogs pa'i sangs rgyas zhes bya'o/_/blo gros rgya mtsho ngas ni mtshan nyid gzhan gyis kun nas nyon mongs pa mngon par rdzogs par sangs rgyas pa ma yin/_mtshan nyid gzhan gyis rnam par byang ba mngon par rdzogs par sangs rgyas pa ma 
[\[30b.3\]]yin no/_/de ci'i phyir zhe na/_kun nas nyon mongs pa'i mtshan nyid gang yin pa de nyid rnam par byang ba'i mtshan nyid de 'di lta ste/_rang bzhin gyis rnam par dag pa'i mtshan nyid do/_/rang bzhin gyis rnam par dag pa'i mtshan nyid gang yin pa de mtshan nyid med pa'o/_/mtshan 
[\[30b.4\]]nyid med pa gang yin pa de mtshan ma med pa'o/_/mtshan ma med pa gang yin pa de la so sor rnam par rig pa gang yang med do/_/blo gros rgya mtsho chos thams cad ni rnam par rig pa med cing rnam par rig par bya ba ma yin pa'o/_/chos gang rnam par rig pa med cing rnam par 
[\[30b.5\]]rig par bya ba ma yin pa de la yi ge rnams kun tu mi 'byung ngo /_/gang la yi ge rnams kun tu mi 'byung ba de ji lta ba bzhin no/_/ji lta ba bzhin gang zhe na/_sngon gyi ji lta bar phyis kyang de bzhin bar du yang de bzhin te/_de'i phyir chos thams cad ni dus gsum du stong pa zhes bya'o/_/
[\[30b.6\]]ci'i phyir stong pa nyid ces bya zhe na/_de ni ma byas pa bya bar 'gyur ba ma yin pa/_bya ba ma yin pa rnam par bya ba ma yin pa ste/_de'i phyir stong pa nyid ces bya'o/_/bya ba ma yin pa gang zhe na/_'di lta ste/_mngon par 'du bya ba med pa ste/_de ltar mi byed pas byas pa'i 
[\[30b.7\]]chos gang yang med do/_/de'i phyir de ni bya bar 'gyur ba med pa zhes bya'o/_/mngon par 'du bya ba med pa gang zhe na/_gang la lus kyis mngon par 'du bya ba med pa dang /_ngag gis mngon par 'du bya ba med pa dang /_yid kyis mngon par 'du bya ba med pa ste/_'di ni mngon 
[\[31a\]]
[\[31a.1\]]par 'du bya ba med pa zhes bya'o/_/mngon par 'du bya ba med pa gang yin pa de 'dus ma byas te/_de la ni skye ba med/_'jig pa med/_gnas pa med do/_/gang la skye ba med/_'jig pa med/_gnas pa med pa de dag gnas med pa'o/_/gang la 
[\[31a.2\]]gnas de med ce na/_mngon par 'du bya ba thams cad la gnas de med de/_de'i phyir gnas de med pa zhes bya'o/_/de la ni gzugs la song ba'i rnam par shes pa mi gnas/_tshor ba la song ba dang /_'du shes la song ba dang /_'du byed la song ba dang /_rnam par shes 
[\[31a.3\]]pa la song ba'i rnam par shes pa mi gnas so/_/rnam par shes pa mi gnas pa gang yin pa de ye shes dang ldan pa'o/_/ye shes dang ldan pa gang yin pa de ye shes kyis rlom sems su mi byed pa'o/_/gang rlom sems su mi byed pa de mngon par rlom sems su mi byed do/_/
[\[31a.4\]]gang mngon par rlom sems su mi byed pa de mi rtsod do/_/gang mi rtsod pa de kun tu mi 'bar ro/_/gang kun tu mi 'bar ba de kun tu gdung ba ma yin no/_/gang kun tu gdung ba ma yin pa de rab tu 'bar ba ma yin no/_/gang rab tu 'bar ba ma yin pa de zhi ba'o/_/zhi ba gang 
[\[31a.5\]]yin pa de rab tu zhi ba'o/_/rab tu zhi ba gang yin pa de nye bar zhi ba'o/_/nye bar zhi ba gang yin pa de thub pa zhes bya'o/_/ston pa zhes bya'o/_/blo gros rgya mtsho chos 'di dag ni 'di ltar zab pa'o/_/'di ltar blta dka' ba'o/_/'di ltar rtogs par dka' ba'o/_/gang 
[\[31a.6\]]dag gis chos 'di dag thos nas mos par byed pa de dag thams cad phyin ci log pa dang nye ba'i nyon mongs pa dang /_yongs su 'dzin pa dang /_'ching ba thams cad las rnam par grol te/_'di dag ni 'das pa dang /_ma 'ongs pa dang /_da ltar byung ba'i sangs rgyas bcom ldan 
[\[31a.7\]]'das rnams kyi chos kyi mdzod 'dzin pa dag go/_/de dang de dag ni ded dpon chen po ste/_sems can thams cad la lam tshad med pa ston pa dag go/_/de dang de dag ni sman pa'i rgyal po ste/_nyon mongs pa gzugs can ma yin pa'i nad las rab tu thar bar byed pa dag go/_/de dang 
[\[31b\]]
[\[31b.1\]]de dag ni mchod pa mchog gis de bzhin gshegs pa la mchod par byed pa dag ste/_de dag ni ring po mi thogs pa shin tu dkar ba dri ma med pa'i phyag rgya'i ting nge 'dzin 'di thob par 'gyur ro/_/de dag ni theg pa chen po 'dir nges par byas pa dag go/_/de dag ni chos kyi gru chen 
[\[31b.2\]]po yang dag par sbyar ba dag go/_/de dag ni sems can tshad med pa dag 'khor ba'i chu bo chen po las sgrol bar 'gyur ba dag go/_/de dag ni yang bdud kyi yul du brjod pa ma yin pa dag go/_/skyes bu dam pa de dag ni bdud dang phyir rgol ba bcom pa dag go/_/ting nge 
[\[31b.3\]]'dzin bstan pa'i le'u ste/_gsum pa'o//_//de nas bcom ldan 'das la byang chub sems dpa' sems dpa' chen po blo gros rgya mtshos 'di skad ces gsol to/_/bcom ldan 'das ji ltar na byang chub sems dpa' bdud phyir rgol ba bcom pa lags/_
[\[31b.4\]]bcom ldan 'das kyis bka' stsal pa/_blo gros rgya mtsho gang gi tshe/_byang chub sems dpa' sems dpa' chen po yongs su 'dzin pa thams cad don du mi gnyer ba de'i tshe bdud phyir rgol ba bcom pa yin no/_/gang gi tshe mtshan ma dang dmigs pa thams cad don du mi gnyer ba 
[\[31b.5\]]de'i tshe bdud phyir rgol ba bcom pa yin no/_/blo gros rgya mtsho bdud ni bzhi po 'di dag ste/_bzhi gang zhe na/_phung po'i bdud dang /_nyon mongs pa'i bdud dang /_'chi bdag gi bdud dang /_lha'i bu'i bdud de bzhi po 'di dag ni bdud do/_/de la sgyu ma'i chos su so sor 
[\[31b.6\]]rtog pas phung po'i bdud 'joms so/_/stong pa nyid nges par sems pa la so sor rtog pas nyon mongs pa'i bdud 'joms so/_/skye ba med pa dang 'byung ba med par so sor rtog pas 'chi bdag gis bdud 'joms so/_/nga rgyal gyis sgro btags pa thams cad 'gog par 'gyur 
[\[31b.7\]]ba'i lam gyis lha'i bu'i bdud 'joms so/_/gzhan yang sdug bsngal yongs su shes pas phung po'i bdud 'joms so/_/kun 'byung ba spong bas nyon mongs pa'i bdud 'joms so/_/'gog pa mngon sum du byed pas 'chi bdag gi bdud 'joms so/_/lam sgom pas lha'i 
[\[32a\]]
[\[32a.1\]]bu'i bdud 'joms so/_/gzhan yang 'du byed thams cad la sdug bsngal du so sor rtog pas phung po'i bdud 'joms so/_/'du byed thams cad la mi rtag par so sor rtog pas nyon mongs pa'i bdud 'joms so/_/chos thams cad la bdag med par so 
[\[32a.2\]]sor rtog pas 'chi bdag gi bdud 'joms so/_/mya ngan las 'das pa la zhi bar so sor rtog pas lha'i bu'i bdud 'joms so/_/blo gros rgya mtsho gzhan yang gang gi tshe byang chub sems dpa' nang gi nyon mongs pa'i dri ma spangs te byang chub kyi sems ma brjed par 
[\[32a.3\]]sbyin pa byin nas/_thams cad mkhyen pa nyid du yongs su sngo bar byed pa de'i tshe phung po'i bdud tshar gcod pa yin no/_/gang gi tshe lus la mi lta zhing lus la ma chags par sbyin pa byin nas rnam pa thams cad mkhyen pa nyid du yongs su sngo bar byed pa de'i tshe nyon mongs pa'i 
[\[32a.4\]]bdud tshar gcod pa yin no/_/gang gi tshe kye ma longs spyod 'di dag ni mi rtag pa thun mong ba ste/_de dag las bdag gis snying po blangs par 'gyur ro snyam ste sbyin pa byin nas thams cad mkhyen pa nyid du yongs su sngo bar byed pa de'i tshe 'chi bdag gi bdud tshar gcod 
[\[32a.5\]]pa yin no/_/gang gi tshe sems can thams cad la snying rje chen po bskyed nas/_sems can thams cad bsdu ba'i phyir rab tu thar bar bya ba'i blos sbyin pa byin nas thams cad mkhyen pa nyid du yongs su sngo bar byed pa de'i tshe/_lha'i bu'i bdud tshar gcod pa yin no/_/blo 
[\[32a.6\]]gros rgya mtsho gzhan yang byang chub sems dpa' srid par 'gro ba'i skye ba la mngon par 'dod pa med par tshul khrims srung bas phung po'i bdud tshar gcod do/_/bdag med par lta ba la gnas te tshul khrims srung bas nyon mongs pa'i bdud tshar gcod do/_/tshul khrims 
[\[32a.7\]]yongs su dag ste rga shi las bzla ba'i phyir tshul khrims srung bas 'chi bdag gi bdud tshar gcod do/_/bdag gis tshul khrims 'chal pa'i sems can rnams 'phags pa'i tshul khrims la rab tu dgod par bya'o snyam ste/_tshul khrims srung bas lha'i bu'i bdud tshar gcod 
[\[32b\]]
[\[32b.1\]]do/_/blo gros rgya mtsho gzhan yang byang chub sems dpa' bdag mi dmigs par bzod pa sgom pas phung po'i bdud tshar gcod do/_/sems can mi dmigs par bzod pa sgom pas nyon mongs pa'i bdud tshar gcod do/_/'khor ba mi dmigs par bzod pa sgom pas 'chi bdag gi bdud tshar gcod do/_/mya ngan las 
[\[32b.2\]]'das pa mi dmigs par bzod pa sgom pas lha'i bu'i bdud tshar gcod do/_/blo gros rgya mtsho gzhan yang byang chub sems dpa' lus dben par brtson 'grus rtsom pas phung po'i bdud las shin tu 'da'o/_/sems dben par brtson 'grus rtsom pas nyon mongs pa'i bdud las shin tu 'da'o/_/skye ba med 
[\[32b.3\]]pa dang 'byung ba med par brtson 'grus rtsom pas 'chi bdag gi bdud las shin tu 'da'o/_/'khor bas yongs su mi skyo bas sems can yongs su smin par bya ba dang /_dam pa'i chos yongs su gzung ba'i phyir brtson 'grus rtsom pas lha'i bu'i bdud las shin tu 'da'o/_/
[\[32b.4\]]blo gros rgya mtsho gzhan yang byang chub sems dpa' phung po la mi gnas par bsam gtan byed pas phung po'i bdud las shin tu 'da'o/_/khams la mi gnas par bsam gtan byed pas nyon mongs pa'i bdud las shin tu 'da'o/_/skye mched la mi gnas par bsam gtan 
[\[32b.5\]]byed pas 'chi bdag gis bdud las shin tu 'da'o/_/bsam gtan gyi yan lag de dag byang chub tu yongs su sngo bar byed pas lha'i bu'i bdud las shin tu 'da'o/_/blo gros rgya mtsho gzhan yang byang chub sems dpa' shes rab kyis phung po la mkhas par gyur pas phung 
[\[32b.6\]]po'i bdud las rgyal lo/_/shes rab kyis khams la mkhas par gyur pas nyon mongs pa'i bdud las rgyal lo/_/shes rab kyis skye mched la mkhas par gyur pas 'chi bdag gi bdud las rgyal lo/_/shes rab kyis rten cing 'brel bar 'byung ba la mkhas par gyur 
[\[32b.7\]]pas yang dag pa'i mtha' yang mngon sum mi byed pas lha'i bu'i bdud las rgyal lo/_/blo gros rgya mtsho gzhan yang byang chub sems dpa' chos thams cad la stong par mos pas phung po'i bdud kyis skabs mi rnyed do/_/chos thams cad la mtshan ma med par yid ches 
[\[33a\]]
[\[33a.1\]]pas nyon mongs pa'i bdud kyis skabs mi rnyed do/_/chos thams cad smon pa med par som nyi med pas 'chi bdag gi bdud kyis skabs mi rnyed do/_/chos thams cad la mngon par 'du bya ba med par the tshom med la dge ba'i rtsa ba mngon par 'du bya bas 
[\[33a.2\]]kyang mi ngoms pas lha'i bu'i bdud kyis skabs mi rnyed do/_/blo gros rgya mtsho gzhan yang gang gi tshe byang chub sems dpa' lus la lus kyi rjes su lta ba'i dran pa nye bar gzhag pa sgom zhing /_lus dang lhan cig song ba'i rnam par rtog pas kyang rnam par mi rtog pa de'i tshe phung 
[\[33a.3\]]po'i bdud yang dag par 'joms so/_/gang gi tshe tshor ba rnams la tshor ba'i rjes su lta ba'i dran pa nye bar gzhag pa sgom zhing /_tshor ba dang lhan cig song ba'i rnam par rtog pas kyang rnam par mi rtog pa de'i tshe nyon mongs pa'i bdud yang dag par 'joms so/_/gang 
[\[33a.4\]]gi tshe sems la sems kyi rjes su lta ba'i dran pa nye bar gzhag pa sgom zhing /_sems dang lhan cig song ba'i rnam par rtog pas kyang rnam par mi rtog pa de'i tshe 'chi bdag gi bdud yang dag par 'joms so/_/gang gi tshe chos rnams la chos kyi rjes su lta ba'i dran pa nye bar gzhag 
[\[33a.5\]]pa sgom zhing chos dang /_lhan cig song ba'i rnam par rtog pas kyang rnam par mi rtog la byang chub kyi bsam pa yang 'khrugs par mi byed pa de'i tshe lha'i bu'i bdud yang dag par 'joms so/_/blo gros rgya mtsho bdud kyi las 'di dag thams cad ni bdag gis kun nas ldang bas kun 
[\[33a.6\]]nas langs pa dag ste/_de la byang chub sems dpa' bdag gis kun nas ldang ba kun nas langs par mi byed do/_/bdag gang yin pa de ni bdag ma yin zhing bdag med pa ste de la chos gang gis kun nas ldang ba yang med do/_/de de ltar so sor rtog pa'i ye shes kyis rig 
[\[33a.7\]]nas gang gi tshe sems can mi shes pa rnams kyi ched du theg pa chen po'i go cha gyon par byed pa de'i tshe bdag tu sgro 'dogs pa dang /_gzhan du sgro 'dogs pa'i phyir go cha mi gyon no/_/go cha bgos nas kyang ji ltar na bdag gi go cha 'di don yod par 'gyur snyam du dpyod de/_de 
[\[33b\]]
[\[33b.1\]]'di snyam du bdag gi go cha 'di ni bdag rnam par gzhig pa'i phyir go cha bgos pa ma yin/_sems can dang /_srog dang /_gso ba dang /_skyes bu dang /_gang zag rnam par gzhig pa'i phyir bgos pa ma yin gyi sems can dag gang la brten nas bdag dang /_sems 
[\[33b.2\]]can dang /_srog dang /_gso ba dang /_skyes bu dang /_gang zag tu lta ba la gnas par byed pa'i gnas pa de bdag gis spang bar bya'o snyam du sems so gnas de gang zhe na/_'di lta ste/_phyin ci log ni gnas so/_/phung po dang /_khams dang /_skye mched ni 
[\[33b.3\]]gnas so/_/de 'di ltar sems phyin ci log tu gyur te mi rtag pa la rtag par 'du shes pa/_sdug bsngal ba la bde bar 'du shes pa/_bdag med pa la bdag tu 'du shes pa/_mi sdug pa la sdug par 'du shes pa rnams la 'du shes yongs su shes par bya ba'i phyir chos ston 
[\[33b.4\]]te/_de la 'du shes yongs su shes pa gang zhe na/_'di lta ste/_'dzin pa med pa dang /_mchog tu 'dzin pa med pa'o/_/gang 'dzin pa med pa de mchog tu 'dzin par mi byed do/_/gang mchog tu 'dzin par mi byed pa de kun tu rmongs pa med do/_/de kun tu rmongs pa med pas 'du shes yongs su shes 
[\[33b.5\]]so/_/gsol pa ci lags 'das pa rnams kyi'am/_ma 'ongs pa rnams kyi'am/_da ltar byung ba rnams kyi'am/_'du shes gang yongs su 'tshal/_bka' stsal pa/_'das pa rnams kyi yang ma yin/_ma 'ongs pa rnams kyi yang ma yin/_da ltar byung ba rnams 
[\[33b.6\]]kyi yang ma yin no/_/de ci'i phyir zhe na/_'das pa'i 'du shes ni zad pa'o/_/ma 'ongs pa ni ma phyin pa'o/_/da ltar byung ba'i 'du shes rnams ni gnas pa med pa ste/_gang dus gsum du 'du shes mi dmigs pa ni 'du shes yongs su shes pa'o/_/de 'du shes yongs su shes 
[\[33b.7\]]pa dang ldan par byang chub sems dpa'i spyod pa yongs su dag pa spyod do/_/de sems can thams cad kyi spyod pa yang rab tu shes so/_/blo gros rgya mtsho byang chub sems dpa' ni ji srid du sems can thams cad kyi spyod pa rab tu mi shes pa/_de srid du byang chub sems dpa'i 
[\[34a\]]
[\[34a.1\]]spyod pa yongs su dag pa la spyod pa ma yin te/_gang gi tshe sems can thams cad kyi spyod pa rab tu shes pa de'i tshe/_byang chub sems dpa'i spyod pa yongs su dag pa la spyad do/_/ji ltar de dag gi spyod pa rnams rab tu shes pa de ltar chos ston to/_/sems 
[\[34a.2\]]can spyod pa ji lta ba rnams kyi spyod pa de bzlog pa'i phyir yang nye bar ston to/_/blo gros rgya mtsho 'dod chags kyi bsam pa can la zhe sdang la sbyor ba'i bsam pa can dag kyang yod/_zhe sdang gi bsam pa can la 'dod chags la sbyor ba dag kyang yod/_zhe sdang gi bsam pa can 
[\[34a.3\]]la gti mug la sbyor ba dag kyang yod/_gti mug gi bsam pa can la zhe sdang la sbyor ba dag kyang yod/_gti mug gi bsam pa can la 'dod chags la sbyor ba dag kyang yod/_'dod chags kyi bsam pa can la gti mug la sbyor ba dag kyang yod/_'dod chags dang zhe sdang gi 
[\[34a.4\]]bsam pa can la gti mug la sbyor ba dag kyang yod/_zhe sdang dang gti mug gi bsam pa can la 'dod chags la sbyor ba dag kyang yod/_gti mug dang 'dod chags kyi bsam pa can la zhe sdang la sbyor ba dag kyang yod do/_/blo gros rgya mtsho 'dod chags bcos ma can la zhe sdang 
[\[34a.5\]]tshar gcad par bya ba'i sems can dag kyang yod/_zhe sdang bcos ma can la 'dod chags tshar gcad par bya ba dag kyang yod/_zhe sdang bcos ma can la gti mug tshar gcad par bya ba dag kyang yod/_gti mug bcos ma can la zhe sdang tshar gcad par bya ba dag kyang yod/_gti 
[\[34a.6\]]mug bcos ma can la 'dod chags tshar gcad par bya ba dag kyang yod/_'dod chags bcos ma can la gti mug tshar gcad par bya ba dag kyang yod/_'dod chags dang zhe sdang bcos ma can la gti mug tshar gcad par bya ba dag kyang yod/_zhe sdang dang gti mug bcos ma can 
[\[34a.7\]]la 'dod chags tshar gcad par bya ba dag kyang yod/_gti mug dang 'dod chags bcos ma can la zhe sdang tshar gcad par bya ba dag kyang yod do/_/blo gros rgya mtsho sngar 'dod chags can la phyis zhe sdang can dang /_sngar zhe sdang can la phyis 'dod chags can dang /_sngar zhe sdang 
[\[34b\]]
[\[34b.1\]]can la phyis gti mug can dang /_sngar gti mug can la phyis zhe sdang can dang /_sngar gti mug can la phyis 'dod chags can dang /_sngar 'dod chags can la phyis gti mug can dang /_sngar 'dod chags dang zhe sdang can la phyis gti mug can dang /_sngar zhe sdang dang 
[\[34b.2\]]gti mug can la phyis 'dod chags can dang /_sngar gti mug dang 'dod chags can la phyis zhe sdang can gyi sems can dag kyang yod do/_/blo gros rgya mtsho gzugs la 'dod chags can la sgra la zhe sdang can dang /_sgra la 'dod chags can la gzugs la zhe sdang can dang /_dri 
[\[34b.3\]]la 'dod chags can la ro la zhe sdang can dang /_ro la 'dod chags can la dri la zhe sdang can dang /_reg pa la 'dod chags can la chos la zhe sdang can dang /_chos la 'dod chags can la reg pa la zhe sdang can gyi sems can dag kyang yod do/_/blo gros rgya mtsho gzugs las 
[\[34b.4\]]dben pas 'dul bar 'gyur gyi sgra las dben pas ni ma yin pa'i sems can dag kyang yod/_sgra las dben pas 'dul bar 'gyur gyi gzugs las dben pas ma yin pa dag kyang yod/_dri las dben pas 'dul bar 'gyur gyi ro las dben pas ni ma yin pa dag kyang yod/_
[\[34b.5\]]ro las dben pas 'dul bar 'gyur gyi dri las dben pas ma yin pa dag kyang yod/_reg pa las dben pas 'dul bar 'gyur gyi/_chos las dben pas ma yin pa dag kyang yod/_chos las dben pas 'dul bar 'gyur gyi reg pa las dben pas ma yin pa dag kyang yod 
[\[34b.6\]]do/_/blo gros rgya mtsho lus dben pas 'dul bar 'gyur gyi sems dben pas mu yin pa'i sems can dag kyang yod/_sems dben pas 'dul bar 'gyur gyi lus dben pas ma yin pa dag kyang yod/_lus dben pa dang sems dben pas 'dul bar 'gyur ba dag 
[\[34b.7\]]kyang yod/_lus dben pa dang sems dben pas 'dul bar 'gyur ba ma yin pa dag kyang yod do/_/blo gros rgya mtsho mi rtag pa'i sgras 'dul bar 'gyur gyi sdug bsngal dang bdag med pa dang zhi ba'i sgra rnams kyis ma yin pa'i sems can dag kyang yod/_sdug 
[\[35a\]]
[\[35a.1\]]bsngal gyi sgras 'dul bar 'gyur gyi mi rtag pa dang bdag med pa dang zhi ba'i sgra rnams kyis ma yin pa dag kyang yod/_bdag med pa'i sgras 'dul bar 'gyur gyi mi rtag pa dang sdug bsngal ba dang zhi ba'i sgra rnams kyis ma yin pa dag kyang yod/_
[\[35a.2\]]zhi ba'i sgras 'dul bar 'gyur gyi mi rtag pa dang sdug bsngal ba dang bdag med pa'i sgra rnams kyis ma yin pa dag kyang yod do/_/blo gros rgya mtsho kun rjod pa'i cho 'phrul gyis 'dul bar 'gyur gyi rjes su bstan pa'i cho 'phrul gyis ma yin pa'i sems can dag kyang yod/_rjes su 
[\[35a.3\]]bstan pa'i cho 'phrul gyis 'dul bar 'gyur gyi kun rjod pa'i cho 'phrul gyis ma yin pa'i sems can dag kyang yod/_rdzu 'phrul gyi cho 'phrul gyis 'dul bar 'gyur gyi kun rjod pa dang /_rjes su bstan pa'i cho 'phrul gyis ma yin pa'i sems can dag kyang yod/_kun rjod 
[\[35a.4\]]pa'i cho 'phrul gyis rnam par grol bar 'gyur ba dang /_rjes su bstan pa'i cho 'phrul gyis rnam par grol bar 'gyur ba dang /_rdzu 'phrul gyi cho 'phrul gyis rnam par grol bar 'gyur ba'i sems can dag kyang yod do/_/blo gros rgya mtsho sbyor ba myur la rnam par grol ba bul ba'i 
[\[35a.5\]]sems can dag kyang yod/_sbyor ba bul la rnam par grol ba myur ba dag kyang yod/_sbyor ba yang bul la rnam par grol ba yang bul ba dag kyang yod/_sbyor ba yang myur la rnam par grol ba myur ba dag kyang yod do/_/blo gros rgya mtsho rgyu rnams kyis rnam par grol gyi rkyen rnams 
[\[35a.6\]]kyis ma yin pa'i sems can dag kyang yod/_rkyen rnams kyis rnam par grol gyi rgyu rnams kyis ma yin pa dag kyang yod/_rgyu rnams dang rkyen rnams kyis rnam par grol ba dag kyang yod/_rgyu rnams dang rkyen rnams kyis rnam par grol ba ma yin pa dag kyang yod do/_/
[\[35a.7\]]blo gros rgya mtsho nang gi skyon mthong bas rnam par grol gyi phyi rol gyi skyon mthong bas ma yin pa'i sems can dag kyang yod/_phyi rol gyi skyon mthong bas rnam par grol gyi nang gi skyon mthong bas ma yin pa dag kyang yod/_nang gi skyon mthong ba dang phyi rol gyi skyon mthong ba rnam par grol 
[\[35b\]]
[\[35b.1\]]ba dag kyang yod/_nang gi skyon mthong ba dang phyi rol gyi skyon mthong ba rnam par grol ba ma yin pa dag kyang yod do/_/blo gros rgya mtsho sla ba'i lam gyis rnam par grol ba thob par 'gyur gyis/_dka' bar 'gyur ba'i lam gyis ma yin pa'i sems can dag kyang yod/_dka' 
[\[35b.2\]]ba'i lam gyis 'gyur gyi sla ba'i lam gyis ma yin pa dag kyang yod/_dka' ba dang sla bas 'gyur ba dag kyang yod/_sla ba dang dka' ba'i lam gyis rnam par grol ba thob par mi 'gyur ba dag kyang yod do/_/blo gros rgya mtsho mgur bsal ba'i sgras 'dul ba'i sems can dag 
[\[35b.3\]]kyang yod/_rab tu brtan pas 'dul ba dag kyang yod/_tshar gcad pas 'dul ba dag kyang yod/_rab tu gzung bas 'dul ba dag kyang yod/_sdug pa'i rnam pas 'dul ba dag kyang yod/_mi sdug pa'i rnam pas 'dul ba dag kyang yod/_zhe sdang gi rnam pas 
[\[35b.4\]]'dul ba dag kyang yod/_byams pa'i rnam pas 'dul ba dag kyang yod/_sma dbab pas 'dul ba'i rnam pa dag kyang yod/_rten cing 'brel bar 'byung bas 'dul ba dag kyang yod/_rjes su 'thun par rgyu bas 'dul ba dag kyang yod/_spyi'u tshugs su rgyu bas 
[\[35b.5\]]'dul ba dag kyang yod/_snrel zhir rgyu bas 'dul ba dag kyang yod/_dran pa nye bar gzhag pa'i sgras 'dul ba dag kyang yod/_yang dag par spong ba'i sgras 'dul ba dag kyang yod/_rdzu 'phrul gyi rkang pa'i sgras 'dul ba dag kyang yod/_dbang po'i sgras 'dul ba 
[\[35b.6\]]dag kyang yod/_/stobs kyi sgras 'dul ba dag kyang yod/_byang chub kyi yan lag gi sgras 'dul ba dag kyang yod/_lam gyi sgras 'dul ba dag kyang yod/_zhi gnas kyi sgras 'dul ba dag kyang yod/_lhag mthong gis sgras 'dul ba dag kyang yod do/_/blo gros 
[\[35b.7\]]rgya mtsho 'phags pa'i bden pa bstan pa'i sgras 'dul ba'i sems can dag kyang yod do/_/blo gros rgya mtsho de ltar na sems can gyi spyod pa bsam gyis mi khyab/_sems can gyi bsam pa bsam gyis mi khyab/_sems can gyis spyod yul bsam gyis mi khyab bo/_/
[\[36a\]]
[\[36a.1\]]de la byang chub sems dpa' shes pa 'jug pa bsam gyis mi khyab pa la zhugs nas sems can bsam gyis mi khyab pa rnams kyi spyod pa 'jug pa bsam gyis mi khyab pa la 'jug par nus so/_/blo gros rgya mtsho 'di lta ste dper na/_kun nas zhags 
[\[36a.2\]]pa zhes bya ba'i dra ba der skyes bu zhig bcug par gyur la/_skyes bu des zhags pa thams cad las 'byin pa zhes bya ba'i sngags kyi rig pa'i stobs bskyed na dra ba der bcug ma thag tu sngags kyi rig pa'i stobs kyis zhags pa'i 'ching ba thams cad bcad nas gang dga' ba der 
[\[36a.3\]]'gro'o/_/blo gros rgya mtsho de bzhin du thabs la mkhas pa'i byang chub sems dpa' yang sems can thams cad kyi bsam pa la zhugs nas/_shes rab kyi pha rol tu phyin pa'i sngags kyi rig pa'i stobs kyis sems can de dag thams cad kyi nyon mongs pa'i 'ching ba thams 
[\[36a.4\]]cad gcod de/_sangs rgyas kyi ye shes de la ma reg kyang sangs rgyas kyi mdzad pas sems can rnams la nye bar gnas pa yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das ji tsam du sems 
[\[36a.5\]]can gyi spyod pa tshad ma mchis pa dang /_ji tsam du sangs rgyas kyis mkhyen pa bsam gyis mi khyab pa ngo mtshar to/_/bcom ldan 'das gang gi tshe byang chub sems dpa' las dang po pas sems can gyi spyod pa tshad ma mchis pa dang /_sangs rgyas kyi mkhyen pa tshad ma 
[\[36a.6\]]mchis pa 'di dag thos nas mi skrag mi dngang dngang bar mi 'gyur ba 'di ni bdag la shin tu ngo mtshar du gda'o/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu 'di ji snyam du sems/_
[\[36a.7\]]seng ge'i phrug gus seng ge'i sgra thos na skrag pa'am dngang ba'am/_kun tu dngang bar 'gyur ram/_gsol pa bcom ldan 'das de ni ma lags so/_/bcom ldan 'das kyis bka' stsal pa/_sha ra dwa ti'i bu de bzhin du byang chub sems dpa' las dang po pa yang de bzhin 
[\[36b\]]
[\[36b.1\]]gshegs pa'i seng ge'i sgra thos na mi skrag mi dngang dngang bar mi 'gyur ro/_/sems can gyi spyod pa tshad med pa thos nas kyang 'jigs par mi 'gyur ro/_/sha ra dwa ti'i bu 'di lta ste dper na me'i snang ba chung ngu yang shing dang rtswa thams cad kyis mi skrag ste/_de 'di snyam du tshig par byed 
[\[36b.2\]]mi nus so snyam du mi sems so/_/sha ra dwa ti'i bu de bzhin du byang chub sems dpa' las dang po pa'i shes rab kyi snang ba chung ngu yang sems can thams cad kyi nyon mongs pa rnams kyis mi skrag ste/_de 'di snyam du bdag gis nyon mongs pa zhi bar byed mi nus so snyam du mi 
[\[36b.3\]]sems kyi/_sems can thams cad kyi nyon mongs pa de nyid la tshul bzhin du nges par brtags nas shes rab kyi rgyur 'gyur ro/_/sha ra dwa ti'i bu 'di lta ste dper na/_yongs su brtag pa nye bar bzung ste/_me dang /_rtswa dang /_shing dang /_lo ma dang /_yal ga thams 
[\[36b.4\]]cad 'thab cing rtsod pa chen po bya bar brtsams te/_nyi ma bdun na g.yul chen po 'gyed do snyam nas/_de na rtswa dang shing de dag gis de las gzhan pa'i rtswa dang /_shing thams cad bsdus te nged kyi dpung gyis shig_/nged kyi grogs gyis shig ces byas nas de na rtswa dang shing 
[\[36b.5\]]gi phung po ri rab tsam bsdus par gyur la de nas 'ga' zhig me de'i gan du song ste 'di skad ces smras so/_/ci'i phyir khyod dpung mi sdud/_khyod rtswa dang shing 'di dag las gcig pus rgyal bar bya snyam 'am/_de nas mi des 'di skad ces smras so/_/'dir bdag gis dpung bsdu bar 
[\[36b.6\]]bya mi dgos so/_/de ci'i phyir zhe na/_rtswa dang shing phyir rgol ba de dag nyid bdag gi grogs yin te/_ji lta ji ltar 'di dag mang por gyur pa de lta de ltar bdag stobs dang rab tu ldan par 'gyur ro/_/gal te 'di dag med par gyur na bdag kyang myur du 'chi'o/_/sha 
[\[36b.7\]]ra dwa ti'i bu de bzhin du ji lta ji ltar byang chub sems dpa' sems can thams cad kyi nyon mongs pa tshad med pa dag la shes rab kyi me tshad med pa rab tu gtong ba de lta de ltar byang chub sems dpa' shin tu stobs dang ldan par 'gyur te/_de sems can thams cad kyi nyon mongs 
[\[37a\]]
[\[37a.1\]]pa de dag la tshul bzhin du nye bar brtags na shes rab kyi rgyur 'gyur ro/_/gal te byang chub sems dpa' rang gi nyon mongs pa med par bya bar 'dod cing sems can thams cad kyi nyon mongs pa rnams kyis g.yel na de myur du nyan thos kyi sa 'am rang sangs 
[\[37a.2\]]rgyas kyi sar ltung bar 'gyur ro/_/sha ra dwa ti'i bu khyod kyis rnam grangs 'dis 'di ltar rig par bya ste/_ji lta ji ltar byang chub sems dpa' sems can thams cad kyi nyon mongs pa la tshul bzhin yid la byed pas yang dag pa ji lta ba bzhin du so sor rtog pa de lta de ltar shin 
[\[37a.3\]]tu stobs dang ldan par 'gyur te/_gal te de lta bu thos nas mi skrag na thabs la mkhas pa'i byang chub sems dpa' rig par bya'o/_/sha ra dwa ti'i bu 'di lta ste dper na sbrul gdug pa'i phru gu ni grogs mi dgos par za'o/_/sha ra dwa ti'i bu de bzhin du byang chub sems dpa' 
[\[37a.4\]]las dang po pa yang grogs mi dgos par byang chub kyi yan lag rnams yang dag par sdud de/_gcig pu gnyis su med par byang chub kyi yan lag rnams yang dag par sdud do/_/sha ra dwa ti'i bu 'di lta ste dper na/_srin bu me khyer brgya stong gis kyang nyi ma'i 'od zil gyis 
[\[37a.5\]]gnon mi nus so/_/sha ra dwa ti'i bu de bzhin du/_nyon mongs pa thams cad kyis kyang byang chub sems dpa'i shes rab kyi 'od zil gyis gnon mi nus so/_/sha ra dwa ti'i bu 'di lta ste dper na/_dug gi gnyen po nad med par byed pa chung ngus kyang dug shin tu mang po zhi bar 
[\[37a.6\]]byed do/_/sha ra dwa ti'i bu de bzhin du byang chub sems dpa'i shes rab kyi nad med pa chung ngus kyang nyon mongs pa'i dug mang po shin tu zhi bar byed do/_/sha ra dwa ti'i bu 'di lta ste dper na/_bar snang las ro gcig pa'i chu'i rgyun 'bab pa bab nas snod kyi bye brag gis ro bro ba tha 
[\[37a.7\]]dad du 'gyur ro/_/sha ra dwa ti'i bu de bzhin du byang chub sems dpa' yang rnam par grol ba'i ye shes ro gcig pa yang dag par bsgrubs te/_sems can gyi dbang po tha dad pa rnams la chos bstan pa tha dad pa ston to/_/sha ra dwa ti'i bu 'di lta ste dper na/_gang du 'dzam bu'i 
[\[37b\]]
[\[37b.1\]]chu bo'i gser byung ba der rin po che thams cad mog mog por 'gyur ro/_/sha ra dwa ti'i bu de bzhin du gang du byang chub sems dpa' rin po che byung ba der/_nyan thos dang rang sangs rgyas thams cad mog mog por 'gyur ro/_/sha ra dwa ti'i bu 'di lta ste dper na/_gang gi tshe 'khor los sgyur ba'i 
[\[37b.2\]]rgyal po byung ba de'i tshe/_rgyal phran thams cad de la phyag 'tshal lo/_/sha ra dwa ti'i bu de bzhin du gang gi tshe chos kyi rgyal po'i bu byang chub tu sems bskyed pa de'i tshe/_lha dang mi dang /_lha ma yin du bcas pa'i 'jig rten gyis phyag bya bar 'gyur ro/_/sha ra dwa ti'i bu 
[\[37b.3\]]'di lta ste dper na/_bsod nams ma byas pa'i sems can rnams la dbyig gi char mi 'bab po/_/sha ra dwa ti'i bu de bzhin du dge ba'i rtsa ba ma bskyed pa'i sems can rnams la byang chub kyi sems mi skye'o//_//'phags pa blo gros rgya mtshos zhus 
[\[37b.4\]]pa/_bam po bzhi pa/_sha ra dwa ti'i bu 'di lta ste dper na/_bu ram shing gi sa bon med par sha kha ra mi 'byung ngo /_/sha ra dwa ti'i bu de bzhin du byang chub sems dpa' yang byang chub kyi sems kyi sa bon med par bla na med par yang dag par rdzogs pa'i byang chub mi 'grub 
[\[37b.5\]]bo/_/sha ra dwa ti'i bu 'di lta ste dper na/_sman gyi rgyal po 'tsho byed kyis gang sman du mi mthong ba'i gzugs su snang ba de gang yang med do/_/sha ra dwa ti'i bu de bzhin du shes rab kyi pha rol tu phyin pa la spyod pa'i byang chub sems dpas kyang gang byang chub tu mi mthong ba'i chos su snang ba 
[\[37b.6\]]de gang yang med do/_/sha ra dwa ti'i bu 'di lta ste dper na/_lha ma yin gyi dbang po sgra gcan gyis nyi ma dang zla ba'i gzhal med khang gi lam gyi rim pa rgyun gcod par mi nus so/_/sha ra dwa ti'i bu de bzhin du bdud thams cad kyis kyang byang chub sems dpa' brtson 'grus brtsams pa'i byang 
[\[37b.7\]]chub kyi lam kun tu gcod par mi nus so/_/sha ra dwa ti'i bu 'di lta ste dper na/_gzugs na spyod pa'i lha'i bu rnams ni nam mkha' la gzhal med khang na gnas so/_/sha ra dwa ti'i bu de bzhin du zab mo la spyod pa'i byang chub sems dpa' rnams la yang chos thams cad nam 
[\[38a\]]
[\[38a.1\]]mkha' dang mtshungs te bla na med pa yang dag par rdzogs pa'i byang chub kyang de dang 'dra ba nyid do/_/sha ra dwa ti'i bu 'di lta ste dper na/_snod du byed pa ji snyed pa de snyed du nam mkha' 'jug kyang nam mkha' ni bri ba'am gang ba med do/_/sha ra dwa ti'i bu de bzhin du byang 
[\[38a.2\]]chub sems dpa'i yongs su bsngo ba'i stobs ji snyed pa de snyed du sangs rgyas kyi chos rnams yongs su 'dzin kyang sangs rgyas kyi chos rnams la 'bri ba'am gang ba med do/_/sha ra dwa ti'i bu 'di lta ste dper na/_skyes bu'i stobs ji tsam pa de tsam du nam mkha' la mda' 'phangs pa 
[\[38a.3\]]'gro yang nam mkha' la mtha' thug pa gang yang med do/_/sha ra dwa ti'i bu de bzhin du byang chub sems dpa'i dad pa'i stobs ji tsam pa de tsam du sangs rgyas kyi chos rnams la mos kyang sangs rgyas kyi chos rnams la mtha' thug pa gang yang med do/_/sha ra dwa ti'i bu 'di lta ste dper na/_rdza 
[\[38a.4\]]mkhan gyis snod du ma byas pa dag snod kyi ming mi 'thob po/_/sha ra dwa ti'i bu de bzhin du dge ba'i rtsa ba byang chub tu yongs su ma bsngos pa yang pha rol tu phyin pa'i ming mi 'thob po/_/sha ra dwa ti'i bu 'di lta ste dper na/_sus 'khor los sgyur ba'i rgyal po mthong ba de phyis rgyal phran thams 
[\[38a.5\]]cad la re bar mi byed do/_/sha ra dwa ti'i bu de bzhin du sus chos kyi rgyal po de bzhin gshegs pa mthong ba de phyis nyan thos dang /_rang sangs rgyas thams cad la re bar mi byed do/_/sha ra dwa ti'i bu 'di lta ste dper na/_ba lang gi rjes kyi chu las rin po che thams cad mi 'byung 
[\[38a.6\]]ngo /_/sha ra dwa ti'i bu de bzhin du nyan thos kyi tshul khrims las dkon mchog gsum po dag mi 'byung ngo /_/sha ra dwa ti'i bu 'di lta ste dper na/_rgya mtsho chen po las rin po che thams cad 'byung ngo /_/sha ra dwa ti'i bu de bzhin du byang chub sems dpa'i tshul khrims dang thos pa'i rgya 
[\[38a.7\]]mtsho las sangs rgyas dkon mchog dang /_chos dkon mchog dang /_dge 'dun dkon mchog ste dkon mchog gsum po dag 'byung ngo /_/sha ra dwa ti'i bu 'di lta ste dper na/_rgyal po'i bu btsas nas ring po ma lon pa ni rgyal po zhe'am rgyal po ma yin pa zhes kyang mi rjod 
[\[38b\]]
[\[38b.1\]]do/_/sha ra dwa ti'i bu de bzhin du byang chub sems dpa' las dang po pa la yang sangs rgyas zhe'am/_sangs rgyas ma yin pa zhes kyang mi rjod do/_/sha ra dwa ti'i bu 'di lta ste dper na/_nor bu rin po che byi dor ma byas pa la ni mngon par 'du bya bar mi 'gyur ro/_/
[\[38b.2\]]sha ra dwa ti'i bu de bzhin du byang chub sems dpa' las dang po pa yang chos bstan pa la 'jigs pa med pa ma yin no/_/sha ra dwa ti'i bu 'di lta ste dper na/_nor bu rin po che byi dor byas te 'od gsal ba ni dga' ba yang dag par skyed pa yin no/_/sha ra dwa ti'i bu de bzhin 
[\[38b.3\]]du byang chub sems dpa' yun ring po spyad pa chos bstan pa rnams la 'jigs pa med pa yang sems can thams cad kyi dga' ba yang dag par skyed pa yin no/_/sha ra dwa ti'i bu 'di lta ste dper na/_nor bu rin po che ni chung ngu yang khyad du mi gsad do/_/de ci'i phyir zhe na/_de chung 
[\[38b.4\]]du zin kyang gnas khang ngam khyim 'am khang par bcug na de thams cad snang bar byed do/_/sha ra dwa ti'i bu de bzhin du byang chub sems dpa' las dang po pa la yang brnyas par mi bya'o/_/de ci'i phyir zhe na/_de byang chub thob nas sangs rgyas kyi 'od kyis sangs rgyas kyi zhing thams cad 
[\[38b.5\]]rgyas par 'gengs par 'gyur ba'i phyir ro/_/sha ra dwa ti'i bu 'di lta ste dper na/_nor bu rin po che gang dag rin thang med pa de dag ni yang ma dpyad pa yin no/_/sha ra dwa ti'i bu de bzhin du byang chub sems dpa' gang dag phyir mi ldog par 'gyur ba de dag nga rgyal med pa yin 
[\[38b.6\]]no/_/sha ra dwa ti'i bu 'di lta ste dper na/_lo thog yongs su rdzogs pa ni g.yur za'o/_/sha ra dwa ti'i bu de bzhin du dkar po'i chos yongs su rdzogs pa'i byang chub sems dpa' yang sems can thams cad la 'dud do/_/sha ra dwa ti'i bu 'di lta ste dper na/_gang 
[\[38b.7\]]sa chen po 'di tshig par byed pa'i sreg pa'i bskal pa'i me de ni gang nas kyang mi 'ong ngo /_/sha ra dwa ti'i bu de bzhin du byang chub sems dpa'i ye shes kyi me gang gis bag chags kyi mtshams sbyor bar gyur pa'i nyon mongs pa rnams bsregs nas bla na med pa yang dag par rdzogs 
[\[39a\]]
[\[39a.1\]]pa'i byang chub mngon par rdzogs par 'tshang rgya ba de dag gang nas kyang mi 'ong ngo /_/sha ra dwa ti'i bu 'di lta ste dper na/_stong gsum gyi stong chen po'i 'jig rten gyi khams tshig pa'am/_ma tshig pa yang rung ste nam mkha'i ngo bo nyid do/_/sha ra dwa ti'i bu de bzhin du byang 
[\[39a.2\]]chub sems dpa' byang chub mngon par rdzogs par 'tshang rgya yang rung mngon par rdzogs par 'tshang mi rgya yang rung ste chos thams cad ni byang chub kyi ngo bo nyid do/_/sha ra dwa ti'i bu byang chub sems dpa' rnams bsdu ba'i phyir de bzhin gshegs pas dpe nye bar bkod pa bstan pa 'di dag byang 
[\[39a.3\]]chub sems dpa' gang dag gis thos nas mos par 'gyur ba de dag thams cad dpe 'di lta bu grub pa nyid du 'gyur ro/_/bcom ldan 'das kyis dpe'i phreng ba bstan pa 'di bshad pa na srog chags nyi khri bzhi stong gis bla na med pa yang dag par rdzogs pa'i byang chub tu sems bskyed 
[\[39a.4\]]do/_/de nas de'i tshe bcom ldan 'das kyis tshigs su bcad pa 'di dag gsungs so/_/sangs rgyas byang chub mchog tu blta dka' ste/_/zab cing phra la dri med ci yang med/_/de bas mi gang rnam 'tshang rgya 'dod pa/_/des 'dir chos rnams la ni thogs mi bya/_/ye shes 
[\[39a.5\]]shin tu dag cing bcos ma min/_/kun tu snang bar gyur cing 'od gsal te/_/dri med phyag rgya la ni rab gnas pas/_/byang chub dam pa 'di la reg par nus/_/sngon gyi mtha' 'am phyi ma'i mtha' yang rung /_/sems ni dag cing rang bzhin 'od gsal lo/_/nyon mongs gang 
[\[39a.6\]]gis yid ni nyer nyon mongs/_/de dag tshul bzhin gyis ni yongs su spangs/_/'di la byed po med cing tshor po med/_/chos rnams thams cad rjes med ya ma brla/_/gang zag med cing bdag gis bdag med bstan/_/rmi lam ngo bo nyid de nam mkha' 'dra/_/'di dag lus 
[\[39a.7\]]kyi las kyis rab phye min/_/ngag gam sems kyis rnam par brtags ma yin/_/yang dag tu na byas min gzhan min te/_/de dag la ni dpe byar mi nus so/_/nam mkha' mtshungs shing dri med ngo bo nyid/_/gzugs can ma yin bstan du yod ma yin/_/mig gis 
[\[39b\]]
[\[39b.1\]]shes bya ma yin rna snas min/_/lce dang lus dang yid rnams kyis kyang min/_/mtshan nyid ma yin mtshan nyid rnam par log/_zhi ba gnas med zla ba'i gzugs brnyan 'dra/_/de la sems mi rgyu ste yid kyang min/_/rnam shes ma yin 'du shes sems pa min/_/
[\[39b.2\]]de dag ye shes las dang de bzhin du/_/rnam par shes pa'i las kyis shes mi nus/_/yi ge rnams kyis chos 'di bsnyad pa gang /_/sangs rgyas thugs rje 'di ni bla na med/_/sems can gang dag sngon chad byas ldan zhing /_/dge ba'i bshes gnyen gyis kyang yongs 
[\[39b.3\]]su zin/_/de dag 'di 'dra'i chos 'di thos nas ni/_/dga' ba rgya chen zang zing med pa 'thob/_/'di ni ci sems ci zhig byed cig ces/_/de dag bdud kyis skyon chags mi rnyed de/_/sems dang sems kyi spyod yul mi shes na/_/bar du bdud las byed par ga la 'gyur/_/
[\[39b.4\]]bdud bzhi 'di las shin tu 'das nas ni/_/rigs pa dang ni blo dang bsod nams dang /_/tshul gyis sangs rgyas spyod yul rab gnas pa/_/byang chub spyod pa dam pa 'di la spyod/_/gang zhig sems can kun gyi spyod shes pa/_/de ni byang chub spyod mchog 'di la spyod/_/
[\[39b.5\]]de yis spyod pa rnam mang 'di thos nas/_/de yi mtshan nyid chos kyang rab tu ston/_/'gro ba'i spyod pa 'di ni sna tshogs te/_/phan tshun dmigs par yang dag rab tu ldan/_/bdag chen de dag spyod yul de shes nas/_/phyad par nges par bstan pa lung yang ston/_/'di na 
[\[39b.6\]]sems can chags mang chags pa yod/_/de dag zhe sdang bag nyal rnam pa mang /_/de dag zhe sdang nyon mongs gzir bar snang /_/de dag gti mug chen pos gnod par gyur/_/de ltar 'gro ba'i spyod pa sna tshogs te/_/de la 'jug pa dang ni mtshan ma dang /_/rkyen dang 
[\[39b.7\]]dmigs pa'ang khong du chud byas la/_/de yi 'og tu de yi mtshan nyid bstan/_/kun nas zhags pa'i dra bar rab bcug pa/_/rig pa 'dzin pa'i skyes bu mkhas pa gsal/_/des ni zhags pa thams cad rab bcad nas/_/ji ltar 'dod pa bzhin du ma smad 'gro/_/de ltar byang 
[\[40a\]]
[\[40a.1\]]chub sems dpa' dpa' mkhas pa/_/'gro ba kun la sems kyi bsam zhugs nas/_/nyon mongs de dag thams cad rab bcad de/_/sgrib pa med par 'gro ba kun la spyod/_/nyi ma'i 'od la grogs ni bya mi dgos/_/sbrul gdug la yang grogs bya dgos 
[\[40a.2\]]ma yin/_/seng ge'i sgra la grogs bya mi dgos te/_/byang chub sems dpa' la yang grogs mi dgos/_/de dag grogs med gcig pu gnyis med par/_/sangs rgyas chos mang yang dag sgrub par byed/_/brtson 'grus dang ni mthu dang stobs su ldan/_/'gro ba'i nyon mongs rnams 
[\[40a.3\]]ni rab tu 'joms/_/ji lta ji ltar mes ni rtswa rnyed pa/_/de lta de ltar de stobs phyir zhing 'phel/_/ji ltar byang chub sems dpa' nyon mongs srid/_/de lta de ltar shes rab me rab 'phel/_/dpe bstan pa'i le'u ste/_bzhi pa'o//_//de nas yang bcom ldan 'das kyis 
[\[40a.4\]]byang chub sems dpa' sems dpa' chen po blo gros rgya mtsho la bka' stsal pa/_blo gros rgya mtsho byang chub sems dpas brtson 'grus brtsam par bya'o/_/byang chub sems dpas rtag tu rtul ba brtan pa dang 'dun pa che bar bya'o/_/gces pa mi 'dor bar bya'o/_/blo gros rgya mtsho 
[\[40a.5\]]brtson 'grus brtsams pa'i byang chub sems dpa' rnams la ni bla na med pa yang dag par rdzogs pa'i byang chub rnyed par dka' ba ma yin no/_/de ci'i phyir zhe na/_blo gros rgya mtsho gang na brtson 'grus yod pa de na byang chub yod do/_/le lo can rnams la ni byang chub shin tu ring zhing rnam 
[\[40a.6\]]par ring ngo /_/le lo can la sbyin pa med do/_/le lo can la tshul khrims med do/_/le lo can la bzod pa med do/_/le lo can la brtson 'grus med do/_/le lo can la bsam gtan med do/_/le lo can la shes rab med do/_/le lo can la bdag gi don med do/_/le lo 
[\[40a.7\]]can la gzhan gyi don med do/_/blo gros rgya mtsho rnam grangs 'dis 'di ltar ji ltar brtson 'grus brtsams pa'i byang chub sems dpa' rnams la bla na med pa yang dag par rdzogs pa'i byang chub rnyed dka' ba ma yin pa de rig par bya'o/_/blo gros rgya mtsho sngon byung ba 'das pa'i dus na/_
[\[40b\]]
[\[40b.1\]]grangs med pa bdun par gyur pa de'i tshe de'i dus na bskal pa me tog gi 'byung gnas la shin tu rnam par bltas pa'i 'jig rten gyi khams su bcom ldan 'das brtson 'grus 'bar ba zhes bya ba'i de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su 
[\[40b.2\]]ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'jig rten du byung ngo /_/ci'i phyir bskal pa de me tog gi 'byung gnas zhes bya zhe na/_blo gros rgya mtsho 
[\[40b.3\]]stong gsum gyi stong chen po'i 'jig rten gyi khams de tshig ste chus 'jig pa byung ba na pad ma lo ma bye ba brgya stong phrag du ma dang ldan pa/_rnam par bkra ba blta na sdug pa brgyad khri bzhi stong byung nas de dag thams cad kyis chu'i phung po de rgyas par bkang ste gnas so/_/de nas gnas 
[\[40b.4\]]gtsang ma'i ris kyi lha dag gis pad ma de dag mthong nas tshim zhing mgu la yi rangs shing rab tu dga' ste/_dga' ba dang yid bde ba skyes nas pad ma 'di dag byung ba ji snyed pa de snyed kyi yang dag par rdzogs pa'i sangs rgyas 'jig rten du 'byung bar 'gyur te/_kye ma bskal pa me 
[\[40b.5\]]tog gi 'byung gnas 'di ni sangs rgyas bcom ldan 'das rnams kyis stongs par mi 'gyur ro zhes ched du brjod pa ched du brjod do/_/de ltar na me tog gi 'byung gnas me tog gi 'byung gnas zhes bskal pa de'i ming chags so/_/blo gros rgya mtsho ci'i phyir 'jig rten gyi khams de shin tu rnam 
[\[40b.6\]]par bltas pa zhes bya zhe na/_ji tsam du phyogs bcu'i sangs rgyas kyi zhing rnams nas byang chub sems dpa' grangs med dpag tu med pa gang dag 'jig rten gyi khams de rnam par blta ba'i phyir lhags pa de dag gis 'jig rten gyi khams de la rnam par bltas ma thag tu/_
[\[40b.7\]]dga' ba'i rnam pa zhes bya ba'i ting nge 'dzin rab tu thob ste/_bde ba thams cad kyis tshim par 'gyur ba de tsam du 'jig rten gyi khams de yongs su dag par gyur te de'i phyir 'jig rten gyi khams de shin tu rnam par bltas pa zhes bya'o/_/blo gros rgya mtsho 'jig rten gyi khams de na 
[\[41a\]]
[\[41a.1\]]rin po che sna bdun phrag stong gnas par gyur to/_/rin po che'i shing ljon pa dang /_rin po che'i khang pa brtsegs pa rnams kyis kyang kun tu gsal bar gyur to/_/'jig rten gyi khams de na bud med kyi bag med par gyur cing mngal na gnas pa med de sems 
[\[41a.2\]]can de dag thams cad kyang pad ma rnams la skyil mo krung bcas te 'khod par brdzus te byung ngo /_/'jig rten gyi khams de na theg pa chen po ma gtogs par theg pa gzhan rnam par gzhag pa med par gyur to/_/lha dang mi de dag kyang yongs su spyad pa dag ni dga' ldan gyi lha dang 
[\[41a.3\]]'dra bar bza' ba dang btung ba yang bsams pas 'byor pa/_mngon par shes pas rnam par rtsen pa/_nam mkha' la rgyu ba dag go/_/bcom ldan 'das de bzhin gshegs pa brtson 'grus 'bar ba'i byang chub sems dpa'i dge 'dun ni byang chub sems dpa' sems dpa' 
[\[41a.4\]]chen po rab tu byung bar gyur pa'i byang chub sems dpa' bye ba phrag sum cu rtsa drug tu gyur to/_/de na khyim pa dang rab tu byung ba tshad med pa dag kyang theg pa chen po la yang dag par zhugs par gyur pa dag go/_/blo gros rgya mtsho bcom ldan 'das de bzhin gshegs pa brtson 'grus 
[\[41a.5\]]'bar ba de yang byang chub sems dpa' de dag la skyes bu dam pa khyod kyis brtson 'grus rtsoms shig_/khyod rtag tu rtul ba brtan pa dang /_'dun pa drag por gyis shig_/rtag tu gces pa ma 'dor cig ces brtson 'grus dang ldan pa'i gtam nyid rgya cher yang dag par rab tu 
[\[41a.6\]]ston to/_/blo gros rgya mtsho de'i tshe de'i dus na byang chub sems dpa' sems dpa' chen po go ca sra ba zhes bya ba byang chub sems dpa'i 'khor der 'dus par gyur pa des/_bcom ldan 'das la 'di skad ces gsol to/_/bcom ldan 'das ji ltar na byang chub sems dpa' brtson 
[\[41a.7\]]'grus brtsams pa lags/_de bzhin gshegs pas byang chub sems dpa' rnams la gnang ba'i brtson 'grus ni gang lags/_de skad ces gsol pa dang /_blo gros rgya mtsho/_bcom ldan 'das de bzhin gshegs pa brtson 'grus 'bar ba des/_byang chub sems 
[\[41b\]]
[\[41b.1\]]dpa' go cha brtan pa la 'di skad ces bka' stsal to/_/rigs kyi bu byang chub sems dpa' rnams kyi dge ba'i chos thams cad sdud par 'gyur ba'i brtson 'grus ni bzhi po 'di lta ste/_bzhi gang zhe na/_'di lta ste rtsom pa dang /_rtul ba dang /_so sor rtog pa dang /_sgrub 
[\[41b.2\]]pa ste/_rigs kyi bu brtson 'grus bzhi po 'di dag ni byang chub sems dpa' rnams kyi dge ba'i chos thams cad sdud par 'gyur ba'o/_/de la rtsom pa ni gang /_rtul ba ni gang /_so sor rtog pa ni gang /_sgrub pa ni gang zhe na/_rigs kyi bu rtsom pa zhes bya ba ni byang chub 
[\[41b.3\]]tu sems skyed pa'o/_/rtul ba zhes bya ba ni dge ba'i rtsa ba thams cad yang dag par sgrub pa'o/_/so sor rtog pa zhes bya ba ni sems can thams cad la phan pa'i dngos po'o/_/sgrub pa zhes bya ba ni de byed pa'i chos la bzod pa'o/_/gzhan yang rtsom pa ni thos pa yongs su 
[\[41b.4\]]tshol ba'o/_/rtul ba ni thos pa ston pa'o/_/so sor rtog pa ni tshul bzhin yid la byed pa'o/_/sgrub pa ni 'phags pa'i yang dag pa'i lta ba'o/_/gzhan yang rtsom pa ni ser sna'i sems tshar gcod pa'o/_/rtul ba ni bdog pa thams cad yongs su gtong ba'o/_/so sor rtog 
[\[41b.5\]]pa ni sems can thams cad dang thun mong du byang chub tu yongs su sngo ba'o/_/sgrub pa ni rnam par smin pa la mi re ba'o/_/gzhan yang rtsom pa ni gtong ba chen po sgrogs pa'o/_/rtul ba ni gang slong ba po rnams la dge ba'i bshes gnyen du 'du shes pa'o/_/so sor rtog pa ni kye 
[\[41b.6\]]ma'o/_/longs spyod 'di dag mi rtag pa'o snyam pa'o/_/sgrub pa ni byin nas 'gyod pa med pa'o/_/gzhan yang rtsom pa ni chos kyis longs spyod yongs su tshol ba'o/_/rtul ba ni 'tsho ba yongs su dag pa'o/_/so sor rtog pa ni bdag gis snying po blangs par 'gyur ro snyam pa'o/_/
[\[41b.7\]]sgrub pa ni sbyin pas rlom sems su mi byed pa'o/_/gzhan yang rtsom pa ni 'chal pa'i tshul khrims kyi dri ma sel ba'o/_/rtul ba ni tshul khrims dang brtul zhugs ma nyams pa'o/_/so sor rtog pa ni tshul khrims 'chal pa'i sems can yongs su smin par byed pa'o/_/
[\[42a\]]
[\[42a.1\]]sgrub pa ni tshul khrims kyi yon tan gyis rlom sems su mi byed pa'o/_/gzhan yang rtsom pa ni lus yongs su dag pa'o/_/rtul ba ni ngag yongs su dag pa'o/_/so sor rtog pa ni sems yongs su dag pa'o/_/sgrub pa ni chos yongs su dag pa'o/_/
[\[42a.2\]]gzhan yang rtsom pa ni gnod sems kyi sems kyi skabs med pa'o/_/rtul ba ni bzod pa'i stobs rnams rnam par rig pa'o/_/so sor rtog pa ni bdag dang gzhan srung ba'o/_/sgrub pa ni bzod pa'i rlom sems su mi byed pa'o/_/gzhan yang rtsom pa ni gshe ba dang /_
[\[42a.3\]]sdang ba dad par byed pa'o/_/rtul ba ni gshe ba dang sdang ba 'dris par mi byed pa'o/_/so sor rtog pa ni nang yongs su gdung ba med par byed pa'o/_/sgrub pa ni bdag dang gzhan mi dmigs pa'o/_/gzhan yang rtsom pa ni le lo'i dri ma sel ba'o/_/rtul ba ni brtson 'grus kyi dri 
[\[42a.4\]]ma las dben pa'o/_/so sor rtog pa ni sems can le lo can yongs su smin par byed pa'o/_/sgrub pa ni de'i bya ba byed pa'o/_/gzhan yang rtsom pa ni bya ba yang dag par sgrub pa'o/_/rtul ba ni bya ba nyams 'og tu chud par byed pa'o/_/so sor rtog pa ni theg pa gzhan la mi re 
[\[42a.5\]]ba'o/_/sgrub pa ni las kyi rnam par smin pa chud mi gzon pa'o/_/gzhan yang rtsom pa ni dran pa'o/_/rtul ba ni rtogs pa'o/_/so sor rtog pa ni blo gros so/_/sgrub pa ni mos pa'o/_/gzhan yang rtsom pa ni rig pa'o/_/rtul ba ni tshul lo/_/so sor rtog pa ni sgo'o/_/
[\[42a.6\]]sgrub pa ni 'byung ba'o/_/gzhan yang rtsom pa ni tshig 'bru kun chub par byed pa'o/_/rtul ba ni tshig 'bru 'dzin pa'o/_/so sor rtog pa ni tshig 'bru sel ba'o/_/sgrub pa ni chos brjod du med par rtogs pa'o/_/gzhan yang rtsom pa ni dge ba'i bshes gnyen la rten pa'o/_/rtul ba 
[\[42a.7\]]ni sdig pa'i grogs po yongs su spong ba'o/_/so sor rtog pa ni mdza' ba dang mi mdza' ba rnams la sems snyoms pa'o/_/sgrub pa ni ji skad smras pa'i tshig dang mi 'gal bar byed pa'o/_/gzhan yang rtsom pa ni rab tu byung ba'i sems so/_/rtul ba ni dga' ba dang mi dga' ba la mi lta ba'o/_/
[\[42b\]]
[\[42b.1\]]so sor rtog pa ni dge ba ci zhes tshol ba'o/_/sgrub pa ni gzhan la rag ma lus par ye shes rab tu thob pa'o/_/gzhan yang rtsom pa ni dgon pa la gnas pa'o/_/rtul ba ni 'du 'dzi la mi dga' ba'o/_/so sor rtog pa ni dben par gnas pa la dga' ba'o/_/sgrub pa ni 
[\[42b.2\]]nyon mongs pa med par gnas pa'o/_/gzhan yang rtsom pa ni 'dod pa chung ba'o/_/rtul ba ni chog shes pa'o/_/so sor rtog pa ni dgang sla ba'o/_/sgrub pa ni rung ba la tshod shes pa'o/_/gzhan yang rtsom pa ni lhag pa'i tshul khrims la slob pa'o/_/rtul ba ni tshul khrims mi 
[\[42b.3\]]lhod pa'o/_/so sor rtog pa ni lhag pa'i sems la slob pa'o/_/sgrub pa ni lhag pa'i shes rab la slob pa'o/_/gzhan yang rtsom pa ni sbyin pa'i pha rol tu phyin pa dang /_tshul khrims kyi pha rol tu phyin pa'o/_/rtul ba ni bzod pa'i pha rol tu phyin pa dang /_brtson 'grus kyi pha 
[\[42b.4\]]rol tu phyin pa'o/_/so sor rtog pa ni bsam gtan gyi pha rol tu phyin pa dang /_shes rab kyi pha rol tu phyin pa'o/_/sgrub pa ni ye shes kyi pha rol tu phyin pa dang /_thabs la mkhas pa'i pha rol tu phyin pa'o/_/gzhan yang rtsom pa ni sbyin pa'o/_/rtul ba ni snyan par smra 
[\[42b.5\]]ba'o/_/so sor rtog pa ni don byed pa'o/_/sgrub pa ni don 'thun pa'o/_/gzhan yang rtsom pa ni byams pa chen po'o/_/rtul ba ni snying rje chen po'o/_/so sor rtog pa ni dga' ba chen po'o/_/sgrub pa ni btang snyoms chen po'o/_/gzhan yang rtsom pa ni zhing yongs su dag par 
[\[42b.6\]]byed pa'o/_/rtul ba ni mtshan dang dpe byad bzang po yongs su rdzogs par byed pa'o/_/so sor rtog pa ni dam pa'i chos yongs su 'dzin pa'o/_/sgrub pa ni sems can yongs su smin par byed pa'o/_/gzhan yang rtsom pa ni phung po'i bdud yongs su shes pa'o/_/rtul ba ni nyon 
[\[42b.7\]]mongs pa'i bdud las shin tu 'da' ba'o/_/so sor rtog pa ni 'chi bdag gi bdud rnam par spong ba'o/_/sgrub pa ni lha'i bu'i bdud pham par byed pa'o/_/gzhan yang rtsom pa ni sdug bsngal yongs su shes pa'o/_/rtul ba ni kun 'byung ba spong ba'o/_/so sor rtog pa ni lam sgom 
[\[43a\]]
[\[43a.1\]]pa'o/_/sgrub pa ni 'gog pa mngon sum du byed pa'o/_/gzhan yang rtsom pa ni lus la zhugs pa'i dran pa'o/_/rtul ba ni tshor ba la zhugs pa'i dran pa'o/_/so sor rtog pa ni sems la zhugs pa'i dran pa'o/_/sgrub pa ni chos la zhugs pa'i dran 
[\[43a.2\]]pa'o/_/gzhan yang rtsom pa ni dad pa'o/_/rtul ba ni brtson 'grus so/_/so sor rtog pa ni dran pa dang ting nge 'dzin to/_/sgrub pa ni shes rab bo/_/gzhan yang rtsom pa ni mi dge ba'i chos spong ba'o/_/rtul ba ni dge ba'i chos yongs su rdzogs par byed pa'o/_/
[\[43a.3\]]so sor rtog pa ni lus dang sems las su rung bar byed pa'o/_/sgrub pa ni mngon par 'du bya ba med pa'i rdzu 'phrul rab tu thob par byed pa'o/_/gzhan yang rtsom pa ni byang chub kyi yan lag rnams la'o/_/rtul ba ni lam la'o/_/so sor rtog pa ni zhi gnas dang lhag mthong 
[\[43a.4\]]la'o/_/sgrub pa ni rig pa dang rnam par grol ba la'o/_/gzhan yang rtsom pa ni 'jug pa'i spyod pa'o/_/rtul ba ni dkar po rnam par mthong ba'i spyod pa'o/_/so sor rtog pa ni sems shin tu sbyangs pa'o/_/sgrub pa ni phyir mi ldog pa'i ye shes so/_/blo gros rgya mtsho gzhan 
[\[43a.5\]]yang bcom ldan 'das de bzhin gshegs pa brtson 'grus 'bar ba des/_byang chub sems dpa' go cha sra ba la 'di skad ces bka' stsal to/_/rigs kyi bu brtson 'grus de ni gang lus dang sems yongs su sbyangs pa'o/_/brtson 'grus de ni gang rgyu dang lta ba dang bral ba'o/_/brtson 
[\[43a.6\]]'grus de ni gang ming dang gzugs yongs su shes pa'o/_/brtson 'grus de ni gang ngar 'dzin pa dang /_nga yir 'dzin pa 'gog pa'o/_/brtson 'grus de ni gang 'dzin pa dang /_'ching ba 'dor ba'o/_/brtson 'grus de ni gang sgrib pa rnams dang kun nas ldang ba rnams rnam par 
[\[43a.7\]]sel ba'o/_/brtson 'grus de ni gang 'gyod pa dang the tsom spong ba'o/_/brtson 'grus de ni gang mdud pa rnams dang zug rngu rnams yang dag par sel ba'o/_/brtson 'grus de ni gang dmigs pa dang /_rgyun chad pa las shin tu 'da' ba'o/_/brtson 'grus de ni gang nga rgyal dang 
[\[43b\]]
[\[43b.1\]]mngon pa'i nga rgyal rnam par spong ba'o/_/brtson 'grus de ni gang gzhi dang gnas las shin tu 'da' ba'o/_/brtson 'grus de ni gang rjes su chags pa dang /_khong khro spong ba'o/_/brtson 'grus de ni gang ma rig pa dang /_srid pa'i sred pa rab tu sbyangs pa'o/_/brtson 'grus de ni 
[\[43b.2\]]gang chags pa dang zhe sdang kun tu mi rgyu ba'o/_/brtson 'grus de ni gang gti mug dang so sor mi rtog pa dang bral ba'o/_/brtson 'grus de ni gang nang dang phyi'i skye mched rnams yongs su shes pa'o/_/brtson 'grus de ni gang phung po dang khams rnams gdod ma nas skye ba med pa'o/_/brtson 
[\[43b.3\]]'grus de ni gang sems zhi ba dang rab tu zhi ba dang nye bar zhi ba'o/_/brtson 'grus de ni gang rnam par bsams na chos thams cad mi dmigs pa'o/_/brtson 'grus de ni gang gnyis su med cing gnyis su dbyer med pa'o/_/brtson 'grus de ni gang chos nyid gnas par shes pa'o/_/
[\[43b.4\]]brtson 'grus de ni gang 'phro ba med cing mi 'phro ba med pa'o/_/brtson 'grus de ni gang len pa med cing 'dor ba med pa'o/_/brtson 'grus de ni gang byed pa med cing byed pa dang bral ba ma yin pa'o/_/brtson 'grus de ni gang 'deg pa med cing gzhag pa med pa'o/_/brtson 'grus de 
[\[43b.5\]]ni gang blang ba med cing dor ba med pa'o/_/brtson 'grus de ni gang la bcing ba med cing grol ba med pa'o/_/brtson 'grus de ni gang la gnon pa med pa dang /_pha rol gnon pa med pa'o/_/brtson 'grus de ni gang la rgyags pa med pa dang bag med pa ma yin pa'o/_/brtson 'grus 
[\[43b.6\]]de ni gang la bya ba med cing byed pa po med pa'o/_/brtson 'grus de ni gang lta bar mi byed pa dang rnam par lta bar mi byed pa'o/_/brtson 'grus de ni gang zhi bar mi byed pa dang rab tu 'bar bar mi byed pa'o/_/brtson 'grus de ni gang srung bar mi byed pa dang srung ba dang bral ba ma yin pa'o/_/
[\[43b.7\]]brtson 'grus de ni gang kun tu mi 'ong ba dang 'ong ba dang bral ba ma yin pa'o/_/blo gros rgya mtsho de ltar bcom ldan 'das de bzhin gshegs pa brtson 'grus 'bar bas/_/brtson 'grus dang rab tu ldan pa'i gtam 'di dag rgya cher yang dag par rab tu bshad pa na srog chags khris mi skye 
[\[44a\]]
[\[44a.1\]]ba'i chos la bzod pa rab tu thob par gyur to/_/byang chub sems dpa' go cha sra bas bcom ldan 'das de las brtson 'grus bstan pa de thos nas dge ba'i chos yongs su btsal ba la mngon par brtson te/_brtson 'grus brtsams nas gnas par gyur 
[\[44a.2\]]to/_/de brtson 'grus brtsams te gces pa ma bor bar lo bye ba 'das pa dang chung ngu'i rjes su 'thun pa'i bzod pa rab tu thob bo/_/de brtson 'grus brtsams te dge ba'i chos yongs su btsal ba la mngon par brtson pas 'dug bzhin du 'chi ba'i dus byas so/_/de shi 'phos nas de 
[\[44a.3\]]bzhin gshegs pa de nyid kyi spyan sngar brdzus te skyes par gyur nas des yang de bzhin gshegs pa de las 'dus pa chen po'i le'u yi chos kyi rnam grangs 'di thos par gyur to/_/de yang chos yongs su btsal ba la mngon par brtson pas 'dug bzhin du 'chi ba'i dus byas par gyur to/_/
[\[44a.4\]]blo gros rgya mtsho byang chub sems dpa' des rnam grangs 'dis sangs rgyas brgyad khri bzhi stong de dag mnyes par byed cing /_gang dag bskal pa me tog gi 'byung gnas de la byung ba thams cad las brtson 'grus brtsams te/_dge ba'i chos yongs su btsal ba la mngon par brtson 
[\[44a.5\]]par gyur nas 'dug bzhin du 'chi ba'i dus byas par gyur to/_/blo gros rgya mtsho de'i tshe de'i dus na byang chub sems dpa' go cha sra ba zhes bya bar gyur pa de gzhan zhig yin pa snyam du khyod som nyi'am yid gnyis sam the tshom za bar gyur na khyod kyis de ltar mi blta'o/_/de ci'i phyir 
[\[44a.6\]]zhe na/_blo gros rgya mtsho nga nyid de'i tshe de'i dus na byang chub sems dpa' go cha sra ba zhes bya bar gyur to/_/blo gros rgya mtsho ngas brtson 'grus 'di 'dra bas byang chub sems dpa' brgya stong phrag mang po dag phyir bsnyil to/_/blo gros rgya mtsho ngas de tsam du brtson 'grus brtsams pa de lta bu de 
[\[44a.7\]]dang tshegs de lta bus/_byang chub mngon par rdzogs par sangs rgyas pa la ltos/_gang dag le lo can dang brtson 'grus dman par gyur pa rnams la lta smos kyang ci dgos/_de dag la byang chub yod par ga la 'gyur te de dag la byang chub shin tu ring zhing rnam par ring ngo /_/blo 
[\[44b\]]
[\[44b.1\]]gros rgya mtsho bstan pa 'di la brtson 'grus brtsams pa ni dag par 'gyur gyi le lo can ni ma yin no/_/blo gros rgya mtsho rnam grangs des na 'di ltar gang la brtson 'grus dang bag yod pa de la byang chub yod par rig par bya'o/_/bcom ldan 'das kyis brtson 'grus dang rab tu ldan 
[\[44b.2\]]pa'i sngon byung ba'i le'u 'di bshad pa na byang chub sems dpa' lnga stong gis mi skye ba'i chos la bzod pa rab tu thob par gyur to/_/lha dang mi'i skye dgu'i srog chags bdun stong gis bla na med pa yang dag par rdzogs pa'i byang chub tu sems bskyed do/_/de nas de'i tshe bcom ldan 
[\[44b.3\]]'das kyis tshigs su bcad pa 'di dag gsungs so/_/ngas dran snga ma 'das pa'i dus na ni/_/bskal pa me tog 'byung gnas blta sdug la/_/shin tu rnam bltas 'jig rten khams mchog tu/_/brtson 'grus 'bar ba'i bde bar gshegs pa byung /_/bskal pa de la rgyal 
[\[44b.4\]]ba gang byung ba/_/de dag brgyad khri bzhi stong tham pa'o/_/'jig rten khams ni dga' ldan gnas 'dra ste/_/mi yi bza' dang btung ba bsams pas 'byor/_/bud med yod min mngal na gnas pa min/_/sems can thams cad brdzus te skye bar gyur/_/theg pa dman pa 
[\[44b.5\]]grags par ma gyur te/_/thams cad bdag nyid che ba'i theg chen zhugs/_/shin tu rnam bltas 'jig rten khams blta'i phyir/_/byang chub sems dpa' phyogs bcu nas lhags pa/_/de dag dga' ba'i rnam pa'i ting 'dzin thob/_/sngon chad ma mthong ba yi bde ba myong /_/rkang 
[\[44b.6\]]gnyis kyi ni tshogs gyur grags chen po/_/bye ba phrag ni sum cu rtsa drug yod/_/gzhan yang lha dang mi ni mang po dag_/sangs rgyas theg pa mchog la zhugs par gyur/_/yon tan ye shes rgya mtsho drang srong che/_/de ni brtson 'grus bsngags pa yang yang brjod/_/de nas 
[\[44b.7\]]brtson 'grus brtan pa mkhas pa de/_/langs nas don 'di nyid ni rgyal la zhus/_/byang chub sems dpa' brtson 'grus brtsams gyur pa/_/ji tsam gyis ni brtson 'grus stobs la gnas/_/de don bcom ldan bdag la bshad du gsol/_/bdag ni de la rab tu nan tan 
[\[45a\]]
[\[45a.1\]]bgyid/_/de yi bsam pa mkhyen nas chos rje des/_/brtson 'grus las brtsams yon tan rab gsungs pa/_/rtsom pa dang ni de bzhin rtul ba dang /_/rtag tu so sor rtog dang sgrub pa'o/_/rtsom pa de ni byang chub sems zhes bya/_/rtul ba dge ba stong 
[\[45a.2\]]dag sgrub byed pa/_/so sor rtog pa sems can phan pa'i dngos/_/sgrub pa de byed chos la bzod pa yin/_/rtsom pa gus par byas te thos tshol ba/_/rtul ba brtan pa yang dag ston byed pa/_/so sor rtog pa 'di ni tshul bzhin brjod/_/sgrub pa gang tshe yang dag lta skye ba/_/
[\[45a.3\]]rtsom pa ser sna'i dri ma sel ba yin/_/rtul ba bdog pa thams cad yongs gtong ba/_/so sor rtog pa rdzogs pa'i byang chub sems/_/sgrub pa gang tshe rnam smin mi re ba/_/rtsom pa gtong ba chen po gang bsgrubs pa/_/rtul ba slong ba rnams la byams byed pa/_/so sor rtog 'di longs 
[\[45a.4\]]spyod mi rtag snyam/_/sgrub pa byin nas gdung ba med pa yin/_/rtsom pa chos kyis longs spyod gang tshol ba/_/rtul ba de ni 'tsho ba dag pa yin/_/bdag gis snying po blangs snyam so sor rtog_/sgrub pa sbyin pa sbyin pas rlom sems med/_/rtsom pa 'chal ba'i tshul khrims dri ma sel/_/
[\[45a.5\]]rtul ba tshul khrims brtul zhugs nyams pa med/_/tshul khrims 'chal pa'i sbyin byed so sor rtog_/sgrub pa gang tshe tshul khrims rlom sems med/_/rtsom pa dag ni yongs su dag pa ste/_/rtul ba lus ni yongs su dag pa yin/_/so sor rtog pa gang yin 'di sems dag_/
[\[45a.6\]]sgrub pa gang yin chos rnams yongs su dag_/rtsom pa gnod sems go skabs med pa yin/_/rtul ba bzod pa'i stobs ni nye bar ston/_/so sor rtog pa bdag dang gzhan srung byed/_/sgrub pa gang tshe rlom sems gang med pa/_/rtsom pa gshe la rtag tu dad byed pa/_/rtul ba de dag 
[\[45a.7\]]thag ring spong ba ste/_/so sor rtog pa nang ni zhi ba yin/_/sgrub pa bdag dang gzhan du dmigs pa med/_/rtsom pa le lo'i dri ma sel ba ste/_/rtul ba brtson 'grus stobs dang mthu yin no/_/le lo can dag smin byed so sor rtog_/de byed chos la bzod pa sgrub pa yin/_/rtsom pa 
[\[45b\]]
[\[45b.1\]]bya ba yang dag sgrub byed pa/_/rtul ba bya ba nyams 'og chud par byed/_/theg pa gzhan la mi re so sor rtog_/sgrub pa las rnams chud mi gson pa yin/_/rtsom pa yang dag dran dang shes bzhin can/_/rtul ba chos rtogs pa la 'jug pa yin/_/blo gros kun tu bsrungs pa 
[\[45b.2\]]so sor rtog_/sgrub pa de la mos shing 'gyur ba med/_/rtsom pa rig pa rtul ba tshul yin te/_/so sor rtog pa de ni chos sgo yin/_/sgrub pa de ni 'byung ba rab tu shes/_/'di dag brtson 'grus brtsams pa'i sbyor ba yin/_/rtsom pa tshig 'bru kun tu 'dzin pa ste/_/rtul ba bstan pa 
[\[45b.3\]]yang dag ston par byed/_/so sor rtog pa sgra ni sel byed pa/_/sgrub pa chos rnams brjod pa med pa nyid/_/rtsom pa dge ba'i bshes gnyen bsten pa yin/_/rtul ba sdig pa'i grogs po rnam par spong /_/thos nas chos nyid la ni so sor rtog_/sgrub pa chos rnams dang ni 'gal mi 
[\[45b.4\]]byed/_/rtsom pa sangs rgyas bstan la rab tu 'byung /_/rtul ba dga' ba thams cad spong ba yin/_/dge la gnas pa gang yin so sor rtog_/chos rnams 'gal ba med pa sgrub pa yin/_/rtsom pa dgon par dga' ba gang thob pa/_/rtul ba 'du 'dzi rnam par spong ba yin/_/dben 
[\[45b.5\]]par gnas par dga' ba so sor rtog_/sgrub pa gang yin nyon mongs med par gnas/_/rtsom pa 'dod pa chung zhing bka' blo bde/_/rtul ba de ni chog shes gyur pa yin/_/des par gang gyur de ni so sor rtog_/sgrub pa gang yin rung ba'i tshod shes pa/_/rtsom pa lhag pa'i tshul 
[\[45b.6\]]khrims slob ces bya/_/rtul ba'i tshul khrims lhod pa med pa yin/_/lhag pa'i sems slob 'di ni so sor rtog_/lhag pa'i shes rab slob pa sgrub pa mchog_/rtsom pa sbyin dang de bzhin tshul khrims yin/_/rtul ba bzod dang de bzhin brtson 'grus so/_/so sor rtog 'di 
[\[45b.7\]]bsam gtan shes rab ste/_/sgrub pa ye shes dang ni de bzhin thabs/_/rtsom pa 'jig rten zang zing chos sbyin pa/_/snyan par smra ba de ni rtul ba yin/_/don dpyod gang yin de ni so sor rtog_/sgrub pa don 'thun pa ste snying po yin/_/rtsom pa gang yin byams pa yongs su dag_/
[\[46a\]]
[\[46a.1\]]rtul ba de ni snying rje ldan pa yin/_/dga' ba chos la so sor rtog pa ste/_/btang snyoms ye shes sgrub par brjod pa yin/_/rtsom pa zhing ni rnam par sbyong ba ste/_/rtul ba mtshan rnams yongs su rdzogs par byed/_/so sor rtog pa dam chos yongs su 
[\[46a.2\]]'dzin/_/sgrub pa sems can yongs su smin par byed/_/rtsom pa gang yin phung po bdud sel ba/_/rtul ba nyon mongs bdud ni tshar gcod pa/_/so sor rtog pa 'chi bdag tshar gcod de/_/snying po sgrub pa bdud kyis ci byar yod/_/rtsom pa sdug bsngal yongs su shes pa 
[\[46a.3\]]ste/_/srid pa'i gnas med 'di ni rtul ba yin/_/lam sgom gang yin de ni so sor rtog_/'gog pa shes pa sgrub par brjod pa yin/_/rtsom pa lus la dran pa bcings pa med/_/rtul ba tshor ba la ni lta ba med/_/sems la dran pa 'di ni so sor rtog_/chos la dran pa sgrub pa dam 
[\[46a.4\]]pa yin/_/rtsom pa dad pa'i stobs dang de'i dbang po/_/rtul ba brtson 'grus stobs dang mthu yin te/_/dran dang ting 'dzin dbang po so sor rtog_/shes rab dbang po sgrub par brjod pa yin/_/rtsom pa mi dge rnam par spong zhes brjod/_/rtul ba gang yin dge ba chud mi gson/_/
[\[46a.5\]]lus dang sems kyang gang yin so sor rtog_/sgrub pa rdzu 'phrul rnam par 'phrul zhes brjod/_/rtsom pa mkhas pa byang chub yan lag sgom/_/rtul ba gang tshe lam ni rtog pa yin/_/zhi gnas lhag mthong de ni so sor rtog_/rig dang rnam grol sgrub pa snying po yin/_/rtsom pa 
[\[46a.6\]]'jug pa rtul ba spyod pa yin/_/so sor rtog pa sems ni rab sbyangs pa/_/mtshan ma'i spyod yul thams cad gang log pa/_/de ni sgrub pa'i tshul du brjod pa yin/_/lus dang sems ni rab tu sbyangs pa dang /_/rgyu dang lta las rab tu 'da' ba dang /_/ming dang gzugs ni yongs su 
[\[46a.7\]]gang shes pa/_/de ni brtson 'grus mchog ces 'phags pas bsngags/_/nga dang nga yi zhes pa nam 'gag pa/_/de tshe bcings pa kun las rnam par grol/_/kun nas ldang med sgrib pa lnga las grol/_/mkhas pa the tshom dang ni 'gyod pa spangs/_/mdud pa rnams dang zug rngu 
[\[46b\]]
[\[46b.1\]]bsal ba gang /_/sgrib pa med cing rgyun chad yod pa min/_/nga rgyal mngon pa'i nga rgyal gang tshe spangs/_/de tshe brtson 'grus stobs kyis las byas yin/_/mtshan ma thams cad sel ba gang yin dang /_/spros pa thams cad 'jug pa med pa dang /_/nyon mongs thams 
[\[46b.2\]]cad spong ba gang yin pa/_/brtson 'grus de ni mkhas pa rnams kyis bsngags/_/brtson 'grus 'bar bas rab tu bsngags pa'i tshe/_/brtson 'grus yon tan 'di dag thos nas ni/_/grags pa chen po stong phrag bcu kun gyis/_/mi skye'i bzod pa rab tu thob par 'gyur/_/
[\[46b.3\]]'di thos nas ni stong phrag lnga zhig kyang /_/sangs rgyas zhing 'dir bzod pa rnam par sbyangs/_/mi dang lha dang lha min mi'am ci/_/bdun stong byang chub mchog la rab tu zhugs/_/de na gang gis brtson 'grus mchog reg pa/_/dge slong brtson 'grus brtan pa nga yin te/_/brtson 
[\[46b.4\]]'grus brtsams nas ngas ni lus btang ste/_/'dug bzhin de tshe 'chi ba'i dus byas gyur/_/brgyad khri las ni bzhi stong lhag pa la/_/bdag gis lus ni rab tu skams par byas/_/bskal pa gcig la 'dren pa mnyes byas te/_/bdag gis byang chub sems dpa' phyir bsnyil 
[\[46b.5\]]to/_/brtson 'grus brtsams pa'i le'u ste lnga pa'o//_//de nas tshangs pa chen po snying rje chen po sems pas byang chub sems dpa' sems dpa' chen po blo gros rgya mtsho la 'di skad ces smras so/_/rigs kyi bu sangs rgyas kyi chos rnams sangs rgyas kyi chos rnams 
[\[46b.6\]]zhes bya ba de la sangs rgyas kyi chos rnams zhes bya ba la de dag gang gi tshig [{]bla dgas [,]bla dwags [}]de skad ces smras pa dang byang chub sems dpa' blo gros rgya mtshos tshangs pa snying rje chen po sems pa la 'di skad ces smras so/_/tshangs pa sangs rgyas kyi chos rnams sangs rgyas kyi chos rnams zhes bya ba la 
[\[46b.7\]]sangs rgyas kyi chos rnams zhes bya ba de ni chos thams cad kyi tshig [{]bla dgas [,]bla dwags [}]so/_/de ci'i phyir zhe na/_tshangs pa de bzhin gshegs pas yongs su chad pa'i rnam pas tshad dang ldan par byang chub mngon par rdzogs par sangs rgyas pa ma yin gyi/_de bzhin gshegs pas yongs su ma 
[\[47a\]]
[\[47a.1\]]chad pa'i rnam pas chos thams cad mnyam pa nyid kyi rnam pas tshad med par byang chub mngon par rdzogs par sangs rgyas so/_/tshangs pa chos thams cad mnyam pa nyid du khong du chud pa ni byang chub ste/_tshangs pa de'i phyir chos thams cad ni sangs rgyas kyi 
[\[47a.2\]]chos rnams zhes bya'o/_/tshangs pa chos thams cad ci 'dra ba'i sangs rgyas kyi chos thams cad kyang de 'dra ba nyid do/_/chos thams cad kyi ngo bo nyid gang yin pa de sangs rgyas kyi chos rnams kyi ngo bo nyid do/_/chos thams cad dben pa nyid pas sangs rgyas kyi chos dben pa nyid 
[\[47a.3\]]du khong du chud par bya'o/_/chos thams cad stong pas sangs rgyas kyi chos stong pa nyid du khong du chud par bya'o/_/tshangs pa chos thams cad ni rten cing 'brel par 'byung ba dag ste rten cing 'brel par 'byung ba khong du chud pa ni byang chub bo/_/de bzhin gshegs pa chos thams cad ji 
[\[47a.4\]]ltar gzigs pa ltar sangs rgyas kyi chos de dag kyang de 'dra ba nyid do/_/tshangs pa snying rje chen po sems pas smras pa/_rigs kyi bu sangs rgyas kyi chos rnams khams gsum las shin tu 'das pa ma yin nam/_blo gros rgya mtshos smras pa/_tshangs pa khams gsum gyi 
[\[47a.5\]]ngo bo nyid kyis mtshan ma nyid sangs rgyas kyi chos rnams so/_/de ci'i phyir zhe na/_tshangs pa sangs rgyas kyi chos mnyam pa nyid la tha ma'am mchog gang yang med do/_/tshangs pa 'di lta ste dper na/_nam mkha' la ni tha ma'am mchog gang yang med do/_/tshangs pa de bzhin du sangs 
[\[47a.6\]]rgyas kyi chos de dag ni nam mkha' dang mnyam ste/_de dag la yang tha ma'am mchog gang yang med do/_/tshangs pa chos thams cad kyi rang bzhin gang yin pa de ni ngo bo nyid kyis stong pa nyid de de la yang tha ma'am mchog gang yang med do/_/tshangs pa sangs rgyas kyi chos khong du chud par 'dod 
[\[47a.7\]]pa'i rigs kyi bu'am rigs kyi bu mos/_rtog pa med pa'i tshul gyis sangs rgyas kyi chos rnams de ltar rtogs par bya'o/_/tshangs pa gzhan yang sangs rgyas kyi chos rnams ni yul na mi gnas pa/_phyogs na mi gnas pa/_ma skyes pa/_ma 'gag pa/_sngon po ma yin pa/_
[\[47b\]]
[\[47b.1\]]ser po ma yin pa/_dmar po ma yin pa/_dkar po ma yin pa/_le brgan ma yin pa/_shel dang dngul gyi kha dog lta bu ma yin pa dag ste/_de dag ni kha dog med pa/_dbyibs med pa/_rtags med pa dag go/_/de dag ni mtshan ma med pa dag go/_/tshangs pa mtshan 
[\[47b.2\]]ma med pa'i don ni sangs rgyas kyi chos kyi chos kyi don no/_/sangs rgyas kyi chos kyi chos kyi don ni 'chi 'pho med pa'i tshig gi don no/_/'chi 'pho med pa'i tshig gi don ni zhi ba'i don no/_/zhi ba'i don ni dben pa'i don no/_/dben pa'i don ni stong pa'i don no/_/stong pa'i don ni 
[\[47b.3\]]gnas med pa'i don no/_/gnas med pa'i don ni de kho na'i don no/_/de kho na'i don ni shin tu skye ba med pa'i don no/_/skye ba med pa'i don ni 'gag pa med pa'i don no/_/'gag pa med pa'i don ni gnas med pa'i don no/_/de la 'di skad ces bya ste/_mtshan ma med pa'i don 
[\[47b.4\]]brjod 'di/_/sangs rgyas chos kyi dam pa ste/_/sangs rgyas chos don bstan pa ni/_/'chi 'pho med pa'i tshig ces bya/_/'chi 'pho med don zhi ba'i don/_/rnam par dben pa'i don du bstan/_/dben pa'i don ni stong pa'i don/_/stong pa'i don ni gnas med don/_/gnas 
[\[47b.5\]]med don ni de kho na/_/de nyid don ni de bzhin nyid/_/shin tu skye dang bral ba ni/_/'gag pa med pa'i don du bstan/_/'gag med don ni gnas med don/_/gnas pa med pa'i chos don tshig_/chos dbyings ji ltar gnas pa ltar/_/chos rnams thams cad de ltar gnas/_/
[\[47b.6\]]chos kun ji ltar gnas pa ltar/_/sangs rgyas chos rnams de ltar gnas/_/ji ltar sangs rgyas chos gnas ltar/_/slob pa'i chos rnams de ltar gnas/_/chags med chos ni mtshungs pa'i don/_/de ltar de dag gzhan med gnas/_/rang sangs rgyas kyi chos rnams kyang /_/
[\[47b.7\]]'dir ni mnyam pa ji bzhin gnas/_/de lta'i gnas la gnas pa'i chos/_/sangs rgyas chos te bla na med/_/sangs rgyas chos rnams de dag ni/_/yul dang phyogs na gnas pa med/_/skye ba dang ni 'jig pa yis/_/nam yang rab tu phye ba min/_/gang du'ang chos 
[\[48a\]]
[\[48a.1\]]rnams de dag la/_/dbyibs dang kha dog rnyed mi 'gyur/_/mtshan ma med cing rtags med par/_/sangs rgyas chos rnams rab tu bstan/_/chos kun rang bzhin gang yin pa/_/sangs rgyas chos rnams de lta'i tshul/_/des na de dag mnyam par bstan/_/
[\[48a.2\]]khyad par med de mtshan nyid med/_/sangs rgyas chos rtogs 'dod pa yis/_/chos rnams kun la blta bar bya/_/gang tshe cung zad mi dmigs pa/_/de tshe rnam par bltas pa yin/_/sangs rgyas dang ni sangs rgyas chos/_/chos rnams kun kyang thams cad du/_/byang chub snying 
[\[48a.3\]]por drang srong ches/_/de dag yang dag mnyam par rtogs/_/sangs rgyas chos gang sangs rgyas kyis/_/byang chub snying por gang bltas pa/_/sangs rgyas chos bstan de dag ni/_/rtag tu mnyam pa nyid kyis mnyam/_/mnyam ste mi mnyam med pa'i chos/_/nam mkha' lta bu dri 
[\[48a.4\]]med par/_/sangs rgyas kyis ni mkhyen pas rtogs/_/des 'dir sangs rgyas yin zhes brjod/_/rten cing 'brel par gang byung ba/_/de dag gang la'ang rang bzhin med/_/gang dag ngo bo nyid med pa/_/de dag gang du'ang 'byung ba med/_/'gro ba mtha' med mnyam par 
[\[48a.5\]]ni/_/gang gis mtha' 'dir rab shes pa/_/de yi ye shes mthar son pas/_/chos rnams kun la 'jug par 'gyur/_/chos rnams gang dag 'das pa dang /_/chos rnams gang dag ma 'ongs dang /_/da ltar byung ba'i chos gang dag_/de rnams sangs rgyas chos su 
[\[48a.6\]]'dod/_/de ltar dus gsum rnams la yang /_/sangs rgyas ye shes chags pa med/_/gang du yi ges mi chags pa/_/de dag thub pa'i chos su bstan/_/stobs ni rnam pa bcu dag dang /_/mi 'jigs rnam bzhi gang dag dang /_/sangs rgyas rnams kyi ma 'dres 
[\[48a.7\]]chos/_/rnam pa [{]bcwa [,]bco [}]brgyad gang yin dang /_/gzhan yang chos gang ci yod pa/_/thams cad 'dir ni 'dus par 'gyur/_/des ni chos rnams de dag kun/_/sangs rgyas chos zhes brjod pa yin//_//'phags pa blo gros rgya mtshos zhus pa/_bam po lnga pa/_tshangs 
[\[48b\]]
[\[48b.1\]]pa snying rje chen po sems pas gzhan yang byang chub sems dpa' sems dpa' chen po blo gros rgya mtsho la 'di skad ces smras so/_/ci rigs kyi bu khyod la chos 'di dag mngon sum du gyur tam/_smras pa tshangs pa ci sangs rgyas kyi chos rnams gzugs su bgrang ngam/_smras pa de ni ma 
[\[48b.2\]]yin no/_/smras pa tshangs pa chos gang gzugs med pa bstan du med thogs pa med/_rnam par rig pa med pa de la gang yang mngon sum du 'gyur ram/_smras pa rigs kyi bu de ni ma yin no/_/smras pa tshangs pa de ltar na chos thams cad ni mngon sum ma yin pa nyid do/_/de ci'i phyir 
[\[48b.3\]]zhe na/_de la gnyis su [{]chung zad [,]cung zad [}]kyang med de/_tshangs pa chos thams cad ni gnyis su med pa'o/_/de la mngon sum gang yin pa de yang de'i mtshan nyid kho na'o/_/tshangs pa mngon sum yang gzhan la/_sangs rgyas kyi chos rnams kyang gzhan pa ma yin te/_mngon sum du gang yin pa 
[\[48b.4\]]de nyid sangs rgyas kyi chos rnams so/_/sangs rgyas kyi chos gang yin pa de nyid mngon sum nyid do/_/smras pa rigs kyi bu de bzhin gshegs pa la yang sangs rgyas kyi chos rnams mngon sum ma yin nam/_smras pa tshangs pa gal te de bzhin gshegs pa'am/_sangs rgyas kyi chos rnams 
[\[48b.5\]]kyang rung ste 'ga' zhig yang dag par yongs su grub par gyur na ni sangs rgyas kyi chos rnams kyang /_de bzhin gshegs pa la mngon sum du 'gyur ro/_/smras pa rigs kyi bu sangs rgyas kyi chos gang yang med dam/_smras pa tshangs pa chos gang yongs su grub pa med pa de yod pa'am 
[\[48b.6\]]med par khas blang du med do/_/chos gang yod pa'am med par khas blang du med pa de la mngon sum du 'gyur ba gang yang med do/_/smras pa'o nad ji ltar sangs rgyas kyi chos zhes bstan/_smras pa tshangs pa 'di lta ste dper na/_nam mkha' la nam mkha' zhes bstan kyang nam mkha' 
[\[48b.7\]]la yang dag par yongs su grub pa gang yang med do/_/tshangs pa de bzhin du sangs rgyas kyi chos rnams la sangs rgyas kyi chos rnams zhes bstan kyang sangs rgyas kyi chos rnams la ni yang dag par yongs su grub pa gang yang med do/_/smras pa rigs kyi bu byang chub sems dpa' las dang po pas 
[\[49a\]]
[\[49a.1\]]bstan pa 'di thos nas skrag par mi 'gyur gyi de sangs rgyas kyi chos rnams kyi ched du go cha gyon pa ni ngo mtshar to/_/smras pa tshangs pa sangs rgyas kyis byin gyis brlabs pa'i sems can rnams byang chub tu sems skyed de de dag sangs rgyas kyi chos zab mo thos nas skrag par 
[\[49a.2\]]mi 'gyur ro/_/tshangs pa 'dzin pa dang mngon par zhen par gyur na skrag par 'gyur gyi 'dzin pa med cing /_mngon par zhen pa med na skrag par mi 'gyur ro/_/gnas dang chags par gyur na skrag par 'gyur gyi gnas med cing chags pa med na skrag par mi 'gyur ro/_/ngar 'dzin pa dang nga yir 
[\[49a.3\]]'dzin par gyur na skrag par 'gyur gyi ngar 'dzin pa dang nga yir 'dzin pa dang bral na skrag par mi 'gyur ro/_/smras pa stobs gang dang ldan na byang chub sems dpa' sangs rgyas kyi chos zab mo dag la/_skrag par mi 'gyur ba byang chub sems dpa'i stobs gang yin/_smras pa tshangs pa byang chub 
[\[49a.4\]]sems dpa' rnams kyi stobs ni brgyad po 'di dag ste/_stobs de dag dang ldan na byang chub sems dpa' rnams sangs rgyas kyi chos zab mo dag la skrag par mi 'gyur ro/_/brgyad gang zhe na 'di lta ste/_sangs rgyas kyi chos thams cad la mos pas thogs pa med pa'i dad pa'i stobs 
[\[49a.5\]]dang /_ston pa dang mtshungs pa'i blos gus pa las nges par byung ba dge ba'i bshes gnyen gyi stobs dang /_'jig rten las 'das pa'i chos yongs su rdzogs par byed pas thos pa las nges par byung ba shes rab kyi stobs dang /_bsod nams tshad med pa yongs su rdzogs 
[\[49a.6\]]par byed pas/_bsod nams las nges par byung ba bsnyen bkur bya ba'i stobs dang /_bdud thams cad nges par gzhom pa'i phyir tshul bzhin las nges par byung ba ye shes kyi stobs dang /_chos rnams bdag med pa la dogs pa med pas byams pa chen po las nges par byung ba/_
[\[49a.7\]]snying rje chen po'i stobs dang /_byang chub kyi sems brjed pa med pas nges par sems pa las nges par byung ba'i sems kyi stobs dang /_mi skye ba'i chos la bzod pa rab tu thob pas gzhan gyi dring mi 'jog pa las nges par byung ba'i bzod pa'i stobs so/_/tshangs pa brgyad po de 
[\[49b\]]
[\[49b.1\]]dag ni byang chub sems dpa' rnams kyi stobs te stobs de dag dang ldan na/_byang chub sems dpa' rnams sangs rgyas kyi chos zab mo dag la skrag par mi 'gyur ro/_/de nas bcom ldan 'das kyis byang chub sems dpa' blo gros rgya mtsho la legs so zhes bya ba byin te/_blo gros 
[\[49b.2\]]rgya mtsho khyod kyis byang chub sems dpa' rnams kyi/_stobs de dag legs par bshad pa ni legs so legs so/_/stobs 'di lta bu dang ldan pa'i byang chub sems dpa' ni gang thos nas skrag par 'gyur ba'i/_sangs rgyas kyi chos de dag gang yang med do/_/blo gros rgya 
[\[49b.3\]]mtshos bstan pa'i sgra de dag thams cad ni 'jigs pa'o/_/byang chub kyi don dam pa gang yin pa de yang brjod par mi nus so/_/de ci'i phyir zhe na/_brjod du med pa de ni bsnyad du med pa ste/_de la ni yi ge rnams kun tu mi rgyu'o/_/de la ni sems dang sems las byung ba'i chos rnams 
[\[49b.4\]]kyang kun tu mi rgyu na yi ge rnams kun tu rgyu bar 'gyur ba lta smos kyang ci dgos/_'di ltar chos zab mo yi ge med pa/_bsnyad du med pa/_brjod du med pa/_smrar med pa 'di lta bu mngon par rdzogs par sangs rgyas kyang /_yi ge'i rnam par rig pas sems can gzhan dag dang gang 
[\[49b.5\]]zag gzhan rnams la ston te/_sems can bsam gyis mi khyab pa dag la sangs rgyas bcom ldan 'das rnams kyi thugs rje chen po ji snyed 'jug pa la ltos/_blo gros rgya mtsho 'di lta ste dper na/_skyes bu gang la la zhig gis nam mkha' gzugs med pa/_bstan du med pa/_
[\[49b.6\]]thogs pa med pa/_rnam par rig pa med pa 'di la tshon sna tshogs kyis ri mo bris te rta pa dang glang po che dang shing rta dang dpung bu chung dang /_bzhon pa rnams su 'dir nye bar ston tam/_lha dang klu dang gnod sbyin dang dri za'i gzugs rnams 'dir nye bar ston na/_blo gros rgya mtsho 'di la ji snyam 
[\[49b.7\]]du sems/_skyes bu de dka' ba byed pa ma yin nam/_gsol pa bcom ldan 'das dka' ba bgyid pa'o/_/bde bar gshegs pa mchog tu dka' ba bgyid pa'o/_/bcom ldan 'das kyis bka' stsal pa/_blo gros rgya mtsho sangs rgyas bcom ldan 'das gang dag brjod du med pa'i 
[\[50a\]]
[\[50a.1\]]chos mngon par rdzogs par sangs rgyas nas kyang sems can gzhan dag dang gang zag gzhan rnams la brjod du med pa'i don de brjod pas rnam par rig par byed cing go bar byed pa ni de bas kyang ches dka' ba mdzad pa'o/_/gang dag sangs rgyas kyi chos zab mo 'di dag la 
[\[50a.2\]]mi skrag mi dngang dngang bar mi 'gyur ba de dag ni de bas kyang ches shin tu dka' ba byed pa'o/_/blo gros rgya mtsho gang dag sangs rgyas kyi chos zab mo 'di dag la skrag par mi 'gyur ba'i sems can de dag ni dge ba'i rtsa ba bskyed pa dang sngon gyi rgyal ba la bsnyen bkur byas pa yin no/_/blo gros 
[\[50a.3\]]rgya mtsho mdo sde zab mo/_'jig rten thams cad dang /_mi 'thun pa 'di dag rig nas 'chang ba dang /_'dzin pa dang /_gzhan dag la yang rgya cher yang dag par rab tu ston pa de dang de dag ni de bzhin gshegs pa'i chos kyi mdzod 'dzin pa dag go/_/sems can thams cad kyi dge ba'i 
[\[50a.4\]]phyogs 'dzin pa dag go/_/blo gros rgya mtsho byang chub sems dpa' gang gis sangs rgyas kyi spyan gyis gzigs pa'i sangs rgyas kyi zhing tshad med pa thams cad rin po che thams cad kyis yongs su bkang ste/_de bzhin gshegs pa la mchod pa'i las kyi phyir dbul ba phul na/_blo gros rgya mtsho 
[\[50a.5\]]'di la ji snyam du sems/_byang chub sems dpa' de gzhi de las bsod nams mang du skyed dam/_gsol pa bcom ldan 'das mang lags so/_/bde bar gshegs pa tshad ma mchis pa lags so/_/bsod nams kyi phung po de ni ji tsam du dpe bgyi bar sla ba ma lags pa de 
[\[50a.6\]]tsam du/_bsod nams kyi phung po de tshad ma mchis par 'gyur ro/_/bcom ldan 'das kyis bka' stsal pa/_blo gros rgya mtsho khyod mos par bya'o/_/khyod kyi khong du chud par bya'o/_/gang de bzhin gshegs pa'i bstan pa kun tu bsrung ba dang /_dkon mchog gsum gyi rigs 
[\[50a.7\]]mi 'chad par bya ba'i phyir sems can thams cad la snying rje chen po bskyed nas mdo sde zab mo 'di lta bu 'di ni de bzhin gshegs pa'i ye shes sgrub par rig nas 'dzin pa dang /_'chang ba dang /_kun chub par byed pa'i byang chub sems dpa' de ni de bas kyang ches bsod nams mang du skyed na 
[\[50b\]]
[\[50b.1\]]gang de bzhin nyid du sgrub pa lta smos kyang ci dgos/_de ci'i phyir zhe na/_blo gros rgya mtsho zang zing gi sbyin pa de thams cad ni 'jig rten la bsten pa'o/_/chos kyi sbyin pa 'di ni 'jig rten thams cad las shin tu 'da' bar 'gyur ba'o/_/blo gros rgya mtsho dam pa'i chos yongs su 'dzin 
[\[50b.2\]]pa ni/_yongs su bzung ba bzhi rab tu 'thob ste/_bzhi gang zhe na/_sangs rgyas kyis yongs su bzung ba rab tu 'thob pa dang /_lhas yongs su bzung ba dang /_bsod nams kyis yongs su bzung ba dang /_ye shes kyis yongs su bzung ba 'thob pa'o/_/
[\[50b.3\]]blo gros rgya mtsho sangs rgyas kyis yongs su bzung ba'i byang chub sems dpa'i khyad par du 'gyur ba bzhi ste/_bzhi gang zhe na/_de bzhin gshegs pa mthong ba dang mi 'bral bar 'gyur ba dang /_de la bdud thams cad kyis glags mi rnyed par 'gyur ba dang /_gzungs 
[\[50b.4\]]rab tu thob pas mi zad par 'gyur ba dang /_mngon par shes pa myur te phyir mi ldog pa'i sa thob par 'gyur ba ste/_blo gros rgya mtsho sangs rgyas kyis yongs su bzung ba'i byang chub sems dpa'i khyad par du 'gyur ba bzhi po de dag go/_/blo gros rgya mtsho lhas yongs su bzung 
[\[50b.5\]]ba'i byang chub sems dpa'i rnam par dag par 'gyur ba bzhi ste/_bzhi gang zhe na/_lha rnams kyis de'i 'khor gyi dkyil 'khor rnam par sbyong ba dang /_chos mnyan pa la sems rtse gcig tu bya bar 'jog pa dang /_de la pha rol gyi gnod pa thams cad mi 'byung bar byed pa dang /_
[\[50b.6\]]de la sems ma dad pa thams cad kyang lha rnams kyi dbang gis dad par byed pa ste/_blo gros rgya mtsho lhas yongs su bzung ba'i byang chub sems dpa'i rnam par dag par 'gyur ba bzhi po de dag go/_/blo gros rgya mtsho bsod nams kyis yongs su bzung ba'i byang chub sems 
[\[50b.7\]]dpa'i rgyan du 'gyur ba bzhi ste/_bzhi gang zhe na/_mtshan dang dpe byad bzang po yongs su rdzogs pas lus kyi rgyan dang /_sems can thams cad mgu bar byed pas ngag gi rgyan dang /_bya ba thams cad kun tu ston pas zhing gi rgyan dang /_brgya byin dang tshangs pa dang 
[\[51a\]]
[\[51a.1\]]'jig rten skyong du skye ba rab tu thob pas skye ba'i rgyan te/_blo gros rgya mtsho bsod nams kyis yongs su bzung ba'i byang chub sems dpa'i rgyan du 'gyur ba bzhi po de dag go/_/blo gros rgya mtsho ye shes kyis yongs su bzung ba'i byang chub sems dpa'i snang bar 
[\[51a.2\]]'gyur ba bzhi ste/_bzhi gang zhe na/_so sor ci rigs par chos ston pas sems can gyi dbang po snang ba dang /_chos kyi sman yang dag par sbyor bas nyon mongs pa'i nad thams cad snang ba dang /_sangs rgyas kyi zhing gzhan du 'gro bas mngon par shes pa snang ba dang /_
[\[51a.3\]]chos thams cad yang dag pa ji lta ba bzhin du yongs su shes pas chos kyi dbyings snang ba ste/_blo gros rgya mtsho ye shes kyis yongs su bzung ba'i byang chub sems dpa'i snang bar 'gyur ba bzhi po de dag go/_/blo gros rgya mtsho de lta bas na byang chub sems dpa' sems dpa' chen 
[\[51a.4\]]po yon tan gyi phan yon 'di dag yongs su 'dzin par 'dod pas dam pa'i chos yongs su bzung ba la mngon par brtson par bya'o/_/blo gros rgya mtsho dam pa'i chos yongs su 'dzin pa la mngon par brtson pa'i byang chub sems dpa' rnams kyi yon tan gyi khyad par tshad med par 
[\[51a.5\]]'gyur ro/_/de nas de'i tshe bcom ldan 'das kyis tshigs su bcad pa 'di dag gsungs so/_/de bzhin gshegs pa'i dam chos gang 'dzin pa/_/de dag phan yon rnam pa mang 'gyur te/_/de las phyogs tsam yongs su brjod par bya/_/dper na rgya mtsho'i chu las thigs 
[\[51a.6\]]pa bzhin/_/de bzhin gshegs pa'i dam pa'i chos 'dzin pa/_/de ni de bzhin gshegs la byas gzo yin/_/rgyal ba rnams kyis mdzod 'dzin yid brtan zhing /_/phyogs bcu rnams su sangs rgyas mchod pa yin/_/sangs rgyas spyan gyis gzigs pa'i zhing mang 
[\[51a.7\]]po/_/rin chen bkang ste de bzhin gshegs la phul/_/zad pa'i dus na ji ltar chos 'dzin ltar/_/bsod nams phung po de tsam 'phel ma yin/_/'jig rten zang zing rgyal la bsti stang byas/_/'jig rten byed las nam yang grol mi 'gyur/_/'jig rten 'das pa'i chos 
[\[51b\]]
[\[51b.1\]]ni gang tshol ba/_/mkhas pa de ni 'jig rten chos las 'da'/_/de bzhin gshegs pa'i dam pa'i chos 'dzin pa/_/rgyal ba rnams kyis yongs su bzung bar 'gyur/_/lha dang klu dang mi'am ci rnams dang /_/bsod nams ye shes kyis ni yongs su bzung /_/de bzhin 
[\[51b.2\]]gshegs pa'i dam pa'i chos 'dzin pa/_/dran ldan blo gros ldan zhing blo ldan 'gyur/_/shes rab rgya chen kun nas ye shes ldan/_/mkhas pa bag chags bcas pa'i nyon mongs spong /_/de bzhin gshegs pa'i dam pa'i chos 'dzin pa/_/de la bdud kyi skyon chags rnyed mi 
[\[51b.3\]]'gyur/_/de la 'gyod dang de bzhin dogs pa med/_/de la bcings med sgrib pa cung zad med/_/de bzhin gshegs pa'i dam pa'i chos 'dzin pa/_/zhing stong dag tu nam yang mi skye ste/_/skye ba kun tu de ni rgyal ba mthong /_/mthong nas de la dad pa rab tu 'thob/_/de bzhin gshegs 
[\[51b.4\]]pa'i dam pa'i chos 'dzin pa/_/chos kyi bdag nyid chen po skye dran 'gyur/_/yang dang yang du rab tu 'byung ba 'thob/_/spyod pa yongs dag sgrub pa snying por byed/_/de bzhin gshegs pa'i dam pa'i chos 'dzin pa/_/tshul khrims thos pas 'phags pa'i chos spyod pa/_/mkhas pa 
[\[51b.5\]]mngon shes lnga la myur du reg_/ma smad bsam gtan rnam par thar pa 'thob/_/de bzhin gshegs pa'i dam pa'i chos 'dzin pa/_/de ni zab chos rtogs par khong du chud/_/sangs rgyas spyod yul stong nyid the tshom med/_/sems can bdag med par yang mos par 'gyur/_/
[\[51b.6\]]de bzhin gshegs pa'i dam pa'i chos 'dzin pa/_/de ni so so yang dag rig pa 'thob/_/'jigs med shes rab rno zhing chags med dag_/de ni srog chags kun gyi the tshom gcod/_/de bzhin gshegs pa'i dam pa'i chos 'dzin pa/_/mkhas pa de ni gzungs rnams 'thob 
[\[51b.7\]]par 'gyur/_/bskal pa brgyar yang gang thos chud mi za/_/spobs dang ldan zhing chags pa med par 'gyur/_/de bzhin gshegs pa'i dam pa'i chos 'dzin pa/_/de la mkhas pa rtag tu dga' bar 'gyur/_/lha dang lha min mi ci'i yid du 'ong /_/de la sangs rgyas bu gcig bzhin 
[\[52a\]]
[\[52a.1\]]du bstod/_/de bzhin gshegs pa'i dam pa'i chos 'dzin pa/_/brgya byin tshangs pa de bzhin 'jig rten skyong /_/'khor los sgyur dang mi yi rgyal por 'gyur/_/bde dang yid bde byang chub de 'tshang rgya/_/de bzhin gshegs pa'i dam pa'i chos 'dzin pa/_/de 
[\[52a.2\]]lus sum cu rtsa gnyis mtshan ldan zhing /_/mkhas pa yan lag smad pa med par 'gyur/_/de la lta bas ngoms par yong mi 'gyur/_/de bzhin gshegs pa'i dam pa'i chos 'dzin pa/_/gang dag chos kyi phyag rgya 'di ston pa'i/_/dge ba'i bshes gnyen de la dkon mi 'gyur/_/
[\[52a.3\]]chos mdzod zad mi shes pa nyan par byed/_/de bzhin gshegs pa'i dam pa'i chos 'dzin pa/_/lus dang ngag dang yid kyang rnam par dag_/tshul khrims ting 'dzin shes rab rnam par dag_/rnam grol ye shes shin tu rnam par dag_/de bzhin gshegs pa'i dam pa'i chos 
[\[52a.4\]]'dzin pa/_/de ni byang chub sems brjed 'gyur ba med/_/pha rol phyin pa spyod dang 'gal mi 'gyur/_/dge ba brgya rnams kyis kyang rab tu bzung /_/de dag rnams kyi yon tan phan yon rnams/_/bskal pa rgyun mi 'chad par rab brjod kyang /_/dam chos 'dzin pa'i phan 
[\[52a.5\]]yon 'di dag ni/_/brjod pas mtha' mar phyin par mi 'gyur ro/_/sangs rgyas kyi chos bstan pa'i le'u ste drug pa'o//_//de nas byang chub sems dpa' sems dpa' chen po yon tan gyi rgyal po snang ba/_zhes bya ba 'khor de nyid du 'dus par gyur te 'dug pa des/_
[\[52a.6\]]bcom ldan 'das la 'di skad ces gsol to/_/bcom ldan 'das kyis ngas chos gang mngon par rdzogs par sangs rgyas pa de brjod du med do zhes gsungs na/_bcom ldan 'das chos brjod du ma mchis pa lags na dam pa'i chos yongs su bzung ba ji lta bu zhig lags/_
[\[52a.7\]]bcom ldan 'das kyis bka' stsal pa/_rigs kyi bu de de bzhin no/_/ji skad smras pa de bzhin te/_chos gang ngas mngon par rdzogs par sangs rgyas pa de brjod du med do/_/rigs kyi bu 'on kyang yi ge'i nges pa'i tshig gang dag gis brjod du med pa 'dus ma byas kyi chos de bsnyad pa'i 
[\[52b\]]
[\[52b.1\]]yi ge'i nges pa'i tshig de dag gang len pa dang 'dzin pa dang ston pa dang /_rab tu shes par byed pa dang /_'jog pa dang rnam par 'grel pa dang /_rnam par 'byed pa dang gsal bar byed pa dang /_yang dag par rab tu ston par byed pa 'di ni dam pa'i chos yongs su 'dzin pa zhes 
[\[52b.2\]]bya'o/_/rigs kyi bu gzhan yang chos smra ba gang dag mdo sde 'di lta bu 'di dag 'dzin pa dang /_ston pa dang /_sgrub pa'i chos smra ba de dag la gang bsnyen pa dang /_bsten pa dang /_bsnyen bkur byed pa dang /_ldang ba dang /_rim gro byed pa dang /_gus par byed pa dang /_
[\[52b.3\]]zhe sa byed pa dang /_bsti stang byed pa dang /_kun tu srung ba dang /_sbed pa dang /_yongs su 'dzin pa dang /_gos dang /_zas dang /_mal cha dang /_na ba'i gsos sman dang /_yo byad sbyin pa dang /_legs so zhes bya ba sbyin pa dang /_rje bo ltar kun tu srung ba dang /_dge 
[\[52b.4\]]ba kun tu srung ba dang /_bsngags pa brjod pa dang /_mi snyan pa 'chab pa 'di yang dam pa'i chos yongs su 'dzin pa'o/_/rigs kyi bu gzhan yang gang stong pa nyid la mos pa dang /_mtshan ma med pa la yid ches pa dang /_smon pa med pa la som nyi med pa dang /_mngon 
[\[52b.5\]]par 'du bya ba med pa la de kho na nyid du nges par sems pa 'di yang dam pa'i chos yongs su 'dzin pa'o/_/rigs kyi bu gzhan yang rtsod pa med pa lhur len pa dang /_chos ma yin pas rtsod pa rnams chos dang 'thun pas tshar gcod pa 'di yang dam pa'i chos yongs su 'dzin 
[\[52b.6\]]pa'o/_/rigs kyi bu gzhan yang zhe sdang med pa'i rgyud dang /_sems can bsdu ba dang rab tu thar bar bya ba'i blo dang /_zang zing med pa'i sems kyis gzhan dag la chos sbyin pa 'di yang dam pa'i chos yongs su 'dzin pa'o/_/rigs kyi bu gzhan yang lus dang srog 'dor zhing mdo sde 
[\[52b.7\]]'di lta bu 'di dag kun tu srung ba dang /_sbed pa dang /_sgrub par dgon pa la gnas pa 'di yang dam pa'i chos yongs su 'dzin pa'o/_/rigs kyi bu gzhan yang gang chos mnyan pa'i rgyu las byung ba'am/_chos bstan pa'i rgyu las byung bas tha na gom pa gcig 'dor ram/_tha 
[\[53a\]]
[\[53a.1\]]na dbugs 'byin pa'am rngub pa gcig kyang rung ste 'di yang dam pa'i chos yongs su 'dzin pa'o/_/rigs kyi bu gzhan yang gang chos thams cad yongs su mi 'dzin cing mi len pa 'di yang dam pa'i chos yongs su 'dzin pa zhes bya'o/_/yon tan gyi rgyal po 
[\[53a.2\]]snang ba khyod kyis rnam grangs 'dis kyang 'di ltar rig par bya'o/_/rigs kyi bu sngon byung ba 'das pa'i dus na bskal pa grangs med pa'i yang ches grangs med par gyur pa de'i tshe de'i dus na/_dga' ba 'phags pa'i bskal pa la 'jig rten gyi khams 'od rnam par dag par bcom ldan 
[\[53a.3\]]'das ye shes chen po'i stobs bsgrags pa zhes bya ba'i de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams 
[\[53a.4\]]kyi ston pa/_sangs rgyas bcom ldan 'das 'jig rten du byung ngo /_/rigs kyi bu 'jig rten gyi khams 'od rnam par dag pa de ni bai dUr+ya las grub pa/_shin tu rnam par dag pa/_phyogs bcu snang bas rgyas par 'gengs pa/_byang chub sems dpa' sems dpa' chen po 
[\[53a.5\]]mngon par shes pa chen po'i stobs kyis rnam par rtsen pa/_chos zab mo la nges par byung ba nyi tshe'i gnas su gyur pa'o/_/de'i tshe sems can de dag gi longs spyod ni lha'i bu rab 'phrul gyi dang 'dra bar gyur cing lha'i bu'i gzugs nyid kyis bcom ldan 'das de la chos nyan to/_/de na 
[\[53a.6\]]khyim pa dang rab tu byung ba tha dad du bya ba med do/_/bcom ldan 'das ye shes chen po'i stobs bsgrags pa'i de bzhin gshegs pa des rigs kyi bu dag khyed kyis lus srog 'dor zhing dam pa'i chos yongs su gzung ba la mngon par brtson par bya'o/_/zhes dam pa'i chos yongs su 
[\[53a.7\]]gzung ba'i gtam nyid rgya cher yang dag par rab tu ston to/_/de'i tshe de'i dus na byang chub sems dpa' sems dpa' chen po chos smra ba zhes bya ba 'khor de nyid du 'dus par gyur te 'dug go_/de nas bcom ldan 'das ye shes chen po'i stobs bsgrags pa'i de bzhin gshegs pa de la 
[\[53b\]]
[\[53b.1\]]byang chub sems dpa' sems dpa' chen po chos smra bas 'di skad ces gsol to/_/bcom ldan 'das ji ltar na byang chub sems dpa' dam pa'i chos yongs su 'dzin pa lags/_byang chub sems dpas gang yongs su gzung bar bgyi ba'i chos de gang lags/_de skad ces gsol 
[\[53b.2\]]pa dang /_bcom ldan 'das ye shes chen po'i stobs bsgrags pa'i de bzhin gshegs pa des byang chub sems dpa' chos smra ba la 'di skad ces bka' stsal to/_/rigs kyi bu kye ma'o sems 'di ni yul la rab tu 'phyar ba ste/_gang de zlog pa dang /_yongs su srung ba 
[\[53b.3\]]dang /_rtse gcig tu 'gyur ba dang /_dul ba dang /_zhi ba dang /_nye bar zhi ba dang 'dul ba 'di ni dam pa'i chos yongs su 'dzin pa zhes bya'o/_/de ci'i phyir zhe na/_mig dang /_gzugs rnams dang /_mig gi rnam par shes pa zhes bya ba chos ma yin pa 'di ni chos ma yin 
[\[53b.4\]]pa'o/_/rna ba dang /_sgra rnams dang /_rna ba'i rnam par shes pa dang /_sna dang /_dri rnams dang /_sna'i rnam par shes pa dang /_lce dang /_ro rnams dang /_lce'i rnam par shes pa dang /_lus dang /_reg bya rnams dang /_lus kyi rnam par shes pa dang /_yid dang /_chos rnams dang /_
[\[53b.5\]]yid kyi rnam par shes pa zhes bya ba chos ma yin pa 'di ni chos ma yin pa'o/_/gang mig dang gzugs stong par rig nas mig dang gzugs rnams la rnam par mi rtog cing mig gi rnam par shes pa la gnas pa med pa 'di ni dam pa'i chos yongs su 'dzin pa'o/_/gang yang dag pa'i ye 
[\[53b.6\]]shes kyis de gzhan dag la go bar byed pa la mkhas pa 'di ni dam pa'i chos yongs su 'dzin pa'o/_/de bzhin du rna ba dang /_sgra dang sna dang /_dri dang lce dang /_ro dang lus dang /_reg bya dang yid dang /_chos rnam stong par rig nas yid dang chos rnams la rnam par mi rtog cing yin 
[\[53b.7\]]kyi rnam par shes pa la gnas pa med pa 'di ni dam pa'i chos yongs su 'dzin pa'o/_/de yang yang dag pa'i ye shes kyi gzhan dag la go bar byed pa la mkhas pa 'di ni dam pa'i chos yongs su 'dzin pa'o/_/rigs kyi bu gzhan yang chos gang gis chos gang byung ba'i chos de la yongs su 
[\[54a\]]
[\[54a.1\]]mi 'dzin pa dang /_mi len pa 'di ni dam pa'i chos yongs su 'dzin pa'o/_/lta ba gang gis log par lta ba la gnas par byed pa'i lta ba de la yongs su mi 'dzin cing mi len pa 'di ni dam pa'i chos yongs su 'dzin pa'o/_/mi shes pa gti mug gi ling tog gang 
[\[54a.2\]]gis sems yongs su dkar bar mi 'gyur ba'i mi shes pa'i gti mug gi ling tog de la gang yongs su mi 'dzin cing mi len pa 'di ni dam pa'i chos yongs su 'dzin pa zhes bya'o/_/rigs kyi bu gzhan yang gang bsgrubs nas spang bar bya ba de ni chos ma yin 'dul ba ma yin no/_/
[\[54a.3\]]gang bsgrub par yang mi bya spang bar yang mi bya ba 'di ni chos so/_/de ni 'dul ba'o bsgrubs nas spang bar bya ba'i chos gang zhe na 'dus byas kyi lam ste/_bsgrubs nas spang bar bya ba de ni chos ma yin 'dul ba ma yin no/_/bsgrub par bya ba yang ma yin spang bar bya ba yang ma yin pa 
[\[54a.4\]]gang zhe na/_gang brjod du med pa dang skye ba med pa dang 'byung ba med pa ste/_de ni bsgrub par bya ba yang ma yin spang bar bya ba yang ma yin pa'o/_/gang bsgrub par bya ba yang ma yin spang bar bya ba yang ma yin pa de chos so/_/de 'dul ba'o ci'i phyir de chos yin de 'dul ba yin zhe na/_
[\[54a.5\]]rang bzhin gyis ma skyes pa'i nyon mongs pa rnams skye bar mi byed pas de'i phyir de chos yin/_de 'dul ba yin zhes bya'o/_/chos dang 'dul ba gang yin pa de ni skye ba med pa 'gag pa med pa'o/_/gang skye ba med 'gag pa med pa de ni zad par mi 'gyur ro de ltar zad pa med pa dang /_
[\[54a.6\]]skye ba med pa'i chos dang 'dul ba de ni ji ltar 'byung ba med pa de ltar yongs su gzung ba med do/_/gang yongs su gzung ba med pa de dam pa'i chos yongs su 'dzin pa'o/_/rigs kyi bu de ltar bcom ldan 'das ye shes chen po'i stobs bsgrags pa'i de bzhin gshegs pa des 
[\[54a.7\]]bstan pa 'di bshad pa na byang chub sems dpa' sems dpa' chen po sum khri nyis stong gis mi skye ba'i chos la bzod pa skyes so/_/byang chub sems dpa' chos smra bas bcom ldan 'das de las bstan pa 'di thos nas tshim zhing mgu la yi rangs shing rab tu dga' ste dga' ba dang yid bde ba 
[\[54b\]]
[\[54b.1\]]skyes nas/_bcom ldan 'das de la 'di skad ces gsol to/_/bcom ldan 'das ji tsam du de bzhin gshegs pas byang chub sems dpa' rnams kyi dam pa'i chos yongs su 'dzin pa 'di legs par gsungs pa ni ngo mtshar to/_/bcom ldan 'das ji ltar bdag gis bcom ldan 
[\[54b.2\]]'das kyis gsungs pa'i don 'tshal ba ltar na bdag 'di snyam bgyid de/_bcom ldan 'das chos thams cad ni chos ma lags so/_/gang chos ma lags pa de ni chos so/_/de ci'i slad du zhe na/_bcom ldan 'das chos thams cad ni mngon par zhen pas chos ma lags so/_/
[\[54b.3\]]gang mngon par zhen pa ma mchis pa de ni chos so/_/bcom ldan 'das chos dang chos ma lags pa gnyis kyi 'du shes dang ldan pa'i chos thams cad ni chos ma lags pa'o/_/bcom ldan 'das 'du shes yongs su shes pa dang ldan pa'i chos thams cad ni chos so/_/bcom ldan 'das 
[\[54b.4\]]don dam par bstan na chos dang chos ma lags pa mi dmigs so/_/gang la chos kyi 'du shes kyang ma mchis/_chos ma lags pa'i 'du shes kyang ma mchis pa de la chos su bgrang ba gang yang ma mchis so/_/gang la chos su bgrang ba gang yang ma mchis pa de mtha' ma lags 
[\[54b.5\]]pa'o/_/gang mtha' ma lags pa de yang dag pa'i mtha'o/_/de ci'i slad du zhe na/_nam mkha'i mtha' ni yang dag pa'i mtha' ste/_nam mkha' la ni tshar gcad pa'i mtha' gang yang ma mchis so/_/ji ltar nam mkha' la tshar gcad pa'i mtha' gang yang ma mchis pa de bzhin 
[\[54b.6\]]du chos thams cad la yang tshar gcad pa'i mtha' gang yang ma mchis te/_de'i slad du chos thams cad ni nam mkha'i mtha' zhes bgyi'o/_/bcom ldan 'das byang chub sems dpa' gang dag gis yang dag pa'i mtha' bstan pa 'di thos nas de bzhin du yang dag pa nyid du khas len 
[\[54b.7\]]pa de dag ni chos gang la yang gnyis su dbye bar khas len pa ma lags so/_/bcom ldan 'das bdag gis ni chos gang yongs su bzung bas dam pa'i chos yongs su 'dzin pa bstan pa'i chos gang yang yang dag par rjes su ma mthong ngo /_/bcom ldan 'das bdag gis de ltar 
[\[55a\]]
[\[55a.1\]]bstan na de bzhin gshegs pas gsungs pa smra ba dang /_chos smra ba dang /_chos kyi rjes su 'thun pa'i chos su lung ston pa lta lags sam/_yang dag pa'i lung bstan pas lung ston pa lta lags sam/_bcom ldan 'das des bka' stsal pa/_
[\[55a.2\]]rigs kyi bu yang dag pa ste/_de bzhin gshegs pas gsungs pa smra ba dang /_chos smra ba dang /_chos kyi rjes su 'thun pa'i chos su lung ston pa yin no/_/yang dag pa'i lung bstan pas lung ston pa yin no/_/rigs kyi bu de ltar byang chub sems dpa' chos smra bas 
[\[55a.3\]]lung bstan pa 'di bshad pa na lha'i 'khor de las lha'i bu khris rjes su 'thun pa'i chos kyi bzod pa thob par gyur to/_/yon tan gyi rgyal po snang ba de'i tshe de'i dus na byang chub sems dpa' chos smra bar gyur pa zhes bya ba de gzhan zhig yin pa snyam du khyod dogs shing the tshom za'am/_yid 
[\[55a.4\]]gnyis su gyur na de de ltar mi blta'o/_/de ci'i phyir zhe na/_yon tan gyi rgyal po snang ba khyod nyid de'i tshe de'i dus na chos smra ba'i byang chub sems dpa' zhes bya bar gyur to/_/de'i phyir yon tan gyi rgyal po snang ba ngas bskal pa grangs med pa bye bar bsgrubs pa bla na med pa yang dag par rdzogs 
[\[55a.5\]]pa'i byang chub 'di khyod la gtad do/_/gzung ba dang /_bcang ba dang /_kun chub par bya ba dang /_gzhan dag la'ang rgya cher yang dag par bstan par bya ba'i phyir 'khor 'di'i mdun du ngas khyod la bcol to/_/bcom ldan 'das kyis gsung 'di gsungs ma thag tu de nas byang chub 
[\[55a.6\]]sems dpa' bye ba phrag drug cu stan las langs te mgrin gcig tu bcom ldan 'das bdag cag gis de bzhin gshegs pa'i byang chub 'di gzung bar bgyi'o zhes smras so/_/de skad ces gsol pa dang /_bcom ldan 'das kyis byang chub sems dpa' de rnams la 'di skad ces 
[\[55a.7\]]bka' stsal to/_/rigs kyi bu dag khyed kyis chos ji lta bu zhig la gnas te ngas bskal pa grangs med pa bye bar bsgrubs pa'i byang chub 'di 'dzin par byed/_de nas byang chub sems dpa' ri dbang gi rgyal po zhes bya ba der 'dus par gyur te 'dug pa des bcom ldan 'das la 'di skad ces 
[\[55b\]]
[\[55b.1\]]gsol to/_/bcom ldan 'das lus dang srog la lta bas dam pa'i chos yongs su gzung bar mi nus te/_bcom ldan 'das bdag gis lus dang srog la mi lta bar bgyis la bcom ldan 'das kyi dam pa'i chos yongs su gzung bar bgyi'o/_/byang chub sems dpa' dpal 
[\[55b.2\]]brtsegs rgyal po zhes bya ba des 'di skad ces gsol to/_/bcom ldan 'das rnyed pa dang bkur sti dang tshigs su bcad pa la re bas dam pa'i chos yongs su gzung bar mi nus te/_bcom ldan 'das bdag gis rnyed pa dang bkur sti dang tshigs su bcad pa thams cad bor la 
[\[55b.3\]]'phags pa ma lags pa dang bsten pa thams cad yongs su spangs te de bzhin gshegs pa'i dam pa'i chos yongs su gzung bar bgyi'o/_/byang chub sems dpa' tog chen pos gsol pa/_bcom ldan 'das chos dang chos ma lags pa gnyis kyi 'du shes dang ldan pas dam pa'i 
[\[55b.4\]]chos yongs su gzung bar mi nus te/_bcom ldan 'das bdag gis chos thams cad gnyis dang bral ba mnyam pa nyid thob par bgyis te dam pa'i chos yongs su gzung bar bgyi'o/_/byang chub sems dpa' dpal sbas kyis gsol pa/_bcom ldan 'das nyon mongs pa rnams 
[\[55b.5\]]kyis zil gyis non pas dam pa'i chos yongs su gzung bar mi nus te/_bcom ldan 'das bdag gis 'phags pa'i shes rab dang ye shes kyis nyon mongs pa thams cad zil gyis mnan te dam pa'i chos yongs su gzung bar bgyi'o/_/byang chub sems dpa' sgron ma 'dzin gyis 
[\[55b.6\]]gsol pa/_bcom ldan 'das gti mug gi mun pa'i spyod yul gyis dam pa'i chos yongs su gzung bar mi nus te/_bcom ldan 'das bdag gis chags pa ma mchis pa'i ye shes kyi snang ba thob par bgyis la chos thams cad la gti mug gi mun pa dang bral bar bgyis te dam pa'i 
[\[55b.7\]]chos yongs su gzung bar bgyi'o/_/byang chub sems dpa' glog ltas gsol pa/_bcom ldan 'das gzhan la rag las pa'i ye shes kyis dam pa'i chos yongs su gzung bar mi nus te/_bcom ldan 'das bdag gis chos thams cad la gzhan gyi dring mi 'jog par mngon sum gyi ye 
[\[56a\]]
[\[56a.1\]]shes thob par bgyis te dam pa'i chos yongs su gzung bar bgyi'o/_/byang chub sems dpa' kun tu sbas kyis gsol pa/_bcom ldan 'das dbang po phal pa dang 'khrul pa'i sems kyis dam pa'i chos yongs su gzung bar mi nus te/_bcom ldan 'das bdag gis 
[\[56a.2\]]dbang po thams cad du dang sgo dang skye mched thams cad shin tu sbas shing shin tu btul la dam pa'i chos yongs su gzung bar bgyi'o/_/byang chub sems dpa' 'od dri ma med pas gsol pa/_bcom ldan 'das sems can dang chos tha dad pa'i 'du shes dang ldan pas dam pa'i chos yongs su 
[\[56a.3\]]gzung bar mi nus te/_bcom ldan 'das bdag gis sems can thams cad la sems snyoms pa dang /_chos thams cad la mnyam pa nyid thob par bgyis te/_dam pa'i chos yongs su gzung bar bgyi'o/_/byang chub sems dpa' khyad par du 'gro bas gsol pa/_bcom ldan 
[\[56a.4\]]'das mnyam par ma bzhag cing g.yeng ba'i sems kyis dam pa'i chos yongs su gzung bar mi nus te/_bcom ldan 'das bdag gis mnyam par bzhag la mi g.yeng ba'i sems kyis dam pa'i chos yongs su gzung bar bgyi'o/_/byang chub sems dpa' ded dpon gyis gsol pa/_bcom ldan 
[\[56a.5\]]'das lam shes pa'i cho ga ma 'tshal cing lam ngan par zhugs pas dam pa'i chos yongs su gzung bar mi nus te/_bcom ldan 'das bdag gis lam shes pa'i cho ga 'tshal bar bgyis la sems can rnams lam ngan pa las yang dag pa'i lam la rab tu dgod cing dam pa'i chos 
[\[56a.6\]]yongs su gzung bar bgyi'o/_/byang chub sems dpa' blo gros legs pas gsol pa/_bcom ldan 'das dogs pa'i sems the tshom du gyur pas dam pa'i chos yongs su gzung bar mi nus te/_bcom ldan 'das bdag gis dogs pa dang bral zhing the tshom thams cad spangs la 
[\[56a.7\]]dogs pa'i zug rngu thams cad bsal ba thob par bgyis te/_dam pa'i chos yongs su gzung bar bgyi'o/_/byang chub sems dpa' rnam par snang byed kyis gsol pa/_bcom ldan 'das chos la mi gnas shing sgrub pa nyams pas dam pa'i chos yongs su gzung bar mi nus te/_
[\[56b\]]
[\[56b.1\]]bcom ldan 'das bdag gis chos la gnas shing sgrub pa snying por bgyis te sems can rnams yang dag pa'i nan tan la rab tu dgod cing dam pa'i chos yongs su gzung bar bgyi'o/_/byang chub sems dpa' snang ba mthong bas gsol pa/_bcom ldan 'das shes rab 'chal pa chos 
[\[56b.2\]]kyi snang ba dang bral bas dam pa'i chos yongs su gzung bar mi nus te/_bcom ldan 'das bdag gis shes rab kyis rnam par nges pa'i ye shes la mkhas shing chos kyi snang ba dang ldan pas dam pa'i chos yongs su gzung bar bgyi'o/_/byang chub sems dpa' zhe 'gras pa med pa'i 
[\[56b.3\]]blo gros kyis gsol pa/_bcom ldan 'das zhe 'gras pa'i sems dang sems can rjes su mi srung ba'i blos dam pa'i chos yongs su gzung bar mi nus te/_bcom ldan 'das bdag gis zhe 'gras pa ma mchis pa'i sems dang sems can rjes su srung ba la gnas pas dam pa'i chos 
[\[56b.4\]]yongs su gzung bar bgyi'o/_/byang chub sems dpa' spyod pa rnam dag blo gros kyis gsol pa/_bcom ldan 'das sems can gyi dbang po la mi mkhas shing sems can gyi spyod pa'i cho ga ma 'tshal bas dam pa'i chos yongs su gzung bar mi nus te/_bcom ldan 'das bdag 
[\[56b.5\]]gis sems can gyi dbang po dang spyod pa shes pa la zhugs la dam pa'i chos yongs su gzung bar bgyi'o/_/byang chub sems dpa' bkod pa'i rgyal pos gsol pa/_bcom ldan 'das chos la yongs su rtog pa'i 'du shes dang ldan pas bdag dang sems can dang chos la gnas pas 
[\[56b.6\]]dam pa'i chos yongs su gzung bar mi nus te/_bcom ldan 'das bdag gis rtog pa dang rnam par rtog pa dang yongs su rtog pa thams cad dang bral zhing 'khor gsum yongs su dag la bdag dang sems can dang chos la mi gnas par bgyid cing bcom ldan 'das kyis dam pa'i chos 
[\[56b.7\]]yongs su gzung bar bgyi'o/_/byang chub sems dpa' seng ge'i tog gis gsol pa/_bcom ldan 'das 'jig rten 'di ni 'di lta ste/_chos thams cad ma skyes pa dang ma byung ba la skrag pa'o/_/bcom ldan 'das bdag gis ni chos thams cad ma skyes pa dang ma byung bar 'tshal 
[\[57a\]]
[\[57a.1\]]nas skrag pa ma mchis kun tu skrag pa ma mchis shing chos gang la yang nye ba'am ring bar mi gnas par bcom ldan 'das kyi dam pa'i chos yongs su gzung bar bgyi'o/_/byang chub sems dpa' byams pas gsol pa/_bcom ldan 'das byang chub la ring 
[\[57a.2\]]ba'i 'du shes can gyis dam pa'i chos yongs su gzung bar mi nus te/_bcom ldan 'das byang chub sems dpa' gang 'di snyam du bdag gis bla na med pa yang dag par rdzogs pa'i byang chub thob nas byang chub lus dang sems dang ldan pa yang ma yin mi ldan pa yang ma yin par mthong ngo 
[\[57a.3\]]snyam pa des de bzhin gshegs pa'i dam pa'i chos yongs su gzung bar nus so/_/byang chub sems dpa' yon tan gyi rgyal po snang bas gsol pa/_bcom ldan 'das yon tan la mi gnas shing yon tan dang bral la de bzhin gshegs pa'i yon tan don du mi gnyer bas 
[\[57a.4\]]dam pa'i chos yongs su gzung bar mi nus te/_bcom ldan 'das bdag gis yon tan thams cad dang ma bral zhing byang chub sems dpa'i yon tan yang dag pa la gnas te de bzhin gshegs pa'i yon tan yongs su btsal ba la mngon par brtson pas bcom ldan 'das kyi dam pa'i 
[\[57a.5\]]chos yongs su gzung bar bgyi'o/_/'jam dpal gzhon nur gyur pas gsol pa/_bcom ldan 'das gang 'di skad du bdag gis dam pa'i chos yongs su gzung ngo zhes de skad mchi ba'i 'jig rten de ni rnam par smra ba legs so/_/bcom ldan 'das de ci'i slad du zhe na/_bcom 
[\[57a.6\]]ldan 'das byang chub kyi snying po la zhugs nas chos gang ma brnyes shing mngon par rdzogs par sangs ma rgyas pa de la yongs su gzung ba gang yang ma mchis so/_/bcom ldan 'das bdag gis chos thams cad yongs su mi gzung ba dang sems can thams cad yongs su 'dzin pa 
[\[57a.7\]]'dor du stsal ba'i slad du snying rje chen po'i chos nyid 'di gzung bar bgyi/_chos gang yang 'phros par mi bgyi/_'phros pa dang bral bar yang mi bgyi'o/_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal legs so legs 
[\[57b\]]
[\[57b.1\]]so/_/de de bzhin no/_/ji skad smras pa bzhin te/_ngas chos gang yang ma thob par byang chub kyi snying po la 'dug go/_/ma thob bzhin du byang chub kyi snying po las langs so/_/'jam dpal gyis gsol pa/_bcom ldan 'das byang chub kyi snying po la bzhugs sam ci na gang 'di skad du 
[\[57b.2\]]ngas ma thob bzhin du byang chub kyi snying po las langs zhes gsung /_gal te bzhugs na ni byang chub la gnyis 'jug par 'gyur te/_bcom ldan 'das kyang gzhan la byang chub kyi snying po yang gzhan du 'jug par 'gyur ro/_/bcom ldan 'das byang chub ni gnyis kyis rab tu phye ba ma 
[\[57b.3\]]lags so/_/bcom ldan 'das kyis bka' stsal pa/_'jam dpal nga byang chub kyi snying po'i ngo bo nyid kyi rjes su zhugs pa'i phyir byang chub kyi snying po la 'dug go/_/nga'i ngo bo nyid gang yin pa de byang chub kyi snying po'i ngo bo nyid de byang chub kyang de'i ngo bo nyid sems can thams cad kyang 
[\[57b.4\]]de'i ngo bo nyid/_chos thams cad kyang de'i ngo bo nyid do/_/'jam dpal byang chub kyi snying por gang ngas mngon par rdzogs par sangs rgyas pa de ni ngo bo nyid gcig pa'o/_/ro gcig pa'o/_/mngon par rdzogs par sangs rgyas nas kyang de bzhin gshegs pas byang chub kyi snying po las 
[\[57b.5\]]rnam par grol ba'i chos gang yang ma gzigs so/_/byang chub mnyam pa nyid pas chos thams cad mnyam pa nyid du mngon par rdzogs par sangs rgyas so/_/mnyam pa nyid ni chos gang gi grangs su 'gro ba yang ma yin te grangs med pa grangs dang bral ba'o/_/de'i phyir de bzhin gshegs 
[\[57b.6\]]pa 'dus ma byas pa zhes bya'o/_/'jam dpal de bzhin gshegs pa ni 'dus ma byas thob pa ste/_'dus byas thams cad las shin tu 'das so/_/'jam dpal gang dag de bzhin gshegs pa'i bstan pa 'di la mos pa de dag thams cad de bzhin gshegs pa'i rnam par grol 
[\[57b.7\]]bas rnam par grol bar 'gyur ro/_/rnam par grol nas chos nyid de las 'da' bar mi 'gyur ro/_/de nas byang chub sems dpa' gang dag byang chub sems dpa' blo gros rgya mtsho dang lhan cig tu 'jig rten gyi khams mi mjed 'dir lhags pa de dag gis bstan pa 'di thos nas tshim zhing 
[\[58a\]]
[\[58a.1\]]mgu la yi rangs shing rab tu dga' ste dga' ba dang yid bde ba skyes nas bdag cag sangs rgyas kyi zhing 'dir legs par lhags pa dang /_bcom ldan 'das dang /_'jam dpal gzhon nur gyur pa dang /_skyes bu dam pa 'di dag kyang mthong ba dang /_chos 
[\[58a.2\]]zab mo bstan pa 'di yang thos pa ni bdag cag gis rnyed pa legs par rnyed do zhes ched du brjod pa ched du brjod do/_/gang du chos kyi rnam grangs 'di gnas par 'gyur ba der sangs rgyas byung bar blta'o/_/gang du chos kyi rnam grangs 'di spyod par 'gyur ba der chos kyi 'khor lo rab tu bskor 
[\[58a.3\]]bar blta'o/_/da ltar byung ba'am de bzhin gshegs pa yongs su mya ngan las 'das kyang rung ste/_gang dag chos kyi rnam grangs 'di nyan pa dang /_thos nas kyang mos pa dang /_'dzin pa dang /_'chang ba dang /_klog pa dang /_kun chub par byed pa dang /_gzhan la yang 
[\[58a.4\]]rgya cher yang dag par rab tu ston par 'gyur ba'i sems can de dag kyang rnyed pa legs par rnyed pa dag go/_/bcom ldan 'das kyis bka' stsal pa/_rigs kyi bu dag khyed kyis ji ltar byang chub sems dpas rnyed pa legs par rnyed pa shes sam/_de dag gis gsol pa/_
[\[58a.5\]]bcom ldan 'das byang chub sems dpa' rnams kyi rnyed pa legs par rnyed pa ni bcu po 'di dag ste/_rnyed pa chen po bsam gyis mi khyab par 'gyur ba dag go/_/bcu gang zhe na/_'di lta ste/_sangs rgyas 'byung ba mnyes par byed pa rab tu 'thob pa dang /_mthong nas kyang lhag pa'i bsam 
[\[58a.6\]]pas de la dad pa rab tu 'thob pa dang /_sems dad nas kyang chos mnyan pa rab tu 'thob pa dang /_chos thos nas kyang the tshom ma mchis pa rab tu 'thob pa dang /_the tshom ma mchis nas kyang rab tu 'byung ba rab tu 'thob pa dang /_rab tu byung nas kyang 'tsho ba yongs su dag pa rab tu 
[\[58a.7\]]'thob pa dang /_'tsho ba yongs su dag nas kyang chos bstan pa la mkhas pa rab tu 'thob pa dang /_tshe rabs tshe rabs su byang chub kyi sems rab tu 'thob pa dang /_byang chub kyi sems ma brjed nas kyang byang chub sems dpa'i sde snod kyi chos mnyan pa rab tu 'thob pa dang /_byang chub 
[\[58b\]]
[\[58b.1\]]sems dpa'i sde snod thos nas kyang sgrub pa rab tu 'thob pa ste/_bcom ldan 'das rnyed pa bcu po de dag ni rnyed pa chen po bsam gyis mi khyab par 'gyur ba dag go/_/de la rab tu gnas pa'i byang chub sems dpa' sems dpa' chen po dag ni rnyed pa legs par rnyed pa zhes bgyi'o/_/bcom 
[\[58b.2\]]ldan 'das kyis bka' stsal pa/_skyes bu dam pa dag khyed kyis byang chub sems dpa' sems dpa' chen po rnams kyi rnyed pa de dag legs par smras pa de ni legs so legs so/_/bstan pa 'di bshad pa na srog chags sum khri drug stong gis bla na med pa yang dag par rdzogs 
[\[58b.3\]]pa'i byang chub tu sems bskyed do/_/yongs su gtad pa'i le'u bdun pa rdzogs te/_'phags pa blo gros rgya mtshos zhus pa phyed gong ma'o//_//bam po drug pa/_de nas bcom ldan 'das la byang chub sems dpa' blo gros rgya mtshos 'di skad ces gsol to/_/
[\[58b.4\]]bcom ldan 'das 'di lta ste/_lha dang mi'i phun sum tshogs pa myong bar bgyi ba dang /_mya ngan las 'das pa'i phun sum tshogs pa bla na med pa thob par bgyi ba'i slad du ji tsam du theg pa chen po sems can thams cad la phan par bgyid par gyur pa ni ngo mtshar to/_/bcom ldan 
[\[58b.5\]]'das theg pa chen po sdud par 'gyur ba'i chos rnams ni gang lags/_theg pa chen po la gces spras bgyid pa'i chos rnams ni gang lags/_theg pa chen po la dka' ba bgyid pa'i chos rnams ni gang lags/_theg pa chen po ston par 'gyur ba'i chos rnams ni gang lags 
[\[58b.6\]]bcom ldan 'das theg pa chen po'i bar chad du 'gyur ba'i chos rnams ni gang lags/_bcom ldan 'das ci'i slad du theg pa chen po la theg pa chen po zhes bgyi/_de skad ces gsol pa dang /_bcom ldan 'das kyis byang chub sems dpa' blo gros rgya mtsho la 'di skad ces bka' stsal 
[\[58b.7\]]to/_/blo gros rgya mtsho de'i phyir nyon cig dang bstan par bya'o/_/blo gros rgya mtsho theg pa chen po sdud par 'gyur ba'i chos gcig ste/_chos gcig po gang zhe na/_'di lta ste/_byang chub kyi sems brjed pa med cing bag yod pa ste/_blo gros rgya mtsho 'di ni theg pa chen po sdud par 'gyur 
[\[59a\]]
[\[59a.1\]]ba'i chos gcig go/_/blo gros rgya mtsho gzhan yang theg pa chen po sdud par 'gyur ba'i chos gcig ste/_chos gcig po gang zhe na/_'di lta ste/_bya bar 'jug pa la zhugs shing rnam par smin pa la yid ches pa'o/_/gzhan yang chos gcig 
[\[59a.2\]]ste/_'di lta ste/_bstan pa'i chos dang mi 'gal ba yang dag pa'i lta ba'o/_/gzhan yang chos gcig ste/_de sdug pa dang mi sdug pa bsal te sems can thams cad la sems mnyam pa nyid do/_/gzhan yang chos gcig ste/_thams cad bskyab pa dang ldan pa'i byams 
[\[59a.3\]]pa chen po'o/_/gzhan yang chos gcig ste/_bdag bde ba la mi chags pa'i snying rje chen po'o/_/gzhan yang chos gcig ste/_sangs rgyas kyi sku 'dod pa'i sangs rgyas rjes su dran pa'o/_/gzhan yang chos gcig ste/_chos sgrub pa'i snying por byed pa'i chos rjes su dran pa'o/_/
[\[59a.4\]]gzhan yang chos gcig ste/_phyir mi ldog pa'i dge 'dun dang ldan pa'i dge 'dun rjes su dran pa'o/_/gzhan yang chos gcig ste/_nyon mongs pa thams cad bsal ba'i gtong ba'i rjes su dran pa'o/_/gzhan yang chos gcig ste/_byang chub kyi sems ma brjed pa'i tshul 
[\[59a.5\]]khrims rjes su dran pa'o/_/gzhan yang chos gcig ste/_rnam par dag pa'i chos dang ldan pa'i lha rjes su dran pa'o/_/gzhan yang chos gcig ste/_phan pa dang bde ba dang ldan pa'i phan par 'dod pa'o/_/gzhan yang chos gcig ste/_bsam pa brtan par gyur cing mos 
[\[59a.6\]]pa drag po'o/_/gzhan yang chos gcig ste/_sems can thams cad rab tu thar bar bya ba la mchog tu dga' ba'o/_/gzhan yang chos gcig ste/_chos zab mo la nges par 'byung ba'i dam pa'i chos yongs su tshol ba'o/_/gzhan yang chos gcig ste/_zang zing med 
[\[59a.7\]]pa'i sems kyis chos sbyin pa'o/_/gzhan yang chos gcig ste/_chos mnyan pa'i phyir lhag pa rnams la nad par 'du shes pa'o/_/gzhan yang chos gcig ste/_chos la sman du 'du shes pa'o/_/gzhan yang chos gcig ste/_bdag la sman par 'du shes pa'o/_/
[\[59b\]]
[\[59b.1\]]gzhan yang chos gcig ste/_dam pa'i chos yun ring du gnas par bya ba'i phyir kun tu srung ba'o/_/gzhan yang chos gcig ste/_dkon mchog gsum gyi rigs mi gcod pa'o/_/gzhan yang chos gcig ste/_mi brkam zhing ngan ngon gyis chog shes pa'o/_/gzhan 
[\[59b.2\]]yang chos gcig ste/_bdog pa thams cad yongs su gtong ba la zhum pa med pa'o/_/gzhan yang chos gcig ste/_rang gi tshul khrims kyis tshul khrims 'chal ba'i sems can yongs su smin par byed pa'o/_/gzhan yang chos gcig ste/_nyes par byas pa la shar mi 
[\[59b.3\]]gnyer ba'i bzod pa'o/_/gzhan yang chos gcig ste/_legs pa byas pa la lan blan pa'i blo'o/_/gzhan yang chos gcig ste/_byas pa mi gzo ba rnams la snying rje ba'i blo'o/_/gzhan yang chos gcig ste/_byas pa gzo ba rnams la rim gro bya ba'i blo'o/_/gzhan yang chos 
[\[59b.4\]]gcig ste/_mi shes pa rnams la nga rgyal med pa'o/_/gzhan yang chos gcig ste/_shes pa rnams kyi rjes su slob pa'o/_/gzhan yang chos gcig ste/_dge ba'i rtsa ba la lhag pa'i bsam pa'i sems mi 'dor ba'o/_/gzhan yang chos gcig ste/_mi dge ba'i 
[\[59b.5\]]sems kyi rjes su mi 'jug pa'o/_/gzhan yang chos gcig ste/_tshul 'chos pa med cing kha gsag med pas sdom pa gsum yongs su dag pa'o/_/gzhan yang chos gcig ste/_chos smra ba rnams la ston pa dang bla ma ltar phangs par rim gro byed pa'o/_/gzhan 
[\[59b.6\]]yang chos gcig ste/_'jig rten rgyang phan pa dang ma 'dres pa legs par thos pa'i chos nyan pa'o/_/gzhan yang chos gcig ste/_dge ba'i rtsa ba yongs su sbyang ba yongs su dag nas 'khor ba na yongs su mi skyo ba'o/_/gzhan yang chos gcig ste/_de bzhin 
[\[59b.7\]]gshegs pa bzhugs pa rnams sam yongs su mya ngan las 'das pa rnams la mchod pa byed pas mi ngoms pa'o/_/gzhan yang chos gcig ste/_sems can thams cad kyis gsol ba ma btab par bshes gnyen byed pa'o/_/gzhan yang chos gcig ste/_dngos 
[\[60a\]]
[\[60a.1\]]po thams cad la mi gnas shing yongs su mi 'dzin mi chags pa'o/_/gzhan yang chos gcig ste/_khyim na gnas pa'i skyon rig nas rtag par rgyun du rab tu 'byung ba la gzhol ba'o/_/gzhan yang chos gcig ste/_skyes bu dam pa'i las rnams 
[\[60a.2\]]la zhugs pa'o/_/gzhan yang chos gcig ste/_nges par byas pa la zhugs pa'i byang chub kyi lam gyi tshogs sogs pa'o/_/gzhan yang chos gcig ste/_theg pa mtshungs par yang dag par zhugs pa rnams la zhe mi sdang ba'o/_/gzhan yang chos gcig ste/_byang 
[\[60a.3\]]chub kyi sems yang dag par 'dzin du gzhug pa la yongs su mi skyo ba'o/_/gzhan yang chos gcig ste/_gsang ba'i sngags rnams kun tu srung bas rnam par 'phros par mi byed pa'o/_/gzhan yang chos gcig ste/_chos dang bzo yongs su btsal ba shes pa'o/_/gzhan 
[\[60a.4\]]yang chos gcig ste/_bden pa'i ngag la rab tu gnas pas chos mthong ba'o/_/gzhan yang chos gcig ste/_kha 'og tu lus 'khrus par byed pa'o/_/gzhan yang chos gcig ste/_'gyod pa med pa'i sems kyis sbyin pa 'gyed pa'o/_/gzhan yang chos gcig ste/_
[\[60a.5\]]bdud kyi las rnams rtogs nas yongs su spong ba'o/_/gzhan yang chos gcig ste/_nga rgyal dang bral ba'i ye shes kyi las so/_/gzhan yang chos gcig ste/_shes kyi khe dang bral bar dgon pa na gnas pa'o/_/gzhan yang chos gcig ste/_lhag pa'i nga rgyal dang bral 
[\[60a.6\]]zhing bdag la mi stod gzhan la mi smod pa'o/_/gzhan yang chos gcig ste/_nyon mongs pa dang bral zhing 'jig rten gyi rjes su 'thun pa'o/_/gzhan yang chos gcig ste/_'tsho ba yongs su dag ste dben pa la dga' ba'o/_/gzhan yang chos gcig ste/_tshul bzhin la 
[\[60a.7\]]brtson pas nang du yang dag 'jog pa'o/_/gzhan yang chos gcig ste/_mang du thos nas sems nges par sems pa'o/_/gzhan yang chos gcig ste/_yang dag par rab tu brtson pa'i rnal 'byor spyod pa'i sa'o/_/gzhan yang chos gcig ste/_stong pa nyid kyi spyod 
[\[60b\]]
[\[60b.1\]]yul gyi chos la so sor rtog pa'o/_/gzhan yang chos gcig ste/_rnyed pa dang ma rnyed pas khengs pa med cing gdung ba med pa'o/_/gzhan yang chos gcig ste/_'du 'dzis 'jigs shing skrag nas gcig pu dga' ba'o/_/gzhan yang chos gcig ste/_chos kyis rnyed 
[\[60b.2\]]pa gzhan dag dang kun tu 'ged pa'o/_/gzhan yang chos gcig ste/_'phags pa'i bden pa shes pa la mkhas pa'o/_/gzhan yang chos gcig ste/_shes pa thams cad la slob dpon dpe mkhyud med pa'o/_/gzhan yang chos gcig ste/_ma bslabs pa rnams bslab 
[\[60b.3\]]pa la sbyor zhing mi brnyas pa'o/_/gzhan yang chos gcig ste/_rnyed pa dang ma rnyed pa rnams la las kyi rnam par smin pa la yid ches shing yongs su gdung ba med pa'o/_/gzhan yang chos gcig ste/_gus par byas te chos nyan pa rnams la chos ston pa'o/_/gzhan 
[\[60b.4\]]yang chos gcig ste/_sdug pa rnams la rjes su chags pa spangs nas sems can thams cad la sems mnyam pa nyid do/_/gzhan yang chos gcig ste/_chos smra ba rnams la g.yo ba med par legs so zhes bya ba sbyin pa'o/_/gzhan yang chos gcig ste/_cang shes 
[\[60b.5\]]kyi sems kyis sems can thams cad kyi khur khyer ba'o/_/gzhan yang chos gcig ste/_pha rol tu phyin pa rnams la sbyor ba yongs su tshol ba'o/_/gzhan yang chos gcig ste/_byang chub kyi lam gyi tshogs sogs pa'i brtson 'grus so/_/gzhan yang chos gcig 
[\[60b.6\]]ste/_dad pa'i rtsa ba brtan zhing mi g.yo ba'o/_/gzhan yang chos gcig ste/_yul 'khor bsod snyoms don yod par yongs su spyod pa'o/_/gzhan yang chos gcig ste/_nor bdun yang dag par 'du bas dbul ba med pa'o/_/gzhan yang chos gcig ste/_snying 
[\[60b.7\]]po blangs pa'i srog gi dbang po'o/_/gzhan yang chos gcig ste/_thabs la mkhas pas sems can yongs su smin par byed pa'o/_/gzhan yang chos gcig ste/_chos kyi mchod sbyin sbyin pas bsdu ba'i dngos po'o/_/gzhan yang chos gcig ste/_rtsod pa med la lhur 
[\[61a\]]
[\[61a.1\]]len pa'i chos kyi gtam mo/_/gzhan yang chos gcig ste/_klan ka mi tshol ba'i sems kyis chos mnyan pa'o/_/gzhan yang chos gcig ste/_dge sbyong gi dri ma dang bral ba'i dge sbyong nyid do/_/gzhan yang chos gcig ste/_'dre ba med par 
[\[61a.2\]]grong dang grong khyer dang grong rdal du 'jug pa'o/_/gzhan yang chos gcig ste/_rang gi 'khrul pa la so sor rtog pas sems can thams cad kun srung ba'o/_/gzhan yang chos gcig ste/_'jig rten gyi sna tshogs la btang snyoms su byed pa'o/_/gzhan yang chos 
[\[61a.3\]]gcig ste/_dge ba'i bshes gnyen rnams la mi slu ba'o/_/gzhan yang chos gcig ste/_rang gi sems yongs su dag pas sems can thams cad kyi sems yongs su dag par shes pa'o/_/gzhan yang chos gcig ste/_bcos ma ma yin pas bsam pa dag pa'o/_/gzhan yang chos 
[\[61a.4\]]gcig ste/_khyad par du 'gro bas lhag pa'i bsam pa dag pa'o/_/gzhan yang chos gcig ste/_legs par byed pa'i las byed pas sbyor ba dag pa'o/_/gzhan yang chos gcig ste/_bsod nams yongs su dag pas mtshan yongs su dag pa'o/_/gzhan yang chos gcig ste/_shes pa yongs su dag 
[\[61a.5\]]pas nyon mongs pa yongs su dag pa'o/_/gzhan yang chos gcig ste/_sems can yongs su dag pas zhing yongs su dag pa'o/_/gzhan yang chos gcig ste/_mtshan ma med pa la so sor brtags te yongs su bsngo ba la mkhas pa'o/_/gzhan yang chos gcig ste/_
[\[61a.6\]]rjes su 'thun pa'i chos kyi bzod pa'o/_/gzhan yang chos gcig ste/_rnam par thar pa'i sgo gsum yongs su bsgoms nas nges par gyur pa la so sor rtog pa'o/_/gzhan yang chos gcig ste/_gnas med pa la gnas pas gnas brtan pa'o/_/gzhan yang chos 
[\[61a.7\]]gcig ste/_mngon par shes pas rnam par rtsen zhing zag pa zad pa shes pa la 'jug pa'o/_/gzhan yang chos gcig ste/_zhi gnas dang lhag mthong gis yongs su sbyang ba byas pa'i rigs pa dang rnam par grol ba'o/_/gzhan yang chos gcig ste/_thabs kyis yang 
[\[61b\]]
[\[61b.1\]]dag par zin pa'i shes rab bsgoms pa'o/_/gzhan yang chos gcig ste/_khams gsum gyi snying po thob pa byang chub kyi snying po'i rgyan no/_/gzhan yang chos gcig ste/_'di lta ste chos thams cad mnyam pa nyid du mngon par rdzogs par khong du chud pas bla na med 
[\[61b.2\]]pa yang dag par rdzogs pa'i byang chub pa'o/_/blo gros rgya mtsho gzhan yang theg pa chen po sdud par 'gyur ba'i chos gcig ste/_chos gcig po gang zhe na/_'di lta ste/_chos thams cad rang bzhin gyis ma skyes pa dang ma byung bar rig nas mi skye ba'i chos la bzod pa rab 
[\[61b.3\]]tu thob pa ste/_blo gros rgya mtsho 'di ni theg pa chen po sdud par 'gyur ba'i chos gcig go_/blo gros rgya mtsho chos de dag ni theg pa chen po sdud par 'gyur ba dang /_'dzin pa dang gnas pa thams cad 'dod par 'gyur ba dag go_/blo gros rgya mtsho gzhan yang theg pa chen po la 
[\[61b.4\]]gces spras byed pa'i chos gnyis te/_gnyis gang zhe/_'di lta ste/_sangs rgyas kyi chos rnams la mos pa dang /_nyan thos dang rang sangs rgyas kyi chos rnams la 'dod pa med pa ste/_blo gros rgya mtsho chos gnyis po de dag ni theg pa chen po la gces spras byed pa'o/_/blo 
[\[61b.5\]]gros rgya mtsho theg pa chen po la dga' ba byed pa'i chos gnyis te/_gnyis gang zhe na/_mos pas rnam par grol ba de kun tu srung ba dang /_rnam par grol ba de'i phyir chos ston pa ste/_blo gros rgya mtsho chos gnyis po de dag ni theg pa chen po la dga' ba byed pa'o/_/blo gros rgya 
[\[61b.6\]]mtsho theg pa chen po la gces spras byed pa'i chos gnyis te/_gnyis gang zhe na/_byang chub kyi sems las mi nyams pa dang /_sems la lta ba la brtan pa'o/_/dka' ba byed pa'i chos gnyis te/_byang chub kyi sems la sgyu ma lta bur so sor rtog pa dang /_sems can thams cad 
[\[61b.7\]]la bdag med par so sor rtog pa'o/_/gces spras byed pa'i chos gnyis te/_bsam pa mi 'dor ba dang /_sbyor ba bcos ma ma yin pa'o/_/dka' ba byed pa'i chos gnyis te/_rtsa ba yongs su dag pa'i bsam pa dang /_byed pa med cing byed pa dang bral ba yang ma yin par bsod 
[\[62a\]]
[\[62a.1\]]nams sogs pa'o/_/gces spras byed pa'i chos gnyis te/_dge ba'i rtsa ba rnams la sbyor ba dang /_sbyor ba yang nyams 'og tu chud par byed pa'o/_/dka' ba byed pa'i chos gnyis te/_spros pa med par sbyor ba dang /_sbyor ba nyams 'og tu chud 
[\[62a.2\]]par byed pas dben pa'o/_/gces spras byed pa'i chos gnyis te/_lhag pa'i bsam pas khyad par du 'gro ba dang /_khyad par gyis khyad par du lhag par dmigs pa'o/_/dka' ba byed pa'i chos gnyis te/_bdag nyid nyes pa mi byed pa dang /_gzhan yang nyes 
[\[62a.3\]]pa las 'byin pa'o/_/gces spras byed pa'i chos gnyis te/_bdog pa thams cad yongs su gtong ba dang /_rnam par smin pa la mi re ba'o/_/dka' ba byed pa'i chos gnyis te/_mnyam pa'i sems gtong ba dang /_yongs su bsngo ba la mkhas pa'o/_/
[\[62a.4\]]gces spras byed pa'i chos gnyis te/_bslab pa ma nyams pa dang /_skye bar smon pa med pa'o/_/dka' ba byed pa'i chos gnyis te/_tshul khrims 'chal pa rnams la cher snying rje ba dang /_bdag la mi stod pa'o/_/gces spras byed pa'i chos gnyis te/_bzod 
[\[62a.5\]]cing des pa dang /_byang chub tu yongs su bsngo ba'o/_/dka' ba byed pa'i chos gnyis te/_rjes su chags pa 'dor ba dang /_rje bo la bzod pa bsgom pa'o/_/gces spras byed pa'i chos gnyis te/_dge ba'i chos thams cad yongs su btsal bar rtsom pa'i brtson 
[\[62a.6\]]'grus dang /_dge ba'i rtsa ba la yi rang ba'o/_/dka' ba byed pa'i chos gnyis te/_lus dang sems dben pa dang /_sems gnas pa yongs su thar bar byed pa'o/_/gces spras byed pa'i chos gnyis te/_bsam gtan gyi yan lag yang dag par sdud pa dang /_
[\[62a.7\]]sems las su rung ba'o/_/dka' ba byed pa'i chos gnyis te/_bsam gtan las ldog pa shes pa dang /_'dod pa'i khams la smod pa'o/_/gces spras byed pa'i chos gnyis te/_chos don du gnyer ba dang chos 'dod pa'o/_/dka' ba byed pa'i chos gnyis te/_chos la 
[\[62b\]]
[\[62b.1\]]so sor rtog pa dang /_chos nges par sems pa'o/_/gces spras byed pa'i chos gnyis te/_dge ba'i bshes gnyen la brten pa dang /_bla ma la gus par brten pa'o/_/dka' ba byed pa'i chos gnyis te/_gus pa dang bka' blo bde ba'o/_/gces spras byed pa'i 
[\[62b.2\]]chos gnyis te/_dus dang dus ma yin par yongs su 'dri ba dang /_don myong bar byed pa'o/_/dka' ba byed pa'i chos gnyis te/_don shes pa dang /_chos shes pa'o/_/gces spras byed pa'i chos gnyis te/_thos pa'i nor gyis mi ngoms pa dang /_thos pa'i 
[\[62b.3\]]shes rab kyis ngoms mi myong ba'o/_/dka' ba byed pa'i chos gnyis te/_tshul bzhin du chos la so sor rtog pa dang /_tshul bzhin ma yin pa'i chos rnam par spong ba'o/_/gces spras byed pa'i chos gnyis te/_chos ston pa dang /_chos nyan pa rnams la snying rje 
[\[62b.4\]]ba'o/_/dka' ba byed pa'i chos gnyis te/_slob dpon dpe mkhyud med pa dang /_zang zing med pa'i sems kyis chos ston pa'o/_/gces spras byed pa'i chos gnyis te/_rna ba blags te nyan pa dang /_thams cad du sems kyis sems pa'o/_/dka' ba byed pa'i 
[\[62b.5\]]chos gnyis te/_sgrib pa sel ba dang /_byang chub kyi yan lag sgom pa'o/_/gces spras byed pa'i chos gnyis te/_mchog tu dga' ba thob pa dang /_dga' ba myong ba'o/_/dka' ba byed pa'i chos gnyis te/_rung ba rnams la tshod shes pa dang /_bdag shes pa la 
[\[62b.6\]]'jug pa'o/_/gces spras byed pa'i chos gnyis te/_las kyi rnam par smin pa la yid ches pa dang /_legs par bya ba'i las byed pa'o/_/dka' ba byed pa'i chos gnyis te/_las med cing rnam par smin pa med par mos pa dang /_dge ba'i chos kyang ston pa'o/_/
[\[62b.7\]]gces spras byed pa'i chos gnyis te/_tshig bden pa dang /_'phags pa'i skye bo la mi slu ba'o/_/dka' ba byed pa'i chos gnyis te/_ji skad smras pa de bzhin du byed pa dang /_sangs rgyas kyi tshul mi 'khrugs par byed pa'o/_/gces spras byed pa'i chos gnyis te/_lus 
[\[63a\]]
[\[63a.1\]]yongs su dag pa dang /_mi dge ba rnam gsum yongs su spong ba'o/_/dka' ba byed pa'i chos gnyis te/_lus gzugs brnyan lta bu dang /_rtswa dang rtsig pa dang shing lta bur so sor rtog pa'o/_/gces spras byed pa'i chos gnyis te/_ngag yongs su 
[\[63a.2\]]dag pa dang /_ngag gi skyon bzhi yongs su spong ba'o/_/dka' ba byed pa'i chos gnyis te/_chos brjod du med par khong du chud pa dang /_sgra thams cad brag ca dang mtshungs par shes pa'o/_/gces spras byed pa'i chos gnyis te/_sems yongs su dag pa dang /_
[\[63a.3\]]brnab sems dang gnod sems dang log par lta ba yongs su spong ba'o/_/dka' ba byed pa'i chos gnyis te/_nang nye bar zhi ba dang /_phyi rol tu mi rgyu ba'o/_/gces spras byed pa'i chos gnyis te/_byams pa sgom pa dang /_sems can thams cad la sems mnyam pa nyid do/_/
[\[63a.4\]]dka' ba byed pa'i chos gnyis te/_nam mkha' ltar rnam par dag cing dri ma med pa'i byams pa dang /_sems can thams cad yongs su bskyab pa'i phyir yongs su sngo ba'o/_/gces spras byed pa'i chos gnyis te/_snying rje chen po mi 'dor ba dang /_dge ba'i rtsa ba yongs su tshol 
[\[63a.5\]]ba la yongs su mi skyo ba'o/_/dka' ba byed pa'i chos gnyis te/_skye ba med par so sor rtog pa dang /_nges par gyur pa kun tu bsrung ba'o/_/gces spras byed pa'i chos gnyis te/_chos la dga' bas dga' zhing mos pa dang /_mi dga' ba spong ba'o/_/dka' ba byed pa'i chos 
[\[63a.6\]]gnyis te/_mi smra ba'i brtul zhugs yongs su rdzogs par byed pa dang /_brtul zhugs ma yin pa mi spyod pa'o/_/gces spras byed pa'i chos gnyis te/_rjes su chags pa 'dor ba dang /_khong khro ba spong ba'o/_/dka' ba byed pa'i chos gnyis te/_btang snyoms sgom pa 
[\[63a.7\]]dang /_sems can la lta ba yongs su spangs pa'o/_/gces spras byed pa'i chos gnyis te/_sangs rgyas rjes su dran pa sgom pa dang /_dran pa de la gnas par sems bskyed pa'o/_/dka' ba byed pa'i chos gnyis te/_chos kyi sku sgom pa dang /_mtshan gyi sku yang sgrub pa'o/_/
[\[63b\]]
[\[63b.1\]]gces spras byed pa'i chos gnyis te/_chos rjes su dran pa sgom pa dang /_sems can rnams kyang chos la sbyor ba'o/_/dka' ba byed pa'i chos gnyis te/_'dod chags dang bral ba'i chos nyid la so sor rtog pa dang /_'dod chags la spyod pa'i sems can rnams la cher snying rje ba'o/_/
[\[63b.2\]]gces spras byed pa'i chos gnyis te/_byang chub sems dpa'i dge 'dun rjes su dran pa dang /_phyir mi ldog pa'i dge 'dun la yang ston pa'o/_/dka' ba byed pa'i chos gnyis te/_'dus ma byas la yang rtog pa dang /_'bras bu thob pa yang kun tu srung ba'o/_/gces spras 
[\[63b.3\]]byed pa'i chos gnyis te/_tshul khrims rjes su dran pa dang /_byang chub kyi sems mi brjed pa'o/_/dka' ba byed pa'i chos gnyis te/_mngon par 'du byed pa med pa'i tshul khrims la so sor rtog pa dang /_tshul khrims 'chal pa'i sems can sdud cing yongs su smin par byed pa'o/_/
[\[63b.4\]]gces spras byed pa'i chos gnyis te/_gtong ba rjes su dran pa dang /_'gyod pa med par gtong ba'o/_/dka' ba byed pa'i chos gnyis te/_rang gi nyon mongs pa 'dor ba dang /_sems can thams cad kyi nyon mongs pa spong ba ston pa'o/_/gces spras byed pa'i chos gnyis te/_
[\[63b.5\]]lha rjes su dran pa dang /_skye bar smon pa med pa'o/_/dka' ba byed pa'i chos gnyis te/_dran pa dang shes bzhin dang /_sems g.yeng ba rnams dran pa la 'god pa'o/_/gces spras byed pa'i chos gnyis te/_bsod nams kyi tshogs dang /_ye shes rnams kyi tshogs so/_/
[\[63b.6\]]dka' ba byed pa'i chos gnyis te/_mngon par 'du byed pa med pa'i ye shes dang /_bsod nams kyi tshogs ma smad pa'o/_/gces spras byed pa'i chos gnyis te/_chags pa las shin tu 'da' ba dang /_chags pas zhen pa yongs su 'grel pa'o/_/dka' ba byed pa'i chos gnyis 
[\[63b.7\]]te/_'dun pa drag pa dang /_sgyu med cing g.yo med pa'o/_/gces spras byed pa'i chos gnyis te/_byas pa gzo ba dang /_byas pa shes pa'o/_/dka' ba byed pa'i chos gnyis te/_'dun pa'i 'dod chags spong ba dang /_dge ba'i chos la 'dun pa mi 'dor ba'o/_/gces 
[\[64a\]]
[\[64a.1\]]spras byed pa'i chos gnyis te/_sdig pa thams cad 'chags pa dang /_sdig pa thams cad mi byed pa'o/_/dka' ba byed pa'i chos gnyis te/_'gyod pa med pa dang /_kun nas ldang ba med pa'o/_/gces spras byed pa'i chos gnyis te/_gzhan gyi bsod 
[\[64a.2\]]nams la rjes su yi rang ba dang /_rang gi bsod nams kyis mi ngoms pa'o/_/dka' ba byed pa'i chos gnyis te/_sdig pa thams cad zad pa shes pa dang /_bsod nams bsags pa shes pa'o/_/gces spras byed pa'i chos gnyis te/_sangs rgyas thams cad la gsol ba 
[\[64a.3\]]'debs pa dang /_chos thams cad yongs su 'dzin pa'o/_/dka' ba byed pa'i chos gnyis te/_chos kyi dbyings 'dres pa med pa dang /_tshig rab tu dbye ba thams cad bstan pa shes pa'o/_/gces spras byed pa'i chos gnyis te/_yongs su bsngo ba la mkhas pa dang /_sems 
[\[64a.4\]]can thams cad dang thun mong du yongs su bsngo ba'o/_/dka' ba byed pa'i chos gnyis te/_mtshan ma med pa 'dres par byed pa dang /_mtshan ma thams cad rnam par 'jig pa'o/_/gces spras byed pa'i chos gnyis te/_stong pa nyid la rtog pa dang /_sems can la yang lta ba'o/_/
[\[64a.5\]]dka' ba byed pa'i chos gnyis te/_shes rab kyis lta ba med pa dang /_thabs kyis lta ba dang bcas pa'o/_/gces spras byed pa'i chos gnyis te/_dge ba'i rtsa ba 'dod pa dang /_dge ba'i rtsa ba thams cad la sems can thams cad sbyor ba'o/_/dka' ba byed pa'i chos gnyis te/_smon pa med pa sgom 
[\[64a.6\]]pa dang /_bsams bzhin du skye ba shes pa'o/_/gces spras byed pa'i chos gnyis te/_de la ma chags pa dang /_mi g.yo ba'o/_/dka' ba byed pa'i chos gnyis te/_nga rgyal med pa dang /_des pa'o/_/gces spras byed pa'i chos gnyis te/_dgon pa la gnas pa dang /_
[\[64a.7\]]dgon pa'i yon tan myong ba'o/_/dka' ba byed pa'i chos gnyis te/_nyon mongs pa med par gnas pa dang /_sems can thams cad yongs su skyob pa'o/_/gces spras byed pa'i chos gnyis te/_'dod pa chung ba dang /_chog shes pa'o/_/dka' ba byed pa'i chos gnyis te/_
[\[64b\]]
[\[64b.1\]]rang gi nyon mongs pa tshol ba dang /_sems can thams cad kyi nyon mongs pa spong ba tshol ba'o/_/gces spras byed pa'i chos gnyis te/_nges par sems pa dang /_so sor rtog pa'o/_/dka' ba byed pa'i chos gnyis te/_rang gi 'khrul pa la rtog pa dang /_gzhan gyi 'khrul 
[\[64b.2\]]ba la skyon du mi lta ba'o/_/gces spras byed pa'i chos gnyis te/_bdag la mi stod pa dang /_gzhan la mi smod pa'o/_/dka' ba byed pa'i chos gnyis te/_bdag la bdag med pa dang /_sems can la sems can med pa'o/_/gces spras byed pa'i chos gnyis te/_rang gi 
[\[64b.3\]]byed pa dang /_gzhan gyis skabs mi rnyed pa'o/_/dka' ba byed pa'i chos gnyis te/_'khor ba las ldog pa dang /_'khor ba nas sems can yongs su thar bar byed pa'o/_/gces spras byed pa'i chos gnyis te/_pha rol tu phyin pa yongs su tshol ba dang /_pha rol tu phyin 
[\[64b.4\]]pa yongs su btsal ba rnams la ji skad bstan pa bzhin du gnas pa'o/_/dka' ba byed pa'i chos gnyis te/_gzhan la rag ma las pa'i shes pa rab tu thob pa dang /_gzhan dag kyang shes pa la rab tu sbyor ba'o/_/gces spras byed pa'i chos gnyis te/_'thob pa dang bkur sti dang 
[\[64b.5\]]tshigs su bcad pa don du mi gnyer ba dang /_dam pa'i chos yongs su btsal ba don du gnyer ba'o/_/dka' ba byed pa'i chos gnyis te/_phan ma btags pa rnams la yang phan 'dogs pa dang /_phan btags pa rnams la yang lhag par dga' ba med pa'o/_/gces spras byed pa'i chos 
[\[64b.6\]]gnyis te/_byams pa chen po thug pa med par byas pa dang /_snying rje chen po yongs su chad pa med pa'o/_/dka' ba byed pa'i chos gnyis te/_rgal nas 'jug pa dang /_ma rgal ba rnams sgrol ba'o/_/gces spras byed pa'i chos gnyis te/_sems can thams cad 
[\[64b.7\]]yon tan yang dag par 'dzin du 'jug pa dang /_yon tan med pa'i sems can rnams la cher snying rje ba'o/_/dka' ba byed pa'i chos gnyis te/_slar mi byed pa rnams la yang phyir byed pa dang /_phyir byed pa rnams la yang rlom sems med pa'o/_/gces spras byed pa'i chos 
[\[65a\]]
[\[65a.1\]]gnyis te/_lus la zhugs pa'i dran pa la gnas pa dang /_lus yongs su dag pa la gnas pa'o/_/dka' ba byed pa'i chos gnyis te/_lus la lus kyi rjes su blta ba dang /_lus dang lhan cig song ba'i rnam par rtog pas rnam par mi rtog pa'o/_/
[\[65a.2\]]gces spras byed pa'i chos gnyis te/_tshor ba la zhugs pa'i dran pa la gnas pa dang /_bde ba dang sdug bsngal gyi tshor ba gnyis kyis mi phigs pa'o/_/dka' ba byed pa'i chos gnyis te/_tshor ba rnams la tshor ba'i rjes su blta ba dang /_tshor ba dang lhan cig song ba'i 
[\[65a.3\]]rnam par rtog pas rnam par mi rtog pa'o/_/gces spras byed pa'i chos gnyis te/_sems la zhugs pa'i dran pa la gnas pa dang /_sems yongs su dag pa la gnas pa'o/_/dka' ba byed pa'i chos gnyis te/_sems la sems kyi rjes su blta ba dang /_sems 
[\[65a.4\]]dang lhan cig song ba'i rnam par rtog pas rnam par mi rtog pa'o/_/gces spras byed pa'i chos gnyis te/_chos la zhugs pa'i dran pa la gnas pa dang /_chos rab tu rnam par 'byed pa shes pa'o/_/dka' ba byed pa'i chos gnyis te/_chos rnams la chos kyi rjes su blta ba 
[\[65a.5\]]dang /_chos dang lhan cig song ba'i rnam par rtog pas rnam par mi rtog pa'o/_/gces spras byed pa'i chos gnyis te/_sdig pa mi dge ba'i chos skyes pa rnams spong ba dang /_dge ba'i chos ma skyes pa rnams skyed pa'o/_/dka' ba byed pa'i chos gnyis te/_sdig pa mi dge 
[\[65a.6\]]ba'i chos ma skyes pa rnams mi skyed pa dang /_dge ba'i chos skyes pa rnams kun tu srung ba'o/_/gces spras byed pa'i chos gnyis te/_'dun pa dang /_brtson 'grus dang /_sems dang /_dpyod pa'i rdzu 'phrul gyi rkang pa bsgoms pa dang /_rdzu 'phrul gyi 'dul ba'i sems 
[\[65a.7\]]can rnams 'dul ba'o/_/dka' ba byed pa'i chos gnyis te/_mngon par 'du byed pa med pa'i rdzu 'phrul rab tu thob pa dang /_chos kyi dbyings las ma g.yos par sangs rgyas kyi zhing thams cad du 'gro ba'o/_/gces spras byed pa'i chos gnyis te/_bdag nyid dad pa las mi 
[\[65b\]]
[\[65b.1\]]g.yo ba dang /_ma dad pa rnams kyang dad pa la sbyor ba'o/_/dka' ba byed pa'i chos gnyis te/_sems gsal ba dang /_sems mi gsal ba rnams dang bar byed pa'o/_/gces spras byed pa'i chos gnyis te/_brtson 'grus kyi dbang po skyed pa dang /_dran pa'i dbang 
[\[65b.2\]]po mi g.yeng ba'o/_/dka' ba byed pa'i chos gnyis te/_shin tu rnam par phye bas rnam par 'byed pa'i brtson 'grus dang /_stong pa nyid kyi rnam par mngon par bsgrubs pa'i dran pa'o/_/gces spras byed pa'i chos gnyis te/_ting nge 'dzin dang /_shes rab kyi dbang po'i 
[\[65b.3\]]tshogs yongs su tshol ba dang /_tshogs yongs su tshol bas yongs su mi skyo ba'o/_/dka' ba byed pa'i chos gnyis te/_rgyu ba med pa shes pa dang /_sems can yongs su smin par byed pa'i phyir yang rgyu ba'o/_/gces spras byed pa'i chos gnyis te/_nyon mongs pa 
[\[65b.4\]]thams cad la tshul bzhin gyis so sor rtog pa dang /_nyon mongs pa skyes pa dang ma skyes pa rnams las 'byung ba yongs su tshol ba'o/_/dka' ba byed pa'i chos gnyis te/_nyon mongs pa med pas chos thams cad mi 'dre ba dang /_sems can thams cad kyi nyon mongs pa spong 
[\[65b.5\]]ba'i phyir khams gsum du'ang 'dre ba'o/_/gces spras byed pa'i chos gnyis te/_byang chub kyi yan lag bsgom pa'i brtson 'grus dang /_byang chub kyi yan lag bstan pa'i phyir lhag pa'i bsam pa'o/_/dka' ba byed pa'i chos gnyis te/_zad pa shes par mi ltung ba dang /_
[\[65b.6\]]mi skye ba shes pa la bzod pa'o/_/gces spras byed pa'i chos gnyis te/_lam bgrod pa la mkhas pa dang /_lam mi bgrod pa la mkhas pa'o/_/dka' ba byed pa'i chos gnyis te/_lam gyis 'gro ba shes pa dang /_lam rgyun mi 'chad par shes pa'o/_/gces spras byed pa'i 
[\[65b.7\]]chos gnyis te/_rten cing 'brel par 'byung ba'i rjes su 'thun pa dang /_mthar blta ba gnyis ka yongs su spong ba'o/_/dka' ba byed pa'i chos gnyis te/_rgyu gang dang rkyen gang gis sems can rnams kun nas nyon mongs par 'gyur ba dang /_rgyu gang dang rkyen gang gis rnam par dag 
[\[66a\]]
[\[66a.1\]]par 'gyur ba de shes pa'o/_/gces spras byed pa'i chos gnyis te/_bdud kyi las rtogs pa dang /_bdud kyi las rnam par spong ba'o/_/dka' ba byed pa'i chos gnyis te/_bdud thams cad las shin tu 'da' ba dang /_bdud thams cad mi mthong ba'o/_/
[\[66a.2\]]gces spras byed pa'i chos gnyis te/_ma smas pa rnams smas par mi byed pa dang /_smas pa rnams la bzod cing des pa'o/_/dka' ba byed pa'i chos gnyis te/_gdod ma nas smas pa med pa dang /_skad cig tu 'jig par so sor rtog pa'o/_/gces spras byed pa'i chos gnyis 
[\[66a.3\]]te/_sems dang po skyed pa nas byang chub kyi snying po la blta ba dang /_byang chub kyi snying po la bltas nas theg pa dman pa mi 'dod pa'o/_/dka' ba byed pa'i chos gnyis te/_sems dang po bskyed pa byang chub kyi snying po'i rgyu dang /_rgyu las yang dag par 'byung ba'i dge ba'i sems bskyed 
[\[66a.4\]]pa rnams la mngon par zhen pa med pa'o/_/gces spras byed pa'i chos gnyis te/_'khor ba'i rgyun byed pa'i kun tu sbyor ba rnams rnam par gcod pa dang /_dge ba'i rtsa ba'i rgyun byed pa'i sems bskyed pa mi 'dor ba'o/_/dka' ba byed pa'i chos gnyis te/_yul na mi gnas 
[\[66a.5\]]phyogs na mi gnas pa'i dge ba'i rtsa ba rnams byang chub tu yongs su sngo ba dang /_byang chub tu yongs su bsngos pa'i sems bskyed pa rnams sgyu ma'i chos su so sor rtog pa'o/_/gces spras byed pa'i chos gnyis te/_byang chub sems can gyi kha na las par yang dag par rjes su mthong 
[\[66a.6\]]ba dang /_sems can rab tu thar pa byang chub kyi kha na las par yang dag par rjes su mthong ba'o/_/dka' ba byed pa'i chos gnyis te/_byang chub mnyam pa nyid pas sems can mnyam pa nyid du so sor rtog pa dang /_sems can yongs su smin par bya ba'i phyir brtson 'grus mi 
[\[66a.7\]]'dor ba'o/_/blo gros rgya mtsho theg pa chen po la gces spras byed pa'i chos gnyis te/_gnyis gang zhe na/_dge ba'i chos thams cad bsags pa'i sems bskyed pa dang /_sems can thams cad mya ngan las 'das pa'i lam la rab tu dgod pa'i phyir cher snying rje ba ste/_blo gros 
[\[66b\]]
[\[66b.1\]]rgya mtsho chos de gnyis ni theg pa chen po la gces spras byed pa'o/_/blo gros rgya mtsho chos 'di gnyis ni theg pa chen po la dka' ba byed pa ste/_gnyis gang zhe na/_skye ba med pa las skye ba dang /_'byung ba med pa las 'byung ba ste/_blo gros rgya mtsho chos de gnyis ni theg pa chen po la 
[\[66b.2\]]dka' ba byed pa'o/_/blo gros rgya mtsho gzhan yang theg pa chen po ston par 'gyur ba'i chos gsum ste/_gsum gang zhe na/_'di lta ste/_dge ba'i rtsa bas brtan nas byang chub tu sems bskyed pa dang /_dge ba'i bshes gnyen gyis yongs su zin pas zhum pa med pa dang /_
[\[66b.3\]]snying rje chen po la rab tu gnas pas phyir mi ldog pa ste/_blo gros rgya mtsho chos gsum po de dag ni theg pa chen po ston par 'gyur ba'o/_/gzhan yang theg pa chen po ston par 'gyur ba'i chos gsum ste/_gsum gang zhe na/_tshogs yongs su tshol ba dang /_tshogs la so sor rtog 
[\[66b.4\]]pa dang /_tshogs la sems can sbyor ba ste/_gsum po de dag go/_/gzhan yang gsum ste/_gsum gang zhe na/_ser sna tshar gcod pa dang /_gtong ba 'phel bar byed pa dang /_byang chub tu yongs su sngo ba ste/_gsum po de dag go/_/gzhan yang gsum ste/_tshul 
[\[66b.5\]]khrims yang dag par 'dzin pa dang /_tshul khrims 'chal ba'i sems can yongs su smin par byed pa dang /_byang chub tu yongs su sngo ba'o/_/gzhan yang gsum ste/_khong khro ba med pa'i sems dang /_sems can khros pa dad par byed pa dang /_byang chub tu yongs su sngo ba'o/_/
[\[66b.6\]]gzhan yang gsum ste/_brtson 'grus ma god pa dang /_sems can le lo can rnams yongs su smin par byed pa dang /_byang chub tu yongs su sngo ba'o/_/gzhan yang gsum ste/_bsam gtan skyed pa dang /_bsam gtan de la ma chags pa dang /_byang chub tu yongs 
[\[66b.7\]]su sngo ba'o/_/gzhan yang gsum ste/_thos pa yongs su tshol ba dang /_thos pa la so sor rtog pa dang /_byang chub tu yongs su sngo ba'o/_/gzhan yang gsum ste/_sems can la dmigs pa'i byams pa dang /_chos la dmigs pa'i byams pa dang /_dmigs 
[\[67a\]]
[\[67a.1\]]pa med pa'i byams pa'o/_/gzhan yang gsum ste/_rang gis byed pa'i snying rje dang /_gzhan byed du 'jug pa'i snying rje dang /_mtha' gnyis bsal ba'i snying rje chen po'o/_/gzhan yang gsum ste/_bdag la phan pa'i phyir shes pa yongs su tshol ba dang /_
[\[67a.2\]]gzhan la phan pa'i phyir shes pa yongs su tshol ba dang /_gnyi ga'i don yongs su rdzogs par bya ba'i phyir brtson 'grus rtsom pa'o/_/gzhan yang gsum ste/_'das pa la zad par shes pa dang /_ma 'ongs pa la ma phyin par shes pa dang /_da ltar byung ba la chos gnas pa med par 
[\[67a.3\]]shes pa'o/_/gzhan yang gsum ste/_nges pa'i sems can rnams la rab tu grol ba'i byams pa dang /_ma nges pa'i sems can rnams la rab tu grol ba'i byams pa dang /_log pa nyid du nges pa'i sems can rnams la bskyab pa chen po'i byams pa'o/_/gzhan yang gsum 
[\[67a.4\]]ste/_'grogs na bde bas lus las su rung ba dang /_pha rol kun tu srung bas ngag snyan pa dang /_drang bas sems las su rung ba'o/_/gzhan yang gsum ste/_mi sdug pa la yang gnas la 'dod chags la spyod pa'i sems can dang 'grogs pa la yang mi smod pa dang /_
[\[67a.5\]]byams pa la yang gnas la zhe sdang la spyod pa'i sems can dang 'grogs pa la yang mi smod pa dang /_rten cing 'brel par 'byung ba la yang rnam par lta la gti mug la spyod pa'i sems can dang 'grogs pa la yang mi smod pa'o/_/gzhan yang gsum ste/_legs par spyad pa'i phyir 
[\[67a.6\]]phan pa dang /_chog shes pa'i phyir ran pa dang /_phyis 'gyod pa med pa'i phyir bzod pa'o/_/gzhan yang gsum ste/_thos pa yongs su 'dzin pa dang /_tshig dang yi ge rnams 'dzin pa dang /_sgra la sngon gyi mtha' dang phyi ma'i mtha' yongs su chad par shes pa'o/_/gzhan 
[\[67a.7\]]yang gsum ste/_nor bdun yang dag par 'du bas dbul ba med pa dang /_chos kyi sbyin pa rnam par 'grel pas gtong ba chen po dang /_zang zing kun tu 'ged pas longs spyod che ba'o/_/gzhan yang gsum ste/_don dam par bden pas bden pa dang /_mi slu bas yang dag pa dang /_
[\[67b\]]
[\[67b.1\]]de bzhin nyid pas de kho na'o/_/gzhan yang gsum ste/_bdag ci 'dra ba zhes bdag shes pa dang /_gtam ci 'dra ba zhig bya zhes sems can shes pa dang /_dus su gnas pas dus shes pa'o/_/gzhan yang gsum ste/_phung po rnams la chos kyi phung po dang mnyam pa nyid dang /_
[\[67b.2\]]khams rnams la chos kyi dbyings dang mnyam pa nyid dang /_skye mched rnams la grong stong pa ltar so sor rtog pa'o/_/gzhan yang gsum ste/_rgyu yis 'bras bu chud mi gzon pa dang /_rkyen rnams kyis 'phel ba la mkhas pa dang /_tshogs nas phan tshun yang dag par 'du ba'o/_/gzhan 
[\[67b.3\]]yang gsum ste/_sangs rgyas dang mi 'gal ba dang /_chos mi spong ba dang /_dge 'dun la nga rgyal med cing bla mar gus par bsnyen bkur byed pa'o/_/gzhan yang gsum ste/_'dod chags rab tu zhi ba dang /_zhe sdang dang bral ba dang /_gti mug yang dag par bcom pa'o/_/
[\[67b.4\]]gzhan yang gsum ste/_kun rdzob kyi bden pa la 'jug pa dang /_mtshan nyid kyi bden pa ston pa dang /_don dam pa'i bden pa la gnas pa'o/_/gzhan yang gsum ste/_sems can rnams la brnyas pa med pa dang /_sbyin gnas rnams la rab tu 'dud pa dang /_nyon mongs pa 
[\[67b.5\]]rnams su mi ltung ba'o/_/gzhan yang gsum ste/_'dod pa'i khams kyis mi gos pa dang /_gzugs kyi khams dang ma 'dres pa dang /_gzugs med pa'i khams la de ma chags pa'o/_/gzhan yang gsum ste/_ma rnyed pa dang ma grags pa dang smad pa dang sdug bsngal rnams kyis 
[\[67b.6\]]sro shi ba med pa dang /_rnyed pa dang grags pa dang bsngags pa dang bde ba rnams kyis khengs pa med pa dang /_'jig rten gyi chos brgyad dang ma 'dres pas ri ltar mi g.yo ba'o/_/gzhan yang gsum ste/_dbang po rnams shin tu sbas pa dang /_mdud pa rnams las shin tu rnam par grol ba 
[\[67b.7\]]dang /_sems shin tu dul ba'o/_/gzhan yang gsum ste/_sa'i yon tan la gnas pa shes pa dang /_sa'i nyes pa zlog pa shes pa dang /_sa nas sar 'phar ba shes pa'o/_/gzhan yang gsum ste/_bsam pa gya nom pa la gnas pa dang /_lhag pa'i bsam pa'i khyad par la 
[\[68a\]]
[\[68a.1\]]gnas pa dang /_sbyor ba rgyun mi 'chad par gnas pa'o/_/gzhan yang gsum ste/_ting nge 'dzin yongs su dag par bya ba'i phyir lhag pa'i tshul khrims la slob pa dang /_shes rab yongs su rdzogs par bya ba'i phyir lhag pa'i sems la slob pa dang /_rnam par grol 
[\[68a.2\]]ba yongs su rdzogs par bya ba'i phyir lhag pa'i shes rab la slob pa'o/_/gzhan yang gsum ste/_bde ba'i tshor ba la rjes su chags pa spong ba dang /_sdug bsngal gyi tshor ba la khong khro ba spong ba dang /_sdug bsngal yang med bde ba yang med pa'i tshor ba la ma rig pa spong ba'o/_/gzhan 
[\[68a.3\]]yang gsum ste/_mngon par 'du bya ba med pas rgyu las ldog pa dang /_yongs su mi rtog pas nyon mongs pa las ldog pa dang /_smon pa med pas khams gsum las ldog pa'o/_/gzhan yang gsum ste/_stong pa nyid kyang 'dris par byed la lta ba dang yang bral ba dang /_mtshan 
[\[68a.4\]]ma med pa yang 'dris par byed la rnam par rtog pa yang nye bar zhi ba dang /_smon pa med pa yang 'dris par byed la khams gsum yang 'gog pa'o/_/gzhan yang gsum ste/_mig stong pa nyid dang /_gzugs dben pa nyid dang /_mig gi rnam par shes pa gnas pa med pa nyid do/_/gzhan 
[\[68a.5\]]yang gsum ste/_rna ba stong pa nyid dang /_sgra dben pa nyid dang /_rna ba'i rnam par shes pa gnas pa med pa'o/_/gzhan yang gsum ste/_sna stong pa nyid dang /_dri dben pa nyid dang /_sna'i rnam par shes pa gnas pa med pa'o/_/gzhan yang gsum ste/_lce stong pa nyid dang /_
[\[68a.6\]]ro dben pa nyid dang /_lce'i rnam par shes pa gnas pa med pa'o/_/gzhan yang gsum ste/_lus stong pa nyid dang /_reg bya dben pa nyid dang /_lus kyi rnam par shes pa gnas pa med pa'o/_/gzhan yang gsum ste/_yid stong pa nyid dang /_chos dben pa nyid dang /_yid kyi 
[\[68a.7\]]rnam par shes pa gnas pa med pa'o/_/gzhan yang gsum ste/_tshul khrims sbed pa dang /_ting nge 'dzin kun tu srung ba dang /_shes rab kyis rab tu rnam par 'byed pa shes pa'o/_/gzhan yang gsum ste/_dran pas dam pa'i chos kun tu 'dzin pa dang /_blo gros kyis tshul bzhin 
[\[68b\]]
[\[68b.1\]]du so sor rtog pa dang /_rtogs pas don gyi rnam par khong du chud pa'o/_/gzhan yang gsum ste/_nyan thos rnams la 'phags pa'i bden pa'i sgra'i rjes su zhugs pas rnam par grol ba'i tshul ston pa dang /_rang sangs rgyas rnams la rten cing 'brel par 'byung ba la rtse gcig tu bya 
[\[68b.2\]]bas rnam par grol ba'i tshul ston pa dang /_byang chub sems dpa' rnams la pha rol tu phyin pa drug la spyod pas rnam par grol ba'i tshul ston pa'o/_/gzhan yang gsum ste/_gtong ba dang /_gtong ba chen po dang /_shin tu gtong ba'o/_/de la gtong ba ni rin po che thams cad 
[\[68b.3\]]yongs su gtong ba'o/_/gtong ba chen po ni chung ma dang /_bu dang /_bu mo yongs su gtong ba'o/_/shin tu gtong ba la ni lag pa dang /_rkang pa dang /_mgo dang /_mig yongs su gtong ba'o/_/gzhan yang gsum ste/_dam pa'i chos yongs su 'dzin pa dang /_
[\[68b.4\]]chos smra ba yongs su 'dzin pa dang /_theg pa chen po yongs su 'dzin pa'o/_/gzhan yang gsum ste/_'khor ba'i rgyun mi gcod pa dang /_'khor ba'i skyon khong du chud pa dang /_'khor ba'i skyon yongs su spong ba'o/_/gzhan yang gsum ste/_sgrib pa dang bral ba'i sems kyis 
[\[68b.5\]]chos nyan pa dang /_kun nas ldang ba med pa'i sems kyis nang du yang dag par 'jog pa dang /_'byung ba'i sems kyis yang dag par bsgrub pa'o/_/gzhan yang gsum ste/_don la rton pa'i thos pa dang /_ye shes la rton pa'i so sor rtog pa dang /_chos la rton pa'i rnam 
[\[68b.6\]]par grol ba'o/_/gzhan yang gsum ste/_mang du thos pa'i dgon pa na gnas pa dang /_dgon pa na gnas te tshul bzhin yid la byed pa dang /_tshul bzhin yid la byed pa la rab tu brtson te/_chos thams cad rjes su rtog pa'o/_/gzhan yang gsum ste/_mkhas pa rnams 
[\[68b.7\]]la bsnyen bkur byed pa dang /_mang du thos pa rnams la 'dri ba dang /_bsam gtan pa rnams kun tu bsrung ba'o/_/gzhan yang gsum ste/_zang zing med pa'i sems kyis chos sbyin pa dang /_chos nyan pa rnams la byams pa nye bar sgrub pa dang /_thams cad mkhyen pa'i 
[\[69a\]]
[\[69a.1\]]sems mngon du byed pa'i las so/_/gzhan yang gsum ste/_sems mnyam pa nyid pas sems can mnyam pa nyid dang /_tha dad pa med pa nyid pas chos mnyam pa nyid dang /_ye shes mnyam pa nyid pas sangs rgyas mnyam pa nyid do/_/gzhan 
[\[69a.2\]]yang gsum ste/_ye shes kyi dus gsum mnyam pa nyid dang /_blos rnam par thar pa gsum mnyam pa nyid dang /_yongs su shes pas khams gsum mnyam pa nyid do/_/gzhan yang gsum ste/_'du byed thams cad la mi rtag pa dang sdug bsngal bar so sor rtog pa dang /_
[\[69a.3\]]chos thams cad la bdag med par so sor rtog pa dang /_mya ngan las 'das pa la zhi bar rtog pa'o/_/gzhan yang gsum ste/_nyams 'og tu chud par byed pas dam bcas pa snying po nyid dang /_nan tan byed pas thos pa snying po nyid dang /_shes rab kyis ting nge 'dzin snying po nyid 
[\[69a.4\]]do/_/gzhan yang gsum ste/_ltung ba mi 'chab pa dang /_sdig pa rnam par 'byed pa dang /_phyin chad sdom par byed pa'o/_/gzhan yang gsum ste/_'gyod pa dang bral ba dang /_kun nas ldang ba dang bral ba dang /_the tshom dang bral ba'o/_/gzhan yang gsum ste/_dgon 
[\[69a.5\]]pa la gnas pa dang /_rab tu dben pa la dga' ba dang /_dge ba'i chos 'dod pa'o/_/gzhan yang gsum ste/_zab mo'i chos la bzod pa dang /_chos sna tshogs ston pa dang /_spobs pa kun tu 'gro ba'o/_/gzhan yang gsum ste/_thos pa rnam par nges pa'i gzungs dang /_
[\[69a.6\]]sangs rgyas kyis byin gyis brlabs pa'i spobs pa dang /_lhas yongs su bzung ba'i chos kyi gtam mo/_/gzhan yang gsum ste/_sa lta bu'i sems dang po skyed pa dang /_sbyor ba thams cad nyams 'og tu chud par byed pa'i dpyod pa dang 'brel pa dang /_'du shes thams 
[\[69a.7\]]cad log pa'i phyir mi ldog pa'i sa'o/_/gzhan yang gsum ste/_sgra'i rjes su 'gro ba'i bzod pa yongs su rdzogs par byed pa dang /_bsams pa las byung ba'i bzod pa 'phro ba med pa dang /_mi skye ba'i chos la bzod pa thob pa'o/_/blo gros rgya mtsho gzhan yang theg pa chen po 
[\[69b\]]
[\[69b.1\]]ston par 'gyur ba'i chos gsum ste/_gsum gang zhe na/_thabs dang shes rab dang rab tu ldan pa'i lam bsgom pa dang /_byams pa chen po dang /_snying rje chen po dang rab tu ldan par sems can yongs su smin par byed pa dang /_brtson 'grus dang bag yod pa dang rab tu ldan par 
[\[69b.2\]]dam pa'i chos yongs su 'dzin pa ste/_blo gros rgya mtsho chos gsum po de dag ni theg pa chen po ston par 'gyur ba'o//_//'phags pa blo gros rgya mtshos zhus pa/_bam po bdun pa/_blo gros rgya mtsho gzhan yang theg pa chen po'i bar chad du 'gyur ba'i chos 
[\[69b.3\]]bzhi ste/_bzhi gang zhe na/_nyes par thos pa nyan pa ste/_'di ltar 'jig rten rgyang phan pa'i gsang tshig yongs su tshol ba dang /_pha rol tu phyin pa drug dang byang chub sems dpa'i sde snod kyi chos kyi rnam grangs 'di mi nyan pa dang /_bdud kyi las kun nas langs pas mngon pa'i 
[\[69b.4\]]nga rgyal byed pa dang /_chos kyi sgrib pa kun nas langs nas chos spong ba ste/_blo gros rgya mtsho chos bzhi po de dag ni theg pa chen po'i bar chad du 'gyur ba'o/_/gzhan yang chos bzhi ste/_chags pa dang /_zhe sdang dang /_gti mug dang /_nyon mongs pas rgyags nas chos 
[\[69b.5\]]kyi yon tan don du mi gnyer ba'o/_/gzhan yang chos bzhi ste/_pha rol gyi rnyed pa rnams la phrag dog byed pa dang /_chos ston pa rnams la g.yos ston pa dang /_gzings pa'i blos sgyus nye bar spyod pa dang /_slu bas sems mi brtan pa'o/_/gzhan yang bzhi ste/_
[\[69b.6\]]dge ba'i bshes gnyen la sdig pa'i grogs por 'du shes pa dang /_sdig pa'i grogs po la dge ba'i bshes gnyen du 'du shes pa dang /_chos ma yin pa la chos su 'du shes pa dang /_chos la chos ma yin par 'du shes pa'o/_/gzhan yang bzhi ste/_ser sna'i dri ma can 
[\[69b.7\]]gyi sems dang /_slong ba rnams la gnod pa dang tha ba can gyi sems dang /_byin nas 'gyod pa'i sems dang /_thams cad mkhyen pa nyid la sems mi phyogs pa'o/_/gzhan yang bzhi ste/_'dun pas sbyin pa dang /_zhe sdang gis sbyin pa dang /_gti mug gis sbyin 
[\[70a\]]
[\[70a.1\]]pa dang /_'jigs pas sbyin pa'o/_/gzhan yang bzhi ste/_brjod pas sbyin pa dang /_grags pas sbyin pa dang /_sgras sbyin pa dang /_tshigs su bcad pas sbyin pa'o/_/gzhan yang bzhi ste/_ngor blta ba'i sbyin pa dang /_skabs [{]chung zad [,]cung zad [}]kyi phyir 
[\[70a.2\]]sbyin pa dang /_brnyas thabs su sbyin pa dang /_rang gi lag nas sbyin pa ma yin pa'o/_/gzhan yang bzhi ste/_ngan pa sbyin pa dang /_mi bzod pa'i sbyin pa dang /_gus par ma byas pa'i sbyin pa dang /_mngon pa'i nga rgyal gyis sbyin pa'o/_/gzhan yang bzhi ste/_mtshon 
[\[70a.3\]]cha sbyin pa dang /_dug sbyin pa dang /_rung ba ma yin pa'i sbyin pa dang /_mi chog par sbyin pa'o/_/gzhan yang bzhi ste/_tshul khrims dang ldan pa rnams la zhe sdang ba dang /_tshul khrims 'chal pa rnams la gnod pa dang tha ba'i sems dang ldan pa dang /_bdag nyid lhod pa 
[\[70a.4\]]dang /_tshul khrims dang sdom pa'i gtam la gsod pa lta bur 'du shes pa'o/_/gzhan yang bzhi ste/_yang ba'i rnyed pa yongs su tshol ba dang /_chos kyis rnyed pa kun tu 'ged par mi byed pa dang /_gzhan gyi 'thob pa gcod pa dang /_rang gis 'thob pas chog mi shes pa'o/_/
[\[70a.5\]]gzhan yang bzhi ste/_spyod lam gyis lus tshul 'chos pa dang /_log par smra bas ngag tshul 'chos pa dang /_sdig pa 'dod pas sems tshul 'chos pa dang /_'tsho ba yongs su ma dag pas thams cad du tshul 'chos pa'o/_/gzhan yang bzhi ste/_theg pa mtshungs 
[\[70a.6\]]pa la yang dag par zhugs pa rnams la zhe sdang ba dang /_bdud kyi las khong du ma chud pas mngon pa'i nga rgyal can dang /_de dag gi bsngags pa ma yin pa brjod pa dang /_de dag gi bsngags pa dang yon tan gyis yid mi bde bar 'gyur ba'o/_/gzhan yang bzhi ste/_nga rgyal 
[\[70a.7\]]gyis khengs nas chos rnams la rim gro med pa dang /_chos smra ba rnams la mi gus pa dang /_pha ma dang slob dpon dang mkhan po rnams la mi 'dud pa rnams dang /_lus dang sems rtsub pas rtag par rgyun du mi 'thun par gnas pa'o/_/gzhan yang bzhi ste/_bdag gi yon tan 
[\[70b\]]
[\[70b.1\]]brjod pa dang /_gzhan gyi yon tan log par brjod pa dang /_nga'o snyam pa'i nga rgyal 'bar ba dang /_khro ba brtan pa'o/_/gzhan yang bzhi ste/_le lo dang /_snyom las dang /_bka' blo mi bde ba dang /_'thun par mi 'dzin pa'o/_/gzhan yang bzhi ste/_ma dul ba dang /_ma 
[\[70b.2\]]zhi ba dang /_ma sbas pa dang /_ma btul ba'o/_/gzhan yang bzhi ste/_thos pa nyung ngus grong dang grong khyer dang grong rdal du 'jug pa dang /_tshul khrims kyi phung po la mi gnas par rnyed pa dang bkur sti dang tshigs su bcad pa 'dod pa dang /_dbang po rnams kyi sgom bsrungs par bud 
[\[70b.3\]]med la lta ba dang /_mnyam par ma bzhag pa'i sems kyis sems can gyi dbang po la 'jug pa'o/_/gzhan yang bzhi ste/_bsdu ba'i dngos po la mi brtson pa dang /_sems can yongs su smin par bya ba la g.yel ba dang /_chos spong gi las kun tu mi srung ba dang /_chos smra ba'i gang 
[\[70b.4\]]zag rnams la gnod pa byed pa'o/_/gzhan yang bzhi ste/_gti mug gis 'dod pa che ba dang /_zhe sdang gis sdig pa 'dod pa dang /_'dod chags kyis chog mi shes pa dang /_chags pas ngoms mi myong ba'o/_/gzhan yang bzhi ste/_ma dad pas mi 'dun pa dang /_sdig pa'i 
[\[70b.5\]]grogs po dang sten pas sdig pa la mi smod pa dang /_le los dge ba'i chos yongs su 'grib pa dang /_bag med pas dge ba'i rtsa ba byas pa rab tu 'jig pa'o/_/gzhan yang bzhi ste/_nang du so sor mi rtog pas ngo tsha med pa dang /_sangs rgyas la mi rtog pas khrel med pa dang /_mtshams 
[\[70b.6\]]med pa dang mtshungs pas byas pa mi gzo ba dang /_re bas byas na mi 'jigs pa'o/_/gzhan yang bzhi ste/_gnod sems dang /_khong khro ba dang /_'khon du 'dzin pa dang /_rnam par 'tshe ba'o/_/gzhan yang bzhi ste/_'phags pa rnams la slu ba dang /_'phags pa ma yin 
[\[70b.7\]]pa rnams la rjes su mi srung ba dang /_sbyin pa po rnams la brnyas pa dang /_sbyin gnas rnams la khyad du gsod pa'o/_/gzhan yang bzhi ste/_lus kyi las yongs su ma dag pa dang /_ngag gi las kun tu mi srung ba dang /_sems kyi las zhum pa dang /_theg pa chen po la sgyid lug 
[\[71a\]]
[\[71a.1\]]pa'o/_/gzhan yang bzhi ste/_'dum pa rnams la dbyen byed pa dang /_slob dpon dang mkhan po rnams la tshig brlang ba dang /_dgos pa don du gnyer ba rnams la tshig kyal pa smra ba dang /_lha dang mi rnams la slu ba'o/_/gzhan yang bzhi ste/_tshul khrims 
[\[71a.2\]]kyi phung po kun tu mi srung ba dang /_'jig rten pha rol la log par brjod pa dang /_dge ba'i rtsa ba rnams 'jig pa dang /_tshogs bsags pa rab tu 'jig pa'o/_/gzhan yang bzhi ste/_rgod pa'i 'khor dang /_khengs shing 'dus pa la chags pa dang /_mu cor smra bas ltung ba 
[\[71a.3\]]shin tu 'da' ba dang /_chol pa'i tshig gis 'jig rten pa'i gsang tshig brjod pa'o/_/gzhan yang bzhi ste/_mi brtsom par dgon pa la gnas pa dang /_khong khro ba mang la 'dre zhing gnas pa dang /_dge ba'i rtsa ba ma bskyed par bsod nams dang ldan par 'du shes pa dang /_
[\[71a.4\]]byang chub sems dpa'i ming gis thob pas 'tsho ba'o/_/gzhan yang bzhi ste/_cang shes med pa'i sems dang /_dmu rgod kyi sems dang /_ma dul ba'i sems dang /_sems can rnams la mi snyoms pa'i sems so/_/gzhan yang bzhi ste/_tshul khrims kyis dregs pa 
[\[71a.5\]]dang /_mang du thos pas dregs pa dang /_dgon pa la gnas pas dregs pa dang /_sbyangs pa'i yon tan dang yo byad bsnyungs pas dregs pa'o/_/gzhan yang bzhi ste/_bdag la brnyas pa dang /_chos la brnyas pa dang /_dge ba'i rtsa ba chung ngu la brnyas te/_byang chub tu 
[\[71a.6\]]yongs su mi bsngo ba dang /_skabs skabs su nyan thos dang rang sangs rgyas kyi theg pa pa 'dod pa'o/_/gzhan yang bzhi ste/_lus de la chags pa dang /_sems de la chags pa dang /_tshul khrims dang thos pa de la chags pa dang /_khyad par du mi 'gro ba'o/_/gzhan yang 
[\[71a.7\]]bzhi ste/_mdza' bo'i khyim dang /_slong ba ster ba'i khyim yongs su 'dzin pa dang /_rnyed pa dang bkur sti yongs su btsal ba yongs su dag par bya ba'i phyir 'chal pa'i tshul khrims yongs su 'dzin pa dang /_gnas yongs su 'dzin pa dang /_tshul khrims dang ldan pa la zhe sdang bas 
[\[71b\]]
[\[71b.1\]]yang ba'i bya bas bcings pa'o/_/gzhan yang bzhi ste/_bya ba mang ba dang /_rnyed pa mang ba dang /_smra ba mang ba dang /_bshes pa mang ba'o/_/gzhan yang bzhi ste/_bdag la mngon par zhen pas bdag tu lta ba dang /_sems can la mngon par zhen pas sems can du lta ba 
[\[71b.2\]]dang /_bya ba ma yin pa la mngon par zhen pas chad par lta ba dang /_srog de dang lus de la mngon par zhen pas rtag par lta ba'o/_/gzhan yang bzhi ste/_rtsom pa rgyun gcod pa dang /_rgyun chad pas yang dag par rab tu mi 'dzin pa dang /_yang dag par rab tu ma bzung bas 
[\[71b.3\]]yongs su skyo ba dang /_yongs su skyo bas ldog cing 'jig pa'o/_/gzhan yang bzhi ste/_sa nas sar 'phar ba la brnyas pa dang /_bsam gtan las zlog pa la mi mkhas pa dang /_sems can la mi lta bar shes rab kyis rnam par dpyod pa dang /_dmigs pa can du gyur 
[\[71b.4\]]la thabs la khas 'che ba'o/_/blo gros rgya mtsho gzhan yang theg pa chen po'i bar chad du 'gyur ba'i chos bzhi ste/_bzhi gang zhe na/_chos kyi sgrib pa kun nas langs pas dman pa dang /_las kyi sgrib pa kun nas langs pas dge ba'i rtsa ba rnams la mi brtson pa dang /_nyon 
[\[71b.5\]]mongs pa'i sgrib pa kun nas langs pas phung po gsum gyi rjes su mi 'jug pa dang /_bdud kyi las kun nas langs pas byang chub kyi sems brjed pa ste/_blo gros rgya mtsho chos bzhi po de dag ni theg pa chen po'i bar chad du 'gyur ba'o/_/bcom ldan 'das kyis theg pa chen po sdud pa 
[\[71b.6\]]'di bshad pa na lha dang mi'i skye dgu'i srog chags bzhi khri bzhi stong gis bla na med pa yang dag par rdzogs pa'i byang chub tu sems bskyed do/_/byang chub sems dpa' nyi khri brgyad stong gis mi skye ba'i chos la bzod pa rab tu thob par gyur to/_/stong gsum gyi stong chen po'i 'jig rten gyi 
[\[71b.7\]]khams 'di yang rnam pa drug tu g.yos te/_snang ba chen pos kyang 'jig rten gyi khams gsal bar gyur to/_/steng gi bar snang la 'khod pa'i lha'i bu brgyad stong dag kyang a la la zhes ca co dang ga zha'i sgra phyung ste/_me tog dag gi char yang rab tu phab/_sil snyan dang glu dbyangs kyang 
[\[72a\]]
[\[72a.1\]]byas te/_kye ma'o 'di ni chos kyi gter chen po ste/_de bzhin gshegs pas phye ba thugs rje chen po la gnas nas sems can thams cad la yang dag par rab tu bstan pa'o/_/bcom ldan 'das de la chos rin po che'i gter chen po 'di las gang gis tha 
[\[72a.2\]]na [{]chung zad [,]cung zad [}]tsam zhig yongs su 'dzin pa de dag thams cad kyang ngan 'gror rnam par ltung ba'i 'jigs pa rnams las yongs su thar bar 'gyur/_rim gyis chos kyi 'khor lo rin po che bla na med pa rab tu bskor bar 'gyur ro/_/'di lta ste dper na/_bcom ldan 'das skyes bu 
[\[72a.3\]]la la zhig gis grong ngam grong khyer ram grong rdal dang ha cang yang mi ring ba zhig na gter chen po'i rin po che thams cad kyis yongs su gtams pa bas mi 'tshal ba zhig mthong ste/_skyes bu de yang phan pa'i dngos po phun sum tshogs par gyur la/_des gter chen po de mthong nas kyang 
[\[72a.4\]]grong ngam grong khyer ram grong rdal du mchis te skye bo'i tshogs phal po che la bsgo'o snyam du bsams nas skyes bu khyod tshur shog_/khyed kyi nang nas su la rin po che dgos pa la ngas gter chen po zad mi shes pa de bstan par bya'o zhes bgyis pa dang /_bcom ldan 'das de'i nang nas kha cig 
[\[72a.5\]]ni de la dad par gyur/_kha cig ni dad par ma gyur la/_de'i nang nas gang dag dad par gyur pa de dag gter chen po'i gan du mchis te kha cig ni stobs ci tsam pa de snyed kyi rin po che rnams 'tshal te mchis/_kha cig ni ji ltar rtogs pa de 'dra ba'i rin po che 'tshal te mchis kyang gter 
[\[72a.6\]]chen po de bas par mi 'gyur zhing 'di dag la ni stsal to/_/'di dag ni mi stsal te/_'di dag ni 'tshal kyang rung /_'di dag ni 'tshal du mi rung ngo snyam du yongs su mi rtog go/_/de ci'i slad du zhe na/_bcom ldan 'das gter chen po de rnam par mi rtog pa'i slad du'o/_/de bzhin du 
[\[72a.7\]]bcom ldan 'das kyis bskal pa bye ba khrag khrig brgya stong phrag grangs ma mchis par chos rin po che'i gter chen po bla na ma mchis pa 'di bsgrubs so/_/bsgrubs nas kyang byang chub kyi snying por mngon par rdzogs par sangs rgyas so/_/mngon par rdzogs par sangs rgyas nas kyang grong 
[\[72b\]]
[\[72b.1\]]khyer bA rA Na sI drang srong lhung bar chos kyi 'khor lo rin po che chen po rab tu bskor to/_/de ltar yang bcom ldan 'das kyis 'dir 'dus pa chen po'i le'u'i chos kyi rnam grangs chos rin po che'i gter chen po bla na ma mchis pa 'di phye ste/_bcom ldan 'das kyis bsri ba mi mnga' ba'i thugs 
[\[72b.2\]]kyis sems can thams cad la thugs rje chen po'i thugs bskyed de/_phan pa'i dngos po yang dag par bskyed nas tshangs pa'i dbyangs kyis go bar mdzad pa'i gsung gis lha dang mi dang lha ma yin du bcas pa'i 'jig rten la tshur shog_/chos rin po che'i gter chen po bla na med pa skye ba 
[\[72b.3\]]dang rga ba dang na ba dang 'chi ba'i mthar 'byin pa zad mi shes pa bde ba thams cad sbyin pa 'di long shig ces go bar mdzad pa de la bcom ldan 'das skyes bu gti mug can ma dad pa kha cig ni ma mos glo ba mi ches mi rtog cing dad par mi bgyid do/_/dad pa rtog pa'i rang bzhin can kha cig ni mos 
[\[72b.4\]]shing glo ba ches/_rtog cing dad par bgyid de/_de dag gis de bzhin gshegs pa'i chos rin po che'i gter chen po las ci nus ci 'os su chos rin po che len cing theg pa la ji ltar mos pa bzhin du rnam par 'grel te/_kha cig ni nyan thos nyid kyi slad du/_kha cig ni rang sangs rgyas nyid kyi 
[\[72b.5\]]slad du/_kha cig ni bla na med pa yang dag par rdzogs pa'i byang chub kyi slad du zhugs kyang de bzhin gshegs pa'i chos rin po che'i gter chen po bla na ma mchis pa ni yongs su bas par mi 'gyur zhing yongs su mi rtog go/_/bcom ldan 'das de la gang gis de bzhin gshegs pa'i chos 
[\[72b.6\]]rin po che'i gter chen po 'di ltar rab tu btang ba 'di ltar rnam par phye ba 'di las tha na gang [{]chung zad [,]cung zad [}]tsam yang mi 'dzin pa de dag rin po che las yongs su nyams shing rin po che las slad rol du gyur te/_yun ring por ngan song gsum po dag la dga' bar 'gyur ro/_/bcom ldan 'das gang 
[\[72b.7\]]dag chos rin po che'i gter chen po 'di las tha na tshig bzhi pa'i tshigs su bcad pa tsam 'dzin pa de dag ni 'phags pa'i nor dang ldan te dbul po ma lags na/_gang 'dus pa chen po'i le'u chos kyi rnam grangs 'di las tha na le'u gcig tsam 'dzin tam/_gnyis sam/_gsum 'am/_
[\[73a\]]
[\[73a.1\]]bzhi'am/_lnga'am/_bcu'am/_nyi shu'am/_sum cu'am/_bzhi bcu'am/_lnga bcu'am/_drug cu'am/_bdun cu'am/_mtha' dag rdzogs par 'dzin pa lta smos kyang ci 'tshal te/_skyes bu dam pa de dag gi bsod nams kyi mtha' rtogs par 
[\[73a.2\]]mi nus so/_/bcom ldan 'das byang chub kyi sems dang ma bral ba/_sems can thams cad la snying rje chen pos rab tu non pa gang dag chos kyi sgo'i le'u 'di 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher yang dag par 
[\[73a.3\]]rab tu ston pa de dag bla na med pa yang dag par rdzogs pa'i byang chub tu lung bstan pa dang /_de dag bdud choms pa dang /_de dag theg pa chen po 'di la mngon par shes pa thob par rig par bgyi'o zhes ched du brjod pa ched du brjod do/_/de nas bcom ldan 'das kyis lha'i bu de dag la 
[\[73a.4\]]legs so zhes bya ba byin te/_lha'i bu dag tshig 'di legs par smra ba legs so legs so/_/gang dag chos kyi sgo'i le'u 'di nyan pa dang /_thos nas kyang mos pa dang /_mos nas kyang len pa dang /_'dzin pa dang /_klog pa dang /_kun chub par byed pa dang /_de bzhin 
[\[73a.5\]]nyid du sgrub pa'i skyes bu dam pa de dag byang chub kyi snying po la gzhol bar blta/_de dag yon tan thams cad la gnas par blta/_de dag thams cad mkhyen pa'i gtsug tu phyin pa dang /_'jig rten gnas pa long ba la shes rab kyi sgron ma byed pa dag tu blta ste/_de dag ring por mi thogs par 
[\[73a.6\]]bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de ci'i phyir zhe na/_'di lta ste/_de dag theg pa chen po'i theg pa la zhon pa'i phyir ro/_/de nas de'i tshe bcom ldan 'das kyis tshigs su bcad pa 'di dag gsungs so/_/sangs rgyas theg 
[\[73a.7\]]pa chen po'i theg 'di khyad par 'phags/_/nam mkha'i dkyil dang 'dra ste 'jig rten kun las 'das/_/srid pa gsum las 'das nas byang chub snying por 'gro/_/chags pa med de chags pa kun las shin tu 'das/_/sbyin dang dul dang zhi dang tshul bzhin bsam pa yis/_/bskal pa 
[\[73b\]]
[\[73b.1\]]bye bar rgya chen las byung bsags par brjod/_/tshul khrims kyis ni sdig bsal lus dang ngag dang sems/_/srid pa thams cad bor nas byang chub snying por 'gro/_/mnyam zhing rjes su mnyam sems sems can kun skabs 'byed/_/de las gzhan pa'i theg dman ji snyed zil 
[\[73b.2\]]gyis gnon/_/gang dag rdzu 'phrul rkang gi ri rab rgyal mtshan mtho/_/theg pa chen por 'gro zhing sems can tshim par byed/_/thos dang dul bar ldan zhing bsam gtan tshul khrims ldan/_/bzod stobs rab tu/_/thob cing shes rab dbang bskur ba/_/pha rol tshogs rnams bcom 
[\[73b.3\]]zhing bdud kyi sde spangs nas/_/chags med theg pa che dang byang chub snying por 'gro/_/byams pa'i go cha'i chos kyi dgra yis thub par dka'/_/chos dang ldan nas snying rje chen por rim gyis 'gro/_/bsam gtan rdzu 'phrul rkang dang tshad med bzhon pa ste/_/lam de mi 'dor kha lo bsgyur 
[\[73b.4\]]ba byang chub sems/_/phyogs bcu mtha' yas sems can khams rnams ji snyed pa/_/theg pa chen po 'di la bskyon pa thams cad ni/_/gnod pa med cing 'grib pa med cing gang ba med/_/bde bar gshegs kyi theg pa'i cho 'phrul 'di 'dra'o/_/dran gnas yang dag sbyor dang spong ba bzhi 
[\[73b.5\]]dag dang /_/rdzu 'phrul rkang pa bzhi dang dbang po stobs rnams dang /_/rgyal bas bsngags pa'i byang chub yan lag rin chen bdun/_/lam gyis 'gro bar ldan pa byang chub snying por 'gro/_/zhi gnas nyon mongs zhi zhing chos la snang bar 'gyur/_/rdul dang mun pa bsal nas 
[\[73b.6\]]srid pa gsum na mdzes/_/brgya byin dang ni tshangs pas spyi bos phyag byas te/_/legs so mtshungs med theg 'dir kun gyis bzhon par bgyi/_/pha rol phyin pa gang dag sbyin tshul bzod pa dang /_/brtson 'grus bsam gtan shes rab ye shes mngon par shes/_/de bzhin thabs 
[\[73b.7\]]dang bsdu ba snying po ldan pa ste/_/bdud rnams brgya stong gis kyang gdul phyir thub pa med/_/sems can gang dag tshul ngan sdig las brtson pa dang /_/byang chub sems dpa' gang dag yon tan brgyas 'phags dang /_/gang dag byang chub sems kyi sems rgya cher gyur pa/_/kun kyang theg pa 
[\[74a\]]
[\[74a.1\]]mchog la zhugs nas mnyam par mthong /_/gang dag sna tshogs sngags dang 'jig rten don ldan dang /_/gang dag dge chos yang dag 'jig rten 'das gyur pa/_/slob dang mi slob gang dag rang rgyal rnams kyi dang /_/sgo der sangs rgyas theg pa che ba'i bdag nyid 
[\[74a.2\]]zhugs/_/gang dag nyon mongs rnam mang sna tshogs sems ldan dang /_/sdug bsngal sems can gang dag 'dus byas 'khor gyur pa/_/de dag shin tu rab tu zhi bar byed cing 'gro/_/byang chub sems dpa' theg pa mchog la gnas nas ston/_/le lo can gyi mi gang nyam chung mthu zhan la/_/
[\[74a.3\]]sems can sdug bsngal zad par bya phyir sems mi bskyed/_/bdag bde tshol gyi sems can don la mi brtson pa/_/de dag theg pa mchog thos nas ni sems skrag 'gyur/_/byang chub sems dpa' mkhas gsal bdag nyid chen po gang /_/brtson 'grus stobs ldan rtag tu sems can don 
[\[74a.4\]]brtson la/_/snying rje che dang ldan zhing bsam pa dag gyur la/_/de dag rab tu dga' ba'i sems kyis theg mchog zhon/_/theg pa mchog rab gya nom gtso bo 'dir gnas te/_/'jig rten kun gyi spyod rnams mtha' yas ji snyed dang /_/dbang po tha ma 'bring dang rab dang bsam pa rnams/_/
[\[74a.5\]]spyod kun byang chub sems dpas skad cig tsam las shes/_/rlabs po che yi theg pa mchog 'dir gnas nas ni/_/de yi lus kyi yan lag mtshan gyis brgyan par 'gyur/_/tshig snyan yid du 'ong zhing 'jig rten kun tshim byed/_/sems yid rnam dag bsam gtan mngon shes ldan par 
[\[74a.6\]]'gyur/_/'di las rgyal ba rnams kyi sangs rgyas tshul mi 'chad/_/'di las chos tshul gya nom tshul yang rab tu 'bar/_/'di las 'gro ba'i sbyin gnas dge 'dun 'byung bar 'gyur/_/des na sangs rgyas theg 'di 'jig rten gsum du grags/_/theg pa 'di ni stong pa'i zhing du mi 'gro 
[\[74a.7\]]ste/_/rgyal ba rnams kyi 'di ni skad cig mi snang 'gro/_/phyogs bcur song yang yongs su mi skyo 'grib pa med/_/mtshungs pa med pa'i theg pa'i cho 'phrul ci 'dra ltos/_/'jig rten kun tu bskor kyang gang zhig de 'dra 'am/_/de las lhag par 'gyur ba'i sems can de mi rnyed/_/byang chub 
[\[74b\]]
[\[74b.1\]]sems dpa' che nyid 'gro ba'i dpa' bo gcig_/theg pa mchog la gnas nas bdud sde skrag par byed/_/theg pa mchog la gnas nas gzugs dang stobs mthu dang /_/longs spyod dbang phyug thob cing brgya byin tshangs pa dang /_/'khor los sgyur dang skyong dang gang yang srid gsum na/_/lha 
[\[74b.2\]]dang mi yi bde skyid skyid pa thams cad 'thob/_/theg pa mchog la gnas nas sems zhum brgya lam med/_/gong ba med la phangs shing phangs pa rnams kyang gtong /_/byin nas zhum pa med cing mig dang mgo btang nas/_/dga' zhing byams pa'i sems su gyur te byang chub 'gro/_/theg 
[\[74b.3\]]pa mchog la gnas nas de ni skyabs 'gyur te/_/tshul khrims ldan zhing tshangs par spyod pas yongs su dag_/tshul khrims brtul zhugs dka' thub kyis ni nyi zla 'gog_/srid pa dang ni gzugs dang longs spyod 'dod mi 'gyur/_/mi snyan tshig rnams thos kyang mi khro 'khrugs mi 'gyur/_/
[\[74b.4\]]lus ni rnam par gtor kyang sems can rjes su srung /_/bdag lus rnyed sla chos kyi rgyal srid rnyed dka' snyam/_/theg pa mchog gnas bzod pa dag pa 'di 'dra'o/_/bskal pa brgya phrag mtha' yas ji snyed 'khor gyur pa/_/de srid du yang ngan song rnams su 'khor byed cing /_/sems 
[\[74b.5\]]can bsgral ba'i phyir ni brtson 'grus stobs bskyed de/_/theg pa mchog la gnas pa'i brtson 'grus mthu 'di 'dra/_/shin tu rab zhi mnyen des bsam gtan cho ga shes/_/'gro ba rnams kyi don phyir byams pa'i bsam gtan pa/_/bsam gtan bde ba de la nam yang mi chags te/_/
[\[74b.6\]]dran dang ldan pa 'dren pa rnams la blta bar 'dod/_/chos rnams thams cad rgyu las 'byung zhing stong par shes/_/de ni bdag dang sems can chos rnams mi dmigs te/_/lta ba yongs dag shes rab ldan zhing sems kyang dul/_/theg pa mchog gnas shes rab dag pa 'di 'dra'o/_/gang 
[\[74b.7\]]yang bden dang tshad med pa dang bsam gtan bzhi/_/mngon shes lnga dang sangs rgyas kyi ni yang dag rig_/rton pa bzhi dang chos kyi sbyin pa dam pa rnams/_/thams cad sangs rgyas theg pa dam pa 'di las byung /_/gang gis mi dbang sangs rgyas seng ge'i sgra sgrogs pa/_/stobs bcu'i 
[\[75a\]]
[\[75a.1\]]sangs rgyas chos rnams mtha' yas gang yin dang /_/smin mtshams spu dang spyi gtsug bltar ni mi mthong ba/_/theg pa mchog la gnas pas rnyed par dka' ma yin/_/gang gis 'gro ba 'dul zhing bsam pa tshim byed pa/_/rgyal ba rnams kyi cho 'phrul khyad 
[\[75a.2\]]'phags gsum gang dang /_/thub pa'i bstan pa gzhar yang don med mi 'gyur ba/_/de dag theg pa mchog la gnas pa myur du 'thob/_/'jig rten kun na skad kyi rnam pa ji snyed pa/_/thams cad stobs bcu'i gsung ni 'khrul pa med pa dang /_/mnyen 'jam yid 'ong don ldan kha 
[\[75a.3\]]na ma tho med/_/tshangs dang mi ci'i dbyangs 'dra gsung rgya chen pos tshim/_/de 'dra'i sangs rgyas gsung ni mi ring thob 'gyur te/_/nam mkha'i dkyil tshad sangs rgyas zhing rnams go bar byed/_/ji snyed cig gis chos don ldan pa'i tshig thos pas/_/kun gyis nyon mongs thams cad bsal 
[\[75a.4\]]nas bde bar 'gyur/_/rdzu 'phrul stobs kyis nam mkha'i mtha' mar bgrang bar nus/_/phyogs bcu rnams kyi rgya mtsho'i chu ni tshad byar nus/_/sems gcig gis ni sems can spyod pa mtha' yas shes/_/sangs rgyas theg pa'i yon tan brjod pas zad mi 'gyur/_/le'u 
[\[75a.5\]]brgyad pa'o//_//de nas yang bcom ldan 'das kyis byang chub sems dpa' blo gros rgya mtsho la bka' stsal pa/_blo gros rgya mtsho de lta bas na byang chub sems dpas chos kyi rnam grangs 'di kun tu bsrung ba dang /_sba ba dang /_yun ring du gnas par bya ba dang /_
[\[75a.6\]]bdag gi sems yongs su dga' bar bya ba dang sems can gzhan dag dang gang zag gzhan rnams kyi dbang po mchog dang mchog ma yin pa shes par bya ba'i phyir sgo'i tshig dang /_phyag rgya'i tshig dang /_rdo rje'i tshig 'di dag gzung bar bya'o/_/bzung nas kyang brtag par bya'o/_/shes 
[\[75a.7\]]rab dang rab tu ldan pa'i sbyor bas nges par bsam par bya'o/_/blo gros rgya mtsho sgo'i tshig rnams gang zhe na/_'di lta ste/_rnam par rig pa ni chos thams cad kyi sgo'i tshig ste/_chos rnams dben pa'i don du ston to/_/a zhes bya ba ni chos thams cad kyi sgo ste/_chos rnams skye ba 
[\[75b\]]
[\[75b.1\]]med pa'i don du ston to/_/pa zhes bya ba ni chos thams cad kyi sgo ste/_chos rnams don dam pa'i don du ston to/_/na zhes bya ba ni chos thams cad kyi sgo ste/_chos rnams kyi ming dang gzugs yongs su shes pa ston to/_/da zhes bya ba ni chos thams cad kyi sgo ste/_chos rnams 
[\[75b.2\]]dul ba dang zhi ba nyid du ston to/_/sa zhes bya ba ni chos thams cad kyi sgo ste/_chos rnams chags pa las shin tu 'das par ston to/_/tA zhes bya ba ni chos thams cad kyi sgo ste/_chos rnams de bzhin nyid kyi rjes su 'gro ba ston to/_/ka zhes bya ba ni chos thams cad kyi sgo 
[\[75b.3\]]ste/_chos rnams las kyi rnam par smin pa dang bral bar ston to/_/sa zhes bya ba ni chos thams cad kyi sgo ste/_chos rnams mnyam zhing khyad par med par ston to/_/ma zhes bya ba ni chos thams cad kyi sgo ste/_chos rnams kyi snying rje chen po ston to/_/ga zhes bya ba ni chos 
[\[75b.4\]]thams cad kyi sgo ste/_chos rnams kyi zab cing gting dpag dka' ba nyid ston to/_/dza zhes bya ba ni chos thams cad kyi sgo ste/_chos rnams rga shi las shin tu 'das par ston to/_/d+ha zhes bya ba ni chos thams cad kyi sgo ste/_chos rnams kyi chos kyi dbyings 'dres pa med par 
[\[75b.5\]]ston to/_/sha zhes bya ba ni chos thams cad kyi sgo ste/_chos rnams la zhi gnas yongs su rdzogs par bya bar ston to/_/kha zhes bya ba ni chos thams cad kyi sgo ste/_chos rnams nam mkha' dang mtshungs par ston to/_/k+Sha zhes bya ba ni chos thams cad kyi sgo ste/_chos 
[\[75b.6\]]rnams zad pa dang mi skye bar bya bar ston to/_/dz+nyA zhes bya ba ni chos thams cad kyi sgo ste/_chos rnams la ye shes chags pa med pa nyid ston to/_/s+tha zhes bya ba ni chos thams cad kyi sgo ste/_chos rnams kyi gnas dang gnas ma yin pa la mkhas pa ston to/_/ska 
[\[75b.7\]]zhes bya ba ni chos thams cad kyi sgo ste/_chos rnams kyi phung po yongs su shes pa ston to/_/Tha zhes bya ba ni chos thams cad kyi sgo ste/_chos rnams mthar thug pa nyid du ston to/_/lus dben pa ni chos thams cad kyi sgo ste/_chos rnams 'dod chags dang bral 
[\[76a\]]
[\[76a.1\]]ba'i mthar ston to/_/sems dben pa ni chos thams cad kyi sgo ste/_chos rnams kyi zhe sdang dang gti mug 'dul ba ston to/_/nye bar zhi ba ni chos thams cad kyi sgo ste/_chos rnams chags pa med pa la rton pa nyid du ston to/_/tshul bzhin ni chos thams 
[\[76a.2\]]cad kyi sgo ste/_chos rnams kyi 'byung ba'i mtha' ston to/_/gnas pa nyid ni chos thams cad kyi sgo ste/_chos rnams kyi chos kyi dbyings gnas par ston to/_/len pa med pa ni chos thams cad kyi sgo ste/_chos thams cad kyi rnam par grol ba'i mtshan nyid du ston to/_/yongs su 
[\[76a.3\]]mi 'dzin pa ni chos thams cad kyi sgo ste/_chos rnams la 'thab pa dang rtsod pa 'dor bar ston to/_/kun nas nyon mongs pa med pa ni chos thams cad kyi sgo ste/_chos rnams rnam par dag pa'i mtshan nyid du ston to/_/rang bzhin ni chos thams cad kyi sgo ste/_chos rnams 'od gsal ba nyid 
[\[76a.4\]]du ston to/_/snang ba ni chos thams cad kyi sgo ste/_chos thams cad gsal ba nyid du ston to/_/bsgom pa ni chos thams cad kyi sgo ste/_chos rnams kyi 'brel ba ston to/_/gzhi med pa ni chos thams cad kyi sgo ste/_chos rnams 'dres pa med pa nyid du ston to/_/byang chub ni 
[\[76a.5\]]chos thams cad kyi sgo ste/_chos rnams dang mnyam pa nyid du ston to/_/mya ngan las 'das pa ni chos thams cad kyi sgo ste/_chos rnams kyi phung po thams cad so sor 'dor bar ston to/_/blo gros rgya mtsho sgo'i tshig 'di dag ni rang gi sems yongs su dag par 'gyur ro/_/
[\[76a.6\]]sems can gzhan dag dang gang zag gzhan rnams kyi dbang po mchog dang mchog ma yin pa shes par 'gyur ba'o/_/blo gros rgya mtsho phyag rgya'i tshig de dag gang zhe na/_'di lta ste/_blo gros rgya mtsho chos thams cad ni rnam par grol ba'i phyag rgyas btab pa ste/_gnyis su med 
[\[76a.7\]]cing gnyis yongs su dag pa'o/_/blo gros rgya mtsho chos thams cad ni mtha' dang mtha' yas pa dang mtha' med pa las rnam par grol ba'i phyag rgyas btab pa ste/_chad pa dang rtag pa yongs su dag pa'o/_/blo gros rgya mtsho chos thams cad ni zad pa dang 'dod chags dang bral 
[\[76b\]]
[\[76b.1\]]ba'i phyag rgyas btab pa ste/_zad pa'i sgo zad pa'i mtha' zad pa'i mur thug pa'o/_/blo gros rgya mtsho chos thams cad ni gdeg pa med cing gzhag pa med pa'i phyag rgyas btab pa ste/_mnyam pa nyid kyi mtha' yongs su dag pa'o/_/blo gros rgya mtsho chos thams cad ni nam mkha'i phyag 
[\[76b.2\]]rgyas btab pa ste/_mig lnga'i lam las shin tu 'das pa'o/_/blo gros rgya mtsho chos thams cad ni chos kyi dbyings dang nam mkha'i dbyings kyi phyir nam mkha'i dkyil gyi phyag rgyas btab pa'o/_/blo gros rgya mtsho chos thams cad ni chos kyi dbyings su yang dag par 'du ba'i phyir 
[\[76b.3\]]'dres pa med pa'i phyag rgyas btab pa'o/_/blo gros rgya mtsho chos thams cad ni chos 'dres pa med pa'i mtshan nyid kyi phyir chos kyi dbyings kyi phyag rgyas btab pa'o/_/blo gros rgya mtsho chos thams cad ni sngon gyi mtha' dang phyi ma'i mthar de bzhin nyid kyi phyir de bzhin nyid kyi phyag rgyas 
[\[76b.4\]]btab pa'o/_/blo gros rgya mtsho chos thams cad ni gdod ma nas shin tu yongs su dag pa'i phyir yang dag pa'i mtha'i phyag rgyas btab pa'o/_/blo gros rgya mtsho chos thams cad ni 'dus byas dang 'dus ma byas mnyam zhing mtshungs pa'i phyir stong pa nyid kyi phyag rgyas btab pa'o/_/blo gros 
[\[76b.5\]]rgya mtsho chos thams cad ni dmigs pa tha dad pa dang bral ba'i phyir mtshan ma med pa'i phyag rgyas btab pa'o/_/blo gros rgya mtsho chos thams cad ni smon lam thams cad dang bral ba'i phyir smon pa med pa'i phyag rgyas btab pa'o/_/blo gros rgya mtsho chos thams cad ni ngo bo nyid kyis ngo bo nyid med pa'i 
[\[76b.6\]]mtshan nyid kyi phyir mi rtag pa'i phyag rgyas btab pa'o/_/blo gros rgya mtsho chos thams cad ni phung po lngar yongs su bsdu ba'i mtshan nyid kyi phyir sdug bsngal gyi phyag rgyas btab pa'o/_/blo gros rgya mtsho chos thams cad ni rang bzhin gyis bdag med pa'i phyir ba dag med pa'i phyag rgyas btab 
[\[76b.7\]]pa'o/_/blo gros rgya mtsho chos thams cad ni shin tu mi g.yo ba'i phyir zhi ba'i phyag rgyas btab pa'o/_/blo gros rgya mtsho chos thams cad ni don dam pa'i bden par yang dag par 'du ba'i phyir bden pa'i phyag rgyas btab pa'o/_/blo gros rgya mtsho chos thams cad ni sa bon mi gnas pa'i phyir 
[\[77a\]]
[\[77a.1\]]dri ma med pa'i phyag rgyas btab pa'o/_/blo gros rgya mtsho chos thams cad ni shin tu thug pa'i phyir mi 'khrugs pa'i phyag rgyas btab pa'o/_/blo gros rgya mtsho chos thams cad ni sngon gyi mtha' dang phyi ma'i mtha' yongs su dag pa'i phyir ji lta ba bzhin gyi phyag rgyas 
[\[77a.2\]]btab pa'o/_/blo gros rgya mtsho chos thams cad ni khams gsum thams cad ro gcig pa'i phyir dus gsum mnyam pa nyid kyi phyag rgyas btab pa'o/_/blo gros rgya mtsho chos thams cad ni rang bzhin gyis 'byung ba med pa'i phyir mi 'byung ba'i phyag rgyas btab pa'o/_/blo gros rgya 
[\[77a.3\]]mtsho chos thams cad ni rang bzhin gyis skye ba med pa'i phyir 'gog pa med pa'i phyag rgyas btab pa'o/_/blo gros rgya mtsho chos thams cad ni nga rgyal gyis lhag par byed pa lhag par mi byed pa'i phyir sgro 'dogs pa med pa'i phyag rgyas btab pa'o/_/blo gros rgya mtsho chos thams cad ni 
[\[77a.4\]]rnam par rtog pa thams cad kun tu rgyu ba med pa'i phyir spros pa med pa'i phyag rgyas btab pa'o/_/blo gros rgya mtsho chos thams cad ni gzugs med cing bstan du med pa'i phyir mtshan gyis mtshan btab pa med pa'i phyag rgyas btab pa'o/_/blo gros rgya mtsho chos thams cad ni gzhi yang dag 
[\[77a.5\]]par rab tu chad pa'i phyir gos pa med pa'i phyag rgyas btab pa'o/_/blo gros rgya mtsho chos thams cad ni gnyen po mi dmigs pa'i phyir skyon du bya ba med pa'i phyag rgyas btab pa'o/_/blo gros rgya mtsho chos thams cad ni mngon par 'du bya ba thams cad med pa'i phyir las med cing rnam par 
[\[77a.6\]]smin pa med pa'i phyag rgyas btab pa'o/_/blo gros rgya mtsho chos thams cad ni skye ba dang gnas pa dang bral ba'i phyir 'dus ma byas kyi phyag rgyas btab pa'o/_/blo gros rgya mtsho chos thams cad ni/_nam mkha'i dkyil dang bye brag med pa'i phyir chos thams cad mnyam pa nyid 
[\[77a.7\]]kyi phyag rgyas btab pa'o/_/blo gros rgya mtsho phyag rgya'i tshig de dag ni phyag rgya'i tshig gang dag gis 'das pa dang ma 'ongs pa dang /_da ltar byung ba'i sangs rgyas bcom ldan 'das rnams kyi byang chub phyag rgyas btab pa ste/_phyag rgya'i tshig de dag gis chos kyi phung po 
[\[77b\]]
[\[77b.1\]]brgyad khri bzhi stong phyag rgyas btab pa'o/_/blo gros rgya mtsho byang chub sems dpa' phyag rgya de lta bus btab na de bzhin gshegs pa'i ye shes kyi phyag rgyar yang dag par 'du ste myur du mi skye ba'i chos la bzod pa rab tu 'thob pa'o/_/blo gros rgya mtsho phyag rgya'i tshig de dag ni dge ba'i rtsa 
[\[77b.2\]]ba ma bskyed pa'i sems can rnams kyi rna lam du grag par mi 'gyur ro/_/'dir bdud kyi las thams cad tshar bcad do/_/blo gros rgya mtsho chos thams cad yang dag par 'du ba mi zad pa'i za ma tog gi gzungs gang yin pa de yang phyag rgya'i tshig 'di nyid du 'du ste rjes su zhugs 
[\[77b.3\]]so/_/blo gros rgya mtsho ting nge 'dzin brgyad khri bzhi stong dang sems can gyi spyod pa la 'jug pa'i pha rol tu phyin pa brgyad khri bzhi stong gang yin pa de dag kyang phyag rgya'i tshig 'di nyid du 'du ste rjes su zhugs so/_/blo gros rgya mtsho de la rdo rje'i tshig de dag gang zhe na/_'di lta ste/_rang bzhin 
[\[77b.4\]]gyis 'dres pa med pa'i phyir 'jig tshogs ni rdo rje'i tshig ste/_rdo rje'i tshig 'di ni lta ba thams cad nges par rtogs par 'gyur ba'o/_/rig pa la 'jug pa'i phyir ma rig pa ni rdo rje'i tshig ste/_rdo rje'i tshig 'di ni lhag par dmigs pa'i dngos po yongs su shes par 'gyur 
[\[77b.5\]]ba'o/_/mngon par 'du byed pa med pa dang mnyam pa nyid kyi phyir mtshams med pa'i mtha' ni rdo rje'i tshig ste/_rdo rje'i tshig 'di ni mngon par 'du byed pa thams cad yongs su shes par 'gyur ba'o/_/'dod chags dang bral ba'i mtha' dang mnyam pa nyid kyi phyir 'dod chags kyi 
[\[77b.6\]]mtha' ni rdo rje'i tshig ste/_rdo rje'i tshig 'di ni 'dod chags dang bral bar 'gyur ba'o/_/byams pa'i mtha' dang mnyam pa nyid kyi phyir zhe sdang gi mtha' ni rdo rje'i tshig ste/_rdo rje'i tshig 'di ni zhe sdang thams cad yang dag par 'joms par 'gyur ba'o/_/shes rab kyi snang ba 
[\[77b.7\]]dang mnyam pa nyid kyi phyir gti mug gi mtha' ni rdo rje'i tshig ste/_rdo rje'i tshig 'di ni mun pa med cing snang bar 'gyur ba'o/_/sems can thams cad mnyam pa nyid la 'jug pa'i phyir/_sems can thams cad sems can gcig pa 'di ni rdo rje'i tshig ste/_rdo rje'i tshig 'di ni 
[\[78a\]]
[\[78a.1\]]sems can thams cad kyi ngo bo nyid kyi rjes su rtogs par 'gyur ba'o/_/sems can thams cad kyi sems mnyam pa nyid la 'jug pa'i phyir sems can thams cad kyi sems rnams sems gcig pa 'di ni rdo rje'i tshig ste/_rdo rje'i tshig 'di ni sems rang bzhin gyis 
[\[78a.2\]]'od gsal bar rjes su rtogs par 'gyur ba'o/_/de bzhin nyid mnyam pa nyid la 'jug pa'i phyir sangs rgyas thams cad sangs rgyas gcig pa 'di ni rdo rje'i tshig ste/_rdo rje'i tshig 'di ni mnyam pa nyid kyi ye shes kyi rjes su rtogs par 'gyur ba'o/_/zhing mi zad pa la 'jug pa'i 
[\[78a.3\]]phyir zhing thams cad zhing gcig pa 'di ni rdo rje'i tshig ste/_rdo rje'i tshig 'di ni nam mkha' dang mnyam pa nyid de rjes su rtogs par 'gyur ba'o/_/chos thams cad mnyam pa nyid la 'jug pa'i phyir chos thams cad gcig pa 'di ni rdo rje'i tshig ste/_rdo rje'i tshig 'di ni gnyis su med pa'i chos 
[\[78a.4\]]kyi sgo rjes su rtogs par 'gyur ba'o/_/thams cad du ye shes kyi rjes su 'gro ba la 'jug pa'i phyir chos thams cad sangs rgyas kyi chos 'di ni rdo rje'i tshig ste/_rdo rje'i tshig 'di ni rdo rje lta bu'i ting nge 'dzin rjes su rtogs par 'gyur ba'o/_/bdud kyi las rjes su rtogs pa la 'jug pa'i 
[\[78a.5\]]phyir las thams cad sangs rgyas kyi phrin las 'di ni rdo rje'i tshig ste/_rdo rje'i tshig 'di ni bdud kyi las thams cad las shin tu 'da' bar 'gyur ba'o/_/skad thams cad rjes su rtogs pa la 'jug pa'i phyir tshig thams cad de bzhin gshegs pa'i gsung 'di ni rdo rje'i tshig ste/_
[\[78a.6\]]rdo rje'i tshig 'di ni chos brjod du med par rtogs par 'gyur ba'o/_/'chi 'pho med pa la 'jug pa'i phyir chos thams cad ma skyes pa 'di ni rdo rje'i tshig ste/_rdo rje'i tshig 'di ni skye ba dang rga ba dang na ba dang 'chi ba'i lam las shin tu 'da' bar 'gyur ba'o/_/'gog pa med pa la 'jug 
[\[78a.7\]]pa'i phyir chos thams cad ma byung ba 'di ni rdo rje'i tshig ste/_rdo rje'i tshig 'di ni chos thams cad skye ba med pa dang 'gag pa med par 'gyur ba'o/_/blo gros rgya mtsho rdo rje'i tshig de dag ni mi phyed pa'i tshig_/snying po'i tshig_/mnyam pa'i tshig_/bden pa'i tshig_/brtan pa'i tshig_
[\[78b\]]
[\[78b.1\]]tha dad pa med pa'i tshig_/rjes su 'gro ba'i tshig_/rgyun chad pa med pa'i tshig_/zhi ba dang rab tu zhi ba dang nye bar zhi ba'i tshig_/skyon du bya ba med pa'i tshig_/sgro btags pa med pa'i tshig_/'gro ba med pa rtog pa la 'jug pa'i tshig_/'gro ba med pa'i tshig_/de kho 
[\[78b.2\]]na'i tshig_/yang dag pa'i tshig_/sangs rgyas dang mi 'gal ba'i tshig_/chos mi spong ba'i tshig_/dge 'dun yongs su sdud pa'i tshig_/ji lta ba bzhin gyi tshig_/'khor gsum yongs su dag pa'i tshig_/dpa' ba'i tshig_/tshangs pa'i tshig_/g.yo ba med pa'i tshig_/
[\[78b.3\]]nam mkha' dang mnyam pa'i tshig_/byang chub kyi rjes su 'gro ba'i tshig_/mtshan ma med pa'i tshig_/chos kyi mtshan nyid mtshan nyid med pa'i tshig_/sems dang yid dang rnam par shes pa la mi gnas pa'i tshig_/bdud dang phyir rgol ba bcom pa'i tshig_/dag cing dri ma med 
[\[78b.4\]]la 'od gsal ba'i tshig_/byang chub la rnam par lta ba'i tshig_/shes rab kyi snang ba'i tshig_/mun pa med cing bsal ba'i tshig_/shin tu skye ba med cing 'gag pa med pa'i tshig_/rang gi yul yongs su dag pa'i tshig_/sangs rgyas kyi yul la 'jug pa'i tshig_/
[\[78b.5\]]mi rtog cing rnam par mi rtog la yongs su mi rtog pa'i tshig_/chos kyi dbyings 'dres pa med pa'i tshig_/gnas med pa'i gnas la 'jug pa'i tshig rnams so/_/blo gros rgya mtsho rdo rje'i tshig de dag byang chub sems dpa' gang gis nges par rtogs pa'i don du khong du chud pa de 
[\[78b.6\]]byang chub kyi snying por gnas te seng ge'i khri la 'dug pa'o zhes nga smra'o/_/bcom ldan 'das kyis sgo'i tshig dang phyag rgya'i tshig dang rdo rje'i tshig 'di dag bshad pa na byang chub sems dpa' brgya stong gis chos thams cad kyi phyag rgya'i sgo la 'jug pa'i gzungs thob par gyur to/_/
[\[78b.7\]]sems can thams cad kyi bsam pa mnyam pa nyid la 'jug pa zhes bya ba'i ting nge 'dzin kyang thob bo/_/de nas phyogs bcu'i 'jig rten gyi khams nas 'dus pa'i byang chub sems dpa' sems dpa' chen po de dag gis bstan pa 'di thos nas tshim zhing mgu ste yi rangs nas mngon par 
[\[79a\]]
[\[79a.1\]]shes pa'i rdzu 'phrul gyi stobs kyis sangs rgyas kyi zhing gang dang gang nas lhags pa de dag 'di lta ste/_bcom ldan 'das la mchod pa dang chos kyi rnam grangs 'di yang yun ring du gnas par bya ba'i phyir sangs rgyas kyi zhing de dag na me tog dang spos dang phreng ba dang 
[\[79a.2\]]byug pa ci 'dra ba yod pa de 'dra ba'i me tog dang spos dang phreng ba dang byug pa dag gi char chen po mngon par phab bo/_/de dag gis bcom ldan 'das la mchod pa byas nas sgra skad dang nga ro gcig gis bcom ldan 'das la mngon par bstod pa/_gzugs kyi mtshan nyid 
[\[79a.3\]]mtshan gzhi med gzigs pa/_/mtshan nyid gcig gis mtshan gzhi bral ston pa/_/mtshan kun mtshan gzhi ma mchis mtshan gzhi mnyam/_/yang dag mtshan gnas khyod la phyag 'tshal lo/_/sems can kun gyi skad dang sgra la zhugs/_/skad la zhugs pa'i ye shes de 
[\[79a.4\]]la'ang zhugs/_/sgra skad dbyangs rnams kun las rnam par grol/_/sems grol mnyam pa'i sems la phyag 'tshal lo/_/sems kyi rgyu ba rgya chen ci mchis pa/_/sgyu ma'i sems dang mnyam nyid thugs su chud/_/rab tu mi rgyu rgyu mnyam rgyu mi mnga'/_/mkha' 'dra'i 
[\[79a.5\]]thugs dang ldan la phyag 'tshal lo/_/mchis dang ma mchis mtha' dang mtha' ma lags/_/chos dang chos min yongs rtog rnam rtog mnyam/_/sems dang yid rnams thams cad nye bar zhi/_/sems yid zhi bar gyur la phyag 'tshal lo/_/rgyu dang rkyen dang bya ba rnams kyang 
[\[79a.6\]]mkhyen/_/rgyu las 'byung ba'i rim pa'ang gsung bar mdzad/_/rgyu dang rkyen ni rnam grol mtha' yas te/_/yang dag mtha' dang mnyam par rab tu mkhyen/_/'di ni thams cad mnyam pa'i gzugs su zhugs/_/bde gshegs sku ni sku ma lags par mthong /_/khyod kyi thugs 
[\[79a.7\]]ni rnam rtog mi 'gyur bar/_/khyod ni rgya chen gzugs ston gzugs ma mchis/_/phyogs na rgyal ba'i zhing rnams ji snyed pa/_/zhing rnams thams cad zhing 'dir rab zhugs kyang /_/zhing 'dir rnam par 'phel ba ma mchis la/_/de nas ma g.yos 'phos pa'ang mchis ma 
[\[79b\]]
[\[79b.1\]]lags/_/sems kun sems ma mchis pas mnyam pa'i sems/_/sems ni sgyu mar 'gyur dang rtog ma mchis/_/byang chub sems ni mnyam nyid thugs su chud/_/des na sangs rgyas mnyam pa'i chos la gnas/_/chos dbyings mnyam pa'i dbyings la rab tu 
[\[79b.2\]]zhugs/_/chos rnams thams cad dngos por 'jug ma mchis/_/dngos dang dngos med chags bral chags mnyam pa/_/'gro ba'i don mdzad khyod la phyag 'tshal lo/_/gdugs dang dgung zla dog sar lhung yang gda'/_/bser ma zhags pas bzung du rung yang gda'/_/ri 
[\[79b.3\]]rgyal kha yi dbugs kyis gtor du rung /_/rgyal ba'i gsung ni log par gsung mi mnga'/_/yang dag kho na gsung can yongs su dag_/thugs dag nam mkha' 'dra ba'i thugs mnga' ba/_/'jig rten chos dang rnyed dang sred pa bsal/_/pad ma lta bur srid gsum chags mi mnga'/_/
[\[79b.4\]]bsngags pa'i phreng ba gsan kyang dgyes mi 'gyur/_/smad pa gsan kyang zhe sdang yong mi mnga'/_/ri rab lta bur yongs su rtog las grol/_/'gro la bde stsal khyod la phyag 'tshal lo/_/de nas byang chub sems dpa' sems dpa' chen po de dag gis bcom ldan 'das la 
[\[79b.5\]]tshigs su bcad pa de dag gis mngon par bstod nas/_bcom ldan 'das la 'di skad ces gsol to/_/bcom ldan 'das sangs rgyas byung ba ni rin po che byung ba'o/_/bcom ldan 'das sangs rgyas byung ba ni bden pa byung ba'o/_/dran pa byung ba'o/_/blo gros byung ba'o/_/
[\[79b.6\]]rtogs pa byung ba'o/_/ngo tsha shes pa byung ba'o/_/mos pa byung ba'o/_/sbyin pa byung ba'o/_/tshul khrims byung ba'o/_/bzod pa byung ba'o/_/brtson 'grus byung ba'o/_/bsam gtan byung ba'o/_/shes rab byung ba'o/_/bcom ldan 'das sangs rgyas byung ba ni byams pa 
[\[79b.7\]]byung ba'o/_/snying rje byung ba'o/_/dga' ba byung ba'o/_/btang snyoms byung ba'o/_/don byung ba'o/_/bde ba byung ba'o/_/chos byung ba'o/_/bcom ldan 'das sangs rgyas byung ba ni yang dag par dga' bar 'gyur ba'i chos byung ba'o/_/dran pa nye bar gzhag pa byung ba'o/_/
[\[80a\]]
[\[80a.1\]]yang dag par spong ba byung ba'o/_/rdzu 'phrul gyi rkang pa byung ba'o/_/dbang po byung ba'o/_/stobs byung ba'o/_/byang chub kyi yan lag byung ba'o/_/lam byung ba'o/_/zhi gnas byung ba'o/_/lhag mthong byung ba'o/_/mngon par shes pa byung ba'o/_/
[\[80a.2\]]rig pa byung ba'o/_/rnam par grol ba byung ba'o/_/bcom ldan 'das sangs rgyas byung ba ni mi dge ba'i chos thams cad spong ba dang dge ba'i chos thams cad byung ba'o/_/de nas byang chub sems dpa' sems dpa' chen po shes rab brtsegs zhes bya ba 'khor de nyid du 'dus par 
[\[80a.3\]]gyur te 'dug pa des bcom ldan 'das la 'di skad ces gsol to/_/bcom ldan 'das kyis gsung ba'i don ji ltar bdag gis 'tshal ba ltar na bdag 'di snyam bgyid de/_bcom ldan 'das 'di ltar sangs rgyas byung ba ni 'jig tshogs la lta ba byung ba'o/_/bcom ldan 'das 
[\[80a.4\]]sangs rgyas byung ba ni ma rig pa dang srid pa dang sred pa byung ba'o/_/bcom ldan 'das sangs rgyas byung ba ni 'dod chags dang zhe sdang dang gti mug byung ba'o/_/bcom ldan 'das sangs rgyas byung ba ni phyin ci log bzhi byung ba'o/_/bcom ldan 'das sangs rgyas byung ba ni sgrib 
[\[80a.5\]]pa lnga byung ba'o/_/bcom ldan 'das sangs rgyas byung ba ni skye mched drug byung ba'o/_/bcom ldan 'das sangs rgyas byung ba ni rnam par shes pa'i gnas bdun byung ba'o/_/log pa nyid brgyad byung ba'o/_/gnod pa'i dngos po dgu byung ba'o/_/bcom ldan 'das sangs rgyas 
[\[80a.6\]]byung ba ni mi dge ba bcu'i las kyi lam byung ba'o/_/de ci'i slad du zhe na/_bcom ldan 'das sdig pa mi dge ba'i chos de dag spang ba'i slad du sangs rgyas byung ba lags kyi bcom ldan 'das sangs rgyas byung ba gnyen pos rab tu phye ba ni ma lags te/_bcom ldan 'das sangs rgyas 
[\[80a.7\]]byung ba ni gnyen po ma mchis pa gnyen po dang bral ba'o/_/bcom ldan 'das sangs rgyas byung ba ni rjes su mchi bar 'tshal ba'i byang chub sems dpa' rjes su 'gro ba ma mchis pa'i tshul gyis de ltar sangs rgyas byung ba'i rjes su mchi bar bgyi'o/_/bcom ldan 'das kyis bka' stsal pa/_
[\[80b\]]
[\[80b.1\]]rigs kyi bu de de bzhin no/_/ji skad smras pa bzhin te/_rjes su 'gro ba med pa'i tshul gyis sangs rgyas byung ba'i rjes su 'gro bar bya ste/_sangs rgyas byung ba la ji lta ba bzhin du chos thams cad byung ba'i rjes su 'gro bar bya'o/_/de nas bcom ldan 'das la byang chub sems 
[\[80b.2\]]dpa' blo gros rgya mtshos 'di skad ces gsol to/_/bcom ldan 'das las dang po pa'i byang chub sems dpa' rnams kyis ni sangs rgyas 'byung ba 'di lta bu 'di ma 'tshal na/_bcom ldan 'das de dag la sangs rgyas 'byung ba lta mchis sam/_bcom ldan 'das kyis 
[\[80b.3\]]bka' stsal pa/_blo gros rgya mtsho ji ltar sems yongs su dag pa bzhin du de dag la yang sangs rgyas 'byung ngo /_/de ci'i phyir zhe na/_blo gros rgya mtsho byang chub sems dpa' ni bzhi po 'di dag ste/_bzhi gang zhe na/_'di lta ste/_sems dang po bskyed pa'i byang chub 
[\[80b.4\]]sems dpa' dang /_spyod pa la zhugs pa dang /_phyir mi ldog pa dang /_skye ba gcig gis thogs pa'i byang chub sems dpa' ste/_blo gros rgya mtsho byang chub sems dpa' bzhi po de dag go/_/blo gros rgya mtsho de la sems dang po bskyed pa'i byang chub sems dpa' gang yin pa 
[\[80b.5\]]des ni de bzhin gshegs pa la gzugs dang mtshan du mthong ngo /_/spyod pa la zhugs pa'i byang chub sems dpa' gang yin pa des ni de bzhin gshegs pa la yon tan yongs su grub par mthong ngo /_/phyir mi ldog pa'i byang chub sems dpa' gang yin pa des ni de bzhin gshegs 
[\[80b.6\]]pa la chos kyi skus rab tu phye bar mthong ngo /_/blo gros rgya mtsho skye ba gcig gis thogs pa'i byang chub sems dpa' gang yin pa des ni de bzhin gshegs pa la gzugs dang mtshan dang yon tan yongs su grub pa dang skye ba dang rigs dang rus dang /_chos nyid du khas mi len to/_/de 
[\[80b.7\]]ci'i phyir zhe na/_de'i mig ni shes rab kyis rnam par lta ba'o/_/shes rab la gnas pa'o/_/shes rab tu yang dag par 'du ba'o/_/shes rab kyang rgyu ba med pa spros pa med pa ste/_de ni mthong ba yang ma yin mi mthong ba yang ma yin no/_/de ci'i phyir zhe na/_mthong ba 
[\[81a\]]
[\[81a.1\]]dang mi mthong ba de gnyi ga yang mtha' ste/_mthong ba dang ma mthong ba'i mtha' gnyis dang bral ba ni sangs rgyas mthong ba'o/_/gang sangs rgyas mthong ba de bdag mthong ba ste/_bdag mthong ba rnam par dag pas sangs rgyas mthong ba rnam par dag_/sangs rgyas mthong 
[\[81a.2\]]ba rnam par dag pas chos thams cad mthong ba rnam par dag par khong du chud par bya'o/_/gang mthong ba rnam par dag pa de la ye shes mthong ba 'di ni sangs rgyas mthong ba zhes bya'o/_/blo gros rgya mtsho ngas kyang de bzhin gshegs pa mar me mdzad de ltar mthong ste/_mthong ma thag tu ngas thob pa med pa dang 
[\[81a.3\]]mi dmigs pa'i tshul gyis mi skye ba'i chos la bzod pa thob bo/_/bzod pa thob ma thag tu ngas las shing ta la bdun tsam du 'phags te/_nga nam mkha'i dkyil de la gnas nas thams cad mkhyen pa'i ye shes kyi 'byor pa la rnam par brtags/_lta bar gyur pa thams cad yang dag par 
[\[81a.4\]]chad/_rtog pa dang rnam par rtog pa dang yongs su rtog pa thams cad las shin tu 'das shing rnam par shes pa yul thams cad la mi gnas te ting nge 'dzin drug khri mngon sum du gyur nas/_bcom ldan 'das de bzhin gshegs pa mar me mdzad des nga la bram ze'i khye'u khyod ma 'ongs 
[\[81a.5\]]pa'i dus na/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan to/_/lung bstan pa'i bstan pa de yang nga'i rna ba'i dbang po la grag par yang ma gyur/_nga ye shes gzhan du rig par yang ma gyur/_nga kun tu 
[\[81a.6\]]rmongs par yang ma gyur/_dmigs par lta ba la gnas pa yang med/_nga sangs rgyas la sangs rgyas su 'du shes pa yang med/_bdag la bdag tu 'du shes pa yang med/_lung bstan pa'i bstan pa la yang lung bstan pa'i bstan par 'du shes pa yang med par gyur to/_/blo gros 
[\[81a.7\]]rgya mtsho 'di ni byang chub sems dpa'i 'khor gsum yongs su dag pa'i lung bstan pa ste/_gang la sangs rgyas su 'du shes pa yang med pa dang bdag tu 'du shes pa med pa dang lung bstan pa'i bstan par 'du shes pa med pa 'di ni 'khor gsum yongs su dag pa zhes bya'o/_/blo gros rgya 
[\[81b\]]
[\[81b.1\]]mtsho gzhan yang 'khor gsum yongs su dag pa gang zhe na/_gang la bdag tu 'dzin pa med pa dang /_sems can du 'dzin pa med pa dang /_chos su 'dzin pa med pa'o/_/gzhan yang 'khor gsum yongs su dag pa ni gang la ming du 'dzin pa med 
[\[81b.2\]]pa dang /_gzugs su 'dzin pa med pa dang /_dmigs par 'dzin pa med pa'o/_/gzhan yang 'khor gsum yongs su dag pa ni 'das pa la zad par shes pa dang /_ma 'ongs pa la ma phyin par shes pa dang /_da ltar byung ba la gnas pa med par shes pa'o/_/gzhan yang 'khor gsum yongs su dag pa ni 
[\[81b.3\]]lus la gzugs brnyan lta bur shes pa dang /_ngag la brag ca lta bur shes pa dang /_sems la sgyu ma lta bur shes pa'o/_/gzhan yang 'khor gsum yongs su dag pa ni/_phung po rnams la chos kyi phung po dang mnyam pa nyid dang /_khams rnams la chos kyi dbyings dang 
[\[81b.4\]]mnyam pa nyid dang /_skye mched rnams la grong stong lta bur sor sor rtog pa'o/_/gzhan yang 'khor gsum yongs su dag pa ni stong pa nyid la mos pa dang /_mtshan ma med pa la yid ches pa dang /_smon pa med pa la som nyi med pa ste/_blo gros rgya mtsho 'khor gsum yongs su 
[\[81b.5\]]dag pa 'di ni chos thams cad yongs su dag par 'gyur ba'o/_/blo gros rgya mtsho de lta bas na byang chub sems dpas 'khor gsum yongs su dag pa'i ye shes la mkhas par bya'o//_//'phags pa blo gros rgya mtshos zhus pa/_bam po brgyad pa/_de nas bcom 
[\[81b.6\]]ldan 'das la byang chub sems dpa' blo gros rgya mtshos 'di skad ces gsol to/_/bcom ldan 'das ji tsam du slar mi ldog pa'i byang chub sems dpa' chos zab mo 'tshal ba dang ldan pa ni ngo mtshar to/_/bcom ldan 'das chos 'tshal ba 'di lta bu dang ldan pa'i byang chub sems dpa'i 
[\[81b.7\]]yongs su bsngo ba la mkhas pa ci 'dra lags/_de skad ces gsol pa dang /_bcom ldan 'das kyis byang chub sems dpa' blo gros rgya mtsho la 'di skad ces bka' stsal to/_/blo gros rgya mtsho sa 'di la gnas pa'i byang chub sems dpa' rnams sngon gyi shugs kyis bya ba byed de/_
[\[82a\]]
[\[82a.1\]]de dag gang gi tshe mnyam par ma bzhag par gnas pa de'i tshe na yang sngon 'phangs pa'i yongs su bsngo ba 'di brgya lam na yang chud za bar mi 'gyur ro/_/blo gros rgya mtsho de'i phyir skyes bu mkhas pa kha cig dpe bstan pas bshad pa'i don shes par 'gyur bas khyod la dpe 
[\[82a.2\]]bya'o/_/blo gros rgya mtsho 'di lta ste dper na/_gang gi tshe bu ram shing gi zhing ngam/_'bras sA lu'i zhing ngam/_rgun 'brum gyi zhing rnang sgal byas par gyur pa de la mi zhig gis rnang thams cad la yur ba ci rigs par btod nas/_rka nas chu phab ste yal bar bor nas nyal ba dang /_
[\[82a.3\]]de nas mi de nyal yang yur ba ji lta btod pa bzhin du chu 'bab ste/_de la mi de brtson par bya mi dgos shing bsgrim mi dgos par rnang thams cad chus gang bar 'gyur ro/_/blo gros rgya mtsho de bzhin du byang chub sems dpa' mnyam par ma bzhag kyang dge ba'i rtsa ba de dag sems can 
[\[82a.4\]]thams cad kyi rgyud rnams la yongs su sngo bar byed de thabs kyis dngos po ji lta ba bzhin du dge ba'i rtsa ba de dag sangs rgyas kyi chos thams cad kyi phyir yongs su bsngo'o/_/de bsam pa shin tu yongs su dag cing tshul khrims kyi phung po kun tu bsrungs pa'i phyir mnyam par gzhag 
[\[82a.5\]]par gnas kyang dge ba'i rtsa ba de dag sangs rgyas kyi chos thams cad kyi phyir yongs su sngo zhing /_sngon gyi smon lam legs par btab pa'i phyir sems can thams cad kyi rgyud rnams rlan par byed do/_/blo gros rgya mtsho khyod kyis rnam grangs 'dis kyang ji ltar byang chub sems dpa' 
[\[82a.6\]]mnyam par bzhag pa las langs kyang rung ste/_dge ba'i rtsa ba rnams sngon shin tu 'phangs pa dang /_sems las su rung ba dang /_dran pa mi g.yeng ba dang /_theg pa dman pa dang bral ba dang /_theg pa chen por smon lam btab pa'i phyir dge ba'i rtsa ba rnams brgya lam na yang 
[\[82a.7\]]thams cad mkhyen par yongs su mi sngo mi srid par 'di ltar rig par bya'o/_/blo gros rgya mtsho 'di lta ste dper na/_ri sul chen po zhig na shing zhig skyes par gyur la de mi zhig gis rtsa ba nas bcad par brtsams nas de chod ma thag tu gang du yo ba dang /_gang du phyogs pa der 'gyel 
[\[82b\]]
[\[82b.1\]]lo/_/blo gros rgya mtsho de bzhin du byang chub sems dpa' yang yun ring po nas thams cad mkhyen pa nyid la gzhol/_thams cad mkhyen pa nyid la 'bab pas dge ba'i rtsa ba thams cad bsogs te bsags nas kyang thams cad mkhyen pa nyid du yongs su sngo bar byed/_sems can 
[\[82b.2\]]thams cad yongs su bskyab pa'i phyir yongs su sngo bar byed/_dkon mchog gsum gyi rigs mi 'chad par bya ba'i phyir yongs su sngo bar byed/_lus kyi rgyan dang mtshan dang dpe byad bzang po yongs su rdzogs par bya ba'i phyir yongs su sngo bar byed/_tshig gi rgyan dang chos bstan 
[\[82b.3\]]pa don yod par bya ba'i phyir yongs su sngo bar byed/_sems kyi rgyan dang sangs rgyas rjes su dran pa'i ting nge 'dzin las mi g.yeng bar bya ba'i phyir yongs su sngo bar byed de bsgrim pa med cing lhun gyis grub par dge ba'i rtsa ba thams cad thams cad mkhyen pa nyid du yongs su bsngo'o/_/
[\[82b.4\]]sngon thabs la mkhas pas yongs su bsngos pa des theg pa gzhan du mi ltung zhing mnyam par bzhag kyang rung langs kyang rung ste/_brgya lam na yang byang chub kyi phyogs kyi chos rnams bsgom pa yongs su rdzogs par mi 'gyur mi srid do/_/blo gros rgya mtsho 'di lta ste dper na/_dge 
[\[82b.5\]]slong 'gog pa la snyoms par 'jug pa'i tshe gaN DI'i sgra la gnas par byas te snyoms par zhugs na gaN DI'i sgra de de'i 'gog pa la yang mi gnas ma 'brel mod kyi gaN DI'i sgra des 'gog pa las ldang ngo /_/blo gros rgya mtsho de bzhin du byang chub sems dpa' yang sems can thams cad 
[\[82b.6\]]rab tu thar bar bya ba'i phyir snying rje chen po la gnas par bya ste/_bdag gis sems can thams cad yongs su bskyab par bya/_yongs su dgrol bar bya'o zhes byang chub kyi rnam pas mngon par bsgrubs pa'i byams pas sems can thams cad khyab par byas nas zab pa/_zab 
[\[82b.7\]]mor snang ba sems dang yid dang rnam par shes pa mi rgyu ba'i ting nge 'dzin la snyoms par zhugs kyang de sngon sems can rab tu thar bar bya ba'i snying rje chen po la gnas pa de dang ldan pas nyan thos kyi sar mi ltung rang sangs rgyas kyi sar mi ltung ste/_dran pa dang shes bzhin gyis ting nge 'dzin de las langs 
[\[83a\]]
[\[83a.1\]]nas yang byang chub kyi phyogs kyi chos rnams yang dag par bsgrub cing sems can rnams kyang yongs su smin par byed do/_/blo gros rgya mtsho 'di ltar zhi ba'i ting nge 'dzin la snyoms par zhugs kyang nyan thos kyi rnam par grol ba'am/_rang sangs rgyas kyi rnam par grol bar mi ltung ba byang chub 
[\[83a.2\]]sems dpa' rnams kyi yongs su sbyong ba byed pa'i khyad par la ltos/_blo gros rgya mtsho 'di lta ste dper na/_mi gnyis shig yod pa la de la mi gcig ni bdag rdo rje'i go cha bgos nas me 'bar ba'i nang du mchongs/_mi cig shos ni bdag rtswa dang sog ma'i go cha bgos nas me 'bar ba'i nang du mchongs na/_blo gros 
[\[83a.3\]]rgya mtsho 'di ji snyam du sems/_mi de gnyis las gang tshig par 'gyur/_gang tshig par mi 'gyur/_gsol pa/_bcom ldan 'das mi gang rdo rje'i go cha 'tshal nas zhugs 'bar ba'i nang du mchongs pa de ni rdo rje'i go cha des yongs su bsrungs pas zhugs kyi nang du mchis kyang mi 'tshig 
[\[83a.4\]]go/_/bcom ldan 'das mi gang rtswa dang sog ma'i go cha 'tshal nas zhugs 'bar ba'i nang du mchongs pa de ni der mchongs ma thag tu tshig par 'gyur ro/_/de ci'i slad du zhe na/_bcom ldan 'das rtswa dang sog ma ni 'tshig pa'i bdag nyid lags te/_zhugs kyis 'tshig pa srung 
[\[83a.5\]]mi bzod do/_/bcom ldan 'das kyis bka' stsal pa/_blo gros rgya mtsho ji ltar rdo rje'i go cha bgos pa'i mi de me'i nang du song yang mi 'tshig pa de bzhin du byang chub sems dpa' byams pa chen po dang /_snying rje'i go cha dang /_lhag pa'i bsam pa sra ba'i rdo rje'i go cha bgos 
[\[83a.6\]]nas sems can rab tu thar par bya bar dmigs pa la gnas te/_chos thams cad la stong pa nyid dang /_mtshan ma med pa dang /_smon pa med pa dang /_mngon par 'du mi byed pa dang /_ma skyes pa dang /_ma byung bar rtogs pa yang btang la zhi ba'i ting nge 'dzin de la yang 
[\[83a.7\]]snyoms par 'jug cing nyan thos dang rang sangs rgyas kyi nges par gyur pa la yang mi 'jug 'bras bu 'thob par yang mi byed par ting nge 'dzin de la yang myong zhing zil gyis mnan te yang ma nyams ma snad par ldang ngo /_/langs nas kyang sangs rgyas kyi zhing yongs su sbyong /_sangs rgyas kyi 
[\[83b\]]
[\[83b.1\]]ye shes yongs su rdzogs par byed do/_/blo gros rgya mtsho ji ltar rtswa dang sog ma'i go cha bgos pa'i mi de mchongs ma thag tu mes tshig par 'gyur ba de bzhin du blo gros rgya mtsho nyan thos kyi theg pa pa'i gang zag 'khor bas 'jigs skrag pa srid pa la kun tu 'bar bar blta ste/_sems 
[\[83b.2\]]can rnams yal bar bor nas snying rje chen po dang bral te zhi ba zhi ba'i ting nge 'dzin la reg nas gnas ma yin zhing go skabs med de/_gang brgyad pa la 'bras bu ma thob par ldang ba de ni gnas med do/_/de ci'i phyir zhe na/_nyan thos ni bsod nams dang ye shes kyi tshogs ma bsags 
[\[83b.3\]]pa'i phyir ro/_/byang chub sems dpa' ni bsod nams dang ye shes kyi tshogs tshad med pa bsags pa ste/_de ni sangs rgyas kyi chos thams cad yongs su ma rdzogs kyi bar du bar skabs su yang dag pa'i mtha' mngon sum du mi byed do/_/blo gros rgya mtsho de lta bas na byang chub 
[\[83b.4\]]sems dpas stong pa nyid dang /_mtshan ma med pa dang /_smon pa med pa dang /_mngon par 'du bya ba med pa dang /_ma skyes pa dang /_ma byung ba'i chos thams cad la me 'bar ba lta bu'i 'du shes bskyed la chos de dag la yang so sor brtag par bya/_chos de dag shes pa 
[\[83b.5\]]la yang rnam par dpyod par bya zhing yang dag pa'i mtha' yang mngon sum du mi bya'o/_/blo gros rgya mtsho de lta bas na byang chub sems dpa' yongs su bsngo ba la mkhas par bya'o/_/blo gros rgya mtsho yongs su bsngo ba la mkhas pa'i byang chub sems dpa' ni chos zab mo rnams la yang 
[\[83b.6\]]spyod la bar skabs su yang yang dag pa'i mtha' mngon sum du mi byed do/_/blo gros rgya mtsho yongs su bsngo ba zhes bya ba ci la bya zhe na/_'di lta ste/_theg pa chen po de nyid la sems gzhol ba dang 'dun pa dang mngon par phyogs pa dang yongs su phyogs pa ste theg pa gzhan du ma yin pa'o/_/
[\[83b.7\]]de'i phyir yongs su bsngo ba zhes bya'o/_/blo gros rgya mtsho 'di lta ste dper na/_rdza mkhan gyis 'jim pa'i gong bu 'khor lo'i steng du gzhag kyang ma bskor na snod kyi ming mi 'thob ste/_'jim pa'i gong bu nyid kyi grangs su 'gro'o/_/gang gi tshe bskor bar gyur pa de'i tshe snod kyi ming 
[\[84a\]]
[\[84a.1\]]'thob bo/_/blo gros rgya mtsho de bzhin du byang chub sems dpas dge ba'i rtsa ba shin tu mang po bsags pa yang thams cad mkhyen pa nyid du yongs su ma bsngos na pha rol tu phyin pa'i ming mi thob kyi gang gi tshe thams cad mkhyen pa nyid du yongs su bsngos par gyur pa de'i tshe 
[\[84a.2\]]pha rol tu phyin pa'i ming 'thob bo/_/blo gros rgya mtsho 'di lta ste dper na/_gser dul ma'i gar bu yongs su ma bsgyur na rgyan gyi ming mi 'thob ste gser gyi gar bu nyid kyi grangs su 'gro'o/_/de nyid yongs su bsgyur na rgyan gyi ming 'thob bo/_/blo gros rgya mtsho de bzhin du byang 
[\[84a.3\]]chub sems dpa'i dge ba'i rtsa ba yang yongs su ma bsngos na pha rol tu phyin pa'i ming mi 'thob kyi de nyid yongs su bsngos na pha rol tu phyin pa'i ming 'thob bo/_/blo gros rgya mtsho de lta bas na byang chub sems dpas rtag par rgyun tu 'dres pa med pa'i yid kyis dge ba'i rtsa ba bsags 
[\[84a.4\]]shing bsags pa rnams thams cad mkhyen pa nyid du yongs su bsngo bar bya'o/_/thams cad mkhyen pa nyid du yongs su bsngos pa'i byang chub sems dpa' ni chos zab mo rnams la yang spyod la bar skabs su yang dag pa'i mtha' mngon sum du mi byed do/_/yongs su bsngo ba'i 
[\[84a.5\]]le'u zhes bya ste dgu pa'o//_//de nas bcom ldan 'das la byang chub sems dpa' blo gros rgya mtshos 'di skad ces gsol to/_/bcom ldan 'das byang chub sems dpa' gang 'khrul pa 'di snyed cig bsrung yang 'khrul par mi 'gyur ba ni bgyi dka' ba bgyid 
[\[84a.6\]]pa'o/_/bcom ldan 'das de lta lags kyis kyang byang chub sems dpas thams cad du yongs su bsngo ba la mkhas pa dang /_thabs la mkhas pa 'tshal bar bgyi'o/_/de ci'i slad du zhe na/_bcom ldan 'das thabs kyis ni byang chub sems dpa' bsam gtan dang rnam par 
[\[84a.7\]]thar pa dang ting nge 'dzin dang snyoms par 'jug pa la snyoms par zhugs kyang bsam gtan dang /_rnam par thar pa dang /_ting nge 'dzin dang snyoms par 'jug pa rnams kyis 'khrugs par mi 'gyur te/_thabs mkhas pa des bgyi ba thams cad kyang ston la bgyi bar ltung bar yang mi 'gyur/_
[\[84b\]]
[\[84b.1\]]chos mnyam pa nyid la yang gnas la sems can log pa nyid du mchis pa rnams la yang dag pa nyid kyi nges par gyur pa'i slad du chos kyang ston cing bsam pa yongs su ma rdzogs kyi bar du bdag nges par gyur pa der yang mi ltung ngo /_/de skad ces gsol pa dang /_bcom ldan 'das kyis 
[\[84b.2\]]byang chub sems dpa' blo gros rgya mtsho la 'di skad ces bka' stsal to/_/blo gros rgya mtsho de de bzhin no/_/ji skad du smras pa bzhin te/_byang chub sems dpas thams cad du thabs la mkhas pa 'dod par bya'o/_/de ci'i phyir zhe na/_blo gros rgya mtsho thabs la mkhas pa'i 
[\[84b.3\]]byang chub sems dpa' la byang chub yod kyi thabs la mi mkhas pa la ni byang chub med do/_/blo gros rgya mtsho 'di lta ste/_dper na/_snod gcig gi nang du tshon sna gsum ste/_sna gcig ni kha dog sngon po/_/sna gcig ni kha dog dmar po/_/sna gcig ni gser gyi kha 
[\[84b.4\]]dog lta bu ser po blugs la tshon gyi snod gcig pu der ras kha bsgyur ba gsum ste/_gcig ni ras shog po yug sngon por kha bsgyur ba/_gcig ni ras phran yug dmar por kha bsgyur ba/_gcig ni ras bcos bu rin thang med pa ser po gser gyi kha dog lta bur kha bsgyur 
[\[84b.5\]]ba zung gcig bcug la/_de dag snod gcig gi nang du bcug ste bstsubs na ji ltar kha bsgyur ba'i bye brag bzhin du tshon 'dzin te/_gang tshon sngon pos kha bsgyur ba de ni kha dog sngon por 'gyur/_gang tshon dmar pos kha bsgyur ba de ni kha dog dmar por 'gyur/_gang tshon ser 
[\[84b.6\]]po gser lta bus kha bsgyur ba de ni kha dog ser po gser lta bur 'gyur yang snod de la ni rnam par rtog par 'gyur ba gang yang med do/_/blo gros rgya mtsho de bzhin du stong pa nyid dang mtshan ma med pa dang smon pa med pa'i snod gcig la gang zag gsum ste/_gcig ni nyan thos kyi theg 
[\[84b.7\]]pa pa/_gcig ni rang sangs rgyas kyi theg pa pa/_gcig ni theg pa chen po la yang dag par zhugs pa btsud la de dag tshud pa dang /_gang gis ci 'dra ba'i bsam pa dang sems kyi tshon bsags pa de 'dra bar de ye shes kyi tshon yongs su 'dzin kyang stong pa nyid dang mtshan ma 
[\[85a\]]
[\[85a.1\]]med pa dang smon pa med pa'i snod la ni rnam par rtog pa gang yang med do/_/de la ras shog po'i yug lta bur ni nyan thos kyi theg pa par blta'o/_/ras phran gyi yug lta bur ni rang sangs rgyas kyi theg pa par blta'o/_/rin thang med pa'i ras bcos bu'i zung 
[\[85a.2\]]lta bur ni theg pa chen po la yang dag par zhugs par blta'o/_/blo gros rgya mtsho chos rnams ni snying po med pa/_byed pa po med pa/_bdag med pa/_sems can med pa/_srog med pa/_gang zag med pa/_bdag po med pa ste/_'di ltar ji ltar 'dod pa de ltar 
[\[85a.3\]]rnam par sgrub ste rnam par bsgrubs kyang sems pa ma yin/_rab tu rtogs pa ma yin pa la ltos/_blo gros rgya mtsho chos rnam par bsgrub pa 'di la mos pa'i byang chub sems dpa' ni chos gang la yang yongs su skyo ba mi bskyed do/_/de de ltar ye shes mthong ba shin tu rnam par dag pa 
[\[85a.4\]]yin te/_'dir gang la yang phan pa'am gnod pa mi byed do/_/de ltar chos rnams kyi chos nyid yang dag pa ji lta ba bzhin du rab tu shes pa ni snying rje chen po'i go cha de yang mi 'dor ro/_/blo gros rgya mtsho 'di lta ste dper na/_nor bu rin po che bai dUr+ya rin thang med pa/_shin tu byang 
[\[85a.5\]]ba/_shin tu rnam par dag pa/_shin tu dri ma med pa rdzab kyi nang du bcug nas lo stong lon la de lo stong 'das nas rdzab de nas phyung ste bkrus shing yongs su sbyangs te/_byi dor byas na shin tu dag cing shin tu yongs su dag la shin tu byang nas de nyid dag pa dri ma med pa'i nor bu 
[\[85a.6\]]rin po che'i rang bzhin mi 'dor ro/_/blo gros rgya mtsho de bzhin du byang chub sems dpa' yang sems can thams cad kyi sems rang bzhin gyis 'od gsal bar rab tu shes la de yang blo bur gyi nye ba'i nyon mongs pas nyon mongs pa can du byas par mthong ngo /_/de la byang 
[\[85a.7\]]chub sems dpa' 'di snyam du sems te/_nyon mongs pa 'di dag ni sems can rnams kyi sems rang bzhin gyis 'od gsal ba la zhugs pa med kyi nyon mongs pa de dag ni yang dag pa ma yin pa kun brtags pa las byung du zad pas bdag gis sems can de dag gi blo bur gyi nyon 
[\[85b\]]
[\[85b.1\]]mongs pa spang ba'i phyir chos bstan nus so snyam nas de zhum pa'i sems mi skyed kyi de de bas kyang shas cher sems can thams cad rab tu thar bar bya ba'i sems bskyed pa bskyed do/_/de yang 'di snyam du sems te/_nyon mongs pa de dag la ni stobs dang mthu cung zad kyang med de/_
[\[85b.2\]]nyon mongs pa de dag ni stobs med pa nyam chung ba dag go/_/de dag ni yang dag pa la cung zad kyang mi gnas kyi nyon mongs pa de dag ni yang dag pa ma yin pa kun brtags pa dag ste/_de dag la yang dag pa ji lta ba bzhin du tshul bzhin yid la byed pas brtags na 'khrugs 
[\[85b.3\]]par mi 'gyur bas bdag gis de dag la ci nas kyang 'dre bar mi 'gyur ba de lta de ltar brtag par bya'o/_/nyon mongs pa rnams dang mi 'dre ba ni legs pa yin gyi 'dre ba ni ma yin no/_/gal te bdag nyon mongs pa rnams dang 'dre bar gyur na nyon mongs pa'i bcing bas bcings 
[\[85b.4\]]pa'i sems can rnams kyi nyon mongs pa'i bcing ba spang ba'i phyir ji ltar chos bstan gyis bdag nyon mongs pa rnams dang mi 'dre bar byas la nyon mongs pa'i bcing ba spang ba'i phyir sems can rnams la chos bstan par bya'o/_/bdag sems can yongs su smin par byed pa'i phyir 
[\[85b.5\]]gang dag 'khor ba'i rgyun byed la dge ba'i rtsa ba dang mtshungs par ldan pa'i nyon mongs pa de dag dang ni 'dre bar bya'o snyam mo/_/'khor ba'i rgyun byed la dge ba'i rtsa ba dang mtshungs par ldan pa'i nyon mongs pa de dag gang zhe na/_'di lta ste/_bsod nams kyi tshogs 
[\[85b.6\]]yongs su btsal bar mi ngoms pa dang /_bsams bzhin du srid par skye ba yongs su 'dzin pa dang /_sangs rgyas dang phrad par smon pa dang /_sems can yongs su smin par bya ba la yongs su mi skyo ba dang /_dam pa'i chos yongs su 'dzin pa la brtson pa 
[\[85b.7\]]dang /_sems can gyi bya ba ci yod snyam pa la spro ba dang /_chos 'dod pa'i bag la nyal mi 'dor ba dang /_pha rol tu phyin pa la sbyor ba rnams yongs su mi gtong ba'o/_/blo gros rgya mtsho de dag ni dge ba'i rtsa ba dang mtshungs par ldan pa'i nyon mongs pa rnams te/_byang chub 
[\[86a\]]
[\[86a.1\]]sems dpa' ni de dag gis 'dre yang nyon mongs pa'i skyon rnams kyis mi gos so/_/blo gros rgya mtshos gsol pa/_bcom ldan 'das dge ba'i rtsa ba lags na ci'i slad du nyon mongs pa rnams zhes bgyi/_bcom ldan 'das kyis bka' stsal 
[\[86a.2\]]pa/_blo gros rgya mtsho 'di ltar nyon mongs pa de lta bu de dag gis byang chub sems dpa' khams gsum dang 'dre zhing khams gsum pa ni nyon mongs pa las byung ba yin yang de la byang chub sems dpa' ni thabs la mkhas pa dang /_dge ba'i rtsa ba'i stobs bskyed pas 
[\[86a.3\]]bsams bzhin du khams gsum dang 'dre'o/_/de'i phyir dge ba'i rtsa ba dang mtshungs par ldan pa'i nyon mongs pa zhes bya ste/_khams gsum du 'dre bas de skad bya yi/_sems nye bar nyon mongs pas ni ma yin no/_/blo gros rgya mtsho 'di lta ste dper na/_tshong dpon 
[\[86a.4\]]nam khyim bdag cig la bu sdug pa phangs pa yid du 'ong ba lta ba dang 'thun pa gcig pu zhig yod par gyur la/_khye'u de yang byis par gyur pas gar byed bzhin du/_khron pa btsog pa zhig tu lhung ba dang /_de nas khye'u de'i ma dang /_mdza' bshes dang /_nye du 
[\[86a.5\]]dag gis khye'u de khron pa btsog par lhung bar mthong la/_mthong nas kyang sgra cher phyung ste mya ngan byed cing smre sngags 'don gyi khron pa btsog pa der zhugs te bu gcig pa de mi 'byin la/_de nas khye'u de'i pha 'ongs te des bu gcig pa khron pa btsog par lhung ba de mthong la mthong nas 
[\[86a.6\]]kyang bu gcig pa de la bsam pa thag pa nas byams shing rjes su chags pas mi smod par myur du skyen par la gor du khron pa btsog pa der zhugs te/_bu gcig pa phyung ba 'di lta bu 'di ni blo gros rgya mtsho ji tsam du don shes par bya ba'i phyir dper byas pa yin no/_/'dir don du lta ba 
[\[86a.7\]]gang zhe na/_blo gros rgya mtsho khron pa btsog pa zhes bya ba ni khams gsum gyi tshig [{]bla dgas [,]bla dwags [}]so/_/bu gcig pa zhes bya ba ni sems can thams cad kyi tshig [{]bla dgas [,]bla dwags [}]te de dag la byang chub sems dpa' bu gcig pa ltar 'du shes so/_/ma dang mdza' bshes dang nye du zhes bya ba de 
[\[86b\]]
[\[86b.1\]]ni nyan thos dang rang sangs rgyas kyi theg pa pa'i gang zag rnams kyi tshig [{]bla dgas [,]bla dwags [}]te/_de dag ni 'khor bar lhung ba'i sems can rnams mthong na mya ngan byed cing smre sngags 'don gyi 'byin ni mi nus so/_/tshong dpon nam khyim bdag ces bya ba de ni byang chub sems dpa'i tshig [{]bla dgas [,]bla dwags [}]
[\[86b.2\]]te/_de ni sems dag cing dri ma med de dri ma dang bral la 'dus ma byas kyi chos mngon sum du gyur kyang sems can yongs su smin par bya ba'i phyir bsams bzhin du khams gsum du mtshams sbyor ro/_/blo gros rgya mtsho 'di ni byang chub sems dpa' rnams kyi snying rje chen po ste/_
[\[86b.3\]]gang nyon mongs pa'i bcing ba thams cad las shin tu yongs su grol yang thabs mkhas pas srid par skye ba nye bar len la shes rab kyis yongs su zin pas rang gi nyon mongs pa rnams kyis kyang gnod pa med cing nyon mongs pa'i bcing thams cad spang ba'i phyir sems can rnams 
[\[86b.4\]]la chos kyang ston to/_/byang chub sems dpa' blo gros rgya mtshos gsol pa/_bcom ldan 'das byang chub sems dpa' sems dri ma ma mchis shing dri ma dang bral te/_de dag kyang 'khor ba la mi smod cing chos zab mo la ji lta ba bzhin du rtogs pas kyang 'dus ma byas 
[\[86b.5\]]su mi ltung zhing 'bras bu yang thob par mi bgyid pa ni bgyi dka' ba bgyid pa'o/_/bcom ldan 'das kyis bka' stsal pa/_blo gros rgya mtsho 'di ni byang chub sems dpa' rnams kyi yan lag gnyis dang rab tu ldan pa'i lam ste/_'di ltar shes rab kyi pha rol tu phyin pa dang 
[\[86b.6\]]thabs la mkhas pa'o/_/blo gros rgya mtsho gang gi tshe byang chub sems dpa' sems dri ma med cing dri ma dang bral te dag par gyur pa 'di ni de'i shes rab kyi pha rol tu phyin pa'o/_/blo gros rgya mtsho gang gi tshe byang chub sems dpa' 'khor ba la mi smod cing sems can yongs su 
[\[86b.7\]]smin par bya ba'i phyir skye bar yang 'dzin pa 'di ni de'i thabs la mkhas pa'o/_/blo gros rgya mtsho gzhan yang gang gi tshe byang chub sems dpa' 'du byed thams cad la stong pa nyid dang /_mtshan ma med pa dang /_smon pa med pa dang /_mngon par 'du byed pa med pa dang /_ma 
[\[87a\]]
[\[87a.1\]]skyes pa dang ma byung bar so sor rtog pa 'di ni de'i shes rab kyi pha rol tu phyin pa'o/_/gang gi tshe snying rje chen po sngon du btang ba'i sems kyis 'dus ma byas su mi ltung zhing 'bras bu thob par yang mi byed pa 'di ni de'i thabs la mkhas pa'o/_/blo gros rgya mtsho 
[\[87a.2\]]gzhan yang gang gi tshe byang chub sems dpa' dus gsum mnyam pa nyid kyi phyir tha dad du bya ba'i chos gang yang mi mthong ste/_chos kyi dbyings kyi mnyam pa nyid gang yin pa de sems can gyi khams kyi mnyam pa/_sems can gyi khams kyi mnyam pa gang yin pa de mya ngan las 'das 
[\[87a.3\]]pa'i dbyings kyi mnyam pa mya ngan las 'das pa'i dbyings kyi mnyam pa gang yin pa de chos kyi dbyings kyi mnyam pa ste/_chos kyi dbyings la 'jug pas mnyam pa nyid la 'jug pa 'di ni de'i shes rab kyi pha rol tu phyin pa'o/_/gang gi tshe sems can gyi khams gcig tu rab tu shes 
[\[87a.4\]]shing mya ngan las 'das pa'i dbyings kyang mngon sum du mi byed la/_sems can gyi khams la lta bas chos kyi dbyings la mi lta bar yang mi 'gyur ba 'di ni de'i thabs la mkhas pa'o/_/rigs kyi bu gzhan yang sbyin pa dag pa ni shes rab bo/_/yongs su bsngo ba dag pa ni 
[\[87a.5\]]thabs so/_/tshul khrims dang bzod pa dang brtson 'grus dang bsam gtan dag pa ni shes rab bo/_/yongs su bsngo ba dag pa ni thabs so/_/mdor bsdu na dge ba'i rtsa ba thams cad dag pa ni shes rab bo/_/yongs su bsngo ba dag pa ni thabs so/_/blo gros rgya mtshos 
[\[87a.6\]]gsol pa/_bcom ldan 'das byang chub sems dpa'i dge ba'i rtsa ba yongs su dag pa ni gang lags/_yongs su bsngo ba dag pa ni gang lags/_shes rab dag pa ni gang lags/_thabs dag pa ni gang lags/_bcom ldan 'das kyis bka' stsal pa/_blo gros rgya mtsho 
[\[87a.7\]]dge ba'i rtsa ba dag pa ni gang bdag dang /_sems can dang /_srog dang /_gso ba dang /_skyes bu dang /_gang zag tu lta ba dang bral bar dge ba'i rtsa ba de dag sogs pa'o/_/yongs su bsngo ba dag pa ni gang stong pa nyid dang mtshan ma med pa dang smon pa med pa yongs su 'dris 
[\[87b\]]
[\[87b.1\]]par dge ba'i rtsa ba de dag byang chub tu yongs su bsngo ba'o/_/shes rab dag pa ni gang sems can thams cad kyi dbang po mchog dang mchog ma yin pa shes pa'i ye shes so/_/thabs dag pa ni gang sems can thams cad la so so ci rigs par chos ston pa la mkhas pa'o/_/blo 
[\[87b.2\]]gros rgya mtsho gzhan yang dge ba'i rtsa ba dag pa ni gang srid par 'gro ba'i skye ba thams cad la mi gnas par dge ba'i de dag thams cad sogs pa'o/_/yongs su bsngo ba dag pa ni gang theg pa thams cad la yang dag par gzhol bas nyan thos dang rang sangs rgyas thams cad kyi yid la 
[\[87b.3\]]byed pa dang bral bar dge ba'i rtsa ba de dag theg pa chen por yongs su bsngo ba'o/_/shes rab dag pa ni gang bag chags kyi mtshams sbyor bar gyur pa'i nyon mongs pa thams cad yang dag par 'joms pa'o/_/thabs dag pa ni sems can gang dag yongs su smin par byed pa de dag don 'thun 
[\[87b.4\]]pas theg pa chen po yang dag par 'dzin du 'jug pa'o/_/gzhan yang dge ba'i rtsa ba dag pa ni 'di lta ste/_longs spyod mi zad pa dang lag na rin po che'o/_/yongs su bsngo ba dag pa ni gang sems can thams cad dang /_slob pa dang /_mi slob pa dang /_rang sangs 
[\[87b.5\]]rgyas thams cad dang /_byang chub sems dpa' thams cad dang /_sangs rgyas thams cad kyi dge ba'i rtsa ba rnams yongs su bsngo ba des yongs su 'dzin cing yang dag par 'jug pa'o/_/shes rab dag pa ni gang gzungs kyi phyag rgyas btab nas sangs rgyas thams cad kyis 
[\[87b.6\]]gsungs pa kun tu 'dzin cing chud mi za bar byed pa'o/_/thabs dag pa ni gang spobs pa rgyun mi 'chad pa dang /_spobs pa chags pa med pa dang /_chos bstan pa don yod pas legs par bshad pas sems can thams cad yang dag par tshim par byed pa'o/_/blo gros rgya 
[\[87b.7\]]mtsho gzhan yang dge ba'i rtsa ba dag pa ni gang tshe rabs tshe rabs dag tu byang chub kyi sems mi brjed pa'o/_/yongs su bsngo ba dag pa ni gang byang chub kyi sems ma brjed par dge ba'i rtsa ba thams cad thams cad mkhyen pa nyid du yongs su bsngo ba'o/_/shes rab dag pa ni gang mi gnas 
[\[88a\]]
[\[88a.1\]]pa'i dge ba'i rtsa ba de byang chub kyi sems su shes pa'o/_/thabs dag pa ni byang chub kyi sems mnyam pa nyid pha rol khong du chud par bya ba'i phyir yang dag par 'dzin du 'jug pa'o/_/de nas bcom ldan 'das la byang chub sems dpa' blo gros rgya mtshos 'di skad ces 
[\[88a.2\]]gsol to/_/bcom ldan 'das kyis gsungs pa'i don ji ltar bdag gis 'tshal ba ltar na/_bcom ldan 'das bdag 'di snyam bgyid de/_byang chub sems dpa' thabs la mkhas pa dang shes rab kyi pha rol tu phyin pa yongs su dag pa rnams kyi byang chub ni kun tu 'gro ba ste/_
[\[88a.3\]]bcom ldan 'das de dag gi byang chub ma lags pa'i chos gang yang ma mchis so/_/de ci'i slad du zhe na/_bcom ldan 'das chos thams cad mnyam pa nyid du rtogs pa ni byang chub bo/_/bcom ldan 'das de lta bas na byang chub sems dpas byang chub la ring ba'i 'du shes mi 
[\[88a.4\]]bgyi'o/_/yul drug po dag gi nang nas chos gang de la snang bar 'gyur ba de nyid yang dag pa ji lta ba bzhin du rtogs pa ni byang chub bo/_/bcom ldan 'das de ltar mos pa'i byang chub sems dpa' ni thabs la mkhas pa dag pa dang /_shes rab kyi pha rol tu phyin pa dag pa thob par 
[\[88a.5\]]'gyur ro/_/de nas bcom ldan 'das kyis byang chub sems dpa' blo gros rgya mtsho la legs so zhes bya ba byin te/_blo gros rgya mtsho legs so legs so/_/de de bzhin no/_/ji skad smras pa bzhin te/_yul drug po dag gi nang nas chos gang byang chub sems dpa' thabs la 
[\[88a.6\]]mkhas pa dang /_shes rab kyi pha rol tu phyin pa yongs su dag pa rnams la snang bar 'gyur ba de nyid yang dag pa ji lta ba bzhin du rtogs pa ni byang chub ste/_blo gros rgya mtsho khyod kyis rnam grangs 'dis kyang de ltar rig par bya'o/_/blo gros rgya mtsho sngon byung ba 'das pa'i dus na bskal 
[\[88a.7\]]pa grangs med pa'i yang ches grangs med pa shin tu rgyas pa tshad med pa/_bsam gyis mi khyab pa mtshungs pa med par gyur pa de'i tshe de'i dus na skar mdog gi bskal pa la shin tu sprul pa'i 'jig rten gyi khams su bcom ldan 'das de bzhin gshegs pa dgra bcom pa yang dag par rdzogs pa'i 
[\[88b\]]
[\[88b.1\]]sangs rgyas 'od zer snang ba mtha' yas zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ngo /_/ci'i phyir 
[\[88b.2\]]de bzhin gshegs pa de 'od zer snang ba mtha' yas zhes bya zhe na/_bcom ldan 'das de thams cad mkhyen pa ma thob cing byang chub sems dpar gyur bzhin du byang chub kyi snying po la 'dug nas lus las 'od 'di lta bu phyung ste/_'od rab tu phyung ba des phyogs bcu'i sangs rgyas kyi zhing tshad med grangs 
[\[88b.3\]]med bgrang ba las shin tu 'das pa dag snang ba chen pos gsal bar gyur to/_/sangs rgyas kyi zhing de dag na byang chub sems dpa' gang dag phyir mi ldog pa dang /_skye ba gcig gis thogs pa 'khod pa de dag gis byang chub sems dpa' byang chub kyi snying po la 'dug pa de mthong ngo /_/mthong 
[\[88b.4\]]nas kyang byang chub sems dpa' de ga la ba de logs su me tog dag gtor to/_/gtor ba dang /_sangs rgyas kyi mthus 'ongs nas byang chub sems dpa' de'i lus la bab bo/_/me tog de dag gis 'jig rten gyi khams shin tu sprul pa der mi bdun gyi 'phang tsam gyi me tog bkram 
[\[88b.5\]]pa gcig pu gnas par gyur to/_/'jig rten gyi khams de na dbang che ba dbang che bar grags pa'i lha gang dag dang /_byang chub sems dpa' gang dag 'khod pa de dag gis 'od de mthong nas gang 'di lta bu rnam par dag pa'i 'od byung ba las na kye ma 'di ni da de bzhin gshegs pa'i 'od 
[\[88b.6\]]zer snang ba mtha' yas su 'gyur ro zhes ched du brjod pa ched du brjod de/_de ltar na de bzhin gshegs pa de'i mtshan 'od zer snang ba mtha' yas/_'od zer snang ba mtha' yas zhes bya bar gyur to/_/ci'i phyir 'jig rten gyi khams de shin tu sprul pa zhes bya zhe na/_'jig rten gyi 
[\[88b.7\]]khams de na 'khod pa'i mi de dag gi longs spyod dang yongs su spyad pa ni gzhan 'phrul dbang byed kyi lha'i bu rnams kyi longs spyod dang yongs su spyad pa ci 'dra ba de 'dra bar gyur pas de'i phyir 'jig rten gyi khams de shin tu sprul pa zhes bya'o/_/ci'i phyir bskal pa de skar mdog ces bya zhe na/_
[\[89a\]]
[\[89a.1\]]blo gros rgya mtsho bskal pa khri 'das nas bskal pa de la sangs rgyas byung bar gyur te/_de bzhin gshegs pa skar ma la dga' ba zhes bya ba byung ngo /_/gang gi 'og tu bcom ldan 'das de bzhin gshegs pa 'od zer snang ba mtha' yas des byang chub thob pa'i de 
[\[89a.2\]]bzhin gshegs pa de'i mtshan gyis bskal pa de skar mdog ces bya'o/_/blo gros rgya mtsho bskal pa de la de bzhin gshegs pa bye ba phrag bcu bzhi byung ngo /_/blo gros rgya mtsho 'jig rten gyi khams shin tu sprul pa de ni 'byor pa rgyas pa zhi ba lo legs pa lha dang mis gang ba/_yangs shing 
[\[89a.3\]]tha gru che bar gyur te/_gling bye ba brgya stong phrag dgu bcu rtsa drug yod do/_/gling re re'i tshad kyang dpag tshad brgya stong phrag brgyad cu rtsa bzhi yod do/_/dpag tshad brgya stong phrag brgyad cu rtsa bzhi re re la yang grong khyer brgyad khri bzhi stong bzhi stong yod par gyur to/_/grong khyer re re yang 
[\[89a.4\]]grong dang tshong 'dus dang ri 'or gyi grong brgyad khri bzhi stong bzhi stong gis kun nas bskor bar gyur to/_/grong khyer de dag thams cad na yang srog chags bye ba khrag khrig brgya stong phrag bcu bcu yod par gyur to/_/grong dang tshong 'dus dang ri 'or gyi grong de dag thams cad na yang mi'i skye 
[\[89a.5\]]dgu'i srog chags bye ba phrag brgyad brgyad gnas par gyur to/_/dbang che ba dbang che bar grags pa'i mi rnams lta smos kyang ci dgos te/_de ltar 'jig rten gyi khams de rgyas par gyur to/_/'jig rten gyi khams de ni gser dang dngul dang shel dang bai dUr+ya dang rin po che sna bzhi 
[\[89a.6\]]las grub par gyur to/_/de na bza' ba dang btung ba dang gos dang rgyan dang yongs su spyad pa dag bsams pa tsam gyis 'byor to/_/lha dang mi de dag kyang nga yi ba med cing yongs su 'dzin pa med par gyur to/_/bcom ldan 'das de bzhin gshegs pa 'od zer snang ba mtha' yas 
[\[89a.7\]]de'i tshe'i tshad ni bar gyi bskal pa bcu thub par gyur to/_/de'i nyan thos kyi dge 'dun chen po ni nyan thos bye ba brgya stong phrag sum cu rtsa drug yod do/_/byang chub sems dpa'i 'dus pa chen po ni byang chub sems dpa' bye ba brgya phrag bcu gnyis yod do/_/rgyal po'i pho brang grong khyer 
[\[89b\]]
[\[89b.1\]]shin tu rnam par dag pa zhes bya ba ni bcom ldan 'das de'i sku skye ba'i sar gyur to/_/bcom ldan 'das de de nas mngon par byung nas bcom ldan 'das de grong khyer chen po dga' ba 'byung ba zhes bya bar gnas te bzhugs so/_/blo gros rgya mtsho de'i tshe de'i dus na grong khyer chen po dga' ba 
[\[89b.2\]]'byung ba der 'khor los sgyur ba'i rgyal po yul shin tu rnam par dag pa zhes bya ba stong gsum gyi stong chen po'i 'jig rten gyi khams kyi dbang phyug rin po che sna bdun dang ldan pa zhig byung ngo /_/de'i rin po che sna bdun ni 'di lta ste/_'di ltar 'khor lo rin po che dang /_glang po rin po che 
[\[89b.3\]]dang /_rta rin po che dang /_bud med rin po che dang /_nor bu rin po che dang /_khyim bdag rin po che dang /_blon po rin po che dang bdun no/_/rgyal po yul shin tu rnam par dag pa de yang bla na med pa yang dag par rdzogs pa'i byang chub la yang dag par zhugs par gyur te/_lhag 
[\[89b.4\]]pa'i bsam pa phun sum tshogs pas sems can thams cad la sems zhe 'gras pa med pa'o/_/rgyal po yul shin tu rnam par dag pa de'i btsun mo'i 'khor gyi bud med ni bye ba phrag bzhi yod de/_gzugs bzang ba mdzes pa blta na sdug pa lha'i bu mo'i gzugs dang 'dra ba 
[\[89b.5\]]bla na med pa yang dag par rdzogs pa'i byang chub la yang dag par zhugs pa sha stag go/_/de la bu stong yod de/_dpa' ba/_rtul phod pa/_yan lag bzang po mchog gi gzugs dang ldan pa/_pha rol gyi sde rab tu 'joms pa/_sred med kyi bu'i stobs kyi shugs phyed 
[\[89b.6\]]bdog pa/_skyes bu chen po'i mtshan nyi shu rtsa brgyad kyis yan lag rnam par spras pa/_bla na med pa yang dag par rdzogs pa'i byang chub la yang dag par zhugs pa sha stag go/_/de la bu mo brgyad 'bum yod de/_gzugs bzang ba mdzes pa blta na sdug pa lha'i bu mo'i 
[\[89b.7\]]gzugs 'dra ba/_bla na med pa yang dag par rdzogs pa'i byang chub la yang dag par zhugs pa sha stag go/_/blo gros rgya mtsho rgyal po yul shin tu rnam par dag pas bcom ldan 'das de bzhin gshegs pa 'od zer snang ba mtha' yas de 'khor dang bcas pa la bar gyi bskal pa 
[\[90a\]]
[\[90a.1\]]gnyis kyi bar du rung ba kha na ma tho ba med pa dge sbyong dang 'thun pa yid du 'ong ba'i gos dang /_zas dang /_mal cha dang /_na ba'i gsos sman dang yo byad rnams kyis spyan drangs par gyur to/_/rgyal po des bcom ldan 'das de la mchod pa'i las kyi phyir 'khor 
[\[90a.2\]]gyi khyams yangs shing tha gru che ba/_chu zheng dpag tshad lnga 'bum yod pa/_sa phyogs nor bu rin po che bai dUr+yas spras pa/_rin po che sna bdun gyi phyi ras bskor ba/_tsan dan dmar po dang /_tsan dan sbrul gyi snying po gshibs te sbyar ba sna tshogs blta na sdug pa/_lha'i 
[\[90a.3\]]gzhal med khang 'dra bar byas so/_/gzhan yang dge slong gi dge 'dun gyis yongs su spyad pa'i khang pa brtsegs pas ya byas so/_/blo gros rgya mtsho de ltar rgyal po yun shin tu rnam par dag pa las gang gzhan mi byed par rgyun tu tshangs par spyad pa yang dag par blangs/_bslab 
[\[90a.4\]]pa'i gnas lnga yongs su bzung ste/_btsun mo'i 'khor dang bcas rang gi skye bo dang bcas g.yog 'khor dang bcas pas bar gyi bskal pa gnyis su bcom ldan 'das de la bsnyen bkur byas nas bar gyi bskal pa de gnyis 'das pa dang /_bcom ldan 'das de bzhin 
[\[90a.5\]]gshegs pa 'od zer snang ba mtha' yas de ga la ba der song ste phyin nas bcom ldan 'das de'i zhabs la mgo bos phyag 'tshal te lan bdun bskor ba byas nas phyogs gcig tu 'dug go/_/phyogs gcig tu 'dug nas kyang rgyal po yul shin tu rnam par dag pas bcom ldan 'das de 
[\[90a.6\]]bzhin gshegs pa 'od zer snang ba mtha' yas de la 'di skad ces gsol to/_/bcom ldan 'das ji ltar na byang chub sems dpa' theg pa chen po la gzhan gyi dring mi 'jog pa rnams lags/_bcom ldan 'das ji ltar na byang chub sems dpa' khyad par du mchi bas de la gang ma chags 
[\[90a.7\]]pa rnams lags/_bcom ldan 'das ji ltar na byang chub sems dpa' blo mi g.yo mi 'gyur zhing shin tu brtan pa rnams lags/_bcom ldan 'das ji ltar na byang chub sems dpa' thabs dang shes rab yongs su dag pa rnams lags/_bcom ldan 'das ji ltar na byang chub sems 
[\[90b\]]
[\[90b.1\]]dpa' rgyang ring du'ang lta la rtsa ba yang ma chad pa rnams lags/_bcom ldan 'das ji ltar na byang chub sems dpa' yul yang 'byor la bag mchis pa yang mi 'dor ba rnams lags/_bcom ldan 'das ji ltar na byang chub sems dpa' don zab mo'i tshul la mi skrag pa rnams lags/_
[\[90b.2\]]bcom ldan 'das ji ltar na byang chub sems dpa' la byang chub sems dpa' yang dag pa rnams zhes bgyi/_de skad ces gsol pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od zer snang ba mtha' yas 
[\[90b.3\]]des rgyal po yul shin tu rnam par dag pa la 'di skad ces bka' stsal to/_/rgyal po chen po de'i phyir legs par rab tu nyon la yid la zung shig dang bshad do/_/rgyal po chen po byang chub sems dpa' sems dpa' chen po chos bzhi dang ldan na theg pa chen po la gzhan gyi dring mi 
[\[90b.4\]]'jog pa rnams yin no/_/bzhi gang zhe na/_mos pa las nges par byung ba'i dad pa 'phags pa 'jig rten las 'das pa dang /_phyir mi ldog pa'i brtson 'grus 'bar bas sems can yongs su smin par bya ba la brtson pa dang /_shin tu rnam par brtags pa'i blos mngon par 
[\[90b.5\]]shes pa'i ye shes kyis rnam par rtsen pa dang /_so so yang dag par shes pa dang ldan pa'i shes rab kyis chos thams cad nges par rtogs pa'i mtshan nyid de/_rgyal po chen po byang chub sems dpa' sems dpa' chen po chos bzhi po de dag dang ldan na theg pa chen po la gzhan gyi dring mi 
[\[90b.6\]]'jog pa rnams yin no/_/rgyal po chen po byang chub sems dpa' sems dpa' chen po chos bzhi dang ldan na khyad par du 'gro bas de la ma chags pa rnams yin no/_/bzhi gang zhe na/_sems las su rung bas bsam gtan las ldog pa la mkhas pa rnams yin/_gzhan la bde ba 
[\[90b.7\]]rab tu sbyin pas bdag bde ba la mi chags pa rnams yin/_snying rje chen po la rab tu gnas shing byams pa chen po la gnas pa rnams yin/_gong nas gong ma'i khyad par 'dod pas rgya chen po la mos pa rnams yin te/_rgyal po chen po byang chub sems dpa' sems dpa' chen po 
[\[91a\]]
[\[91a.1\]]chos bzhi po de dag dang ldan na/_khyad par du 'gro bas de la ma chags pa rnams yin no/_/rgyal po chen po byang chub sems dpa' sems dpa' chen po chos bzhi dang ldan na blo mi g.yo mi 'gyur zhing shin tu brtan pa rnams yin no/_/bzhi gang zhe na/_sgyu dang 
[\[91a.2\]]g.yo med pa'i bsam pa dang /_bsam pa yongs su dag pa'i sbyor ba dang /_sbyor ba las mi ldog pa'i lhag pa'i bsam pa dang /_lhag pa'i bsam pa ma bor bar bsgrub pa ste/_rgyal po chen po byang chub sems dpa' sems dpa' chen po chos bzhi po de dag dang ldan na blo mi g.yo 
[\[91a.3\]]mi 'gyur zhing shin tu brtan pa rnams yin no/_/rgyal po chen po byang chub sems dpa' sems dpa' chen po chos bzhi dang ldan na thabs dang shes rab yongs su dag pa rnams yin no/_/bzhi gang zhe na/_sems can thams cad la bdag med par yang mthong la bsdu ba'i dngos po 
[\[91a.4\]]bzhis sems can rnams kyang yongs su smin par byed pa dang /_chos thams cad brjod du med par yang rab tu shes la yi ge dang nges pa'i tshig gis sems can rnams la chos kyang ston cing dam pa'i chos kyang yongs su 'dzin pa dang /_sangs rgyas thams cad chos kyi skus rab tu phye 
[\[91a.5\]]bar yang mos la mtshan dang dpe byad bzang po yongs su bsgrub pa'i phyir brtson 'grus kyang nyams par mi byed pa dang /_sangs rgyas kyi zhing thams cad la nam mkha'i ngo bo nyid du yang rtog la sangs rgyas kyi zhing yongs su dag par bya ba'i phyir rtsol ba'i rgyun kyang mi gcod pa ste/_
[\[91a.6\]]rgyal po chen po byang chub sems dpa' sems dpa' chen po chos bzhi po de dag dang ldan na thabs dang shes rab yongs su dag pa rnams yin no/_/rgyal po chen po byang chub sems dpa' sems dpa' chen po chos bzhi po 'di dag dang ldan na rgyang ring du yang lta la/_rtsa ba yang ma chad pa 
[\[91a.7\]]rnams yin no/_/bzhi gang zhe na/_byang chub kyi snying po la yang lta la byang chub kyi sems kyang mi 'dor ba rnams yin/_sangs rgyas kyi ye shes la yang lta la rang gi shes pas kyang zhum pa med pa rnams yin/_chos kyi 'khor lo rab tu bskor ba la yang lta la ji ltar thos pa'i chos 
[\[91b\]]
[\[91b.1\]]bstan pas kyang yongs su mi skyo ba rnams yin/_yongs su mya ngan las 'das pa chen po la yang lta la tshe dang /_'chi 'pho dang /_skye ba la yang mi smod pa rnams yin te/_rgyal po chen po byang chub sems dpa' sems dpa' chen po chos bzhi po de dag dang ldan na rgyang ring du yang lta 
[\[91b.2\]]zhing rtsa ba yang ma chad pa rnams yin no/_/rgyal po chen po byang chub sems dpa' sems dpa' chen po chos bzhi dang ldan na yul yang 'byor la bag yod pa yang mi 'dor ba rnams yin no/_/bzhi gang zhe na/_mi yongs su smin par bya ba'i phyir 'khor los sgyur ba'i rgyal por yang 
[\[91b.3\]]gyur la 'du byed la mi rtag par so sor rtog pas yul 'byor kyang bag med par mi 'gyur ba rnams yin/_lha yongs su smin par bya ba'i phyir lha rnams kyi dbang po brgya byin du yang 'gyur la 'du byed la sdug bsngal bar so sor rtog pas yul 'byor kyang bag med par mi 'gyur ba rnams 
[\[91b.4\]]yin/_bdud kyi ris kyi lha yongs su smin par bya ba'i phyir bdud nyid du yang nye bar ston la chos la bdag med par so sor rtog pas yul 'byor kyang bag med par mi 'gyur ba rnams yin/_tshangs ris kyi lha yongs su smin par bya ba'i phyir tshangs pa dbang sgyur du yang gyur la mya ngan las 'das 
[\[91b.5\]]pa la zhi bar rtog pas yul 'byor kyang bag med par mi 'gyur ba rnams yin te/_rgyal po chen po byang chub sems dpa' sems dpa' chen po chos bzhi po de dag dang ldan na yul yang 'byor la bag yod pa yang mi 'dor ba rnams yin no/_/rgyal po chen po byang chub sems dpa' sems 
[\[91b.6\]]dpa' chen po chos bzhi dang ldan na don zab mo'i tshul la mi skrag pa rnams yin no/_/bzhi gang zhe na/_yang dag pa'i dge ba'i bshes gnyen gang dag phyi rol du mi byed par rgyun du sangs rgyas kyi byang chub zab mo 'di yang dag par rab tu ston pa la bsten pa dang /_mdo sde zab mo tshul 
[\[91b.7\]]'di lta bu de dag mnyan pa'i phyir dpag tshad brgyar yang 'gro ba dang /_ji ltar thos pa'i chos rnams kyi don la tshul bzhin du dpyod pa dang /_don la rton pa yin gyi tshig 'bru la rton pa ma yin pa ste/_rgyal po chen po byang chub sems dpa' sems dpa' chen po chos bzhi po de dag dang 
[\[92a\]]
[\[92a.1\]]ldan na don zab mo'i tshul la mi skrag pa rnams yin no/_/rgyal po chen po byang chub sems dpa' sems dpa' chen po chos bzhi dang ldan na byang chub sems dpa' yang dag pa rnams zhes bya'o/_/bzhi gang zhe na/_pha rol tu phyin pa thams cad yongs su tshol ba la brtson 
[\[92a.2\]]pa'i brtson 'grus dang /_sems can thams cad la yongs su smin par bya ba la brtson pa'i snying rje chen po dang /_sangs rgyas kyi chos thams cad yongs su rdzogs par byed pa la brtson pa'i stobs kyis rnam par gnon pa dang /_'khor ba dpag tu med pa yongs su 'dzin pa la yongs 
[\[92a.3\]]su mi skyo bar brtson pas bsod nams dang ye shes kyi tshogs sogs pa ste/_rgyal po chen po byang chub sems dpa' sems dpa' chen po chos bzhi po de dag dang ldan na/_byang chub sems dpa' yang dag pa rnams zhes bya'o/_/blo gros rgya mtsho de ltar na bcom ldan 'das de bzhin 
[\[92a.4\]]gshegs pa 'od zer snang ba mtha' yas des bzhi pa bsgrub pa bstan pa 'di bshad pa na/_srog chags bye ba khrag khrig phrag bcus bla na med pa yang dag par rdzogs pa'i byang chub tu sems bskyed do/_/dge slong bye ba phrag brgyad len pa med pas zag pa rnams las sems rnam 
[\[92a.5\]]par grol lo/_/rgyal bu gzhon nu de dag dang /_rgyal po'i bu mo rnams dang /_rgyal po'i btsun mo'i 'khor ni chung ngu'i rjes su 'thun pa'i chos la bzod pa skyes so/_/rgyal po chen po yul shin tu rnam par dag pa ni rno ba'i rjes su 'thun pa'i chos la bzod pa skyes so/_/de nas rgyal 
[\[92a.6\]]po yul shin tu rnam par dag pa tshim zhing mgu la yi rangs shing rab tu dga' ste dga' ba dang yid bde ba skyes nas rgyal srid thams cad bcom ldan 'das de la yongs su spyad pa'i phyir phul lo//_//'phags pa blo gros rgya mtshos zhus pa/_bam po dgu pa/_blo gros rgya 
[\[92a.7\]]mtsho de nas bcom ldan 'das de bzhin gshegs pa 'od zer snang ba mtha' yas des rgyal po yul shin tu rnam par dag pa la 'di skad ces bka' stsal to/_/rgyal po chen po khyod kyis yongs su spyad pa'i phyir rgyal srid thams cad de bzhin gshegs pa la phul zin na/_rgyal po chen po khyod 
[\[92b\]]
[\[92b.1\]]dad pas legs par gsungs pa'i chos 'dul ba la khyim nas khyim med par rab tu byung shig_/de ci'i phyir zhe na/_rgyal po chen po legs par gsungs pa'i chos 'dul ba la rab tu byung ba ni don che ba phan yon che ba rgya che ba'o/_/rgyal po chen po rab tu byung bar gtogs pa'i byang chub 
[\[92b.2\]]sems dpa'i 'thob pa chen po ni nyi shu po 'di dag ste/_thams cad mkhyen pa bla na med pa'i 'thob pa yongs su rdzogs par 'gyur ba dag go/_/nyi shu po de gang zhe na/_'di lta ste/_rgyal srid dang longs spyod dang g.yog 'khor dang dbang phyug 'dor bas nga yi ba med cing yongs su 'dzin pa 
[\[92b.3\]]med pa 'thob pa dang /_khyim nas 'byung ba la gzhol bas nyon mongs pa las byung ba 'thob pa dang /_ngur smrig 'dzin pas rnyog pa med pa'i sems 'thob pa dang /_'phags pa'i rigs chog shes pas dgang sla ba dang /_gso sla ba 'thob pa dang /_sbyangs pa'i yon tan yo byad 
[\[92b.4\]]bsnyungs pa yang dag par len pas 'dod pa che ba dang sdig pa 'dod pa spong ba 'thob pa dang /_tshul khrims kyi phung po yongs su dag pas lha dang mir skye ba 'thob pa dang /_byang chub kyi sems mi 'dor bas pha rol tu phyin pa drug 'thob pa dang /_dgon pa dben pa na gnas pas 'du 
[\[92b.5\]]'dzi dang mi 'dre ba 'thob pa dang /_gnod pa med pas chos sems pa'i bde ba 'thob pa dang /_bsam gtan gyi yan lag yang dag par bsgrubs pas sems las su rung ba 'thob pa dang /_thos pa yongs su tshol bas shes rab chen po 'thob pa dang /_nga rgyal med pas ye 
[\[92b.6\]]shes chen po 'thob pa dang /_don nyung zhing byed pa nyung bas chos rab tu rnam par 'byed pa 'thob pa dang /_sems can thams cad la sems mnyam pa nyid pas byams pa chen po 'thob pa dang /_sems can thams cad rab tu thar bar byed pa'i sems kyis snying rje chen po 'thob 
[\[92b.7\]]pa dang /_lus dang srog la mi lta bas dam pa'i chos yongs su 'dzin pa 'thob pa dang /_sems rab tu sbyangs pas mngon par shes pa chen po 'thob pa dang /_sangs rgyas rjes su dran pas sangs rgyas mthong ba 'thob pa dang /_tshul bzhin gyis chos la so sor rtog pas mi 
[\[93a\]]
[\[93a.1\]]skye ba'i chos la bzod pa thob pa 'thob pa dang /_yon tan thams cad yang dag par 'dzin pa'i spyod pas myur du thams cad mkhyen pa thob pa 'thob pa ste/_rgyal po chen po rab tu byung bar gtogs pa'i byang chub sems dpa' la 'thob pa chen po nyi shu po 'di dag rnyed 
[\[93a.2\]]par dka' bar mi 'gyur ro/_/rgyal po chen po de lta bas na/_khyod legs par gsungs pa'i chos 'dul ba la rab tu byung shig_/blo gros rgya mtsho de nas bcom ldan 'das des rgyal po yul shin tu rnam par dag pa rab tu 'byung ba yang dag par 'dzin du bcug pas rgyal srid thams 
[\[93a.3\]]cad spangs/_rgyal srid kyi dpal yang spangs te khyim na gnas pas yid byung bas skra dang kha spu bregs te gos ngur smrig bgos nas/_bcom ldan 'das de'i bstan pa la dad pas khyim nas khyim med par rab tu byung ngo /_/de rab tu byung bar rig nas rgyal po'i btsun mo'i 'khor 
[\[93a.4\]]kyang rab tu byung ngo /_/de dag rab tu byung bar rig nas rgyal bu gzhon nu rnams kyang rab tu byung ngo /_/de dag rab tu byung bar rig nas rgyal po'i bu mo gzhon nu ma rnams kyang rab tu byung ngo /_/de dag rab tu byung bar rig nas rgyal po'i yul na gnas pa'i srog chags bye ba khrag khrig 
[\[93a.5\]]brgya stong phrag dgu bcu rtsa dgu yang rab tu byung ngo /_/de ltar de dag rab tu byung nas dge ba'i rtsa ba'i chos tshol ba la yongs su brtson pa'i brtson 'grus brtsams te gnas so/_/blo gros rgya mtsho sems can bsod nams byas pa thams cad kyi gnas su gyur pas ji tsam du bcom ldan 'das 
[\[93a.6\]]de'i gsung rab mdzes par gyur pa la ltos/_blo gros rgya mtsho de nas rgyal po chen po yul shin tu rnam par dag pa de ltar rab tu byung nas bcom ldan 'das de bzhin gshegs pa 'od zer snang ba mtha' yas de ga la ba der song ste phyin nas bcom ldan 'das de la 'di skad ces gsol to/_/
[\[93a.7\]]bcom ldan 'das bdag gang la sgrub pa snying por bgyid par gnas shing don mchis par yul 'khor gyi bsod snyoms yongs su 'tshal bar 'gyur ba'i gdams ngag dang rjes su bstan pa bdag la stsal du gsol/_de skad ces gsol pa dang /_bcom ldan 'das 
[\[93b\]]
[\[93b.1\]]des dge slong yul shin tu rnam par dag pa la 'di skad ces bka' stsal to/_/dge slong khyod kyi ming ni yul shin tu rnam par dag pa zhes bya'o/_/khyod song la rang gi yul rnam par dag par bya ba'i phyir brtson par gyis shig_/rang gi yul la tshul bzhin gyis so sor rtogs shig_/
[\[93b.2\]]ci nas kyang yul drug po dag gi nang nas chos gang khyod la snang bar 'gyur ba de nyid yang dag pa ji lta ba bzhin du yang dag par rdzogs pa khong du chud pas byang chub mthong bar 'gyur ba de ltar so sor rtogs shig_/byang chub la ring ba'i 'du shes ma byed cig_/nye ba'i 'du shes kyang ma byed cig_/
[\[93b.3\]]blo gros rgya mtsho de nas bcom ldan 'das des dge slong yul shin tu rnam par dag pa la gdams ngag 'dis gdams pa dang gcig pu dben par rtun cing shes bzhin dang ldan la bag yod par gnas te rang gi yul la yang dag pa ji lta ba bzhin du so sor rtog go/_/de'i tshul bzhin 
[\[93b.4\]]gyis so sor rtog pa gang zhe na/_'di lta ste/_mig gi yul ni stong pa nyid kyi yul lo/_/stong pa nyid kyi yul ni sems can thams cad kyi yul lo/_/sems can thams cad kyang stong pa nyid kyi yul te sangs rgyas kyi yul lo/_/rna ba'i yul ni stong pa nyid kyi yul 
[\[93b.5\]]lo/_/stong pa nyid kyi yul ni sems can thams cad kyi yul lo/_/sems can thams cad kyang stong pa nyid kyi yul te/_sangs rgyas kyi yul lo/_/de bzhin du sna dang /_lce dang /_lus dang /_yid kyi yul ni stong pa nyid kyi yul lo/_/stong pa nyid kyi yul ni 
[\[93b.6\]]sems can thams cad kyi yul lo/_/sems can thams cad kyang stong pa nyid kyi yul te/_sangs rgyas kyi yul lo/_/mig gi yul ni mtshan ma med pa'i yul lo/_/mtshan ma med pa'i yul ni sems can thams cad kyi yul lo/_/sems can thams cad kyang mtshan 
[\[93b.7\]]ma med pa'i yul te sangs rgyas kyi yul lo/_/yid kyi bar gyi yul ni mtshan ma med pa'i yul lo/_/mtshan ma med pa'i yul ni sems can thams cad kyi yul lo/_/sems can thams cad kyang mtshan ma med pa'i yul te sangs rgyas kyi yul lo/_/de bzhin du mig gi 
[\[94a\]]
[\[94a.1\]]yul ni smon pa med pa'i yul lo/_/mngon par 'du bya ba med pa'i yul lo/_/ma skyes pa dang ma byung ba'i yul lo/_/ma byung ba'i yul ni sems can thams cad kyi yul lo/_/sems can thams cad kyang ma byung ba'i yul te sangs rgyas kyi yul lo/_/
[\[94a.2\]]de bzhin du yid kyi bar gyi yul dang sbyar ro/_/blo gros rgya mtsho de ltar dge slong yul shin tu rnam par dag pa yul la 'jug pa 'dis lus dang sems las su rung ste 'dun pa dang brtson 'grus dang sems dang /_dpyod pa'i rdzu 'phrul gyi rkang pa bsgoms pas ring po ma thogs par 
[\[94a.3\]]mngon par shes pa lnga bskyed par gyur to/_/bag yod pa'i spyod pa des kyang don dang nges par byung ba'i tshig thams cad sdud pa zhes bya ba'i gzungs rab tu thob po/_/blo gros rgya mtsho de'i tshe de'i dus na gang 'khor los sgyur ba'i rgyal srid 'byor pa spangs te bcom ldan 'das de'i 
[\[94a.4\]]bstan pa la rab tu byung nas yul shin tu rnam par dag pa zhes bya ba'i dge slong du gyur pa de gzhan zhig yin pa snyam du khyod dogs shing yid gnyis su gyur tam the tshom za na khyod kyis de ltar mi blta'o/_/de ci'i phyir zhe na/_blo gros rgya mtsho khyod nyid de'i tshe de'i dus na dge slong yul 
[\[94a.5\]]shin tu rnam par dag pa zhes bya bar gyur to/_/blo gros rgya mtsho de'i tshe de'i dus na gang dag dge slong rab tu byung ba de'i rjes su rab tu byung ba'i srog chags bye ba khrag khrig brgya stong mang por gyur pa de dag gzhan dag cig yin pa snyam du khyod sems na/_de de ltar mi blta ste/_
[\[94a.6\]]chos mnyan pa'i phyir gang dag khyod kyi phyi bzhin 'brang ba'i byang chub sems dpa' 'di dag go/_/bcom ldan 'das kyis sngon byung ba'i le'u 'di bshad pa na srog chags khri brgyad stong gis bla na med pa yang dag par rdzogs pa'i byang chub tu sems bskyed do/_/byang chub sems dpa' 
[\[94a.7\]]brgyad stong gis mi skye ba'i chos la bzod pa thob par gyur to/_/sngon byung ba'i le'u zhes bya ste bcu pa'o//_//de nas bcom ldan 'das kyis byang chub sems dpa' blo gros rgya mtsho la bka' stsal pa/_blo gros rgya mtsho de lta bas na bla na med pa yang dag par rdzogs pa'i 
[\[94b\]]
[\[94b.1\]]byang chub myur du mngon par rdzogs par 'tshang rgya bar 'dod pa'i byang chub sems dpa' sems dpa' chen pos skyes bu dam pa khyod kyi rjes su bslab par bya ste/_byang chub sems dpas tshig tu byas shing tshig lhur blang bar mi bya'i byang chub sems dpas ji skad smras pa de bzhin du 
[\[94b.2\]]bya'o/_/ji ltar na byang chub sems dpa' ji skad smras pa de bzhin du byed pa yin zhe na/_blo gros rgya mtsho sangs rgyas su 'gyur bar bya'o zhes bya ba'i tshig 'di ni brjod par sla'i/_dge ba byang chub kyi phyogs kyi chos rnams bsgrub pa ni dka'o snyam pa'o/_/blo gros rgya mtsho 
[\[94b.3\]]byang chub sems dpa' gang la las chos kyi sbyin pas sems can thams cad mgron du gnyer te/_kho bos sems can khyed chos kyi sbyin pas tshim par bya'o zhes byas la mang du thos pa dang /_de las gzhan pa dge ba byang chub kyi phyogs kyi chos rnams la yang brtson par mi 
[\[94b.4\]]byed na de sems can de dag la slu ba yin te/_de ji skad smras pa de bzhin byed pa ma yin no/_/blo gros rgya mtsho gang gi tshe byang chub kyi phyogs kyi chos kyi sbyin pas sems can thams cad mgron du gnyer te kho bos sems can khyod chos kyi sbyin pas tshim par bya'o zhes byas la 
[\[94b.5\]]mang du thos pa dang /_de las gzhan pa dge ba byang chub kyi phyogs kyi chos rnams la yang brtson par byed pa 'di ni byang chub sems dpas ji skad smras pa de bzhin byed pa yin no/_/blo gros rgya mtsho 'di lta ste dper na/_rgyal po'am rgyal po'i blon pos grong khyer gyi skye bo thams 
[\[94b.6\]]cad la sang zan sbyin no zhes mgron du bos la yal bar bor te/_bza' ba dang btung ba ma sbyar na des skye bo'i tshogs de thams cad bslus pa yin te/_de dag kyang bza' ba dang /_btung ba'i zas ma thob pas 'phya zhing slar 'ong ba de bzhin du/_blo gros rgya mtsho byang 
[\[94b.7\]]chub sems dpas ma rgal ba bsgral ba dang /_ma grol ba dgrol ba dang /_dbugs ma phyin pa dbugs dbyung ba dang /_yongs su mya ngan las ma 'das pa yongs su mya ngan las bzla ba'i phyir sems can thams cad dbugs phyung la mang du thos pa dang /_de las gzhan 
[\[95a\]]
[\[95a.1\]]pa'i dge ba byang chub kyi phyogs kyi chos rnams la yang brtson par mi byed na/_byang chub sems dpa' de ni ji skad smras pa de bzhin byed pa ma yin te/_lha dang bcas pa'i 'jig rten la slu ba yin no/_/de lta bu de sngon sangs rgyas mthong ba'i lha rnams kyis mthong 
[\[95a.2\]]na 'phya zhing gzhogs 'phyas byed la rnam par smod de/_gang dag mchod sbyin bya bar dam bcas pa nyams 'og tu chud par byed pa'i mchod sbyin gyi bdag po byed pa de dag ni dkon no/_/de bas kyang gang dag mchod sbyin chen po de brtsams nas bla na med pa'i theg pa chen po la yongs 
[\[95a.3\]]su skyo bar mi 'gyur ba dag ni ches dkon no/_/blo gros rgya mtsho byang chub sems dpas gang gis lha dang mi dang lha ma yin du bcas pa'i 'jig rten la slu bar 'gyur ba'i tshig brjod par mi bya'o/_/blo gros rgya mtsho gzhan yang la la zhig gis byang chub sems dpa' gang la chos kyi 
[\[95a.4\]]don bya bar gsol ba btab la/_de la byang chub sems dpa' kho bos khyed kyi chos kyi don 'di yongs su thob par bya'o zhes tshig smras par gyur na/_byang chub sems dpas de la lus ni yongs su gtang bar bya'i sems can slu bar ni mi bya'o/_/blo gros rgya mtsho khyod kyis rnam 
[\[95a.5\]]grangs 'dis kyang 'di ltar rig par bya'o/_/blo gros rgya mtsho sngon byung ba'i 'das pa'i dus na bskal pa grangs med pa'i yang ches grangs med dpag tu med par gyur pa de'i tshe de'i dus na/_seng ge'i rgyal po dar dkar lta bu'i ral pa can yan lag ma smad pa zhes bya ba sems can thams 
[\[95a.6\]]cad la byams pa'i rjes su zhugs pa rtsa ba dang lo ma dang me tog dang 'bras bu la mos pa zhig ri'i phug bgrod dka' ba zhig na gnas so/_/ri phug bgrod dka' ba de na spre'u pho mo gnyis shig kyang gnas so/_/de nas dus gzhan zhig na spre'u mo de la bu 'brangs nas de las phru gu 
[\[95a.7\]]gnyis byung ngo /_/de nas spre'u de dang spre'u mo des phru gu de gnyis [{]ri dgas [,]ri dwags [}]kyi rgyal po seng ge la btams te spyod yul du dong ngo /_/de nas bya rgod kyi rgyal po spu gri ba zhes bya ba steng gi bar snang las babs te spre'u'i phru gu de gnyis blangs nas steng gi bar snang la gnas par gyur pa 
[\[95b\]]
[\[95b.1\]]dang /[ {]ri dgas [,]ri dwags [}]kyi rgyal po seng ges bya rgod kyi rgyal po spu gri bas spre'u'i phru gu de gnyis khyer ba mthong ngo /_/mthong nas kyang tshigs su bcad de smras pa/_bya rgod rgyal po khyod la bdag gsol ba/_/bdag gi spre'u'i phru gu de gnyis khyed kyis thong /_/bdag ni de dag 'jigs 
[\[95b.2\]]med bya phyir gnas/_/skyabs su dong ba ma gsad khyed kyis thong /_/de nas bya rgod kyi rgyal pos [{]ri dgas [,]ri dwags [}]kyi rgyal po seng ge de la tshigs su bcad de smras pa/[ {]ri dgas [,]ri dwags [}]rgyal po gal te khyod ni bdag 'dor na/_/de ltar na ni 'di gnyis mi gsad gtang bar bya/_/kho bos 
[\[95b.3\]]'di gnyis zos nas kho bo mkha' la gnas/_/khyod ni khros par gyur kyang bdag la ci byar yod/_/[{]ri dgas [,]ri dwags [}]kyi rgyal pos yang smras pa/_bdag ni btang gis yongs su bza' bar gyis/_/bdag gi spre'u'i phru gu gnyis ni btang bar gsol/_/byang chub zhugs pa dam 
[\[95b.4\]]bcas srung bar byed/_/mkhas pa dag ni [{]brdzun [,]rdzun [}]du smra ba med/_/bdag [{]brdzun [,]rdzun [}]'gyur du 'ong ste lhag bsam pas/_/de nas drang srong chen po lus 'dor te/_/de nas lhag pa'i bsam pas dgar gyur nas/_/sems can rnams kyi ched du lus gtong ngo /_/de nas bya rgod 
[\[95b.5\]]kyi rgyal po des rmad du byung ba de mthong nas nam mkha' la gnas te ched du brjod de ched du brjod pa/_gang dag gzhan phyir rang gi lus 'dor ba/_/de dag 'tsho ba'i 'jig rten 'dir bder 'tsho/_/kho bos spre'u'i phru gu 'di gnyis gtang bar bya/_/khyod kyang 'tsho zhing ring du 
[\[95b.6\]]chos spyod cig_/blo gros rgya mtsho de'i tshe de'i dus na [{]ri dgas [,]ri dwags [}]kyi rgyal po seng ger gyur pa de gzhan zhig yin pa snyam du khyod sems na de ltar mi blta'o/_/de ci'i phyir zhe na/_blo gros rgya mtsho nga nyid de'i tshe de'i dus na [{]ri dgas [,]ri dwags [}]kyi rgyal po seng ger gyur to/_/'od srung chen 
[\[95b.7\]]po ni spre'ur gyur to/_/ser skya bzang mo ni spre'u mor gyur to/_/sgra gcan zin dang kun dga' bo ni spre'u phrug tu gyur to/_/dge slong phreng ba bzang po ni de'i tshe de'i dus na bya rgod kyi rgyal po spu gri ba zhes bya bar gyur to/_/blo gros rgya mtsho de ltar na byang chub sems dpa' rnams kyis 
[\[96a\]]
[\[96a.1\]]lus ni yongs su gtang bar bya'i skyabs su dong ba rnams ni yongs su gtang bar mi bya ste ji skad smras pa de bzhin du bsgrub par bya'o/_/de la ji skad smras pa de bzhin byed pa gang zhe na/_blo gros rgya mtsho byang chub sems dpa' sbyin pa smra ba ni ji skad smra ba ste/_
[\[96a.2\]]gang gi tshe bdog pa thams cad yongs su gtong bar snang ba 'di ni de'i de bzhin byed pa'o/_/de ltar na ji skad smras pa de bzhin byed pa yin no/_/byang chub sems dpa' tshul khrims smra ba ni ji skad smra ba ste/_gang gi tshe tshul khrims dang bslab pa dang sbyangs pa'i yon tan 
[\[96a.3\]]thams cad yang dag par 'dzin cing spyod par kun tu snang ba 'di ni de'i de bzhin byed pa'o/_/byang chub sems dpa' bzod pa smra ba ni ji skad smra ba ste/_gang gi tshe gnod sems dang tha ba dang zhe sdang spong bar snang ba 'di ni de'i de bzhin byed pa'o/_/byang chub sems dpa' brtson 
[\[96a.4\]]'grus smra ba ni ji skad smra ba ste/_gang gi tshe dge ba'i chos thams cad yongs su tshol ba la brtson 'grus snang ba 'di ni de'i de bzhin byed pa'o/_/byang chub sems dpa' bsam gtan smra ba ni ji skad smra ba ste/_gang gi tshe bsam gtan dang rnam par thar pa dang ting nge 'dzin 
[\[96a.5\]]dang snyoms par 'jug pa rnams la snang ba 'di ni de'i de bzhin byed pa'o/_/de bzhin du byang chub sems dpa' shes rab smra ba ni ji skad smra ba ste/_gang gi tshe tshig rab tu dbye ba'i spobs pa rnam par nges pa'i ye shes la mkhas par snang ba nyid ni de'i de bzhin byed pa'o/_/
[\[96a.6\]]de bzhin du mi dge ba'i chos thams cad kyi bar dag spong bar smra ba dang /_dge ba'i chos thams cad yongs su rdzogs par bya ba smra ba ni byang chub sems dpa' ji skad smra ba ste/_gang gi tshe mi dge ba'i chos thams cad spong ba dang dge ba'i chos thams cad yongs su tshol ba la 
[\[96a.7\]]brtson par snang ba 'di ni de'i de bzhin byed pa'o/_/gzhan yang bsam pa ni ji skad smra ba'o/_/g.yo med cing sgyu med pa ni de bzhin byed pa'o/_/sbyor ba ni ji skad smra ba'o/_/sbyor ba nyams 'og tu chud par byed pa ni de bzhin byed pa'o/_/rtsom pa ni ji skad smra ba'o/_/rtsom pa 
[\[96b\]]
[\[96b.1\]]la zhum pa med pa ni de bzhin byed pa'o/_/lhag pa'i bsam pa ni ji skad smra ba'o/_/de la ma chags par khyad par du 'gro ba ni de bzhin byed pa'o/_/dam bcas pa ni ji skad smra ba'o/_/dam bcas pa nyams 'og tu chud par byed pa ni de bzhin byed pa'o/_/thos pa kun tu 
[\[96b.2\]]'dzin pa ni ji skad smra ba'o/_/thos pa sgrub pa ni de bzhin byed pa'o/_/tshig gis yang dag par blangs pa ni ji skad smra ba'o/_/lus dang sems zhum pa med pa ni de bzhin byed pa'o/_/nga rgyal med pa ni ji skad smra ba'o/_/ye shes yongs su rdzogs par byed pa ni de bzhin byed 
[\[96b.3\]]pa'o/_/bslab pa yang dag par blangs pa ni ji skad smra ba'o/_/bslab pa ma nyams pa ni de bzhin byed pa'o/_/sems dang po bskyed pa ni ji skad smra ba'o/_/byang chub sems dpa'i spyod pa sgrub pa ni de bzhin byed pa'o/_/mi skye ba'i chos la bzod pa ni ji skad smra ba'o/_/
[\[96b.4\]]phyir mi ldog pa'i sa ni de bzhin byed pa'o/_/skye ba gcig gis thogs pa ni ji skad smra ba'o/_/byang chub kyi snying por 'dug pa ni de bzhin byed pa'o/_/yang dag par blangs pa brtan pa ni ji skad smra ba'o/_/thams cad mkhyen pa nyid mngon par rdzogs par byang chub pa ni 
[\[96b.5\]]de bzhin byed pa'o/_/chos kyi 'khor lo rab tu bskor ba ni ji skad smra ba'o/_/dkon mchog gsum gyi rigs mi 'chad par byed pa ni de bzhin byed pa'o/_/blo gros rgya mtsho byang chub sems dpa' sems dpa' chen po de lta bu ni ji skad smras pa de bzhin byed pa yin no/_/
[\[96b.6\]]bcom ldan 'das kyis ji skad smras pa de bzhin byed pa bstan pa 'di bshad pa na/_byang chub sems dpa' lnga stong gis mi skye ba'i chos la bzod pa rab tu thob par gyur to/_/de nas bcom ldan 'das la byang chub sems dpa' sems dpa' chen po pad ma bkod pas 'di 
[\[96b.7\]]skad ces gsol to/_/bcom ldan 'das ji tsam du de bzhin gshegs pas ji skad smras pa de bzhin bgyid pas sangs rgyas kyi chos 'di thams cad bstan pa ni ngo mtshar to/_/bcom ldan 'das 'di la 'di lta ste/_de bzhin gshegs pa'i gsung bsgrub pa 'di yang 
[\[97a\]]
[\[97a.1\]]ji skad smras pa de bzhin bgyid pa lags so/_/bcom ldan 'das kyis bka' stsal pa/_rigs kyi bu khyod bsgrub pa shes sam/_gsol pa/_bcom ldan 'das 'tshal to/_/bcom ldan 'das kyis bka' stsal pa/_rigs kyi bu khyod 
[\[97a.2\]]bsgrub pa las rtsoms la spobs par gyis shig_/gsol pa/_bcom ldan 'das bsgrub pa zhes bgyi ba ni gang /_chos thams cad mnyam pa nyid kyis mnyam pa nyid du 'tshal nas yang dag pa nyid kyi nges par gyur pa la 'jug pa shes pa la mkhas kyang mngon sum 
[\[97a.3\]]du yang mi bgyid pa 'di ni byang chub sems dpa'i bsgrub pa yang dag pa'o/_/bcom ldan 'das la byang chub sems dpa' ri dbang rgyal pos 'di skad ces gsol to/_/bcom ldan 'das bdag kyang bsgrub pa las brtsams te spobs lags so/_/bcom ldan 
[\[97a.4\]]'das kyis bka' stsal pa/_rigs kyi bu khyod spobs par gyis shig_/gsol pa/_bcom ldan 'das sgrub pa ni bsgrub pa ma mchis pa'o/_/de ci'i slad du zhe na/_bcom ldan 'das byang chub sems dpa' gang gis chos thams cad ma dmigs 
[\[97a.5\]]te/_gang bsgrub pa dang /_gang la sgrub pa'i chos de yang dag par rjes su mi mthong ba 'di ni de'i sgrub pa yang dag pa lags so/_/byang chub sems dpa' yon tan gyi rgyal po snang bas gsol pa/_bcom ldan 'das gang la sems kyi rjes su 'brang ba'i rnam par 
[\[97a.6\]]shes pa 'jug pa de la sgrub pa ga la mchis/_bcom ldan 'das byang chub sems dpa' gang chos thams cad la rnam par shes pa mi gnas pa de chos gang la yang mi gnas pa lags so/_/gang chos thams cad la yang mi gnas pa de nyid de'i sgrub pa yang dag pa 
[\[97a.7\]]lags so/_/byang chub sems dpa' lhun po'i sgron me'i rgyal pos gsol pa/_bcom ldan 'das lta ba ma mchis pa ni sgrub pa lags te/_lta ba dang bcas pa la sgrub pa ma mchis so/_/bcom ldan 'das byang chub sems dpa' gang chos thams cad gdeg 
[\[97b\]]
[\[97b.1\]]pa ma mchis pa dang /_gzhag pa ma mchis pas chos gang la'ang mi lta ba 'di ni de'i sgrub pa yang dag pa lags so/_/byang chub sems dpa' nyi ma'i snying pos gsol pa/_bcom ldan 'das gnas pa ni g.yo ba lags te/_mi gnas pa la g.yo ba ma 
[\[97b.2\]]mchis so/_/bcom ldan 'das byang chub sems dpa' gang gnas par mi bgyid pa de ni mi g.yo'o/_/gang mi g.yo ba de chos thams cad kyis mi 'khrugs te/_'di ni de'i sgrub pa yang dag pa lags so/_/byang chub sems dpa' dpa' bos gsol pa/_bcom 
[\[97b.3\]]ldan 'das 'jig rten ni sems kyis spyod do/_/bcom ldan 'das 'jig rten ni sems kyis rgyug go/_/rjes su rgyug go/_/bcom ldan 'das byang chub sems dpa' gang sems thams cad sems ma mchis par gyur pa de ni mi sems mi rtog ste/_'di ni de'i 
[\[97b.4\]]sgrub pa yang dag pa lags so/_/byang chub sems dpa' mthong dgas gsol pa/_bcom ldan 'das tshor ba thams cad ni de bzhin gshegs pas sdug bsngal du gsungs te/_bcom ldan 'das byang chub sems dpa' gang tshor ba thams cad kyi rgyun bkum 
[\[97b.5\]]nas tshor ba ma mchis shing len pa ma mchis kyang tshor ba 'gog pa la yang rig par mi bgyid la snying rje chen pos sems can thams cad kyang yongs su mi gtong ba 'di ni de'i sgrub pa yang dag pa lags so/_/byang chub sems dpa' glang chen spos kyi bal glang gis 
[\[97b.6\]]gsol pa/_bcom ldan 'das byis pa so so'i skye bo dag ni phung po lnga la lta bas glags par gyur pas khur gyis non pa lags/_bcom ldan 'das byang chub sems dpa' gang phung po lnga yongs su 'tshal ba dang ldan te khur myur du 'dor ba de byis pa so so'i skye bo 
[\[97b.7\]]phung po lnga la lta bas glags par gyur pas khur gyis non pa rnams kyi khur spang ba'i phyir chos ston kyang chos thams cad ma skyes shing mngon par grub pa ma mchis pas chos gang la yang yang dag pa'i 'du shes su mi 'gyur ba 'di ni de'i sgrub pa yang dag pa lags so/_/
[\[98a\]]
[\[98a.1\]]byang chub sems dpa' 'gro ba 'dzin gyis gsol pa/_bcom ldan 'das yang dag par sbyor ba'i sgrub pa lags kyi ya nga ba'i sbyor ba'i ma lags te/_bcom ldan 'das byang chub sems dpas yang dag pa'i sbyor ba la brtson par bgyi'o/_/de 
[\[98a.2\]]la yang dag pa'i sbyor ba gang zhe na/_'di lta ste/_nam mkha' dang mnyam pa nyid pas gang chos thams cad mnyam pa nyid du 'tshal ba 'di ni de'i sgrub pa yang dag pa lags so/_/byang chub sems dpa' blo gros brtan pas gsol pa/_bcom ldan 'das byang 
[\[98a.3\]]chub sems dpa' gang thabs dang shes rab kyi ye shes kyis ma skyes pa las kyang skye/_ma byung ba las kyang 'byung yang skye ba dang 'jig pa dang gnas pa la mi gnas pa 'di ni de'i sgrub pa yang dag pa lags so/_/byang chub sems dpa' dpal brtsegs rgyal 
[\[98a.4\]]pos gsol pa/_bcom ldan 'das byang chub sems dpa' gang sems can thams cad rang bzhin gyis yongs su mya ngan las 'das par yang mthong la snying rje chen po'i go cha de yang mi 'dor zhing rtsol ba yang don mchis par mthong ba 'di ni de'i sgrub pa yang dag pa 
[\[98a.5\]]lags so/_/byang chub sems dpa' 'od zer thogs pa med pas gsol pa/_bcom ldan 'das rgyu ba'i gnas ji tsam pa de tsam du bdud kyi las so/_/ci tsam du bdud kyi las lags pa de tsam du sgrub pa ma mchis te/_bcom ldan 'das rgyu ba ma mchis 
[\[98a.6\]]pa'i gnas la gnas pa la ni bdud kyis glags mi rnyed de/_bdud kyi lam las shin tu 'das pa'i byang chub sems dpa' ni sgrub pa yang dag pa la gnas pa zhes bgyi'o/_/byang chub sems dpa' brtson 'grus 'bar gyis gsol pa/_bcom ldan 'das 
[\[98a.7\]]gang dag chos 'ga' zhig yongs su 'grub par 'tshal ba de dag gi 'bad pa don ma mchis pa lags so/_/bcom ldan 'das chos thams cad yongs su grub pa ma mchis par yang 'dir 'tshal la 'tshal ba gang lags pas kyang rlom sems su mi bgyid pa 'di ni 
[\[98b\]]
[\[98b.1\]]de'i sgrub pa yang dag pa lags so/_/byang chub sems dpa' ngan spong gis gsol pa/_bcom ldan 'das gang dag 'gyur ba dang rnam par rtog pa la spyod pa de dag la sgrub pa ga la mchis/_bcom ldan 'das 'gyur ba ma mchis pa dang rtog pa ma mchis 
[\[98b.2\]]pa ni sgrub pa ste/_gang 'gyur ba ma mchis pa dang rnam par rtog pa ma mchis pa ni sems can gyi sems kyi rang bzhin lags so/_/sems kyi rang bzhin yongs su 'tshal ba dang ldan pa ni sgrub pa yang dag pa la gnas pa zhes bgyi'o/_/byang chub sems 
[\[98b.3\]]dpa' bsam pa legs par sems kyis gsol pa/_bcom ldan 'das byang chub sems dpas ni sems can thams cad kyi sems kyi rjes su 'jug par bgyi ste/_gang 'dir sems can thams cad kyi sems rnams kyang sems ma 
[\[98b.4\]]lags par sems 'tshal ba la 'jug pa 'di ni de'i sgrub pa yang dag pa lags so/_/byang chub sems dpa' zhi ba'i blo gros kyis gsol pa/_bcom ldan 'das nye bar zhi ba ni sgrub pa lags te/_ma zhi ba la ni sgrub pa ma mchis so/_/bcom ldan 'das 
[\[98b.5\]]byang chub sems dpa' gang sems kyi dmigs pa thams cad las zhi ba dang rab tu zhi ba dang /_nye bar zhi ba de rtog pa dang spong bar mi bgyid de rtog pa dang spong ba dang bral ba mnyam pa nyid du rtogs pa 'di ni de'i sgrub pa yang dag pa lags so/_/byang chub sems 
[\[98b.6\]]dpa' ded dpon bzang pos gsol pa/_bcom ldan 'das byang chub sems dpa' dge ba'i rtsa bas brtan pa ni sgrub pa thob par bgyid pa lags te/_dge ba'i rtsa bas ma brtan pa ni ma lags so/_/bcom ldan 'das byang chub sems dpa' gang bsod 
[\[98b.7\]]nams kyi tshogs kyis kyang brtan ye shes kyi tshogs kyis kyang brtan te/_bsod nams mnyam pa nyid bas ye shes mnyam pa nyid ye shes mnyam pa nyid pas bsod nams mnyam pa nyid/_bsod nams dang ye shes mnyam pa nyid pas byang chub mnyam pa nyid/_
[\[99a\]]
[\[99a.1\]]byang chub mnyam pa nyid pas chos thams cad mnyam pa nyid du khong du chud pa 'di ni de'i sgrub pa yang dag pa lags so/_/byang chub sems dpa' dus dpog rgyal pos gsol pa/_bcom ldan 'das chos thams cad dbyer ma mchis pa ni sgrub pa 
[\[99a.2\]]lags te/_bcom ldan 'das byang chub sems dpa' gang chos thams cad chos kyi dbyings su yang dag par 'du bar 'tshal nas chos gang yang 'byed par yang mi bgyid/_sbyor bar yang mi bgyid pa 'di ni de'i sgrub pa yang dag pa lags so/_/byang chub sems 
[\[99a.3\]]dpa' don legs sems kyis gsol pa/_bcom ldan 'das don la rton pa lags kyi tshig 'bru la ma lags te/_bcom ldan 'das byang chub sems dpa' gang don gyi rjes su zhugs pa'i blos chos kyi phung po brgyad khri bzhi stong kun tu 'dzin pa dang ston par 
[\[99a.4\]]bgyid kyang yang dag pa'i don brjod du ma mchis pa de las kyang mi g.yo ba 'di ni de'i sgrub pa yang dag pa lags so/_/byang chub sems dpa' blo gros rnam par dag pas gsol pa/_bcom ldan 'das lhag pa'i bsam pa ni sgrub pa lags te/_bcom ldan 
[\[99a.5\]]'das byang chub sems dpa' gang lhag pa'i bsam pa la zhugs pa de ni skad dang tshig dang brjod pa lhur len pa ma lags kyi de ni yang dag pa'i sgrub pa tshol ba lags te/_ji ltar 'gro ba dang 'ong ba yang dag par rjes su mi mthong ba de ltar tshol ba 'di ni de'i sgrub pa yang 
[\[99a.6\]]dag pa lags so/_/byang chub sems dpa' shin tu dri med sems pas gsol pa/_bcom ldan 'das 'di lta ste dper na/_gos dri ma can bkru bar bgyi'i dri ma ma mchis pa ni ma lags so/_/bcom ldan 'das de bzhin du sems yongs su ma dag pa ni yang 
[\[99a.7\]]dag pa ji lta ba bzhin du so sor rtog pas yongs su sbyang bar bgyi'o/_/bcom ldan 'das byang chub sems dpa' gang gi sems dang yid la nyon mongs pa dang /_nye ba'i nyon mongs pa thams cad mi 'jug pa de dag pa'o/_/dag pa gang lags pa de sgrub pa yang dag pa la 
[\[99b\]]
[\[99b.1\]]gnas pa zhes bgyi'o/_/byang chub sems dpa' blo gros rgya mtshos gsol pa/_bcom ldan 'das byang chub sems dpa' dge ba'i bshes gnyen gyis yongs su zin pa 'di ni tshegs chung ngus sgrub pa yang dag pa 'phags pa thob par 'gyur ro/_/de ci'i slad du zhe na/_
[\[99b.2\]]bcom ldan 'das byang chub sems dpa' gang dag la gnas shing bdud kyi lcags kyu las mi 'da' ba de dag thams cad ni sdig pa'i grogs pos yongs su zin pa lags so/_/gang dag bdud kyi lcags kyu las shin tu 'da' ba de dag thams cad ni dge ba'i bshes 
[\[99b.3\]]gnyen gyis yongs su zin pa lags so/_/bcom ldan 'das de lta bas na byang chub sems dpa' bdud kyi lcags kyu las shin tu 'da' bar 'tshal bas dge ba'i bshes gnyen rnams la bsnyen par bgyi/_/bsten par bgyi/_bsnyen bkur bgyi'o/_/dge ba'i 
[\[99b.4\]]bshes gnyen gyis yongs su zin pa'i byang chub sems dpa' ni tshegs chung ngus sgrub pa yang dag par 'phags pa thob par 'gyur ro/_/de nas bcom ldan 'das kyis byang chub sems dpa' blo gros rgya mtsho la 'di skad ces bka' stsal to/_/blo gros rgya mtsho khyod kyis 
[\[99b.5\]]bdud kyi lcags kyu rnams shes sam/_gsol pa/_bcom ldan 'das bdag gis bdud kyi lcags kyu rnams 'tshal to/_/bcom ldan 'das kyis bka' stsal pa/_blo gros rgya mtsho gang thos pas byang chub sems dpa' rnams shin tu 'da' bar 'gyur zhing bdud dang 
[\[99b.6\]]phyir rgol ba choms te myur du bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur bar khyod bdud kyi lcags kyu bstan pa la rtsom ste spobs par gyis shig_/blo gros rgya mtshos gsol pa/_bcom ldan 'das 'di lta ste/_sangs 
[\[99b.7\]]rgyas kyi mthus bdag gis bdud kyi lcags kyu bshad par bgyi'o/_/bdud kyi lcags kyu rnams gang zhe na/_bcom ldan 'das bdud kyi lcags kyu ni bcu gnyis po 'di dag ste/_bcu gnyis gang zhe na/_bcom ldan 'das 'di la byang chub sems dpa' sbyin pa'i pha rol 
[\[100a\]]
[\[100a.1\]]tu phyin pa la spyod pa ni mi phangs pa'i dngos po yongs su btang ba'i sems 'jug gi phangs pa'i dngos po yongs su btang ba'i sems mi 'jug pa dang /_sems can gang dag de la dga' bar gyur pa de dag la ni sbyin par bgyid sems can gang dag dga' bar ma 
[\[100a.2\]]gyur pa de dag la ni sbyin par mi bgyid cing des dngos po tha dad du bgyid sems can tha dad du bgyid na/_bcom ldan 'das 'di ni byang chub sems dpa'i sbyin pa dang rab tu ldan pa'i bdud kyi lcags kyu ste dang po'o/_/bcom ldan 'das gzhan yang byang chub sems dpa' tshul 
[\[100a.3\]]khrims dang ldan zhing dge ba'i chos can du gyur te/_so sor thar pa'i sdom pas bsdams/_cho ga dang spyod yul phun sum tshogs/_kha na ma tho ba phra rags la yang 'jigs par lta/_'tsho ba yongs su dag_/bslab pa'i gnas yang dag par blangs pa rnams la 
[\[100a.4\]]slob ste/_de tshul khrims dang ldan pa'i dge slong dang bram ze la bsnyen cing sten la bsnyen bkur bgyid de tshul khrims 'chal pa'i sems can rnams la khro ba dang sdang ba dang zhe 'gras par bgyid cing tshul khrims de nyid kyis bdag la stod de gzhan la smod na/_bcom ldan 'das 
[\[100a.5\]]'di ni byang chub sems dpa'i tshul khrims dang rab tu ldan pa'i bdud kyi lcags kyu ste gnyis pa'o/_/bcom ldan 'das gzhan yang byang chub sems dpa' bzod pa sgrub ste/_lus kyis kyang bzod ngag gis kyang bzod na/_sems kyis gnod pa bgyid de/_de sems can 
[\[100a.6\]]stobs dang ldan pa rnams la ni bzod/_sems can nyam chung ba rnams la ni mi bzod pa sems can stobs dang ldan pa rnams la ni bzod pa'i stobs nye bar ston/_sems can nyam chung ba rnams la ni gnod sems kyi sems kyi stobs nye bar ston te/_de re zhig 
[\[100a.7\]]ni bzod re zhig ni mi bzod/_kha cig la ni bzod/_kha cig la ni mi bzod la de gang gi tshe bzod pa de'i tshe bzod pas rgyags te rlom sems su bgyid/_gang gi tshe mi bzod pa de'i tshe ni myur du so sor mi 'chags na/_bcom ldan 'das 'di ni byang chub sems dpa' 
[\[100b\]]
[\[100b.1\]]bzod pa dang rab tu ldan pa'i bdud kyi lcags kyu ste gsum pa'o/_/bcom ldan 'das gzhan yang byang chub sems dpa' brtson 'grus brtsams par gyur la/_de brtson 'grus brtsams par gnas kyang nyan thos dang rang sangs rgyas kyi theg pa la sems can rnams yongs su 
[\[100b.2\]]smin par bgyid kyi theg pa chen po la sems can yongs su smin par mi bgyid/_nyan thos dang rang sangs rgyas kyi gtam rgyun du ston gyi theg pa chen po'i gtam 'chab par bgyid/_'jig rten pa'i bgyi ba la zhal ta bgyid par brtson gyi 'jig rten las 'das pa'i chos 
[\[100b.3\]]yongs su mi tshol/_de bzhin gshegs pa la mchod pas dga' ba thob ste/_'di lta ste/_me tog dang /_spos dang /_phreng ba dang /_bdug pa dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan rnams kyis de 
[\[100b.4\]]bzhin gshegs pa rnams la mchod par bgyid de de la gzhol/_de la 'bab/_de la bab par gyur kyang thos pa yongs su btsal ba dang /_thos pa bstan pa dang /_thos pa la so sor brtag pa dang /_thos pa sgrub par brtson 'grus mi rtsom na bcom ldan 'das 'di ni 
[\[100b.5\]]byang chub sems dpa'i brtson 'grus dang rab tu ldan pa'i bdud kyi lcags kyu ste bzhi pa'o/_/bcom ldan 'das gzhan yang byang chub sems dpa' bsam gtan bzhi skyed/_gzugs ma mchis pa'i snyoms par 'jug pa bzhi skyed cing sgrub ste/_de dag la rgyun du mang 
[\[100b.6\]]du gnas par gyur la/_de zhi ba'i snyoms par 'jug pa de dag la gnas shing /_sems can yongs su smin par bgyid pa la smod/_chos bstan pa la smod/_sems can dang 'dre ba la smod/_bsod nams kyi 'du byed rnams la smod cing mi g.yo ba'i 'du byed kyi ro 
[\[100b.7\]]myong bar bgyid cing /_gcig pur dga' bas dga' ba thob ste/_'bad pa chung ngur gnas par gyur nas/_bsam gtan las ldog par yongs su mi tshol gyi/_'dod pa'i khams dang /_gzugs kyi khams la gsad par 'du shes shing gzugs ma mchis pa'i khams 
[\[101a\]]
[\[101a.1\]]kyi ro myong bar bgyid la/_de lus dman pas gzugs ma mchis pa'i khams rnams su skye bar bgyid cing lha tshe ring po rnams dang skal ba mnyam par skye ste/_de der skye nas kyang gang sangs rgyas mang po dang /_sangs rgyas brgya phrag mang po dang /_
[\[101a.2\]]sangs rgyas stong phrag mang po mnyes par mi bgyid pa de'i gnas mchis so/_/sangs rgyas mthong ba dang /_chos mnyan pa dang /_dge 'dun la bsnyen bkur bgyid pa dang bral bar 'gyur/_sems can yongs su smin par bgyid pa dang /_dam pa'i chos yongs 
[\[101a.3\]]su gzung ba dang /_bsod nams kyi tshogs sogs pa dang bral bar 'gyur/_de'i dbang po rnams blun zhing rtul ba'i rang bzhin can du 'gyur/_de nas shi 'phos nas gang dang gang du skyes pa de dang der yang rtul ba'i rgyud can du 'gyur zhing rmugs pa dang gnyid che bar 'gyur 
[\[101a.4\]]ba 'di ni/_bcom ldan 'das byang chub sems dpa'i bsam gtan dang rab tu ldan pa'i bdud kyi lcags kyu ste lnga pa'o/_/bcom ldan 'das gzhan yang byang chub sems dpa' shes rab dang ldan par gyur te rkyen shin tu mthong ba'i slad du rgyu yongs su shes pa dang ldan par 
[\[101a.5\]]gyur/_rgyu ma mchis pa dang rgyu dang bral ba dang /_mngon par 'du bgyi ba ma mchis par gyur te/_bsod nams kyi 'du byed rnams la smod thabs dang bral sbyin pa'i pha rol tu phyin pa la brtson par mi bgyid/_tshul khrims dang /_bzod pa dang /_brtson 'grus 
[\[101a.6\]]dang /_bsam gtan gyi pha rol tu phyin pa rnams la brtson par mi bgyid la de 'di snyam du sems te/_shes rab kyi pha rol tu phyin pa ni mchog shes rab kyi pha rol tu phyin pa ni khyad par du 'phags pa ste/_de las gzhan pa'i pha rol tu phyin pa rnams ni dman pa'o snyam na de'i 
[\[101a.7\]]dbang po yongs su ma smin pa btang snyoms su ltung ba ste/_bsdu ba'i dngos po bzhis sems can rnams mi sdud cing spros pa ma mchis pa/_mngon par 'du bgyi ba ma mchis pa de nyid kyi ro myong bar bgyid pa 'di ni bcom ldan 'das byang chub sems dpa'i shes rab dang rab tu ldan pa'i 
[\[101b\]]
[\[101b.1\]]bdud kyi lcags kyu ste drug pa'o/_/bcom ldan 'das gzhan yang byang chub sems dpa' dgon pa par gyur te/_bas mtha'i gnas mal la mngon par dga' zhing 'dod pa chung la chog shes te/_rab tu dben cing khyim pa dang rab tu byung ba rnams dang mi 'dre ste/_de don 
[\[101b.2\]]nyung ba dang bgyi ba nyung bas bde bar gnas te g.yo ba ma mchis kyang mang du thos pa yongs su btsal ba dang /_sems can yongs su smin par bgyi ba dang /_chos mnyan pa la brtson par mi gnas/_chos kyi 'bel ba'i bka' mchid dang don rnam par nges pa'i bka' mchid 
[\[101b.3\]]bgyi ba la rgyun dgum par sems te/_yongs su 'dri ba'i rang bzhin can ma lags/_dge ba'i ci zhes tshol ba la mi brtson/_de dgon pa la gnas pa dang gcig pur dga' bas nyon mongs pa rnams kun tu mi rgyu ba ste/_de kun nas ldang ba gnon pa tsam gyis dga' ba 
[\[101b.4\]]thob cing bag la nyal yang dag par gzhom pa'i slad du lam sgom par mi bgyid/_de de na bdag gi don dang gzhan gyi don gyi slad du brtson par mi 'gyur ba 'di dag ni/_bcom ldan 'das byang chub sems dpa'i dgon pa la gnas pa dang rab tu ldan pa'i bdud kyi lcags kyu ste 
[\[101b.5\]]bdun pa'o/_/bcom ldan 'das gzhan yang byang chub sems dpa' mang du thos par gyur te/_chos kyi gtam can ni tshig mnyan par 'os pa/_tshig gzung bar 'os pa/_snyan pa sna tshogs kyi gtam can dang spobs pa phun sum tshogs par gyur kyang de zang zing gi slad du 
[\[101b.6\]]chos ston te/_zang zing ma mchis pa'i sems kyis ma lags/_gang las de'i gos dang /_zas dang /_mal cha dang /_na ba'i gsos sman dang /_yo byad rnams mchi bar 'gyur ba de dag la chos ston gyi sems can gang dag dad pa dang ldan zhing dang ba mang ba/_legs 
[\[101b.7\]]par bshad pa'i don 'tshal bar nus shing stobs dang ldan pa zang zing gis de rjes su 'dzin par mi bgyid pa de dag la chos mi ston pa dang /_gang dag de la 'ged par bgyid pa ni dman pa/_dman par gyur pa/_gti mug gi rang bzhin can/_chos rgya chen po'i snod du ma gyur pa 
[\[102a\]]
[\[102a.1\]]de dag la chos ston pa dang /_de zang zing gis sbags pa'i rgyud des gang dag chos bstan par bgyi ba ma lags pa/_snod du ma gyur pa de dag la chos ston cing gang dag bstan par bgyi ba de dag la mi ston pa 'di ni bcom ldan 'das byang chub sems dpa'i chos 
[\[102a.2\]]bstan pa dang rab tu ldan pa'i bdud kyi lcags kyu ste brgyad pa'o/_/bcom ldan 'das gzhan yang byang chub sems dpa' 'jig rten rgyang pa na pa yongs su tshol te/_de gzhan dag la zab mo'i bka' mchid rgyun bkum nas 'jig rten rgyang pa na pa'i bka' mchid sna tshogs ston te/_
[\[102a.3\]]de 'jig rten rgyang pa na pa'i bka' mchid ston pas 'jig rten dga' zhing mngon par dga' ba'i tshig dang /_lan gyi tshig la mkhas pas sems can rnams dga' bar 'gyur te/_de la legs so legs so zhes bgyi ba yang stsol bar 'gyur la/_des kyang byang chub sems dpa' 
[\[102a.4\]]yi rangs par 'gyur ba dang /_lha'i bu gang dag sngon sangs rgyas mthong ba/_chos zab mo la mos pa/_chos mnyan pa'i phyir der 'dus par gyur pa de dag sdug bsngal zhing yid mi bde ste/_yi ma rangs nas gang 'jig rten gyi dga' bas mngon par dga' ba'i sems can 
[\[102a.5\]]de dag la zab mo'i gtam gyi rgyun bcad de 'jig rten rgyang pa na pa'i gtam sna tshogs ston pa'i rigs kyi bu 'di ni dam pa'i chos nub par byed pa yin gyi/_dam pa'i chos yongs su 'dzin pa ma yin no/_/de ci'i phyir zhe na/_don zab mo'i phyir sangs rgyas bcom ldan 'das 
[\[102a.6\]]rnams 'byung gi/_'jig rten rgyang pa na pa'i gtam sna tshogs kyi phyir ma yin no/_/zhes mchi zhing 'khor de nas mchi bar 'gyur ba de lta bu'i tshig smra'o/_/bcom ldan 'das de lta bas na byang chub sems dpa' gang 'jig rten rgyang pa na pa'i bka' mchid sna tshogs bgyid 
[\[102a.7\]]kyi zab mo'i bka' mchid 'chab pa de ni sangs rgyas 'byung ba nub par bgyi ba'i slad du zhugs pa lags te/_bcom ldan 'das 'di ni byang chub sems dpa'i bka' mchid zab mo 'chab cing 'jig rten rgyang pa na pa dang rab tu ldan pa'i bdud kyi lcags kyu ste dgu pa'o/_/bcom ldan 
[\[102b\]]
[\[102b.1\]]'das gzhan yang byang chub sems dpa' dge ba'i bshes gnyen ltar bcos pa sdig pa'i grogs po gang dag de la bsdu ba'i dngos po rnams las 'dun pa zlog pa dang /_sems can yongs su smin par bgyid pa las 'dun pa zlog pa dang /_dam pa'i chos yongs su bzung ba las 
[\[102b.2\]]'dun pa zlog pa dang /_bsod nams kyi tshogs las 'dun pa zlog pa dang /_rab tu dben pa la sbyor ba dang /_don nyung zhing bgyid pa nyung ba la sbyor ba dang /_nyan thos dang /_rang sangs rgyas dang ldan pa'i bka' mchid de la rgyun du mang du ston pa dang /_theg pa chen po dang ldan 
[\[102b.3\]]pa'i bka' mchid de la mi ston pa dag la bsnyen cing bsten te bsnyen bkur bgyid pa dang /_gang gi tshe byang chub sems dpa' dben par gnas pas theg pa chen po las ldang ba de'i tshe byang chub sems dpas gdon mi za bar zhal ta byed par bya'o zhes byang chub sems dpa' zhal ta bgyid 
[\[102b.4\]]pa'i dri ma la sbyor la/_gang gi tshe byang chub sems dpa' zhal ta bgyid pa'i dri ma la sbyor ba de'i tshe/_dben pa la sbyor zhing mtshan ma dang bcas pa dang rgyu dang bcas pa'i bzod pa'i sa nye bar ston gyi byang chub sems dpa'i las yang dag pa yang dag phul gang lags pa de dag de la 
[\[102b.5\]]mi ston to/_/byang chub sems dpa'i las yang dag pa yang dag phul de dag gang lags zhe na/_bcom ldan 'das bcu po 'di dag ni byang chub sems dpa'i las yang dag pa yang dag phul lags so/_/bcu po de dag gang zhe na/_'di lta ste/_dad pa'i rtsa ba la rab tu 
[\[102b.6\]]gnas te/_dge ba'i bshes gnyen rnams la bsnyen cing bsten te bsnyen bkur bgyid pa dang /_mgo dang gos la zhugs 'bar ba bzhin du dge ba'i chos ci zhes yongs su tshol ba dang /_dge ba'i chos la 'dun pa la gnas te yang dag pa'i brtson pa mi 'dor ba dang /_bag 
[\[102b.7\]]mchis par las bgyid pa chud mi gzon pa dang /_bdag bde ba la mi chags par rtag par rgyun tu sems can yongs su smin par bgyid pa dang /_lus dang srog la mi lta bar dam pa'i chos yongs su 'dzin pa dang /_mtshan dang dpe byad bzang po dang sangs rgyas kyi zhing yongs 
[\[103a\]]
[\[103a.1\]]su sbyang ba'i slad du bsod nams kyi tshogs yongs su tshol bas mi ngoms pa dang /_gzungs dang spobs pa rab tu thob par bgyi ba'i slad du ye shes kyi tshogs yongs su tshol ba dang /_so so'i skye bo thams cad kyi sas mi gos par bgyi ba'i slad du shes rab 
[\[103a.2\]]kyi pha rol tu phyin pa sgom pa dang /_nyan thos dang rang sangs rgyas thams cad kyis las shin tu bzla ba'i slad du thabs la mkhas pa yongs su tshol ba ste/_bcom ldan 'das bcu po de dag ni byang chub sems dpa'i las yang dag pa yang dag phul lags te/_gang dag la byang 
[\[103a.3\]]chub sems dpas bslab par bgyi ba de dag de la mi ston pa dang /_de la 'di skad du byang chub ni byang chub sems dpa' brtson 'grus brtsams pa'i yin gyi le lo can gyi ma yin no/_/gal te khyod bskal pa brgyad dam bcus bla na med pa yang dag par rdzogs pa'i byang chub mngon par 
[\[103a.4\]]rdzogs par sangs ma rgyas na phyis khyod bla na med pa yang dag par rdzogs pa'i byang chub mngon par rdzogs par 'tshang rgya bar mi nus so zhes mchi la/_bcom ldan 'das de la byang chub sems dpa' gang sgyid lug nas 'bras bu thob par bgyid pa'i gnas mchis na/_bcom ldan 
[\[103a.5\]]'das 'di ni byang chub sems dpa' dge ba'i bshes gnyen ltar bcos pa'i bdud kyi lcags kyu ste bcu pa'o/_/bcom ldan 'das gzhan yang byang chub sems dpa' nga rgyal gyis khengs shing nga rgyal gyis rengs par gyur te/_de nga rgyal des bla ma rnams dang /_sbyin gnas rnams 
[\[103a.6\]]dang /_pha ma dang /_slob dpon dang /_mkhan po rnams dang /_de las gzhan pa bla ma lta bu'i gang zag rnams la kun tu 'dud pa dang /_'dud pa dang /_rab tu 'dud par mi bgyid cing de la ma gus par gyur pa dang /_gang dag byang chub sems dpa'i spyod pa rnams 
[\[103a.7\]]la mkhas pa/_khyad par thob pa/_gzungs dang spobs pa phun sum tshogs pa/_byang chub sems dpa'i bgyi ba thams cad tshar phyin pa de dag gi gan du mi mchi/_mi bsnyen/_mi bsten/_bsnyen bkur mi bgyid/_yongs su mi 'dri/_yongs su 'drir mi stsol cing de 
[\[103b\]]
[\[103b.1\]]ma thos pa'i chos nyan par mi bgyid/_thos pa'i chos rnams kyang yongs su dkar bar mi bgyid/_de las gzhan pa'i byang chub sems dpa'i theg pa pa'i gang zag gang dag bdud kyi lcags kyus zin pa/_chos ngan pa la spyod pa de dag la dga' ba rnyed pa dang /_de dag kyang 
[\[103b.2\]]de bzhin du de'i rjes su 'jug par gyur pa dang /_de dman pa la sten cing /_khyad par dang bral ba 'di lta ste zhan pa'i 'gro ba/_blun pa/_'on pa/_lkugs pa'i 'gro ba/_'gro ba dman pa nyid du mchi bar 'gyur ro/_/bcom ldan 'das 'di lta ste dper na/_skyes bu la 
[\[103b.3\]]la zhig gis gram pa'i sa phyogs su shing tsam pa ka bskrun la chab stsol bar mi bgyid kyi/_gang nas chab mchi bar mthong ba'i phyogs der yang gor ma dang gyo mo dag gis bkum na/_bcom ldan 'das de ltar na zhugs shing tsam pa ka chab dang bral ba de la yal ga dang lo ma dang 
[\[103b.4\]]yal ga phre'u ma chags pa rnams kyang chags par mi 'gyur/_yal ga dang lo ma dang yal ga phre'u chags pa rnams kyang skams te dog sa la lhung bar 'gyur ro/_/bcom ldan 'das de bzhin du byang chub sems dpa' gang byang chub kyi sems bskyed la nga rgyal gyis khengs shing 
[\[103b.5\]]nga rgyal gyis rengs par gyur na/_de dge ba'i bshes gnyen dang chos mnyan pa dang bral te/_ma thos pa'i chos rnams kyang mi nyan/_thos pa'i chos rnams kyang yongs su dkar bar mi bgyid do/_/bcom ldan 'das 'di lta ste dper na/_gang gi tshe rgya mtsho chen po mchis 
[\[103b.6\]]par gyur pa de'i tshe gzhol ba'i phyogs na mchis par 'gyur ro/_/de gzhol ba'i slad du chu klung thams cad dang chab mig dang /_'bab chu thams cad tshegs chung ngus der 'bab bo/_/bcom ldan 'das de bzhin du byang chub sems dpa' nga rgyal ma mchis pa bla ma dang /_sbyin 
[\[103b.7\]]gnas la gus pa yang tshegs chung ngus chos zab mo'i sgo rnams rna ba'i dbang po la grags par 'gyur ro/_/de dran pa la yang gnas par 'gyur ro/_/bcom ldan 'das de lta bas na byang chub sems dpa' nga rgyal gyis khengs nga rgyal gyis rengs par gyur te/_bla ma 
[\[104a\]]
[\[104a.1\]]dang sbyin gnas rnams la kun tu mi 'dud cing 'dud par mi bgyid la rab tu mi 'dud na/_bcom ldan 'das kye ma'o byang chub sems dpa' 'di ni bdud kyi lcags kyus zin par rig par bgyi ste/_bcom ldan 'das 'di ni byang chub sems dpa'i nga rgyal dang rab tu 
[\[104a.2\]]ldan pa'i bdud kyi lcags kyu ste bcu gcig pa'o/_/bcom ldan 'das gzhan yang byang chub sems dpa' gzugs bzang zhing mdzes la phyug cing nor che ba dang /_longs spyod che ba nor mang la mdzod dang bang ba mang po phun sum tshogs par gyur te gzugs dang /_longs spyod dang /_
[\[104a.3\]]rus dang /_rigs dang /_g.yog 'khor dang /_bsod nams kyi tshogs kyis brtan par gyur/_ye shes kyi tshogs yongs su btsal ba la mngon par brtson zhing de gzugs dang /_longs spyod dang /_g.yog 'khor dang /_dbang phyug gi stobs kyis rgyags shing bag ma 
[\[104a.4\]]mchis par gyur te/_byang chub sems dpa' gang dag rab tu byung bar gtogs pa khyim gyi gnas nas mngon par byung ba/_ye shes kyi tshogs yongs su tshol ba la brtson pa/_gdugs dang bser mas sha dang khrag bskams pa/_rke ba/_nyam chung ba/_lus rtsas yog 
[\[104a.5\]]pa/_mgo dang gos la zhugs 'bar ba bzhin du gdugs mtshan du brtson 'grus brtsams pa/_dge ba'i chos yongs su tshol ba la rtag tu brtson pa dang ldan pa de dag la rke zhing nyam chung la mdog ngan cing mi sdug par rig nas brnyas par bya'o snyam du sems shing /_de dag las 
[\[104a.6\]]legs par bshad pa nyan par mi 'tshal gyi de de bas shas cher dman zhing ches rmugs par 'gyur ba 'di ni/_bcom ldan 'das byang chub sems dpa'i rgyags pa dang bag ma mchis pa dang rab tu ldan pa'i bdud kyi lcags kyu ste bcu gnyis pa'o/_/bcom ldan 'das bcu gnyis 
[\[104a.7\]]po de dag ni/_byang chub sems dpa' rnams kyi bdud kyi lcags kyu ste/_byang chub sems dpa' de dag las shin tu ma 'das na tha na rjes su 'thun pa'i bzod pa yang mi 'thob na/_bla na med pa yang dag par rdzogs pa'i byang chub mngon par rdzogs par 'tshang rgya ba lta smos kyang ci 
[\[104b\]]
[\[104b.1\]]'tshal te de ni gnas ma mchis so/_/bcom ldan 'das de lta bas na/_byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas bdud kyi lcags kyu 'di dag las shin tu 'da' bar bgyi'o//_//
[\[104b.2\]]'phags pa blo gros rgya mtshos zhus pa/_bam po bcu pa ste tha ma/_de nas bcom ldan 'das kyis byang chub sems dpa' blo gros rgya mtsho la legs so zhes bya ba byin te/_blo gros rgya mtsho khyod kyis byang chub sems dpa' rnams kyi bdud kyi lcags kyu 'di dag legs par 
[\[104b.3\]]bshad pa legs so legs so/_/blo gros rgya mtsho de'i phyir legs par rab tu nyon la yid la zung shig dang byang chub sems dpa' dag gang la gnas na bdud kyi lcags kyu thams cad las shin tu 'da' bar 'gyur ba bdud kyi lcags kyu rab tu gcod pa'i chos kyi sgo khyod la 
[\[104b.4\]]bshad do/_/blo gros rgya mtsho bdud kyi lcags kyu rab tu gcod pa'i chos kyi sgo de dag gang zhe na/_blo gros rgya mtsho bcu po 'di dag ni bdud kyi lcags kyu rab tu gcod pa'i chos kyi sgo yin no/_/bcu gang zhe na/_'di lta ste/_blo gros rgya mtsho chos thams cad ni stong pa 
[\[104b.5\]]nyid kyi rang bzhin pas stong pa nyid kyi rnam par zhugs kyang bdag nyid skyabs byed pas/_sems can thams cad la cher byams pa 'di ni bdud kyi lcags kyu rab tu gcod pa'i chos kyi sgo dang po'o/_/blo gros rgya mtsho chos thams cad ni mtshan ma med pa'i rang bzhin pas mtshan ma 
[\[104b.6\]]med pa'i rnam par zhugs kyang yongs su thar bar byed pas/_sems can thams cad la cher snying rje ba 'di ni bdud kyi lcags kyu rab tu gcod pa'i chos kyi sgo gnyis pa'o/_/blo gros rgya mtsho chos thams cad ni smon pa med pa'i rang bzhin pas smon pa med pa'i rnam par zhugs kyang 
[\[104b.7\]]sems can thams cad yongs su smin par bya ba'i phyir bsams bzhin du skye ba 'di ni bdud kyi lcags kyu rab tu gcod pa'i chos kyi sgo gsum pa'o/_/blo gros rgya mtsho chos thams cad ni 'dod chags dang bral ba'i rang bzhin pas 'dod chags dang bral ba'i rnam par zhugs kyang 'dod chags 
[\[105a\]]
[\[105a.1\]]la spyod pa'i sems can yongs su smin par byed pa 'di ni bdud kyi lcags kyu rab tu gcod pa'i chos kyi sgo bzhi pa'o/_/blo gros rgya mtsho chos thams cad ni zhe sdang dang bral ba'i rang bzhin pas zhe sdang dang bral ba'i rnam par zhugs kyang zhe sdang la spyod pa'i sems 
[\[105a.2\]]can yongs su smin par byed pa 'di ni bdud kyi lcags kyu rab tu gcod pa'i chos kyi sgo lnga pa'o/_/blo gros rgya mtsho chos thams cad ni gti mug dang bral ba'i rang bzhin pas gti mug dang bral ba'i rnam par zhugs kyang gti mug la spyod pa'i sems can yongs su smin par byed pa 'di ni 
[\[105a.3\]]bdud kyi lcags kyu rab tu gcod pa'i chos kyi sgo drug pa'o/_/blo gros rgya mtsho chos thams cad ni kun nas nyon mongs pa med pa'i rang bzhin pas kun nas nyon mongs pa med pa'i rnam par zhugs kyang kun nas nyon mongs pa can gyi sems can yongs su smin par byed pa 'di ni bdud kyi 
[\[105a.4\]]lcags kyu rab tu gcod pa'i chos kyi sgo bdun pa'o/_/blo gros rgya mtsho chos thams cad ni skye ba med cing 'byung ba med pa'i rang bzhin pas skye ba med cing 'byung ba med pa'i rnam par zhugs kyang /_skye ba dang /_rga ba dang /_na ba dang /_'chi ba spong ba'i phyir sems can rnams 
[\[105a.5\]]la chos ston pa 'di ni bdud kyi lcags kyu rab tu gcod pa'i chos kyi sgo brgyad pa'o/_/blo gros rgya mtsho chos thams cad ni ngang mnyam zhing bye brag med pa'i rang bzhin pas ngang mnyam zhing bye brag med pa'i rnam par zhugs kyang theg pa chen po'i bsam pa yongs su mi 'dor bar sems can 
[\[105a.6\]]rnams la theg pa gsum rnam par dgod pa'i chos ston pa 'di ni bdud kyi lcags kyu rab tu gcod pa'i chos kyi sgo dgu pa'o/_/blo gros rgya mtsho gzhan yang byang chub sems dpa' sems dang yid dang rnam par shes pa la yang mi gnas la/_byang chub kyi sems kyang mi brjed/_rtsom 
[\[105a.7\]]pa thams cad dang yang bral la sems can thams cad rab tu thar bar bya ba'i rtsom pa yang mi 'dor/_spyod pa thams cad las kyang shin tu 'das la byang chub sems dpa'i spyod pa las kyang mi ldog pa 'di ni/_blo gros rgya mtsho byang chub sems dpa'i bdud kyi lcags kyu rab tu gcod pa'i chos kyi 
[\[105b\]]
[\[105b.1\]]sgo bcu pa'o/_/blo gros rgya mtsho bcu po 'di dag ni bdud kyi lcags kyu rab tu gcod pa'i chos kyi sgo ste byang chub sems dpa' de dag la rab tu sbyor na bdud kyi lcags kyu thams cad las shin tu 'das par 'gyur ro/_/bdud kyi lcags kyu rab tu gcod pa'i chos kyi rnam grangs 'di bshad 
[\[105b.2\]]pa na/_bdud kyi gnas thams cad mog mog por gyur te rnam pa drug tu g.yos so/_/'di lta ste/_dper na/_byang chub kyi snying po la 'dug pa'i byang chub sems dpa'i mdzod spu nas 'od rab tu byung bas bdud kyi gnas thams cad mog mog por gyur pa de bzhin du de'i tshe bdud 
[\[105b.3\]]kyi gnas thams cad mog mog por gyur to/_/de nas bdud sdig can gyis ltas rgya chen po 'di mthong nas rings shing myur bar la gor du dpung gi tshogs yan lag bzhi pa bsdus te/_bkod pa ci 'dra bas byang chub kyi snying po la 'dug pa'i byang chub sems dpa'i gan du 'gro ba'i 
[\[105b.4\]]bkod pa de 'dra ba'i dpag tshad sum cu rtsa drug tshun chad bdud kyi sdes bkang nas bcom ldan 'das kyi 'khor gyi dkyil 'khor gyi khyams ga la ba der dong ba dang /_sangs rgyas kyi mthus der des bsgrims par gyur te/_'ongs kyang de bzhin gshegs pa dang /_gang dag phyir 
[\[105b.5\]]mi ldog pa'i byang chub sems dpa' rnams dang /_'khor de las sems can gang dag 'dul bar gyur pa rnams dang /_gang dag srid par kun tu sbyor ba spangs pa'i dgra bcom pa lta ba phun sum tshogs pa'i gang zag rnams ma gtogs par gang gis kyang de ma mthong ngo /_/
[\[105b.6\]]de nas bcom ldan 'das kyis byang chub sems dpa' blo gros rgya mtsho la bka' stsal pa/_blo gros rgya mtsho khyod kyis bdud sdig can bkod pa ji lta bu dang ldan pas 'ong ba mthong ngam/_gsol pa bcom ldan 'das mthong lags so/_/bcom ldan 'das kyis bka' stsal pa/_
[\[105b.7\]]blo gros rgya mtsho bdud sdig can 'di ni chos kyi rnam grangs 'di la bar chad bya ba'i phyir 'ongs na 'di ci zhig bya/_gsol pa bcom ldan 'das deng 'di bde ba thams cad kyis brgyan pa'i 'jig rten gyi khams su 'phang bar bgyi'o/_/de nas tshe dang ldan pa sha ra dwa ti'i bus/_byang 
[\[106a\]]
[\[106a.1\]]chub sems dpa' blo gros rgya mtsho la 'di skad ces smras so/_/rigs kyi bu bde ba thams cad kyis brgyan pa'i 'jig rten gyi khams de ni ga la yod/_de na chos ston pa'i de bzhin gshegs pa'i mtshan ni ci zhig bya/_blo gros rgya mtshos smras pa/_btsun 
[\[106a.2\]]pa sha ra dwa ti'i bu shar phyogs logs su sangs rgyas kyi zhing 'di nas gang gA'i klung bcu gnyis kyi bye ma snyed kyi sangs rgyas kyi zhing 'das pa na bde ba thams cad kyis brgyan pa zhes bya ba'i 'jig rten gyi khams yod de/_de na de bzhin gshegs pa dgra bcom pa yang dag par rdzogs pa'i 
[\[106a.3\]]sangs rgyas bdud rab tu 'joms pa zhes bya ba chos ston to/_/ci'i phyir 'jig rten gyi khams de bde ba thams cad kyis brgyan pa zhes bya zhe na/_btsun pa sha ra dwa ti'i bu bde ba thams cad kyis brgyan pa'i 'jig rten gyi khams de na bde ba'i rgyu dang /_yon tan gyi rgyu dang /_bkod 
[\[106a.4\]]pa'i rgyu bskal par brjod kyang zad par mi nus te/_de'i phyir 'jig rten gyi khams de bde ba thams cad kyis brgyan pa zhes bya'o/_/gang gi tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bdud rab tu 'joms pa des byang chub thob 
[\[106a.5\]]pa de'i tshe/_de byang chub kyi snying po la 'dug ste/_thams cad mkhyen pa nyid ma thob par lus las bdud kun tu skul ba zhes bya ba'i 'od zer byung nas 'od zer des bskul bas 'jig rten gyi khams de na bdud bye ba phrag brgya 'khod pa'i bdud re re zhing yang g.yog 'khor bye ba brgya phrag bcu 
[\[106a.6\]]yod pa/_de dag thams cad byang chub kyi snying po ga la ba der song ste phyin nas byang chub sems dpa' la bar chad bya bar brtsams pa dang /_byang chub sems dpa' la bar chad byed ma nus te/_de dag ngo mtshar du gyur nas bcom ldan 'das de'i zhabs gnyis la gtugs so/_/des 
[\[106a.7\]]kyang ji lta ji ltar de dag bsam pa thag pa nas bla na med pa yang dag par rdzogs pa'i byang chub tu sems bskyed par 'gyur ba de lta de ltar bdud de dag la chos bstan nas bcom ldan 'das de phyis byang chub thob ste/_de'i phyir de bzhin gshegs pa de bdud rab tu 'joms pa zhes bya'o/_
[\[106b\]]
[\[106b.1\]]de byang chub thob pa'i mchog gi phrugs dang /_bzang po'i phrugs kyang bdud las btul ba'i byang chub sems dpa' rnams so/_/rim gro ba yang bdud las btul ba'i byang chub sems dpa' rnams so/_/bcom ldan 'das de bzhin gshegs pa bdud rab tu 'joms pa de ni 
[\[106b.2\]]byang chub sems dpa'i gtam 'ba' zhig yang dag par rab tu ston te/_de na theg pa gzhan gyi ming yang med do/_/btsun pa sha ra dwa ti'i bu bde ba thams cad kyis brgyan pa'i 'jig rten gyi khams de ni de 'dra ste/_der 'phangs na phyis bdud kyi las byed par mi 'gyur gyi/_bdud 
[\[106b.3\]]las btul ba'i byang chub sems dpa' de dag dang lhan cig tu byang chub tu sems bskyed nas/_byang chub kyi phyogs kyi chos rnams yongs su rdzogs par 'gyur ro/_/de nas bdud sdig can dngangs skrag 'jigs te/_spu zing zhes byed nas/_'khor de nas 'gro bar 'dod na 
[\[106b.4\]]'gro ma nus te mi snang bar ma gyur na/_de de bas kyang cher dngangs shing skrag ste/_bcom ldan 'das kyi zhabs gnyis la gtugs nas 'di skad ces gsol to/_/byang chub sems dpa' blo gros rgya mtshos 'jig rten gyi khams der 'phang bar mi 'gyur bar bcom ldan 'das bdag 
[\[106b.5\]]la bskyab tu gsol/_bde bar gshegs pa bdag la bskyab tu gsol/_bcom ldan 'das kyis bka' stsal pa/_sdig can ma 'jigs shig/_skyes bu dam pa 'di lta bu 'di dag ni sems can la rnam par 'tshe ba'i phyir gnas pa ma yin no/_/sdig can khyod byang chub 
[\[106b.6\]]sems dpa' blo gros rgya mtsho 'di la bzod pa gsol cig dang /_'di nyid khyod la skyob par 'gyur ro/_/de nas bdud sdig can gyis thal mo sbyar te/_byang chub sems dpa' blo gros rgya mtsho la phyag 'tshal nas 'di skad ces smras so/_/skyes bu dam pa khyod bdag la bzod pa 
[\[106b.7\]]mdzad du gsol/_bdag bde ba thams cad kyis brgyan pa'i 'jig rten gyi khams der mi 'phang bar gsol/_ji ltar gang na skyes bu dam pa khyod lta bu chos ston par gyur pa'i 'khor der bar chad bgyi ba'i slad du lan 'ga' yang mchi bar mi 'gyur ba de ltar bgyi'o/_/blo gros rgya mtshos 
[\[107a\]]
[\[107a.1\]]smras pa/_sdig can kho bo lta bu dag la bzod pa gsol mi dgos so/_/byang chub sems dpa' rnams ni sems can thams cad la shin tu bzod pa nyid do/_/sdig can khyod bde ba thams cad kyis brgyan pa'i 'jig rten gyi khams der song la/_'jig 
[\[107a.2\]]rten gyi khams kyi bkod pa de dag dang /_bcom ldan 'das de bzhin gshegs pa bdud rab tu 'joms pa de la ltos shig dang khyod la 'tshe bar mi 'gyur ro/_/de nas byang chub sems dpa' blo gros rgya mtshos lag pa g.yas pa gser gyi kha dog can brkyang nas/_bdud sdig 
[\[107a.3\]]can gyi spyi bor bzhag nas/_bden pa dang bden pa'i tshig gang gis byang chub sems dpa' rnams la chos kyi ser sna dang /_slob dpon chos kyi dpe mkhyud med pa'i bden pa dang bden pa'i tshig des bdag gis rdzu 'phrul gyi rkang pa ci 'dra bar bdud sdig can gyi yang de dang 'dra bar 
[\[107a.4\]]gyur cig ces de lta bu'i bden pa'i byin gyi rlabs byas so/_/byang chub sems dpa' blo gros rgya mtshos tshig de skad ces smras ma thag tu/_de nas bdud sdig can rdzu 'phrul gyi stobs mchog dang ldan par gyur te/_des stong gsum gyi stong chen po'i 'jig rten gyi khams 
[\[107a.5\]]'di rnam pa drug tu g.yos par byas nas sangs rgyas kyi zhing 'di nas mi snang bar gyur te/_'di ltar byang chub sems dpa' blo gros rgya mtsho'i byin gyi rlabs kyis skad cig thang cig yud tsam de la bde ba thams cad kyis brgyan pa'i 'jig rten gyi khams der gnas par gyur to/_/
[\[107a.6\]]de nas bdud sdig can bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bdud rab tu 'joms pa ga la ba der song ste phyin nas/_bcom ldan 'das kyi zhabs la mgo bos phyag 'tshal te lan bdun bskor ba byas nas phyogs gcig tu 
[\[107a.7\]]'dug go/_/de nas bcom ldan 'das de bzhin gshegs pa bdud rab tu 'joms pa de'i sangs rgyas kyi zhing de na bdud las btul ba'i byang chub sems dpa' gang dag 'khod pa de dag gis bdud sdig can de mthong nas bcom ldan 'das de bzhin gshegs pa bdud rab tu 
[\[107b\]]
[\[107b.1\]]'joms pa de la 'di skad ces gsol to/_/bcom ldan 'das sems can dbang chung zhing mdog ngan la mi sdug pa 'di lta bu 'di gang nas mchis/_bcom ldan 'das des bka' stsal pa/_rigs kyi bu nub phyogs logs su sangs rgyas kyi zhing 'di nas gang gA'i klung 
[\[107b.2\]]bcu gnyis kyi bye ma snyed kyi sangs rgyas kyi zhing 'das pa na 'jig rten gyi khams mi mjed ces bya ba yod do/_/de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba bzhugs so/_/'tsho'o gzhes so/_/de 'dus pa chen po'i 
[\[107b.3\]]le'u ni chos kyi rnam grangs rgya cher ston to/_/yang dag par rab tu 'chad do/_/der phyogs bcu nas byang chub sems dpa' tshad med grangs med cing bgrang ba las shin tu 'das pa dag_/chos kyi rnam grangs 'di mnyan pa'i phyir 'dus so/_/byang chub sems dpa'i 'khor 
[\[107b.4\]]der byang chub sems dpa' sems dpa' chen po blo gros rgya mtsho zhes bya ba go cha bsam gyis mi khyab pa bgos pa/_bcom ldan 'das de la yongs su 'dri zhing yongs su 'drir 'jug pa yang 'dus par gyur to/_/chos kyi rnam grangs de'i tha ma bshad pa'i tshe bdud sdig can mig 
[\[107b.5\]]gis mi rtsol bar bya ba'i las kyi phyir 'ongs pa dang /_skyes bu dam pa des 'dul ba'i dbang nye bar bzung ste/_bdud sdig can de 'jig rten gyi khams 'dir 'phangs so/_/de nas bdud las btul ba'i byang chub sems dpa' de dag gis bdud sdig can la 'di skad ces 
[\[107b.6\]]smras so/_/kho bo cag kyang khyod kyi grogs yin gyis/_sdig can khyod bla na med pa yang dag par rdzogs pa'i byang chub tu sems skyed cig_/de ci'i phyir zhe na/_kho bo cag kyang bdud du gyur te/_sems can rnams kyi dge ba'i rtsa ba'i bar chad bya ba'i phyir zhugs pa las/_
[\[107b.7\]]kho bo cag de bzhin gshegs pas bla na med pa yang dag par rdzogs pa'i byang chub tu sems bskyed do/_/de lta bas na sdig can khyod bla na med pa yang dag par rdzogs pa'i byang chub tu sems skyed cig_/de nas bdud sdig can gyis lhag pa'i bsam pas bla na med pa yang dag par 
[\[108a\]]
[\[108a.1\]]rdzogs pa'i byang chub tu sems bskyed nas tshig 'di skad ces bdag gis/_bla na med pa yang dag par rdzogs pa'i byang chub tu sems bskyed de phyin chad bdud kyi las mi bya'o zhes smras so/_/de nas byang chub sems dpa' de dag gis bdud sdig can rin po che bkod 
[\[108a.2\]]pa'i seng ge'i khri la bzhag ste/_de na 'dus pa chen po'i le'u'i chos kyi rnam grangs kyi gtam rgyud ci 'dra ba la rigs kyi bu khyod spobs par gyis shig ces gsol ba btab bo/_/de nas byang chub sems dpa' blo gros rgya mtshos gang bdud sdig can seng ge'i khri la 'dug pa'i kha'i 
[\[108a.3\]]sgo dang /_ba spu'i khung thams cad nas ji ltar bcom ldan 'das shAkya thub pas 'dus pa chen po'i le'u rab tu bshad pa lta bu'i gtam byung ste/_yi ge de dag dang /_tshig dang /_yi ge'i 'bru de dag dang mnyam zhing mi nyung mi mang ma lhag par 'gyur ba de lta bu'i byin gyi rlabs 
[\[108a.4\]]byas so/_/de nas byang chub sems dpa' de dag gis bdud sdig can de las 'dus pa chen po'i le'u'i gtam thos nas/_ngo mtshar du gyur te bcom ldan 'das de la 'di skad ces gsol to/_/bcom ldan 'das bdag cag 'jig rten gyi khams mi mjed de dang /_bcom 
[\[108a.5\]]ldan 'das de bzhin gshegs pa shAkya thub pa de dang /_byang chub sems dpa' blo gros rgya mtsho de dang /_phyogs bcu'i 'jig rten gyi khams nas 'dus pa'i byang chub sems dpa' de dag blta bar bgyi'o/_/de nas bcom ldan 'das de bzhin gshegs pa bdud rab tu 'joms pas 
[\[108a.6\]]mdzod spu nas/_gzugs thams cad ston pa zhes bya ba'i 'od zer phyung ste/_'od zer phyung ba des sangs rgyas kyi zhing gang gA'i klung bcu gnyis kyi bye ma snyed de dag las 'das te 'jig rten gyi khams mi mjed 'di snang ba chen pos khyab par gyur to/_/der byang chub sems 
[\[108a.7\]]dpa' de dag gis bcom ldan 'das de bzhin gshegs pa shAkya thub pa rin po che bkod pa'i 'khor gyi khyams na bskal pa brgyar yang bsngags pa'i mthar mi phyin pa'i seng ge'i khri chen po la bzhugs te/_phyogs bcu'i 'jig rten gyi khams nas 'dus pa'i byang chub sems 
[\[108b\]]
[\[108b.1\]]dpa' rnams la 'dus pa chen po'i le'u'i chos kyi rnam grangs rgya cher yang dag par rab tu ston pa dang /_byang chub sems dpa' blo gros rgya mtsho yang mthong ngo /_/'jig rten gyi khams mi mjed chus yongs su gang ba'i rgya mtsho gcig lta bur gnas pa 'di yang mthong ngo /_/
[\[108b.2\]]de nas sgrib pa ci yang med par mthong ngo /_/phyogs bcu'i 'jig rten gyi khams nas 'dus pa'i byang chub sems dpa' rgyang grags kyi tshad tsam gyi rin po che'i pad ma dag la 'khod cing chos nyan pa de dag kyang mthong ngo /_mthong nas kyang tshim zhing mgu la yi rangs shing rab tu 
[\[108b.3\]]dga' ste/_dga' ba dang /_yid bde ba skyes nas bcom ldan 'das de bzhin gshegs pa shAkya thub pa ga la ba de logs su me tog gtor to/_/gtor ma thag tu sangs rgyas kyi mthus 'ongs nas/_bcom ldan 'das shAkya thub pa'i spyi gtsug gi mtshams su me tog gi 
[\[108b.4\]]gdugs chen por gyur to/_/der thams cad dang ldan pa'i 'khor des me tog gi gdugs de mthong nas ngo mtshar du gyur te/_bcom ldan 'das la 'di skad ces gsol to/_/bcom ldan 'das gang me tog gi gdugs 'di lta bur gyur pa'i me tog 'di dag gang nas mchis/_
[\[108b.5\]]bcom ldan 'das kyis bka' stsal pa/_grogs po dag me tog 'di dag ni bde ba thams cad kyis brgyan pa'i 'jig rten gyi khams de nas 'ongs te/_byang chub sems dpa' de dag gis nga la mchod pa'i las kyi phyir gtor to/_/gsol pa bcom ldan 'das bdag cag 
[\[108b.6\]]gis bde ba thams cad kyis brgyan pa'i 'jig rten gyi khams de dang /_bcom ldan 'das de bzhin gshegs pa bdud rab tu 'joms pa de dang /_bdud sdig can 'jig rten gyi khams de na ci bgyid pa blta bar bgyi'o/_/de nas bcom ldan 'das kyis 'khor des gsol ba 
[\[108b.7\]]btab pa mkhyen nas/_byang chub sems dpa' blo gros rgya mtsho la bka' stsal pa/_rigs kyi bu khyod kyis bde ba thams cad kyis brgyan pa'i 'jig rten gyi khams de dang /_bcom ldan 'das de bzhin gshegs pa bdud rab tu 'joms pa de dang /_bdud sdig can de 'khor 
[\[109a\]]
[\[109a.1\]]'di la ston cig_/de nas bcom ldan 'das kyis skabs phye bas byang chub sems dpa' blo gros rgya mtshos sor mo bcu las 'od zer stong phrag bcu phyung nas/_'od zer de dag gis sangs rgyas kyi zhing gang gA'i klung bcu gnyis kyi bye ma snyed po de dag las 'das 
[\[109a.2\]]nas bde ba thams cad kyis brgyan pa'i 'jig rten gyi khams snang ba chen pos khyab par gyur to/_/der thams cad dang ldan pa'i 'khor de dang /_bde ba thams cad kyis brgyan pa'i 'jig rten gyi khams de dang /_bcom ldan 'das de bzhin gshegs pa bdud rab tu 
[\[109a.3\]]'joms pa de dang /_bdud sdig can chos kyi khri chen po la 'dug ste 'dus pa chen po'i le'u'i gtam rgya cher yang dag par rab tu ston pa yang mthong ngo /_/mthong nas kyang thams cad dang ldan pa'i 'khor de ngo mtshar du gyur nas rang rang gi pad ma'i stan las langs te/_bcom 
[\[109a.4\]]ldan 'das de bzhin gshegs pa bdud rab tu 'joms pa de la phyag 'tshal nas/_de dag gis mu tig dang /_me tog gis gtor to/_/gtor ma thag tu sangs rgyas kyi mthus 'ongs nas bcom ldan 'das kyi spyi gtsug gi mtshams su me tog gi khang pa brtsegs pa chen 
[\[109a.5\]]por gnas par kun tu snang ngo /_/de nas bdud sdig can gyis bcom ldan 'das de bzhin gshegs pa bdud rab tu 'joms pa de la 'di skad ces gsol to/_/bcom ldan 'das bdag mi mjed kyi 'jig rten gyi khams su bcom ldan 'das shAkya thub pa'i gan du mchi'o/_/
[\[109a.6\]]bcom ldan 'das des bka' stsal pa/_rigs kyi bu de'i dus la dbab par shes na khyod song shig_/de nas bdud sdig can gyis bcom ldan 'das de'i zhabs la mgo bos phyag 'tshal te lan bdun bskor ba byas nas sangs rgyas kyi zhing de nas mi snang bar gyur te/_byang chub 
[\[109a.7\]]sems dpa' blo gros rgya mtsho'i byin gyi rlabs dang /_rdzu 'phrul gyis skad cig thang cig yud tsam de la mi mjed kyi 'jig rten gyi khams 'dir gnas par gyur to/_/de nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_lan 
[\[109b\]]
[\[109b.1\]]bdun bskor ba byas nas bcom ldan 'das la phyag 'tshal te phyogs gcig tu 'dug go_/de nas tshe dang ldan pa sha ra dwa ti'i bus bdud sdig can la 'di skad ces smras so/_/grogs po khyod kyis 'jig rten gyi khams bde ba thams cad kyis brgyan pa de mthong ngam/_smras pa/_btsun 
[\[109b.2\]]pa sha ra dwa ti'i bu bdag gis 'jig rten gyi khams ji tsam du yongs su dag pa de mthong ste/_ji ltar dag cing dri ma med pa'i sems can mchog byang chub sems dpa' rnams kyi gnas de ngo mtshar to/_/bdag gis de mthong nas kyang bla na med pa yang dag par rdzogs pa'i byang chub tu 
[\[109b.3\]]sems bskyed do/_/smras pa/_grogs po khyod kyis bla na med pa yang dag par rdzogs pa'i byang chub tu sems bskyed nas/_khyod kyang bdud kyi las lta byed dam/_smras pa/_btsun pa sha ra dwa ti'i bu lhag pa'i bsam pa la yang dag par zhugs pa'i byang chub sems dpa' 
[\[109b.4\]]rnams la gang gis kyang bdud kyi las byed mi nus so/_/de ci'i phyir zhe na/_lhag pa'i bsam pa la yang dag par zhugs pa'i byang chub sems dpa' rnams la ji lta ji ltar bdud kyi las byed pa de lta de ltar/_byang chub sems dpa' rnams ches stobs dang ldan zhing brtson 
[\[109b.5\]]'grus rtsom mo/_/btsun pa sha ra dwa ti'i bu khyod kyis rnam grangs 'dis kyang gang dag byang chub sems dpa' rnams la bdud kyi las byed pa de nyid/_sangs rgyas kyi phrin las su brjod kyi bdud kyi las ni ma yin pa de ltar rig par bya'o/_/sangs rgyas kyi zhing kun tu bstan 
[\[109b.6\]]pa dang /_bdud kyi cho 'phrul bstan pa 'di bshad pa na 'khor de las srog chags nyi khris bla na med pa yang dag par rdzogs pa'i byang chub tu sems bskyed do/_/bdud kyi 'khor de las kyang bdud kyi bu khris bla na med pa yang dag par rdzogs pa'i byang chub tu sems bskyed nas 
[\[109b.7\]]mgrin gcig tu bcom ldan 'das bdag cag 'jig rten gyi khams bde ba thams cad kyis brgyan pa der skye bar gyur cig ces tshig de skad ces smras pa dang /_bcom ldan 'das kyis kyang de dag sangs rgyas kyi zhing der skye bar lung bstan to/_/sangs rgyas kyi zhing kun du 
[\[110a\]]
[\[110a.1\]]bstan pa'i le'u ste bcu gcig pa'o//_//de nas bcom ldan 'das la byang chub sems dpa' blo gros rgya mtshos 'di skad ces gsol to/_/bcom ldan 'das de bzhin gshegs pa rnams kyi byang chub 'di ni bar chad mang ba phyir rgol ba 
[\[110a.2\]]mang ba lags na/_gang 'di lta bu'i mdo sde 'di dag de bzhin gshegs pa'i byin gyi rlabs kyis nub par mi 'gyur zhing rgyas par 'gyur ba dang /_gang dag 'dzin pa dang klog pa dang /_ston pa de dag la yang bdud dam bdud kyi ris kyi lha rnams kyis glags rnyed par mi 'gyur 
[\[110a.3\]]ba dang /_dam pa'i chos yun ring du gnas pa dang mdo sde 'di lta bu 'di dag kyang kun tu bsrung ba dang sba ba dang /_yongs su gzung ba'i slad du/_bcom ldan 'das de bzhin gshegs pas legs par byin gyis brlab tu gsol/_de skad ces gsol pa dang /_bcom ldan 
[\[110a.4\]]'das kyis byang chub sems dpa' blo gros rgya mtsho la 'di skad ces bka' stsal to/_/blo gros rgya mtsho sems can gang dag mdo sde 'di lta bu 'di dag 'dzin pa dang /_ston par 'gyur zhing 'dod pa brtson 'grus brtsams pa/_dge ba'i rtsa ba bskyed pa de dag 'dul ba'i dbang nye bar gzung 
[\[110a.5\]]ste chos kyi rnam grangs 'di byin gyis brlabs zin to/_/blo gros rgya mtsho de'i phyir legs par rab tu nyon la yid la zung shig dang /_tshig gang dag gis rgyal po chen po bzhi dag bkug nas chos kyi rnam grangs 'di kun tu bsrung ba dang /_chos smra ba de dag kyang yongs su gzung ba'i phyir 
[\[110a.6\]]nan tan byed par 'gyur ba'i rgyal po chen po bzhi dgug pa'i tshig rnams brjod par bya'o/_/blo gros rgya mtsho dgug pa'i tshig de dag gang zhe na/_'di lta ste/_sa me sa ma san d+hi/_sa ra ne/_sa ra pa ti/_d+ha ne/_d+ha na ba ti/_d+hu d+hu me/_d+hu d+hu ma ti/_A brte/_a ma le/_bi ma le/_bi ra dze/_
[\[110a.7\]]ka ka re/_kA ru Ne/_hu hu/_hu hu ba ti/_hu hu san d+hi/_nir+g+ha ta ni/_a baT+Te/_bI baT+Te/_ma d+hu ma ti ma ra dzi te/_bi shud+d+he/_bi shud+ha ba ti/_mi si le/_ma no ra ha re/_blo gros rgya mtsho 'di dag ni dgug pa'i tshig rnams yin te/_tshig de dag gis rgyal po chen po bzhi bkug nas chos kyi 
[\[110b\]]
[\[110b.1\]]rnam grangs 'di kun tu bsrung ba dang /_chos smra ba de yang yongs su gzung ba'i phyir nan tan byed par 'gyur ro/_/sngags kyi tshig 'di rnams chos smra ba des legs par kha don du byas te/_phyogs bzhir byams pas khyab par byas la rgyal po chen po bzhi bsams na/_sngags kyi tshig 
[\[110b.2\]]'di dag gis rgyal po chen po bzhi bkug nas 'ong bar 'gyur ro/_/de nas rgyal po chen po bzhi 'khor de nyid du 'dus par gyur te 'dug pa de dag stan las langs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/
[\[110b.3\]]bcom ldan 'das rgyal po chen po bzhi po bdag cag lhan cig tu 'thun par gang na yang dag pa dang ldan pa'i rgyud kyis chos kyi rnam grangs 'di 'chad par 'gyur ba der/_chos kyi rnam grangs 'di yang kun tu srung ba dang chos smra ba de yang yongs su gzung ba dang /_ci nas gang gis 
[\[110b.4\]]kyang ma bsgribs pa'am gnod par bgyid par mi 'gyur bar bgyi ba'i slad du mchi bar bgyi'o/_/blo gros rgya mtsho gzhan yang lha'i dbang po brgya byin dgug pa'i tshig brjod par bya ste/_tshig de dag gis lha'i dbang po brgya byin dgug par 'gyur ro/_/lha'i dbang po brgya byin dgug par 
[\[110b.5\]]'gyur ba'i tshig de dag gang zhe na/_'di lta ste/_dza ye/_dza ya ma ti/_aT+Te maT+Te ma~M ku re/_sid+d+ha ma ti/_shu b+he shAn+ti ka re/_nad ne/_/dAn+te/_dAn+ta ma ti/_ta d+ka re/_k+Sha ye/_k+Sha ya mu khe/_a baT+Ta ni bi baT+Ta ni pa ri baT+Ta ni/_pa ri ts+tshe de/_smr-i ti smr-i ti san+d+hi/_A gats+tsha kau shi ka_/nirdzi tA/_
[\[110b.6\]]a su ra/_dza yan+ti de ba/_sa ma ya ste/_a ra ba d+ho/_/d+harma ni rdzi to/_/ra ma hi/_swA sti ya nA ma b+hu tA nAM/_a rak+Sha d+harma tsA ri NAM/_blo gros rgya mtsho 'di dag ni lha'i dbang po brgya byin dgug pa'i tshig ste de dag gis lha'i dbang po brgya byin dgug par 'gyur ro/_/der chos smra ba des 
[\[110b.7\]]sngags kyi tshig 'di dag legs par kha ton du byas la gtsang ba dang /_gtsang sbra'i cho gas khrus legs par byas te/_gos bzang po bgos la/_shar phyogs su me tog gtor te/_sangs rgyas thams cad bsam pa'i dran pa dang /_sems can thams cad la snying rje chen 
[\[111a\]]
[\[111a.1\]]po dang rab tu ldan pas seng ge'i khri la 'dug ste lha'i dbang po brgya byin bsams la/_kau shi ka 'khor legs par yongs su gzhag pa'i phyir tshur shog_/sngags kyi grub pa mngon sum du gyis shig ces brjod na/_de'i bsam pa shin tu rnam par dag cing 
[\[111a.2\]]yongs su dag la tshul khrims yongs su dag pas bsams ma thag tu lha'i dbang po brgya byin 'ongs nas 'khor yongs su 'jog par 'gyur/_sngags kyi grub pa yang nye bar bsgrub par 'gyur ro/_/de nas lha'i dbang po brgya byin 'khor de nyid du 'dus par gyur te/_'dug pa 
[\[111a.3\]]des bcom ldan 'das la 'di skad ces gsol to/_/bcom ldan 'das chos kyi rnam grangs 'di yongs su gzung ba dang /_yun ring du gnas par bgyi ba'i slad du bdag chos smra ba de'i drung du mchi bar bgyi/_de'i 'khor kyang yongs su gzhag par bgyi/_sngags kyis grub 
[\[111a.4\]]pa yang nye bar bsgrub par bgyi'o/_/bcom ldan 'das bdag gis chos kyi rnam grangs 'di sum cu rtsa gsum gyi lha rnams la rgya cher yang dag par rab tu bshad par bgyi'o/_/de ci'i slad du zhe na/_bcom ldan 'das 'das pa dang /_ma byon pa dang /_da ltar byung ba'i 
[\[111a.5\]]sangs rgyas bcom ldan 'das rnams kyi byang chub sems dpa'i spyod pa 'di las bstan pa'i slad du'o/_/bcom ldan 'das bdag gis 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi chos la gus par bgyis te/_chos kyi rnam 
[\[111a.6\]]grangs 'di rgya cher yang dag par rab tu bstan par bgyi'o/_/de nas bcom ldan 'das kyis lha'i dbang po brgya byin la legs so zhes bya ba byin te/_kau shi ka khyod kyis dam pa'i chos yongs su gzung ba'i phyir seng ge'i sgra bsgrags pa legs so legs so/_/de lta bu ni 
[\[111a.7\]]khyod kyi bya ba'o/_/lha'i dbang po khyod kyis chos kyi rnam grangs 'di bsams na lha rnams ni rgyal zhing lha ma yin rnams ni pham par 'gyur bar shes par bya'o/_/blo gros rgya mtsho gzhan yang bdud dang bdud kyi ris kyi lha rnams tshar gcad pa'i sngags kyi tshig 'di rnams 
[\[111b\]]
[\[111b.1\]]brjod par bya ste/_sngags kyi tshig de dag gis bdud dang bdud kyi ris kyi lha rnams tshar gcod par 'gyur ro/_/sngags kyi tshig de dag gang zhe na/_'di lta ste/_sha me/_sha ma ba ti/_sha mi ta sha tru/_a~M ku re/_ma~M ku re/_mA ra dzi te/_ka rA Te/_ke 
[\[111b.2\]]yU re/_te dzo ba ti/_o ho ka ma ti/_bi sha Tha/_ni rma le/_ma lA pa na ye/_o kha re/_o kha rA/_gra se/_kha yA gra se/_gra sa te/_he mu khI/_pa rAmu khi/_a mu khI/_sha mi tA ni/_sarba gra ha ban+d+ha nA ni/_ni gr-i hi twA/_sarba par 
[\[111b.3\]]pra bA din/_bi muk+tA mA ra pa shA/_s+thA pi tA bud+d+ha mu drA/_sa mung+g+ha ti tAH/_sarba mA rA/_su tsa ri ta pa da pa ri shud+d+h+ya/_gats+tshan+tu sarba mA ra karma Ni/_blo gros rgya mtsho 'di dag ni bdud tshar gcad pa'i tshig_/nyon mongs pa bsal ba'i tshig ste/_de dag chos 
[\[111b.4\]]smra ba des legs par kha ton du byas la chos kyi khri la 'dug ste/_byang chub kyi rnam pas mngon par bsgrubs pa'i byams pas 'khor thams cad la khyab par byas la/_bdag la sman par 'du shes bskyed de/_chos la sman gyi 'du shes dang /_chos nyan pa la 
[\[111b.5\]]nad pa'i 'du shes dang /_de bzhin gshegs pa la skyes bu dam pa'i 'du shes dang /_chos kyi tshul la yun ring du gnas pa'i 'du shes bskyed la/_sngags kyi tshig 'di dag mngon du byas te/_chos kyi gtam byed na/_de'i khor yug dpag tshad brgya tshun chad 
[\[111b.6\]]du bdud dang bdud kyi ris kyi lha rnams mig gis mi rtsol bar bya ba'i las kyi phyir 'ong bar mi 'gyur ro/_/gang dag 'ong ba de dag kyang bar chad byed par mi nus so/_/de nas bcom ldan 'das la bdud sdig can gyis 'di skad ces gsol to/_/bcom ldan 'das gang 
[\[111b.7\]]bdag byang chub sems dpa' blo gros rgya mtshos 'jig rten gyi khams/_bde ba thams cad kyis brgyan par 'phangs pa skyes bu dam pa de dag gis byin gyi rlabs dang /_rdzu 'phrul dang /_cho 'phrul 'di bdag la mngon sum du gyur to/_/bcom ldan 'das bdag 
[\[112a\]]
[\[112a.1\]]deng slan chad bdud kyi sug las thams cad 'dor ro/_/gang dag na chos kyi rnam grangs 'di ston pa dang /_yang dag par rab tu ston par 'gyur ba'i grong ngam/_grong khyer ram/_grong rdal lam/_gtsug lag khang der chos mnyan pa'i 
[\[112a.2\]]slad du bdag nga rgyal ma mchis pa dang /_gus pa dang bcas shing zhe sa dang bcas pas mchis par bgyi'o/_/bcom ldan 'das kyis bka' stsal pa/_sdig can legs so legs so/_/khyod chos la gus pa'i rnam par smin pa 'dis rim gyis bdud kyi las 
[\[112a.3\]]thams cad las shin tu 'das te/_gang skyes bu dam pa de dag gis thob pa'i chos de dag rjes su 'thob par 'gyur ro/_/blo gros rgya mtsho gzhan yang mi mjed kyi bdag po tshangs pa dgug pa'i sngags kyi tshig rnams brjod par bya ste/_dgug pa'i sngags kyi tshig de 
[\[112a.4\]]dag gis tshangs pa bkug nas chos smra ba'i gan du 'ong bar 'gyur ro/_/sngags kyi tshig de dag gang zhe na/_'di lta ste/_mai tre ka re/_ka ru Na ka re/_mu di ta ka re/_u pe k+Sha ka re/_bud+d+ha ka re/_d+harma ka re/_saM g+ha ka re/_su kr-i ta bi dza ye/_
[\[112a.5\]]ma hA bi tA ne/_ni s+pha re/_dA g+he/_o dzo ba ti/_o dzo ga me/_d+harmA na/_nad ne/_sa t+ya pra tiSh+ThA ne/_u pa pa ti/_bi shu d+d+he/_swa tsit+ta u pa sha me/_bya ba lo ka ya bra h+ma Na/_byu tiSh+Tha nam ste/_a be k+Sha/_swa d+harma tsa ra NA~M/_ku ru sad+d+harma pa ri 
[\[112a.6\]]grA ha Na/_kri ta ma nu bA la ya/_bud+d+ha ne/_trI ma ma bya ba ts+tshe/_ba si/_sma ra ta/_d+harma tsakra pra ban+tA nA~M//_ku ru sa twa bi sho d+ha nA~M/_pra ti gr-i hA na/_d+harmA nA ga ra mA lA nA~M/_bud+d+ha a d+hiSh+ThA nA~M/_mA bi ka u pa ya/_blo gros rgya mtsho mi mjed 
[\[112a.7\]]kyi bdag po tshangs pa dgug pa'i tshig 'di dag chos smra ba des legs par kha ton du byas la tshangs pa'i lam la shin tu gnas te/_zhe 'gras pa med pa'i/_sems kyi rgyud dang /_dbang po shin tu sbas pa dang /_shin tu bsrungs pa'i dran pa dang /_shin tu dkar 
[\[112b\]]
[\[112b.1\]]ba'i phyag rgya dang /_shin tu yongs su dag pa'i lus kyi las dang /_shin tu dben pas zin pa'i ngag gi las dang /_shin tu brtan pa'i blo dang /_legs par byas pa'i bzod pa'i las dang /_shin tu yongs su sbyangs pa'i tshul khrims kyi phung po dang /_legs par brtsams pa'i 
[\[112b.2\]]brtson 'grus kyi stobs dang /_shin tu bsten pa'i mang du thos pa dang /_shin tu yongs su bsgoms pa'i sems las su rung ba dang /_shin tu rno ba'i shes rab kyi dbang po dang /_shin tu brtson pa'i yang dag pa'i sbyor ba dang /_byang chub kyi sems kyis legs par zin pa dang /_
[\[112b.3\]]shin tu yongs su bsgoms pa'i byams pa dang /_shin tu brtan pa'i snying rje chen pos sems can thams cad kyi bde ba yang dag par skyed pa dang /_sems can thams cad sdug bsngal las shin tu yongs su dgrol ba'i phyir seng ge'i khri la 'dug ste/_mi mjed kyi bdag po tshangs 
[\[112b.4\]]pa bsams la chos kyi gtam yang dag par rab tu brjod na/_des bsams ma thag tu tshangs pa tshangs ris kyi lha'i bu rnams dang lhan cig tu 'ong bar 'gyur ro/_/blo gros rgya mtsho de la tshangs pa 'ong bar 'gyur ba'i ltas ni 'di lta bu 'di dag 'byung bar 'gyur te/_'di lta ste/_'khor 
[\[112b.5\]]thams cad byams pa'i sems su 'gyur ba dang /_dbang po nyams pa med pa dang /_gcig la gcig mi gnod par gnas pa dang /_chos dang chos smra ba la ston pa dang /_bla ma ltar phangs par sems pa dang /_thal mo sbyar ba dang sems rtse gcig pa dang /_mi g.yeng bar yid la byed pa 
[\[112b.6\]]dang /_rus shing ltar byed pa dang /_yid la byed pa dang /_sems thams cad kyis sems pa dang rna ba blags te nyan pa dang /_chos smra ba de yang sngon lung ma mnos pa dang /_sngon ma thos pa'i chos rnams kyang mngon du 'gyur ba ste/_'khor der mi mjed kyi bdag po tshangs pa 'ongs par rig par 
[\[112b.7\]]bya'o/_/de nas mi mjed kyi bdag po tshangs pa 'khor de nyid du 'dus par gyur te 'dug pa des/_bcom ldan 'das la 'di skad ces gsol to/_/bcom ldan 'das bdag tshangs pa'i 'jig rten du gnas te/_bsam gtan dang tshad med pa'i bde ba la gnas pa bor la gang na chos kyi rnam 
[\[113a\]]
[\[113a.1\]]grangs 'di ston pa'i 'khor der mchi bar bgyi'o/_/chos smra ba de la yang chos brgyad bsgrub par bgyi'o/_/brgyad gang zhe na/_ji ltar thos pa'i chos mi bskyud par bgyi ba'i slad du de la dran pa bsgrub par bgyi/_chos zab mo rtogs par bgyi ba'i slad du de la blo gros 
[\[113a.2\]]bsgrub par bgyi/_don gyi rnam par rtogs par bgyi ba'i slad du de la rtogs pa bsgrub par bgyi/_the tshom thams cad gcad pa'i slad du de la spobs pa bsgrub par bgyi/_skad dang nges pa'i tshig thams cad kyis yongs su tshim par bgyi ba'i slad du de la lung bstan pa phun sum tshogs 
[\[113a.3\]]pa bsgrub par bgyi/_'khor thams cad zil gyis mi non par bgyi ba'i slad du de la 'dul ba bsrung ba bsgrub par bgyi/_mi dman par lung bstan par bya ba'i slad du de la chos kyi snang ba bsgrub par bgyi/_de bgyid cing chos bsgrub pa'i slad du de la nges par 'byung ba'i sgo bsgrub par bgyi 
[\[113a.4\]]ste/_bcom ldan 'das chos smra ba de la chos brgyad po 'di dag bsgrub par bgyi'o/_/chos smra ba de la bsrung zhing sba ba dang /_dam pa'i chos kyang yun ring du gnas par bgyi ba'i slad du 'di lta ste/_de bzhin gshegs pa nyid kyi byin gyi rlabs kyis ji ltar chos kyi rnam grangs 'di rgyas 
[\[113a.5\]]par 'gyur ba de ltar bdud thams cad dang phas kyi rgol ba thams cad shin tu tshar gcad par bgyi'o/_/de nas bcom ldan 'das la byang chub sems dpa' blo gros rgya mtshos 'di skad ces gsol to/_/de bzhin gshegs pa yongs su mya ngan las 'das te/_tha ma'i dus kyi tshe ci nas 
[\[113a.6\]]dge ba'i rtsa ba bskrun pa'i sems can rnams kyi sug par mchi ba dang /_mdzod du chud pa dang /_glegs bam du 'gyur zhing nub par mi 'gyur bar bcom ldan 'das nyid kyis chos kyi rnam grangs 'di byin gyis brlab tu gsol/_de nas bcom ldan 'das kyis byang chub sems dpa' blo 
[\[113a.7\]]gros rgya mtshos gsol ba btab pa mkhyen nas/_mdzod spu nas 'di lta bu'i 'od phyung ste/_'od des stong gsum gyi stong chen po'i 'jig rten gyi khams 'di snang ba chen po khyab par gyur nas/_stong gsum gyi stong chen po'i 'jig rten gyi khams 'di na rtswa dang /_shing gel pa dang /_sman dang /_
[\[113b\]]
[\[113b.1\]]nags tshal dang /_rdo dang gyo mo dang gzugs su snang ba gang dag ji snyed pa de dag thams cad de bzhin gshegs pa'i gzugs su snang ngo /_/rin po che bkod pa'i 'khor gyi khyams na mchod pa'i las byin gyis brlabs pa'i gzugs kyi rnam pa gang dag yod pa de dag kyang de bzhin gshegs 
[\[113b.2\]]pa'i gzugs nyid du gnas par kun tu snang ngo /_/de bzhin gshegs pa'i gzugs de dag gis gsung gcig tu/_kye ma'o chos kyi rnam grangs 'di ni bcom ldan 'das shAkya thub pas byin gyis brlabs so/_/gang bcom ldan 'das kyis byin gyis brlabs pa de phyogs bcu'i sangs rgyas 
[\[113b.3\]]bcom ldan 'das thams cad kyis byin gyis brlabs pa'o/_/gang sangs rgyas bcom ldan 'das thams cad kyis byin gyis brlabs pa de la bdud thams cad kyis bar chad bya bar mi nus so/_/bcom ldan 'das gal te gang gA'i klung gi bye ma snyed kyi bdud dpung dang bcas/_g.yog 
[\[113b.4\]]'khor dang bcas te/_chos kyi rnam grangs 'di la bar chad bya bar brtun kyang de dag gis chos kyi rnam grangs 'di la bar chad bya bar mi nus so/_/de ci'i phyir zhe na/_sa ni 'gas kyang srid/_rgya mtsho thams cad ni skam yang srid/_ri thams cad ni rnam par 'thor yang srid/_rlung ni zhags 
[\[113b.5\]]pas bcing du rung yang srid/_nyi ma dang zla ba ni sa'i steng du ltung yang srid/_nam mkha' ni gzugs kyi rnam par bstan du rung yang srid/_me ni chur 'gyur yang srid/_chu ni mer 'gyur yang srid/_'byung ba chen po bzhi ni gzhan du 'gyur yang srid/_sems can thams cad kyi sems ni 
[\[113b.6\]]gcig tu byar rung yang srid/_nam mkha' dang sa ni 'byar yang srid kyi/_de bzhin gshegs pa'i byin gyi rlabs ni sus kyang bskyod pa 'am g.yo ba 'am 'khrugs par byed mi nus so zhes gsungs so/_/de nas bcom ldan 'das kyis tshe dang ldan pa kun dga' bo'i spyi bor phyag bzhag 
[\[113b.7\]]ste/_tshe dang ldan pa kun dga' bo la 'di skad ces bka' stsal to/_/kun dga' bo khyod kyis dam pa'i chos yun ring du gnas par bya ba nye bar bzung ste/_chos kyi rnam grangs 'di zung shig_/chongs shig_/lhogs shig_/kun chub par gyis shig_/gzhan dag la yang rgya 
[\[114a\]]
[\[114a.1\]]cher yang dag par rab tu ston cig_/de nas bcom ldan 'das la byang chub sems dpa' blo gros rgya mtshos 'di skad ces gsol to/_/bcom ldan 'das kyis don gyi dbang gang gzigs nas de la rgya mtsho dang mtsho chen po ltar/_gting dpag dka' 
[\[114a.2\]]ba'i dran pa dang blo rab tu thob pa'i byang chub sems dpa' gzhan dag mchis bzhin du/_dge slong kun dga' bo nyi tshe ba'i 'tshal ba dang ldan pa la chos kyi le'u 'di lta bu 'di yongs su gtad/_bcom ldan 'das kyis bka' stsal pa/_blo gros rgya mtsho dge slong kun dga' bo rang gi blo'i stobs 
[\[114a.3\]]bskyed pas mdo sde 'di lta bu 'dzin pa ma yin gyi/_de bzhin gshegs pa'i byin gyi rlabs kyis 'dzin to/_/blo gros rgya mtsho sems can gang dag dge slong kun dga' bo las chos kyi rnam grangs 'di thos na dga' ba dang /_dad pa dang /_mchog tu dga' ba thob par 'gyur ba yod de/_de dag 
[\[114a.4\]]'di snyam du 'di lta ste/_de bzhin gshegs pa'i byin gyi rlabs kyis 'di ltar nyan thos kyang 'di lta bu'i mdo sde 'di 'dzin cing ston pa ni/_de bzhin gshegs pa'i byin gyi rlabs ci tsam du bsam gyis mi khyab pa ngo mtshar to snyam du sems par 'gyur ro/_/de nas 'khor de las lha dang mi kha cig 
[\[114a.5\]]'di snyam du sems te/_ci byang chub sems dpa' blo gros rgya mtsho 'di dran pa dang rab tu ldan pa yin gyi/_gang bcom ldan 'das kyis mang du thos pa'i mchog tu bstan pa'i tshe dang ldan pa kun dga' bo ni de lta ma yin no snyam mo/_/de nas tshe dang ldan pa 'od srung chen pos 'khor de'i sems kyi rnam 
[\[114a.6\]]par rtog pa sems kyis shes nas 'khor gyi sems can rnams la rnam par bltas te/_bcom ldan 'das la 'di skad ces gsol to/_/bcom ldan 'das byang chub sems dpa' blo gros rgya mtsho 'di rab tu dran pa dang ldan pa lags kyi gang bcom ldan 'das kyis mang du thos pa rnams kyi mchog 
[\[114a.7\]]tu bstan pa tshe dang ldan pa kun dga' bo ni ma lags sam/_bcom ldan 'das kyis bka' stsal pa/_'od srung gang gA'i klung gi bye ma snyed kyi sangs rgyas kyi zhing dag na sems can ji tsam du bsdu bar bsdus pa'i sems can gyi khams ni rab tu mang gi sa'i khams ni de lta ma yin no/_/zhes gang 
[\[114b\]]
[\[114b.1\]]de skad du bya ba de la ji snyam du sems/_'od srung sems can gyi khams de mang ngam/_'od srung gis gsol pa/_bcom ldan 'das mang lags so/_/bde bar gshegs pa tshad ma mchis so/_/bcom ldan 'das kyis bka' stsal pa/_'od srung yongs su rtag pa nye bar bzung ste/_
[\[114b.2\]]sems can de dag thams cad snga phyi med par mi'i lus thob par gyur la/_de bzhin du ji ltar dge slong kun dga' bo ltar dran pa dang gzungs kyi stobs dang yang ldan par gyur kyang kun dga' bo lta bu'i sems can de dag gis dran pa dang gzungs kyi stobs de ni/_byang chub sems dpa' blo gros 
[\[114b.3\]]rgya mtsho'i dran pa dang /_gzungs kyi stobs bskyed par brgya'i char yang nye bar mi 'gro ba nas dpe'i bar du yang mi bzod do/_/'od srung byang chub sems dpa' blo gros rgya mtsho ni phyogs bcu'i sangs rgyas bcom ldan 'das thams cad kyis gsungs pa 'dzin to/_/de bzhin gshegs pa gcig 
[\[114b.4\]]gis chos bstan pas de bzhin gshegs pa gnyis kyis chos bstan pa la sgrib pa'am/_kun nas ldang ba'i bya ba mi byed do/_/'od srung 'di lta ste dper na/_rgya mtsho chen por shing rta'i srog shing tsam gyi char pa'i rgyun 'bab pa'i chu'i rgyun gcig gis chu'i rgyun gnyis pa la sgrib pa 'am 
[\[114b.5\]]kun nas ldang ba'i bya ba mi byed de/_chu'i rgyun thams cad kyang rgya mtsho chen pos blangs nas de la 'grib pa'am gang ba yang med do/_/'od srung de bzhin du byang chub sems dpa' blo gros rgya mtsho sangs rgyas bcom ldan 'das thams cad kyi chos bstan pa kun tu 'dzin kyang /_de bzhin gshegs 
[\[114b.6\]]pa gcig gis chos bstan pas de bzhin gshegs pa gnyis kyis chos bstan pa la sgrib pa'am/_kun nas ldang ba'i bya ba mi byed de/_de'i dran pa'i stobs skyed pa la bri ba'am gang ba yang med do/_/bstan pa 'di bshad pa na srog chags brgyad stong gis bla na med pa yang dag par rdzogs pa'i byang 
[\[114b.7\]]chub tu sems bskyed de/_tshig 'di skad ces bdag cag kyang byang chub sems dpa' blo gros rgya mtsho'i dran pa'i stobs bskyed pa ci 'dra ba de 'dra bar gyur cig ces smras so/_/thams cad dang ldan pa'i 'khor gyis lha'i dang /_mi'i me tog gis bcom ldan 'das dang byang chub sems dpa' blo gros rgya 
[\[115a\]]
[\[115a.1\]]mtsho la gtor mngon par gtor to/_/de nas bcom ldan 'das la byang chub sems dpa' pad ma bkod pas 'di skad ces gsol to/_/bcom ldan 'das rigs kyi bu 'am rigs kyi bu mo gang chos kyi sgo'i le'u 'di thos nas mos pa dang /_mos nas kyang 'dzin pa dang /_'chang ba dang /_klog pa dang /_
[\[115a.2\]]'don pa dang /_rtog pa dang /_de bzhin nyid du nan tan bgyis pa de bsod nams ji tsam zhig skyed par 'gyur/_de nas bcom ldan 'das kyis byang chub sems dpa' pad ma bkod pa la tshigs su bcad de bka' stsal pa/_stong chen po yi 'jig rten khams 'di ni/_/gser gyis bkang ste bde gshegs phul ba 
[\[115a.3\]]bas/_/gang gis chos kyi mdzod 'di thos nas ni/_/mos pa'i bsod nams 'di ni khyad par 'phags/_/gang gis 'jig rten khams khri rin chen bkang /_/de bzhin gshegs pa rnams la phul ba bas/_/gang gis mdo sde 'di la 'jug byas pa/_/bsod nams de la snga mas bskyed du med/_/gang gis 'jig rten 
[\[115a.4\]]khams ni stong phrag bcu/_/rin chen bkang ste sbyin pa byin pa bas/_/gang gis mdo 'di bton nas ston pa yi/_/bsod nams de yi cha ni snga ma min/_/zhing ni bye ba khrag khrig stong gi rnams/_/rin chen bkang ste 'jig rten slob dpon skyob/_/sangs rgyas rnams la dbul bar phul ba bas/_/gang gis tshul 'dir rab tu sbyor 
[\[115a.5\]]ba dang /_/phyogs bcu rnams su gang gA'i bye snyed zhing /_/rin chen bkang ste rgyal la phul ba bas/_/ji ltar bstan pa bzhin du gang gnas pa'i/_/bsod nams de la mnyam pa yod ma yin/_/rdzogs pa'i byang chub sems dang chos 'dzin dang /_/chos sgrub pa dang srog chags snying rje ba/_/chos bzhi 'di dag bsod nams 
[\[115a.6\]]mtha' yas te/_/de dag mtha' ni bde gshegs mi gsung ngo /_/nam mkha'i khams dang de bzhin sems can khams/_/sangs rgyas ye shes dang ni byang chub sems/_/chos bzhi 'di dag dpag tu med pa ste/_/mkhas pa rnams kyis de thos dogs mi bya/_/dkon mchog chos 'di rab tu bshad pa na/_/phyogs bcu'i 
[\[115a.7\]]zhing ni bye ba g.yos par gyur/_/snang ba byung zhing me tog char yang bab/_/sil snyan brgya dag ma dkrol sgra yang byung /_/byang chub sems dpa' mkhas pa de dag kun/_/mgu nas ched du brjod pa ched du brjod/_/chos bstan 'di 'dra 'di thos bdag cag rnams/_/'tsho ba don yod rnyed pa legs par rnyed/_/gang dag 
[\[115b\]]
[\[115b.1\]]'di 'dra 'di ni thos gyur pa/_/sems can de dag rnyed pa legs par rnyed/_/gang dag byang chub sems ni mi brjed pa/_/de dag de bzhin gshegs pas shin tu bzung /_/phyogs bcu'i sangs rgyas stong phrag bye ba rnams/_/phyag ni g.yas pa rab tu rkyang mdzad de/_/yon tan rgya mtsho'i spyi bor bzhag nas ni/_
[\[115b.2\]]shAkya seng ge'i bskul ba legs zhes gsungs/_/lha dang klu dang lha min mi'am ci/_/dri za gnod sbyin mkha' lding lto 'phye che/_/brgya byin tshangs pa 'jig rten skyong ba rnams/_/nam mkhar gnas te ched du brjod pa brjod/_shAkya seng ge 'di dang dge 'dun dang /_/mdo sde 'di 'dra ba ni 'dzin byed pa/_/byang chub 
[\[115b.3\]]sems dpa' dpa' bo ring gnas gyur/_/legs gsungs chos ni gzhar yang nub mi 'gyur/_/gang dag chos kyi tshul ni 'di 'dzin pa/_/de dag la ni bdag cag bsnyen bkur bgyi/_/bdag cag thams cad gus dang bcas par ni/_/kun tu srung zhing spa bar spro bar bgyi/_/de nas bcom ldan 'das kyis byang 
[\[115b.4\]]chub sems dpa' blo gros rgya mtsho la bka' stsal pa/_blo gros rgya mtsho chos kyi tshul chos kyi phyag rgya/_chos btus pa/_chos rab tu dbye ba 'di ni 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyis bshad pa/_'chad pa 'chad par 
[\[115b.5\]]'gyur ba ste/_blo gros rgya mtsho khyod kyis de la gus pa dang bcas pa dang /_zhe sa dang bcas pa dang /_sgrub pa snying por bya'o/_/bcom ldan 'das kyis de skad ces bka' stsal nas/_byang chub sems dpa' sems dpa' chen po blo gros rgya mtsho dang /_thams cad dang ldan pa'i byang chub sems dpa'i 
[\[115b.6\]]tshogs de dag dang /_dge slong gi dge 'dun dang /_lha dang mi dang lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//byin gyi rlabs kyi le'u ste bcu gnyis pa'o/_/'dus pa chen po'i le'u'i chos kyi rnam 
[\[115b.7\]]grangs las/_'phags pa blo gros rgya mtshos zhus pa zhes bya ba'i le'u ste lnga pa rdzogs so//_//rgya gar gyi mkhan po dzi na mi tra dang /_dA na shI la dang /_bud d+ha pra b+ha dang /_zhu chen gyi lots+tsha ba ban+de ye shes sdes bsgyur cing zhus te skad gsar chad kyis kyang bcos nas gtan la phab pa//_//
[\[116a\]]
[\[116a.1\]{D153}]@##/_/rgya gar skad du/_Ar+ya sA ga ra nA ga rA dza pa ri prIts+tsha nA ma ma hA yA na sU tra/_bod skad du/_'phags pa klu'i rgyal po rgya mtshos zhus pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal 
[\[116a.2\]]lo/_/'di skad bdag gis thos pa dus gcig na/_bcom ldan 'das rgyal po'i khab na/_bya rgod kyi phung po'i ri la/_dge slong brgyad stong gi dge slong gi dge 'dun chen po dang /_byang chub sems dpa' mngon par shes pa mngon par shes pas phyogs 
[\[116a.3\]]bcu'i 'jig rten gyi khams nas 'dus pa/_rnam pa'i mchog thams cad dang ldan pa/_gzungs dang mdo sde rtogs par khong du chud pa/_sems can thams cad spobs pas mgu bar byed pa/_mngon par shes pa'i ye shes ston pa la mkhas pa/_pha rol tu phyin pa thams cad kyi 
[\[116a.4\]]dam pa'i pha rol tu son pa/_byang chub sems dpa'i ting nge 'dzin dang snyoms par 'jug pa dang ldan pa shes pa la mkhas pa/_sangs rgyas thams cad kyis bstod cing bsngags la snyan par brjod pa/_sangs rgyas kyi zhing thams cad du rdzu 'phrul gyis 'gro ba shes pa la mkhas pa/_bdud 
[\[116a.5\]]thams cad skrag par bya ba shes pa la mkhas pa/_chos thams cad ji lta ba bzhin du shes pa la mkhas pa/_sems can thams cad kyi dbang po mchog dang mchog ma yin pa shes pa la mkhas pa/_byang chub kyi phyogs kyi chos thams cad yang dag par sgrub pa shes pa la mkhas pa/_
[\[116a.6\]]sangs rgyas thams cad kyi mchod pa'i las yang dag par sgrub pa shes pa la mkhas pa/_'jig rten gyi chos thams cad kyis ma gos pa/_lus dang ngag dang sems kyi rgyan thams cad kyis brgyan pa/_byams pa chen po dang /_snying rje chen po la spro ba'i go cha bgos pa/_bskal 
[\[116a.7\]]pa grangs med par brtson 'grus chen pos yid yongs su mi skyo ba/_seng ge'i sgra chen po bsgrags pa/_phas kyi rgol ba thams cad kyi zil gyis mi non pa/_phyir mi ldog pa'i chos kyi phyag rgyas btab pa/_sangs rgyas kyi chos thams cad kyis dbang bskur ba thob pa khri nyis stong 
[\[116b\]]
[\[116b.1\]]la 'di lta ste/_byang chub sems dpa' sems dpa' chen po lhun po dang /_ri rab dang /_lhun po chen po dang /_lhun po'i rtse 'dzin dang /_lhun po mar me'i rgyal po dang /_lhun po brtsegs pa dang /_lhun po'i rgyal mtshan dang /_lhun po'i rgyal po dang /_lhun po'i rtse mo rdob pa'i 
[\[116b.2\]]rgyal po dang /_'brug sgra dang /_rnga sgra dang /_rin chen 'byung gnas dang /_rin chen tog dang /_rin chen rtse mo dang /_rin chen dpal dang /_rin chen 'byung dang /_rin chen 'od dang /_rin chen khar ba can dang /_rin chen rtse mo dang /_lag na rin chen phyag rgya dang /_rin chen dra 
[\[116b.3\]]ba dang /_rin chen bkod pa dang /_rin chen 'od dang /_rin chen gling dang /_rin chen sgron ma dang /_lag na rin chen dang /_dga' byed dang /_chos la dga' ba bkod pa dang /_bkod pa'i rgyal po dang /_mtshan gyis yang dag par brgyan pa dang /_tshig bkod pa'i 'od dang /_tshig rnam 
[\[116b.4\]]par dag pa'i 'od dang /_gtsug na rin po che dang /_lha brtsegs dang /_rin chen brtsegs dang /_'od zer stong ldan dang /_me lce dang /_skar ma la dga' ba dang /_zla 'od dang /_sems bskyed ma thag tu chos kyi 'khor lo bskor ba dang /_gser [{]bzangs [,]bzang [}]rnam dag 'od dang /_byang 
[\[116b.5\]]chub sems dpa' sems dpa' chen po rtag tu rgyun mi 'chad par mi 'jigs pa sbyin pa dang /_byams pa la sogs pa bskal pa bzang po'i byang chub sems dpa' sems dpa' chen po thams cad dang /_'jam dpal la sogs pa sems dpa' dpe med pa drug cu dang /_bzang skyong 
[\[116b.6\]]la sogs pa skyes bu dam pa bcu drug dang /_rgyal po chen po bzhi la sogs pa rgyal chen bzhi'i ris kyi lha rnams dang /_lha'i dbang po brgya byin la sogs pa sum cu rtsa gsum pa'i lha rnams dang /_lha'i rgyal po rab 'thab bral la sogs pa 'thab bral ba'i lha rnams dang /_
[\[116b.7\]]lha'i rgyal po yongs su dga' ldan la sogs pa dga' ldan gyi ris kyi lha rnams dang /_lha'i rgyal po rab 'phrul dga' la sogs pa 'phrul dga'i lha rnams dang /_lha'i rgyal po dbang byed la sogs pa gzhan 'phrul dbang byed kyi lha rnams dang /_lha'i bu ded dpon la sogs pa bdud 
[\[117a\]]
[\[117a.1\]]kyi ris kyi lha'i bu dkar po'i phyogs thams cad dang /_rab tshangs pa la sogs pa tshangs pa'i mdun na 'don pa'i lha rnams dang /_mi mjed kyi bdag po tshangs pa la sogs pa tshangs chen gyi ris kyi lha rnams dang /_lha'i rgyal po 'od gsal la sogs pa 'od 
[\[117a.2\]]gsal gyi lha rnams dang /_lha'i rgyal po dge rgyas la sogs pa dge rgyas kyi lha rnams dang /_lha'i rgyal po 'bras bu che la sogs pa 'bras bu che ba'i lha rnams dang /_lha'i rgyal po dbang phyug chen po la sogs pa gnas gtsang ma'i ris kyi lha'i bu rnams dang /_lha'i rgyal po 
[\[117a.3\]]dri med 'od la sogs pa 'og min gyi lha'i bu rnams dang /_lha ma yin gyi dbang po sgra gcan la sogs pa lha ma yin gyi dbang po drug khri dang /_mi'am ci'i rgyal po ljon pa la sogs pa mi'am ci'i rgyal po bzhi khri nyis stong dang /_dri za'i rgyal po phreng thogs la sogs pa dri za'i rgyal 
[\[117a.4\]]po sum khri nyis stong dang /_klu'i rgyal po ma dros pa la sogs pa klu'i rgyal po bdun khri nyis stong dang /_bya'i rgyal po nam mkha' lding bzhi stong dang /_de ma yin pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 
[\[117a.5\]]'phye chen po gzi brjid che ba gzi brjid che ba stong dag dang thabs cig tu bzhugs so/_/de nas bcom ldan 'das 'khor stong phrag du mas yongs su bskor cing mdun gyis bltas te chos ston cing /_lha thams cad kyi bkod pas legs par brgyan pa'i seng ge'i khri la ri'i rgyal po ri rab 
[\[117a.6\]]rgya mtsho'i nang nas gyen du 'phags pa bzhin du bzhugs te/_bcom ldan 'das kyis lha dang bcas pa'i 'jig rten zil gyis mnan nas dge slong gi tshogs kyis yongs su bskor te lham me lhan ne lhang nge zhing bzhugs so/_/de nas de ltar 'dus pa'i 'khor de'i nang na de bzhin gshegs 
[\[117a.7\]]pa de ltar bzhugs pa'i steng gi bar snang la rin po che'i gdugs rin po che thams cad kyi 'od dang ldan zhing rin po che thams cad kyis legs par brgyan pa zhig byung ste/_rin po che'i gdugs des thams cad dang ldan pa'i gling bzhi pa chen po'i 'jig rten 'di kun tu khebs par gyur to/_/
[\[117b\]]
[\[117b.1\]]rin po che'i gdugs de las kyang mu tig kha dog du ma'i rgyan phreng 'bum phrag du ma 'di lta ste/_mu tig dkar po dang /_mu tig dmar po dang /_mu tig dri ma med pa dang /_gser lta bu'i mu tig dang /_zla ba lta bu'i mu tig dang /_pad ma lta bu'i mu tig dang /_nam mkha' lta bu'i 
[\[117b.2\]]mdog can gyi mu tig rnams 'phyang ngo /_/mu tig gi rgyan phreng de dag las kyang 'od zer dag byung ngo /_/'od zer de dag las kyang me tog kha dog sna tshogs pa/_kha dog 'bum phrag du ma dri zhim pa/_blta na sdug pa yid du 'ong ba dag gi char mngon par bab bo/_/me tog de dag gis 
[\[117b.3\]]kyang 'khor gyi khyams thams cad pus mo nub pa tsam du gang bar gyur to/_/bar snang la yang 'brug sgra chen po grags par gyur to/_/a ga ru dang /_tsan dan gyi phye ma dag dang /_tsan dan dus kyi rjes su 'brang ba'i phye ma dag gi char yang bab bo/_/de nas sangs rgyas kyi mthus tshe dang 
[\[117b.4\]]ldan pa maud gal gyi bu chen po stan las langs nas bla gos phrag pa gcig tu gzar te pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das sngon ma mthong 
[\[117b.5\]]ma thos pa'i cho 'phrul 'di lta bu gda' ba 'di dag su'i snga ltas lags/_de skad ces gsol pa dang /_bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/_/maud gal gyi bu 'di ni klu'i rgyal po rgya mtsho de bzhin gshegs pa la bltar 'ong 
[\[117b.6\]]ba de'i snga ltas yin no/_/de nas bcom ldan 'das kyis tshig de skad ces bka' stsal nas ring po ma lon par/_klu'i rgyal po rgya mtsho klu bye ba phrag brgyad cu rtsa bzhi dang /_klu'i bu mo bye ba phrag bdun cu rtsa gnyis kyis bskor cing mdun du bdar te/_me tog dang /_bdug pa 
[\[117b.7\]]dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan thams cad dang /_sil snyan dang /_pheg rdob pa dang /_glu dbyangs brgya stong dag len cing bcom ldan 'das ga la ba der dong ste lhags nas/_bcom 
[\[118a\]]
[\[118a.1\]]ldan 'das kyi zhabs la mgo bos phyag 'tshal te/_ji ltar thogs pa'i me tog dang /_bdug pa dang /_spos dang /_me tog phreng dang /_byug pa la sogs pa dang /_gdugs dang /_rgyal mtshan dang /_ba dan la sogs pa dang /_sil snyan dang /_pheg 
[\[118a.2\]]rdob pa dang /_glu dbyangs rnams kyis bcom ldan 'das la mchod pa byas nas/_btsun mo'i 'khor dang bcas pa dang /_gnyen 'dab kyi 'khor dang bcas pas de'i tshe/_bcom ldan 'das la tshul dang 'thun pa'i tshigs su bcad pa 'di dag gis mngon par bstod do/_/'jig 
[\[118a.3\]]rten dag na 'jig rten phan par bzhed pa 'jig rten gyis mchod 'jig rten mig sbyin pa/_/'jig rten du skyes 'jig rten dri ma rnams kyis ma gos pad ma chus mi chags pa bzhin/_/'jig rten snang ba rnam par gzigs pa spyan gsum mnga' ba 'jig rten bde ba sbyin mdzad pa/_/'jig 
[\[118a.4\]]rten nyi ma rkyen la mkhas pa 'jig rten gtso bo khyod la de ring bdag phyag 'tshal/_/dul zhing dul bas yongs bskor stobs bcu mnga' ba sbyin pa rnams dang dul ba rnams kyis 'phags/_/'dren pa nyon mongs rdul dang mun pa dang ni dri ma tha ba bsregs shing myu gu bsregs/_/snying rjes nor gyi 
[\[118a.5\]]gtso bo bdun po sbyin par mdzad cing sems can rnams la byams pas 'phags/_/bsod nams zhing ste 'jig rten rtsa lag brtan po khyod la bdag ni mgo bos phyag 'tshal lo/_/khyod kyi zhal gyi smin mtshams mdzod spu 'bar ba me tog kun da zla ba dung mdog 'dra/_/'di na tshangs pa'i 
[\[118a.6\]]gnas na 'khod pa'i lha rnams kyis kyang khyod kyi spyi gtsug mthong mi 'gyur/_/zla ba lta bu'i zhal nas byung ba'i rmad byung 'od kyis 'gro ba ma lus snang bar mdzad/_/de yis reg par gyur pa'i dbang gis mtshams med sems can rnams kyang bde ba nyid du gyur/_/khyod kyi gsung ni shin tu 
[\[118a.7\]]yid 'ong tshig ste zla ba bzhin du yid kyang tshim par bgyid/_/lha dang mi yi sgra skad zil gyis gnon cing gcig tu nges par dag la gtsang ba ste/_/'dod chags zhe sdang mun pa rdul rnams rab tu zhi bar bgyid cing shes rab gsal bar bgyid/_/dga' dang mgu bgyid bde ba shin tu skyed 
[\[118b\]]
[\[118b.1\]]par bgyid cing thar pa yang dag ston pa lags/_/khyod kyi ye shes dus gsum gtogs pa thogs pa ma mchis gar yang chags pa ma mchis te/_/khyod kyis sems can rnams kyi spyod pa chung dang 'bring dang dam pa ma lus thugs su chud/_/gang dag gi ni dbang po bsam pa dag dang 'gro 
[\[118b.2\]]dang thar pa tha dad ji 'dra ba/_/thams cad khyod kyis skad cig tsam gyis thugs su chud par de slad khyod la phyag 'tshal lo/_/rdzogs pa'i byang chub shing rgyal drung du glags lta'i phyir brtson bdud rnams bye ba brgya phrag snyed/_/khyod kyi thad du lhags par gyur kyang gnas las ma g.yos thugs brtser 
[\[118b.3\]]ldan pa'i blo mnga' ba/_/mnga' bdag khyod kyis bden dang brtul zhugs dpal dang yon tan rnams dang byams pas pham par mdzad/_/de slad mi rnams su zhig deng 'dir khyod la mchod pa'i slad du khyod la ngoms par 'dzin/_/mnga' bdag khyod kyis chos rnams byed pa med dang ya ma brla dang 
[\[118b.4\]]zla ba 'dra ba dang /_/dbu ba glog sprin chu yi chu bur 'dra zhing sgyu ma smig rgyu lta bur thugs su chud/_/gang la rgyu med rtog pa mi 'byung khyod kyis chos de dag ni rtag tu bdag med de/_/de ltar 'gro ba'i 'dod pa lnga skyed mdzad pas mnga' bdag khyod ni thar pa lags par 'os/_/gang gi don du 
[\[118b.5\]]bskal pa bye ba khrag khrig mang por dka' ba rnams ni bstan pa dang /_/gang gi don du rtag tu 'gro la phan mdzad 'dren pa rnams la mchod pa mdzad pa dang /_/gang gi don du sbyin dang yang dag sdom dang dul dang bzod pa rtag tu bsten pa yi/_/rnam 'dren khyod kyi smon lam chen po shin tu 
[\[118b.6\]]rmad du byung ba de ni rdzogs par gyur/_/de nas klu'i rgyal po rgya mtshos bcom ldan 'das la tshul dang 'thun pa'i tshigs su bcad pa 'di dag gis mngon par bstod nas/_bcom ldan 'das la 'di skad ces gsol to/_/gal te zhus nas zhu ba lung bstan pa'i slad du/_bcom ldan 
[\[118b.7\]]'das kyis bdag la skabs phye na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu bar 'tshal lo/_/de skad ces gsol pa dang /_bcom ldan 'das kyis klu'i rgyal po rgya mtsho la 'di skad ces bka' stsal to/_/
[\[119a\]]
[\[119a.1\]]klu'i bdag po khyod ci dang ci 'dod pa de bzhin gshegs pa la dris shig dang /_ngas dri ba dris pa de dang de lung bstan pas khyod kyi sems rangs par bya'o/_/de nas bcom ldan 'das kyis dri ba lung bstan pa'i skabs phye nas/_bcom ldan 'das la klu'i rgyal po rgya 
[\[119a.2\]]mtshos 'di skad ces gsol to/_/bcom ldan 'das ji ltar na byang chub sems dpa' rnams ngan 'gro dang ngan song thams cad yang dag par chad pa dang /_mi khom pa brgyad las 'das pa dang /_lha dang mi'i skye bar 'gro ba lags/_bcom ldan 'das ji ltar na byang chub sems 
[\[119a.3\]]dpa' rnams rtag tu rgyun mi 'chad par sangs rgyas mthong ba thob pa dang /_dge ba'i bshes gnyen dang phrad pa dang /_'tsham pa'i yul du gnas pa 'thob pa lags/_bcom ldan 'das ji ltar na byang chub sems dpa' rnams dad pa dang /_dang ba'i shas che ba dang /_las kyi 
[\[119a.4\]]rnam par smin pa la rton pa dang /_mi dge ba'i chos thams cad spangs nas dge ba'i chos thams cad kyis 'bogs pa lags/_bcom ldan 'das ji ltar na byang chub sems dpa' rnams chos don du gnyer ba dang /_chos 'tshal ba dang /_chos kyi kun dga' la dga' bas dga' ba dang /_thos 
[\[119a.5\]]pa tshol bas cho ga ma 'tshal ba dang /_thos pa bsgrubs pas mngon par 'phags pa lags/_bcom ldan 'das ji ltar na byang chub sems dpa' rnams rab tu 'byung ba la mos pa dang /_nags dang /_nags 'dab na rgyu ba dang /_'phags pa'i rigs dang /_sbyangs pa'i yon tan 
[\[119a.6\]]dang /_yo byad bsnyungs pa la mngon par dga' ba dang /_rab tu byung ba'i yon tan rnams yongs su rdzogs par bgyid pa lags/_bcom ldan 'das ji ltar na byang chub sems dpa' rnams chos zab mo'i tshul la gnas pa dang /_chad pa dang rtag par lta ba yongs su spangs pa 
[\[119a.7\]]dang /_rgyu dang rkyen gyi chos rnams la zhugs pa dang /_lta ba'i rnam pa thams cad dang bral ba lags/_bcom ldan 'das ji ltar na byang chub sems dpa' rnams mngon par shes pa'i ye shes kyis rnam par rtse ba dang /_sgrib pa ma mchis pa'i ye shes mthong ba lags/_bcom 
[\[119b\]]
[\[119b.1\]]ldan 'das ji ltar na byang chub sems dpa' rnams sems can gyi spyod pa dang /_bsam pa dang /_cho ga 'tshal ba lags/_bcom ldan 'das ji ltar na byang chub sems dpa' rnams yongs su smin par bgyi ba dang /_gzung ba dang /_bklag pa dang /_brda sprod pa la mkhas 
[\[119b.2\]]pa lags/_bcom ldan 'das ji ltar na byang chub sems dpa' rnams bdud phyir rgol ba bcom pa dang /_skrag pa dang /_'jigs pa thams cad dang bral nas/_byang chub sems dpa'i spyad pa spyod pa lags/_bcom ldan 'das ji ltar na byang chub sems dpa' rnams phyir mi 
[\[119b.3\]]ldog pa'i chos la yang dag par gzhol ba dang /_bzod pa thob pa dang /_lung bstan pa thob pa lags/_de skad ces gsol pa dang /_bcom ldan 'das kyis klu'i rgyal po rgya mtsho la 'di skad ces bka' stsal to/_/klu'i bdag po legs so legs so/_/khyod de bzhin 
[\[119b.4\]]gshegs pa la don 'di 'dri bar sems pa ni klu'i bdag po khyod legs so/_/klu'i bdag po de'i phyir legs par rab tu nyon la yid la zung shig dang ngas khyod la bshad do/_/bcom ldan 'das legs so zhes gsol te/_klu'i rgyal po rgya mtsho bcom ldan 'das kyi ltar nyan pa dang /_
[\[119b.5\]]bcom ldan 'das kyis de la 'di skad ces bka' stsal to/_/klu'i bdag po chos bzhi dang ldan na/_byang chub sems dpa' rnams ngan 'gro dang ngan song thams cad yang dag par chad par 'gyur te/_bzhi gang zhe na 'di lta ste/_sems can thams cad la khong khro ba'i sems 
[\[119b.6\]]med pa dang /_dge ba bcu'i las kyi lam yang dag par blangs nas thams cad srung ba dang /_gzhan gyi nyes pa mi gleng zhing brnyas par mi byed pa dang /_bdag gi 'khrul pa la rtog par byed kyi gzhan gyi 'khrul pa la mi rtog pa ste/_klu'i bdag po chos bzhi po de dag dang ldan na/_
[\[119b.7\]]byang chub sems dpa' rnams ngan 'gro dang /_ngan song thams cad yang dag par chad par 'gyur ro/_/klu'i bdag po chos bzhi dang ldan na byang chub sems dpa' rnams mi khom pa thams cad spong bar 'gyur te/_bzhi gang zhe na/_'di lta ste/_dkon mchog gsum po 'di lta ste/_
[\[120a\]]
[\[120a.1\]]sangs rgyas dkon mchog dang /_chos dkon mchog dang /_dge 'dun dkon mchog gi bsngags pa rgyun du brjod pa dang /_chos 'dod pa rnams g.yengs par mi byed pa dang /_gzhan dag gi 'gyod pa mi skyed pa dang /_sems can 'gyod cing 'dug pa rnams 
[\[120a.2\]]kyi 'gyod pa sel ba ste/_klu'i bdag po chos bzhi po de dag dang ldan na byang chub sems dpa' rnams kyi mi khom pa thams cad spong bar 'gyur ro/_/klu'i bdag po chos bzhi dang ldan na byang chub sems dpa' rnams lha dang mi'i skye bar 'gro bar 'gyur te/_bzhi gang zhe na/_'di lta ste/_
[\[120a.3\]]byang chub kyi sems mi gtong zhing gzhan dag la yang sgrogs pa dang /_tshul khrims yang dag par blangs pa mi gtong zhing nyams par mi byed pa dang /_smon lam la bsam pa rnam par dag pa dang /_sems can yongs su smin par bya ba'i phyir de dag la snying rje chen po skyed pa ste/_klu'i 
[\[120a.4\]]bdag po chos bzhi po de dag dang ldan na byang chub sems dpa' rnams lha dang mi'i skye bar 'gro bar 'gyur ro/_/klu'i bdag po chos brgyad dang ldan na byang chub sems dpa' rnams sangs rgyas mthong ba dang 'bral bar mi 'gyur te/_brgyad gang zhe na 'di lta ste/_sangs rgyas rjes su 
[\[120a.5\]]dran pa yid la byed pa dang /_de bzhin gshegs pa la bsnyen bkur dang /_mchod pa byed pa dang /_de bzhin gshegs pa'i bsngags pa rgyun du brjod pa dang /_de bzhin gshegs pa'i sku gzugs byed du 'jug pa dang /_de bzhin gshegs pa lta ba la sems can rnams 
[\[120a.6\]]yang dag par 'dzud pa dang /_sangs rgyas kyi zhing gang na de bzhin gshegs pa bzhugs pa thos pa der skye bar smon lam 'debs pa dang /_rgyud zhum pa med cing rgya chen po la mos pa dang /_sangs rgyas kyi ye shes 'dod pa ste/_klu'i bdag po chos brgyad po de dag dang ldan 
[\[120a.7\]]na byang chub sems dpa' rnams sangs rgyas mthong ba dang 'bral bar mi 'gyur ro/_/klu'i bdag po chos bzhi dang ldan na byang chub sems dpa' rnams dge ba'i bshes gnyen rnyed par 'gyur te/_bzhi gang zhe na/_'di lta ste/_dge ba'i bshes gnyen la sgyu med pa dang g.yo 
[\[120b\]]
[\[120b.1\]]med par bsnyen bkur byed pa dang /_chos la gces pa dang gus pa dang ri mo byed pa dang /_bka' blo bde zhing gso sla la des pa dang /_nga rgyal med cing sri zhu byed pa ste/_klu'i bdag po chos bzhi po de dag dang ldan na byang chub sems dpa' rnams dge ba'i bshes gnyen rnyed par 
[\[120b.2\]]'gyur ro/_/klu'i bdag po chos gsum dang ldan na byang chub sems dpa' rnams 'tsham pa'i yul du gnas pa thob par 'gyur te/_gsum gang zhe na/_'di lta ste/_mi brlang zhing gya gyu med pa'i sems dang ldan pa dang /_phrag dog dang ser sna bsal ba dang /_gzhan 
[\[120b.3\]]dag gi rnyed pa dang bkur sti dang bde bar sbyar ba la dga' ba ste/_klu'i bdag po chos gsum po de dag dang ldan na byang chub sems dpa' rnams 'tsham pa'i yul du gnas pa thob par 'gyur ro/_/klu'i bdag po chos lnga dang ldan na byang chub sems dpa' rnams dad pa dang ldan 
[\[120b.4\]]par 'gyur te/_lnga gang zhe na/_'di lta ste/_mos pa'i stobs dang /_bsod nams kyi tshogs kyi stobs dang /_las kyi rnam par smin pa la 'jug pa'i stobs dang /_byang chub kyi sems mi gtong ba'i stobs dang /_chos nyid la rton pa'i stobs te/_klu'i 
[\[120b.5\]]bdag po chos lnga po de dag dang ldan na byang chub sems dpa' rnams dad pa dang ldan par 'gyur ro/_/klu'i bdag po chos gnyis dang ldan na dga' ba'i shas che bar 'gyur te/_gnyis gang zhe na/_'di lta ste/_rgyu'i stobs dang /_yang dag par sbyor ba'i stobs te/_klu'i bdag 
[\[120b.6\]]po chos de gnyis dang ldan na byang chub sems dpa' rnams dga' ba'i shas che bar 'gyur ro/_/klu'i bdag po chos gsum dang ldan na byang chub sems dpa' rnams las kyi rnam par smin pa la rton par 'gyur te/_gsum gang zhe na/_'di lta ste bdag med pa la mos pa dang /_
[\[120b.7\]]bzod pa'i stobs dang /_yang dag pa'i las la legs par brtson pa ste/_klu'i bdag po chos gsum po de dag dang ldan na byang chub sems dpa' rnams las kyi rnam par smin pa la rton par 'gyur ro/_/klu'i bdag po chos gnyis dang ldan na byang chub sems dpa' rnams mi dge 
[\[121a\]]
[\[121a.1\]]ba'i chos thams cad spangs nas dge ba'i chos thams cad kyis 'bogs par 'gyur te/_gnyis gang zhe na/_'di lta ste/_phung po gsum gyi yongs su bsngo ba dang ldan pa dang /_bag yod par gnas pa ste/_de gnyis so/_/gzhan yang gnyis te/_
[\[121a.2\]]'di lta ste/_dge ba'i rang bzhin du gyur pa dang /_rnam par smin pa la mi re ba ste/_klu'i bdag po chos de gnyis dang ldan na byang chub sems dpa' rnams mi dge ba'i chos thams cad spangs nas dge ba'i chos thams cad kyis 'bogs par 'gyur ro/_/klu'i bdag po 
[\[121a.3\]]chos lnga dang ldan na byang chub sems dpa' rnams chos don du gnyer ba yin te/_lnga gang zhe na/_'di lta ste/_gzugs don du gnyer ba ma yin pa dang /_sgra don du gnyer ba ma yin pa dang /_dri don du gnyer ba ma yin pa dang /_ro don du gnyer ba ma yin pa dang /_reg bya 
[\[121a.4\]]don du gnyer ba ma yin pa ste/_lnga po ni de dag yin no/_/klu'i bdag po gzhan yang chos lnga dang ldan na byang chub sems dpa' rnams chos don du gnyer ba yin te/_lnga gang zhe na/_'di lta ste/_chos don du gnyer ba yin gyi lus don du gnyer ba ma yin pa dang /_yon 
[\[121a.5\]]tan don du gnyer ba yin gyi srog don du gnyer ba ma yin pa dang /_shes rab don du gnyer ba yin gyi reg pa don du gnyer ba ma yin pa dang /_dge ba don du gnyer ba yin gyi tshor ba don du gnyer ba ma yin pa dang /_sems can yongs su bskyab pa don du gnyer ba yin gyi/_
[\[121a.6\]]bdag gi bde ba don du gnyer ba ma yin pa ste/_klu'i bdag po chos lnga po de dag dang ldan na byang chub sems dpa' rnams chos don du gnyer ba yin no/_/klu'i bdag po chos drug dang ldan na byang chub sems dpa' rnams chos 'dod pa yin te/_drug po dag gang zhe na/_'di lta 
[\[121a.7\]]ste rab tu byung ba'i yon tan 'dod kyi/_gos tshon can gyi rtags 'dzin pa tsam 'dod pa ma yin pa dang /_chos nyan pa 'dod kyi 'jig rten rgyang pa na pa'i gsang tshig nyan 'dod pa ma yin pa dang /_chos bstan pa 'dod kyi 'jig rten gyi zang zing 'dod pa ma yin pa dang /_chos la so sor rtog par 
[\[121b\]]
[\[121b.1\]]'dod kyi tshul bzhin ma yin pa yid la byed par 'dod pa ma yin pa dang /_chos bsgrub pa 'dod kyi yi ge dang nges pa'i tshig dang brda yongs su tshol ba 'dod pa ma yin pa dang /_sangs rgyas kyi chos nyan 'dod kyi nyan thos dang rang sangs rgyas kyi chos 'dod pa ma yin pa ste/_klu'i bdag 
[\[121b.2\]]po chos drug po de dag dang ldan na byang chub sems dpa' rnams chos 'dod pa yin no/_/klu'i bdag po chos brgyad dang ldan na byang chub sems dpa' rnams chos kyi kun dga' la dga' bas dga' ba yin te/_brgyad gang zhe na/_'di lta ste/_byang chub kyi sems kyi gtam 
[\[121b.3\]]la dga'i theg pa dman pa'i gtam la ma yin pa dang /_bsdu ba'i dngos po'i gtam la dga'i phyin ci log gi gtam la ma yin pa dang /_chos kyi lugs kyi gtam la dga'i 'jig rten rgyang pa na po'i gtam la ma yin pa dang /_sangs rgyas kyi che ba nyid kyi gtam la dga'i 'khor 
[\[121b.4\]]ba bcad pa'i gtam la ma yin pa dang /_zab cing gting dpag dka' ba'i rten cing 'brel par 'byung ba'i gtam la dga'i bdag tu lta ba 'dzin pa'i gtam la ma yin pa dang /_chos bdag med pa'i rang bzhin dang rkyen rnam par dag pa'i gtam la dga'i chad pa dang /_rtag pa dang /_
[\[121b.5\]]bdag dang /_sems can dang /_srog dang skyes bu dang /_gang zag tu 'dzin pa'i gtam la ma yin pa dang /_stong pa nyid dang /_mtshan ma med pa dang /_smon pa med pa'i gtam yang dag pa ji lta ba la dga'i/_dmigs par lta ba'i gtam la ma yin pa dang /_rab tu 
[\[121b.6\]]byung ba la dmigs pa dang /_sangs rgyas kyi zhing gi rgyan bkod pa'i gtam la dga'i/_zhi ba la btang snyoms su byed pa'i gtam la ma yin pa ste/_klu'i bdag po chos brgyad po de dag dang ldan na byang chub sems dpa' rnams chos kyi kun dga' la dga' bas dga' ba yin no/_/
[\[121b.7\]]klu'i bdag po byang chub sems dpa' rnams ni don gyi dbang rnam pa lnga mthong ba'i phyir thos pa yongs su tshol ba na chog mi shes te/_lnga gang zhe na/_byang chub sems dpa' rnams thos pa las shes rab 'byung bar yang dag par mthong ba'i phyir thos pa yongs su tshol ba na chog mi shes pa 
[\[122a\]]
[\[122a.1\]]dang /_byang chub sems dpa' rnams thos pas 'gyod pa dang the tshom med par 'gyur ba yang dag par mthong ba'i phyir thos pa yongs su tshol ba na chog mi shes pa dang /_byang chub sems dpa' rnams thos pas kun nas nyon mongs pa dang rnam par byang ba rtogs par 'gyur 
[\[122a.2\]]bar yang dag par mthong ba'i phyir thos pa yongs su tshol ba na chog mi shes pa dang /_byang chub sems dpa' rnams thos pas sems can thams cad kyi nyon mongs pa spang ba'i phyir/_nyon mongs pa spong bar 'gyur bar yang dag par mthong ba'i phyir thos pa yongs su tshol ba na 
[\[122a.3\]]chog mi shes pa dang /_byang chub sems dpa' rnams thos pas mi 'jigs par 'gyur la mi 'jigs pa las sems can thams cad kyi the tshom chad par 'gyur bar yang dag par mthong ba'i phyir thos pa yongs su tshol ba na chog mi shes pa ste lnga po de dag go/_/gzhan yang byang 
[\[122a.4\]]chub sems dpa' rnams ni don gyi dbang rnam pa gnyis mthong ba'i phyir thos pa yongs su tshol ba na chog mi shes te gnyis gang zhe na/_'phags pa'i yang dag pa'i lta ba skye ba dang /_chags pa med pa'i gzungs 'thob pa ste de gnyis so/_/klu'i bdag po chos bcu dang ldan na byang chub 
[\[122a.5\]]sems dpa' rnams thos pa sgrub pas mngon par 'phags par 'gyur te bcu gang zhe na/_rnyed pa dang bkur sti rnams la 'dod pa nyung zhing chog shes pa dang /_yongs su tshol ba rnams la lus dang srog la mi lta ba dang /_spyod lam rnams la dran pa dang /_shes bzhin pa dang /_ji skad 
[\[122a.6\]]thos pa la shas cher yongs su rtog pa dang /_'du 'dzi med pas bya ba nyung ba dang /_sbyor ba la brtson pa'i brtson 'grus kyis nam gyi cha stod dang /_nam gyi cha smad la mi nyal ba dang /_bla ma la gus pa dang /_ri mo byed pa dang /_ngo tsha shes pa dang /_khrel yod pa phun sum tshogs pas dge 
[\[122a.7\]]ba'i bshes gnyen la bsten pa dang /_snying rje chen pos sems can la lta ba dang /_yon tan yongs su rdzogs par bya ba'i phyir 'phags pa'i skye bo la rim gro byed pa dang /_shes pas lha dang bcas pa'i 'jig rten yongs su bskyab pa ste/_klu'i bdag po chos bcu po de dag dang ldan na byang chub 
[\[122b\]]
[\[122b.1\]]sems dpa' rnams thos pa sgrub pas mngon par 'phags par 'gyur ro/_/klu'i bdag po byang chub sems dpa' rnams ni phan yon rnam pa lnga po 'di dag yang dag par mthong nas/_rab tu 'byung ba la mos par 'gyur te/_lnga gang zhe na/_bdag gis las byas pa chud za bar mi 
[\[122b.2\]]'gyur ba dang /_bdag gis byas pa'i bag chags kyis bsgo bar 'gyur ba dang /_yongs su 'dzin pa thams cad la bdag gi sems gtong bar 'gyur ba dang /_sangs rgyas bcom ldan 'das rnams kyis bdag smad par mi 'gyur ba dang /_bdag grol zin nas kyang nyon mongs pa'i 
[\[122b.3\]]bcing ba rnams kyis bcings pa'i sems can rnams 'ching ba de las rab tu thar bar bya ba'i phyir chos ston par 'gyur ro snyam pa ste lnga po de dag go/_/gzhan yang rnam pa lnga ste lnga gang zhe na/_rab tu 'byung ba ni tshul khrims 'chal pa'i sems can yongs su smin par bya ba'i phyir tshul 
[\[122b.4\]]khrims dang 'thun pa yin no/_/rab tu 'byung ba ni thos pa nyung ba'i sems can yongs su smin par bya ba'i phyir thos pa dang 'thun pa yin no/_/rab tu 'byung ba ni sems rnam par g.yengs pa'i sems can yongs su smin par bya ba'i phyir ting nge 'dzin dang 'thun pa yin no/_/rab tu 
[\[122b.5\]]'byung ba ni shes rab 'chal pa'i sems can yongs su smin par bya ba'i phyir shes rab dang 'thun pa yin no/_/rab tu 'byung ba ni mya ngan las 'das pa'i bde ba'i lam la sems can dgod par bya ba'i phyir rnam par grol ba'i ye shes dang 'thun pa yin te/_lnga po de dag go/_/
[\[122b.6\]]gzhan yang rnam pa lnga ste/_lnga gang zhe na/_rab tu 'byung ba ni phung po lnga yongs su shes par bya ba'i phyir nga rgyal bcom pa'o/_/rab tu 'byung ba ni kun 'byung ba spang ba'i phyir sred pa'i bag la nyal spong ba'o/_/rab tu 'byung ba ni 'gog pa mngon sum du bya ba'i phyir zhi ba dang /_rab 
[\[122b.7\]]tu zhi ba dang /_nye bar zhi bar byed pa'o/_/rab tu 'byung ba ni 'phags pa'i lam yan lag brgyad pa bsgom pa'i phyir lam la 'jug go/_/rab tu 'byung ba ni 'phags pa'i bden pa rnams la sems can dgod pa'i phyir bden pa la 'jug pa ste/_lnga po de dag go/_/klu'i bdag po chos 
[\[123a\]]
[\[123a.1\]]bzhi dang ldan na byang chub sems dpa' rnams nags dang nags 'dab na rgyu zhing bas mtha'i gnas mal dag na gnas pa yin te/_bzhi gang zhe na/_lus dang srog la mi lta ba dang /_dge ba'i chos thams cad la lta ba dang /_mngon par shes pa'i shes pa skyed par 
[\[123a.2\]]'dod pa dang /_spyod lam rab tu zhi bas lha dang mi rnams mgu bar byed pa ste/_klu'i bdag po chos bzhi po de dag dang ldan na byang chub sems dpa' rnams nags dang /_nags 'dab na rgyu zhing bas mtha'i gnas mal dag na gnas pa yin no/_/klu'i bdag po gzhan yang byang chub 
[\[123a.3\]]sems dpa' ni don gyi dbang rnam pa bzhi mthong nas/_nags dang nags 'dab na rgyu zhing bas mtha'i gnas mal dag na gnas pa yin te/_bzhi gang zhe na/_dgon pa dang rab tu dgon pa 'di dag ni sangs rgyas kyis bsngags pa yin te/_dgon pa ni gnas na snying rje chen pos 
[\[123a.4\]]sems can thams cad rab tu thar bar bya ba la dmigs pa ni bdag gis bre mo gtam zer ba yin gyi/_phyogs gcig tu gyur pa ni ma yin no snyam pa dang /_bdag gis ni byang chub kyi snying po'i rgyan bsags kyi nyon mongs pa rnams ni ma yin no snyam pa dang /_bdag gis ni yongs su 
[\[123a.5\]]sbyang ba byas pa'i byang chub sems dpa' du ma dag gi rjes su bslab dgos so snyam pa dang /_bdag dgon pa na gnas te/_chos thams cad yang dag par bsgrubs nas grong dang /_grong khyer dang /_grong rdal dang /_ljongs dang yul 'khor dang /_pho brang 'khor dag tu song 
[\[123a.6\]]ste/_sems can rnams la chos bstan par bya'o snyam pa ste/_klu'i bdag po bzhi po de dag dang ldan na nags dang nags 'dab na rgyu zhing bas mtha'i gnas mal dag na gnas pa yin no/_/klu'i bdag po gsum po 'di dag ni 'phags pa'i rigs dang /_sbyangs pa'i yon tan dang /_
[\[123a.7\]]yo byad bsnyungs pa la gnas pa'i byang chub sems dpa'i yon tan dang phan yon phul dang rab mchog yin te/_gsum gang zhe na/_dga' ba dang /_mi dga' ba rnams la mi lta ba'i phyir 'du 'dzi'i bya ba med pa dang /_sems rag las pa med cing gang du 'dod par 'gror yod pa'i 
[\[123b\]]
[\[123b.1\]]phyir rang nyam dang /_rang dbang dang /_tha mal par gnas pa dang /_sems can thams cad mnyam pa nyid du sems pa'i phyir de'i ting nge 'dzin myur du skye bar 'gyur ba ste/_gsum po de dag go/_/gzhan yang gsum ste/_de la tshul 'chos pa dang /_kha gsag mi 'byung ba dang /_de 
[\[123b.2\]]la rjes su chags pa dang /_khong khro ba'i sems mi skye ba dang /_sgrub cing 'dug pa na khyim la rjes su lta bar mi 'gyur ba ste/_klu'i bdag po gsum po de dag ni 'phags pa'i rigs dang /_sbyangs pa'i yon tan dang /_yo byad bsnyungs pa la gnas pa'i byang chub sems 
[\[123b.3\]]dpa'i yon tan dang /_phan yon phul dang rab mchog yin no/_/klu'i bdag po chos brgyad dang ldan na byang chub sems dpa'i rab tu 'byung ba'i yon tan yongs su rdzogs par 'gyur te/_brgyad gang zhe na/_'phags pa'i rigs kyis chog par 'dzin pa dang /_sbyangs pa'i yon 
[\[123b.4\]]tan dang /_yo byad bsnyungs pa la gnas pa dang /_mang du thos pa dang /_sems nges par sems pa la dga' ba dang /_byang chub sems dpa'i bsam pa la kun tu rmongs pa mang bu dang /_dran pa nye bar gzhag pas gnas pa dang /_ting nge 'dzin dang /_shes rab sgom 
[\[123b.5\]]pa'i sbyor ba la brtson pa dang /_brtsams pa thams cad sgrub pa snying por byed pa ste/_klu'i bdag po chos brgyad po de dag dang ldan na byang chub sems dpa'i rab tu 'byung ba'i yon tan yongs su rdzogs par 'gyur ro/_/klu'i bdag po chos bcu dang ldan na byang chub sems dpa' rnams 
[\[123b.6\]]chos zab mo'i tshul la gnas pa yin te/_bcu gang zhe na/_bdag gi ngo bo nyid kyis chos thams cad kyi ngo bo nyid kyi rjes su 'gro ba dang /_bdag dag pas chos thams cad dag pa'i rjes su 'jug pa dang /_bdag bdag med pas chos thams cad bdag med pa la mos pa dang /_
[\[123b.7\]]bdag stong pas chos thams cad stong par som nyi med pa dang /_bdag dben pas chos thams cad dben pa la 'jug pa dang /_bdag zhi bas chos thams cad zhi bar so sor rtog pa dang /_bdag ji lta ba bzhin pas chos thams cad ji lta ba bzhin du khong du chud pa dang /_bdag 
[\[124a\]]
[\[124a.1\]]zab pas chos thams cad zab par nges par sems pa dang /_bdag bems po yin pas chos thams cad bems po yin par nges par rtog pa dang /_bdag gzung du med pas chos thams cad gzung du med par rab tu shes pa ste/_bcu po de dag go/_/klu'i 
[\[124a.2\]]bdag po gzhan yang chos bcu dang ldan na byang chub sems dpa' rnams chos zab mo'i tshul la gnas pa yin te/_bcu gang zhe na/_rnam par bsgrubs pas gnas pa'i mtshan nyid kyi phyir chos thams cad sgyu ma lta bur rab tu shes pa dang /_phyin ci log las byung bar mthong bas 
[\[124a.3\]]chos thams cad rmi lam lta bur rab tu shes pa dang /_phyin ci log tu 'du shes pas chos thams cad smig rgyu lta bur rab tu shes pa dang /_rgyu'i bya ba dang /_rkyen la dmigs te skye ba'i chos thams cad mig yor lta bur rab tu shes pa dang /_'pho ba med pa'i mtshan nyid las phyir 
[\[124a.4\]]mi ldog pas chos thams cad chu zla lta bur rab tu shes pa dang /_yul la mi gnas shing phyogs na mi gnas te ngo bo nyid med pas chos thams cad brag ca lta bur rab tu shes pa dang /_skad cig kyang mi sdod pas chos thams cad sprin dang glog snang ba lta bur rab tu shes pa dang /_
[\[124a.5\]]'dod chags dang /_zhe sdang dang /_gti mug gis chags par mi 'gyur bas chos thams cad 'ja' tshon lta bur rab tu shes pa dang /_glo bur gyi nye ba'i nyon mongs pas nyon mongs pa can du mi 'gyur bas chos thams cad rang bzhin gyis rab tu dag par shes pa dang /_skye ba 
[\[124a.6\]]dang /_'jig pa dang /_gnas pa dang bral bas chos thams cad nam mkha' lta bur rab tu shes pa ste/_klu'i bdag po chos bcu po de dag dang ldan na byang chub sems dpa' rnams chos zab mo'i tshul la gnas pa yin no/_/klu'i bdag po chos gnyis dang ldan na byang chub 
[\[124a.7\]]sems dpa' rnams chad par lta bar ltung bar mi 'gyur te/_gnyis gang zhe na/_las kyi bya ba la 'jug pa shes pa dang /_sangs rgyas kyi chos thams cad rnam par sgrub pa shes pa ste/_klu'i bdag po chos de gnyis dang ldan na byang chub sems dpa' rnams chad par lta bar 
[\[124b\]]
[\[124b.1\]]ltung bar mi 'gyur ro/_/klu'i bdag po chos gnyis dang ldan na byang chub sems dpa' rnams rtag par lta bar ltung bar mi 'gyur te/_gnyis gang zhe na/_mi rtag pa'i chos la 'jug pa shes pa dang /_skyes nas zhig cing zhu ste/_mi gnas par rab tu rnam par dbye ba shes 
[\[124b.2\]]pa ste/_klu'i bdag po chos de gnyis dang ldan na byang chub sems dpa' rnams rtag par lta bar ltung bar mi 'gyur ro/_/klu'i bdag po chos bzhi dang ldan na byang chub sems dpa' rnams brten te/_'byung ba la mkhas pa yin te/_ma rig pa kun 'byung ba nas rga shi kun 
[\[124b.3\]]'byung ba'i bar la 'jug pa dang /_ma rig pa 'gag pa nas rga shi 'gag pa'i bar la 'jug pa dang /_chad par lta bar yang mi ltung ba dang /_rtag par lta bar yang mi gnas pa ste/_klu'i bdag po chos bzhi po de dag dang ldan na byang chub sems dpa' rnams rten cing 'brel 
[\[124b.4\]]par 'byung ba la 'jug pa la mkhas pa yin no/_/klu'i bdag po chos bzhi dang ldan na byang chub sems dpa' rnams lta bar gyur pa thams cad du lta bar mi 'gyur te/_bzhi gang zhe na/_stong pa nyid shes pas bdag dang sems can du lta bar mi 'gyur ba dang /_mtshan ma med 
[\[124b.5\]]pa shes pas srog dang gang zag tu lta bar mi 'gyur ba dang /_smon pa med pa shes pas 'byung ba dang 'jig par lta bar mi 'gyur ba dang /_rten cing 'brel par 'byung ba shes pas chad pa dang rtag par lta bar mi 'gyur ba ste/_chos bzhi po 'di dag dang ldan na byang chub sems 
[\[124b.6\]]dpa' rnams lta bar gyur pa thams cad du lta bar mi 'gyur ro/_/klu'i bdag po chos drug dang ldan na byang chub sems dpa' rnams mngon par shes pa'i shes pas rnam par rtse bar 'gyur te/_drug gang zhe na/_sems can thams cad la khong khro ba med pa'i lta bas de'i lha'i mig 
[\[124b.7\]]rnam par dag par 'gyur ba dang /_ngan du smras pa'i tshig dang du len pas lha'i rna ba rnam par dag par 'gyur ba dang /_sems kun nas nyon mongs pa med pas gzhan gyi sems shes pa rnam par dag par 'gyur ba dang /_sngon byas pa'i dge ba'i rtsa ba sems can thams 
[\[125a\]]
[\[125a.1\]]cad la gtong bas sngon gyi gnas rjes su dran pa shes pa rnam par dag par 'gyur ba dang /_'thun par byed pa dang /_bka' blo bde ba dang /_ji skad smras pa bzhin byed pas rdzu 'phrul bya ba shes pa rnam par dag par 'gyur ba dang /_chos rnams la slob 
[\[125a.2\]]dpon gyi dpe mkhyud med pas zag pa zad pa shes pa rnam par dag par 'gyur ba ste/_drug po de dag go/_/klu'i bdag po gzhan yang mar me byin pas ni lha'i mig rnam par dag par 'gyur ro/_/sil snyan dang /_pheg rdob pa dang /_glu'i dbyangs thams cad byin pas ni lha'i rna 
[\[125a.3\]]ba rnam par dag par 'gyur ro/_/kun nas nyon mongs pa med par byin pas ni gzhan gyi sems shes pa rnam par dag par 'gyur ro/_dge ba'i chos dran par byed cing bskul bas ni sngon gyi gnas rjes su dran pa shes pa rnam par dag par 'gyur ro/_/sgrib pa dang /_'gyod 
[\[125a.4\]]pa bsal bas ni rdzu 'phrul gyi bya ba shes pa rnam par dag par 'gyur ro/_/chos byin pas ni zag pa zad pa shes pa rnam par dag par 'gyur ro/_/klu'i bdag po gzhan yang de bzhin gshegs pa la lta bas ni lha'i mig rnam par dag par 'gyur ro/_/dam pa'i chos mnyan pas 
[\[125a.5\]]ni lha'i rna ba rnam par dag par 'gyur ro/_/sems kyis nges par brtags pas ni gzhan gyi sems shes pa rnam par dag par 'gyur ro/_/dge 'dun rjes su dran pas ni sngon gyi gnas rjes su dran pa shes pa rnam par dag par 'gyur ro/_/'dun pa drag pos ni rdzu 'phrul 
[\[125a.6\]]gyi bya ba shes pa rnam par dag par 'gyur ro/_/chos sgrub pas ni zag pa zad pa shes pa rnam par dag par 'gyur ro/_/de la mngon par shes pas rnam par rtse ba gang zhe na/_klu'i bdag po 'di la nyan thos dang /_rang sangs rgyas rnams kyi lha'i mig gang yin pa dang /_
[\[125a.7\]]phyi rol gyi drang srong mngon par shes pa lnga dang ldan pa rnams kyi lha'i mig gang yin pa dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams kyi lha'i mig gang 
[\[125b\]]
[\[125b.1\]]yin pa de bas ni byang chub sems dpa'i lha'i mig de ches 'das pa dang /_ches gsal ba dang /_ches khyad par du 'phags pa dang /_ches mchog tu gyur pa dang /_ches rnam par dag pa ste/_de'i lha'i mig des ni de bzhin gshegs pa'i spyan gyi yul ma gtogs par sems 
[\[125b.2\]]can du snang ba'am/_gzugs su snang ba'am/_chos su snang ba gang yang mi rtogs pa dang /_mi mthong ba dang /_mi shes pa ci yang med do/_/klu'i bdag po de la nyan thos dang /_rang sangs rgyas rnams kyi lha'i rna ba gang yin pa nas mi dang mi ma yin pa'i bar 
[\[125b.3\]]rnams kyi lha'i rna ba gang yin pa de bas ni byang chub sems dpa'i lha'i rna ba de ches 'das pa dang /_ches gsal ba dang /_ches khyad par du 'phags pa dang /_ches mchog tu gyur pa dang /_ches rnam par dag pa ste/_de lha'i rna ba'i dbang po des ni de bzhin gshegs 
[\[125b.4\]]pa'i snyan gyi yul ma gtogs pa sgrar grag pa gang yang thos par mi 'gyur ba ci yang med de/_des ni sgra thams cad kyi sngon gyi mtha' dang /_phyi ma'i mtha' yongs su gcod pa rab tu shes so/_/klu'i bdag po de la byang chub sems dpas ni sems can thams cad kyi 
[\[125b.5\]]sems kyi rgyu ba dang /_sems kyi dmigs pa dang /_sems kyi mtshan ma dang /_sems kyi dpyod pa dang /_sems kyi rgyu dang /_sems kyi bsam pa dang /_sems kyi 'bras bu dang /_sems kyi nges pa dang /_sems kyi brtag pa dang /_sems kyi rnam pa sna 
[\[125b.6\]]tshogs dang /_sems kyi rjes su chags pa dang /_sems kyi khong khro ba dang /_sems rnam par g.yengs pa dang /_sems bsdu ba dang /_sems bral bar g.yo ba dang /_sems lhag par g.yo ba dang /_sems bskul ba dang /_sems gnas pa dang /_sems 
[\[125b.7\]]kyi sngon gyi mtha' dang /_sems kyi phyi ma'i mtha' dang /_sems kyi da ltar byung ba dang /_sems kyi gnas dang /_sems kyi gnas pa thams cad yang dag pa ji lta ba bzhin du rab tu shes te/_shes nas kyang de bzhin du des sems can de dag la chos dang ldan pa'i 
[\[126a\]]
[\[126a.1\]]gtam 'jug par byed do/_/des sngon gyi gnas rjes su dran pas bdag dang gzhan rnams kyi sngon gyi mtha'i mur thug pa'i bar gyi 'chi 'pho yang dag pa ji lta ba bzhin du rab tu shes shing dran te/_rnam pa dang bcas/_yul phyogs dang bcas par yang 
[\[126a.2\]]dag pa ji lta ba bzhin du de kho na nyid dang gzhan ma yin par rjod par byed do/_/rdzu 'phrul gyi bya ba rnams la yang mngon par 'du byed pa med pa thob ste bya ba thams cad ston to/_/klu'i bdag po 'di dag ni byang chub sems dpa'i mngon par shes pa ste/_de la rang gi sems 
[\[126a.3\]]la dbang byed pas don thams cad yongs su rdzogs par byed pa 'di ni de'i rnam par rtse ba ste/_sangs rgyas yongs su mya ngan las 'da' ba yang kun tu ston la gtan du yongs su mya ngan las 'da' bas yongs su mya ngan las 'da' bar yang mi byed pa lta bu'o/_/de la 
[\[126a.4\]]byang chub sems dpa'i zag pa zad pa shes pa mngon sum du byed pa'i mngon par shes pa gang zhe na/_nyan thos dang /_rang sangs rgyas kyi rnam par grol ba la ma chags te/_sangs rgyas kyi ye shes kyi rnam par grol ba la lhag par dmigs shing rang bzhin gyis zag pa 
[\[126a.5\]]zad pa shes kyi shes pa de mngon sum du byed pa ni ma yin la sems can thams cad kyi zag pa zad par bya ba kho na'i phyir yang 'khor ba'i rgyun la gnas pa 'di ni byang chub sems dpa'i mngon par shes pa drug pa'o/_/klu'i bdag po chos bzhi dang ldan na byang chub sems dpa' 
[\[126a.6\]]sgrib pa med pa'i ye shes mthong ba la 'jug pa yin te/_bzhi gang zhe na/_thams cad mkhyen pa'i ye shes kyis yongs su bsgos pa'i mngon par shes pa lnga dang /_byams pa chen po dang /_snying rje chen pos yongs su bsgos pa'i so so yang dag par rig pa bzhi dang /_
[\[126a.7\]]thabs dang shes rab kyis yongs su bsgos pa'i gzugs med pa'i snyoms par 'jug pa bzhi dang /_stong pa nyid dang /_mtshan ma med pa dang /_smon pa med pas yongs su bsgos pa'i byang chub kyi phyogs kyi chos sum cu rtsa bdun te/_klu'i bdag po chos bzhi po de dag 
[\[126b\]]
[\[126b.1\]]dang ldan na byang chub sems dpa' sgrib pa med pa'i ye shes mthong ba la 'jug pa yin no/_/klu'i bdag po de la sgrib pa med pa'i ye shes mthong ba gang zhe na/_nyon mongs pa thams cad kyang mthong la bag chags kyi mtshams sbyor ba'i rnam pa'i nyon mongs pa thams cad kyang 
[\[126b.2\]]yang dag par bcom pa gang yin pa dang /_'khor ba yang mthong la mya ngan las 'das pa la yang yang dag par gzhol ba dang /_nyan thos dang /_rang sangs rgyas kyis yang mthong la byang chub kyi snying po la yang yang dag par gzhol ba dang /_sems can gyi spyod pa'i rjes 
[\[126b.3\]]su yang 'jug la sems can gyi spyod pa dben par yang shes pa ste/_'di ni sgrib pa med pa'i ye shes mthong ba zhes bya'o/_/gzhan yang sgrib pa med pa'i ye shes mthong ba ni 'dus byas kyi bya ba thams cad kyi rjes su yang 'jug la/_'dus ma byas pa yang thob pa gang yin pa 
[\[126b.4\]]dang /_'dus byas thams cad kyi nye bar zhi ba yang mthong la 'dus ma byas kyang thob pa'o/_/klu'i bdag po byang chub sems dpa' ni 'dus byas la spyod pa na yang 'dus ma byas shes pas sgrib pa med pa la/_'dus ma byas pa thob pa la yang 'dus ma byas kyi chos rnams 
[\[126b.5\]]kyis sgrib pa med de/_der sgrib pa med pa'i ye shes gang yin pa de ni byang chub sems dpa'i sgrib pa med pa'i ye shes mthong ba zhes bya'o/_/klu'i bdag po chos bzhi dang ldan na byang chub sems dpa' sems can gyi spyod pa dang /_bsam pa dang cho ga shes pa yin te/_
[\[126b.6\]]bzhi gang zhe na/_'jig rten gyi rjes su 'jug pa'i shes pa dang /_snyoms par 'jug pa la mkhas pa'i shes pa dang /_shes pa dang /_bsam pa las su rung ba'i bsam pa dang /_sems la dbang byed pa'i thabs te/_klu'i bdag po chos bzhi po de dag dang ldan na 
[\[126b.7\]]byang chub sems dpa' sems can gyi spyod pa dang /_bsam pa dang cho ga shes pa yin no/_/klu'i bdag po chos lnga dang ldan na byang chub sems dpa' sems can rnams yongs su smin par byed pa yin te/_lnga gang zhe na/_bdag gi bde ba la mi lta bas yid yongs su mi skyo 
[\[127a\]]
[\[127a.1\]]ba dang /_brtson pa brtan pas sems can la bde ba sbyin pa dang /_snying rje chen po dang /_sems can rnams kyi spyod pa ji lta ba de lta bu'i spyod pa la rjes su 'jug pa dang /_gong du yang yon tan khyad par can la yang 'god par byed pa ste/_klu'i 
[\[127a.2\]]bdag po chos lnga po de dag dang ldan na byang chub sems dpa' sems can yongs su smin par byed pa yin no/_/klu'i bdag po chos drug dang ldan na byang chub sems dpa' 'dzin pa dang /_klog pa dang /_brda sprod pa la mkhas pa yin te/_drug gang zhe na/_gzungs 
[\[127a.3\]]thob pa dang /_dran pa dang shes bzhin gyis sgrub pa dang /_yang dag pa la tshul bzhin du 'jug pa dang /_sems kyi rjes su 'jug pa shes pa dang /_thogs pa med pa'i spobs pa thob pa dang /_dgongs pa'i tshig ston pa'i shes pa la mkhas pa ste/_klu'i bdag po 
[\[127a.4\]]chos drug po de dag dang ldan na byang chub sems dpa' 'dzin pa dang /_klog pa dang /_brda sprod pa la mkhas pa yin no/_/klu'i bdag po chos brgyad dang ldan na byang chub sems dpa' bdud phyir rgol ba bcom pa yin te/_brgyad gang zhe na/_sgyu ma'i chos nyid phung po lnga 
[\[127a.5\]]yongs su shes pa dang yang ldan la 'jig tshogs la lta ba'i nyon mongs pa dang bral te/_stong pa nyid la spyod yul ba yang yin pa dang /_'du byed thams cad kyi skye ba med par yang rab tu shes la sems can yongs su smin par bya ba'i phyir bsams bzhin du skye bar yang byed pa 
[\[127a.6\]]dang /_brtson 'grus brtan pas byang chub kyi bsam pa yang yongs su mi gtong la khams gsum pas kyang yid rtag tu skrag pa dang /_mngon par 'du byed pa med pa yang mi ltung la thams cad mkhyen pa'i ye shes kyang yongs su tshol ba dang /_sems can rnams la yang lta la/_
[\[127a.7\]]bsod nams kyi tshogs kyang sogs pa dang /_mi rtag pa'i mtshan nyid la yang yid ches la ye shes kyi tshogs kyang sogs pa dang /_nyan thos dang /_rang sangs rgyas kyi shes pa la yang ma chags pa ste/_klu'i bdag po chos brgyad po de dag dang ldan na byang chub 
[\[127b\]]
[\[127b.1\]]sems dpa' bdud phyir rgol ba bcom pa yin no/_/klu'i bdag po chos bcu dang ldan na byang chub sems dpa' skrag pa dang 'jigs pa thams cad dang bral te byang chub sems dpa'i spyad pa spyod pa yin te/_bcu gang zhe na/_sbyin pas nye bar brtan pa yin te mtshan gyis legs par 
[\[127b.2\]]brgyan pa dang /_tshul khrims la gnas pa yin te ngan song thams cad yang dag par gcad pa dang /_bzod pa'i go cha bgos pa yin te dbang po ma nyams pa dang /_brtson 'grus brtan pa yin te dge ba'i rtsa ba'i tshogs rnams kyis chog mi shes pa dang /_bsam 
[\[127b.3\]]gtan la gnas pa yin te cang shes kyi sems dang ldan pa dang /_shes rab dang ldan pa yin te nyon mongs pa dang bral ba dang /_thabs la mkhas pa yin te kun tu yongs su bsngo ba shes pa la mkhas pa dang /_so so yang dag par rig pa thob pa yin te don dang chos dang /_
[\[127b.4\]]nges pa'i tshig dang spobs pa la mkhas pa dang /_gzungs thob pa yin te/_sems can thams cad kyi the tshom gcod pa la mkhas pa dang /_sangs rgyas kyi byin gyis brlabs pa yin te dam pa'i chos yongs su 'dzin pa ste/_klu'i bdag po chos bcu po de dag dang 
[\[127b.5\]]ldan na byang chub sems dpa' skrag pa dang 'jigs pa thams cad dang bral te byang chub sems dpa'i spyad pa spyod pa yin no/_/klu'i bdag po chos brgyad dang ldan na byang chub sems dpa' phyir mi ldog pa'i chos la yang dag par gzhol ba yin te/_brgyad gang zhe na/_ji 
[\[127b.6\]]skad smras pa de bzhin du byed pa dang /_bdag gi 'khrul pa la so sor rtog par byed kyi/_gzhan gyi 'khrul pa la mi rtog pa dang /_srog gi phyir yang gzhan dag la brnyas par mi byed pa dang /_rnyed pa dang bkur sti thob pas kyang mtho bar mi 'dzin la ma thob pas kyang dma' 
[\[127b.7\]]bar mi 'dzin pa dang /_sems can thams cad la yon gnas kyi sems bskyed de sbyin pa sbyin pa dang /_bgo bsha'i ngang tshul can yin te/_chos la slob dpon dpe mkhyud mi byed pa dang /_gzhan gyi bde bas dga' ba yin te phrag dog dang ser sna dang bral ba dang /_
[\[128a\]]
[\[128a.1\]]sdug pa dang mi sdug pa thams cad yongs su gtong ba la 'gyod pa med pa ste/_klu'i bdag po chos brgyad po de dag dang ldan na byang chub sems dpa' phyir mi ldog pa'i chos la yang dag par gzhol ba yin no/_/klu'i bdag po chos lnga dang ldan na byang chub sems 
[\[128a.2\]]dpa' bla na med pa yang dag par rdzogs pa'i byang chub las phyir mi ldog pa yin te/_lnga gang zhe na/_pha rol tu phyin pa thams cad yongs su rdzogs pa yin te thabs la mkhas pa dang /_chos thams cad ji lta ba la mkhas pa yin te chos zab mo'i tshul la gnas pa dang /_mngon 
[\[128a.3\]]par shes pa ma nyams pa yin te sems can thams cad kyi dbang po'i rig pa'i cho ga shes pa dang /_legs par khong du chud pa shes pa yin te chags pa med par spyod pa dang /_zad mi shes pa mngon par sgrub pas kyang rten cing 'brel par 'byung ba la spyod par byed la zag pa thams 
[\[128a.4\]]cad kyang zad par byed pa ste/_klu'i bdag po chos lnga po de dag dang ldan na byang chub sems dpa' bla na med pa yang dag par rdzogs pa'i byang chub las phyir mi ldog pa yin no/_/klu'i bdag po chos gsum dang ldan na byang chub sems dpa' bzod pa thob pa yin te/_gsum gang zhe na/_
[\[128a.5\]]sems can yongs su dag par bya ba'i phyir ba dag med pa dang /_chos yongs su dag par bya ba'i phyir dben pa dang /_ye shes yongs su dag par bya ba'i phyir chags pa med pa ste gsum po de dag go/_/gzhan yang gsum ste/_sngon gyi mtha' rnam par dag par bya ba'i phyir mi zad 
[\[128a.6\]]pa'i chos nyid dang /_phyi ma'i mtha' rnam par dag par bya ba'i phyir mi skye ba'i chos nyid dang /_da ltar byung ba'i chos rnam par dag par bya ba'i phyir legs par gnas pa'i chos nyid de/_gsum po de dag go/_/klu'i bdag po gzhan yang chos gsum dang ldan na byang chub sems 
[\[128a.7\]]dpa'i bzod pa thob pa yin te/_gsum gang zhe na/_lus yongs su dag par bya ba'i phyir bsod nams kyis nye bar brtan pa dang /_ngag yongs su dag par bya ba'i phyir ye shes mtha' yas pa dang /_sems yongs su dag par bya ba'i phyir ting nge 'dzin la dmigs pa ste/_
[\[128b\]]
[\[128b.1\]]klu'i bdag po chos gsum po de dag dang ldan na byang chub sems dpa' bzod pa thob pa yin no/_/klu'i bdag po chos bzhi dang ldan na byang chub sems dpa' sangs rgyas bcom ldan 'das rnams kyis lung ston par mdzad de/_bzhi gang zhe na/_chos rnams la lhag pa'i bsam 
[\[128b.2\]]pas sgrub pa dang /_dkar po rnam par mthong bas spyod pa la spyod pa yongs su rdzogs pa dang /_sems can gyi bsam pa rnams la ye shes kyi stobs bskyed pa thob pa dang /_shin tu med pa'i phyir rang bzhin gyis ma skyes ma byung ba'i chos rnams rab tu shes pa ste/_klu'i 
[\[128b.3\]]bdag po chos bzhi po de dag dang ldan na byang chub sems dpa' sangs rgyas bcom ldan 'das rnams kyis lung ston par mdzad do/_/bstan pa 'di bshad pa na lha dang klu dang /_gnod sbyin dang /_dri za dang lha ma yin dang /_nam mkha' lding dang /_mi'am ci dang /_lto 'phye 
[\[128b.4\]]chen po dang /_mi dang mi ma yin pa khrag khrig phrag bcu gnyis ni bla na med pa yang dag par rdzogs pa'i byang chub tu sems skyes so/_/byang chub sems dpa' bdun khri nyis stong gis ni mi skye ba'i chos rnams la bzod pa thob bo/_/dge slong khri bzhi stong ni chos rnams la chos 
[\[128b.5\]]kyi mig rdul med cing dri ma dang bral ba rnam par dag go/_/dge slong ma brgyad stong ni len pa med par zag pa rnams las sems rnam par grol lo/_/lha'i bu lnga stong gis ni 'dod chags dang bral ba thob bo/_/stong gsum gyi stong chen po'i 'jig rten gyi khams 'di yang de'i 
[\[128b.6\]]tshe rnam pa drug tu g.yos so/_/'jig rten yang snang ba chen pos khyab par gyur to/_/me tog gi char chen po yang bab bo/_/lha'i bu rnams kyis kyang bar snang las sil snyan brgya stong dag dkrol te ched du brjod pa 'di skad kyang ched du brjod de/_a la la de bzhin gshegs 
[\[128b.7\]]pas ni chos kyi 'khor lo gnyis pa bskor ba 'di chos kyi rnam grangs 'di las bskor to/_/yul bA rA Na sI drang srong smra ba [{]ri dgas [,]ri dwags [}]kyi nags su chos kyi 'khor lo bskor ba gang yin pa dang /_chos kyi rnam grangs 'di las bskor ba gang yin pa 'di ni mtshungs so/_/de ci'i 
[\[129a\]]
[\[129a.1\]]phyir zhe na/_'di ltar chos kyi rnam grangs 'di las sems can dpag tu med grangs med pa'i don mdzad pa'i phyir ro/_/gzhan yang sems can gang chos kyi rnam grangs 'di thos pa de dag ni dge ba'i rtsa ba ngan ngon ma yin pa dang ldan pa yin na sems can gang dag thos 
[\[129a.2\]]nas kyang 'chang bar byed pa lta ci smos te/_de dag gis ni mir skye ba rnyed pa legs par rnyed do/_/de dag gis ni de bzhin gshegs pa legs par mthong ngo /_/de dag gis ni chos kyi rnam grangs 'di legs par thos so/_/chos kyi tshul gyi rnam pa 'di thos nas bla na med pa 
[\[129a.3\]]yang dag par rdzogs pa'i byang chub tu sems bskyed pa gang yin pa de dag gi ngan song thams cad ni bkag par gyur to/_/de dag gi lha dang mir skye ba'i sgo rnams ni phye bar gyur to/_/de dag ni yongs su mya ngan las 'das zin par rig par bya'o/_/zhes brjod do/_/de nas bcom ldan 
[\[129a.4\]]'das kyis lha'i bu de dag la legs so zhes bya ba byin te/_grogs po dag legs so legs so/_/khyed kyis tshig 'di legs par smras so/_/mdo sde'i tshig bstan pa 'di lta bu dag la dga' ba thob pa'i sems can gang yin pa de dag ni sangs rgyas kyi byin gyis brlabs pa dang /_
[\[129a.5\]]theg pa chen pos 'dul ba yin no/_/sems can de dag ni sangs rgyas kyi ye shes kyis thugs su chud pa dang /_phyir mi ldog pa'i phyag rgyas btab pa yin no/_/chos kyi rnam grangs 'di la dga' ba thob pa gang yin pa'i sems can de dag ni de bzhin gshegs pa'i ye 
[\[129a.6\]]shes 'ba' zhig la/_yang dag par gzhol ba ma gtogs pa de dag 'gro ba gzhan du 'gro bar mi 'gyur na gang dag bsngags pa thos nas 'dzin par byed pa dang /_de bzhin nyid du sgrub pa rnams lta ci smos/_klu'i rgyal po rgya mtshos zhus pa las gleng gzhi'i le'u ste dang 
[\[129a.7\]]po'o//_//bam po gnyis pa/_de nas klu'i rgyal po rgya mtshos bshad pa 'di thos nas/_tshim zhing mgu la yi rangs te rab tu dga' zhing dga' ba dang yid bde ba skyes nas/_rgya mtsho'i gnas rnam par dag par byed pa'i rin po che'i bkod pa kun tu 'od zer 
[\[129b\]]
[\[129b.1\]]'byung ba'i 'od can zhes bya ba'i nor bu rin po che chen po stong gsum gyi stong chen po'i 'jig rten gyi khams ri ba gang yin pa de bcom ldan 'das la chos kyi dgab par phul lo/_/nor bu rin po che de'i 'od kyis kyang nyi ma dang zla ba gnyis kyi 'od mog mog por byas so/_/'khor thams 
[\[129b.2\]]cad kyang ngo mtshar du gyur nas/_bcom ldan 'das la phyag 'tshal zhing tshig 'di skad du a la la sangs rgyas byung ba ni ngo mtshar che ste/_de byung bas ni 'di ltar ya mtshan du rung zhing rmad du byung ba'i chos dag kyang snang ngo zhes smras so/_/de nas klu'i rgyal po rgya mtshos bcom ldan 
[\[129b.3\]]'das la mngon par dgab pa byas nas 'di skad ces gsol to/_/bcom ldan 'das dge ba'i rtsa ba 'dis na bdag sangs rgyas kyi sku'i 'od dri ma ma mchis pa thob par gyur cig_/'od des kyang phyogs bcu'i sangs rgyas kyi zhing thams cad snang bar gyur cig_/sems can 
[\[129b.4\]]gang la 'od des phog pa de dag kyang nyon mongs pa thams cad kyis gnod par ma gyur cig_/de bzhin gshegs pa'i smin mtshams kyi mdzod spu ci 'dra ba de lta bu yang bdag gis thob par gyur cig_/byang chub kyi lam shes pa sgrib pa ma mchis pa yang thob par gyur cig_/lam 
[\[129b.5\]]shes pa des kyang sems can lam log pa la zhugs pa rnams yang dag pa'i lam la 'god par gyur cig_/bcom ldan 'das gzhan yang ji ltar na byang chub sems dpa' mun pa mun nag dang bral te/_lam shes pa thob par 'gyur lags/_de skad ces 
[\[129b.6\]]gsol pa dang /_bcom ldan 'das kyis klu'i rgyal po rgya mtsho la 'di skad ces bka' stsal to/_/klu'i rgyal po 'di la byang chub sems dpa' shes rab kyi dbang gis byung ba/_shes rab kyi sgron ma lag na thogs pa/_shes rab kyi shes pa can/_shes rab kyi sngon du 
[\[129b.7\]]'gro ba/_shes rab kyi mtshon cha can/_shes rab kyis bya ba byed pa de ni shes rab kyi gnas la gnas nas sbyin pa sbyin par byed/_tshul khrims srung bar byed/_bzod pa sgom par byed/_brtson 'grus rtsom par byed/_bsam gtan snyoms par 'jug par byed/_
[\[130a\]]
[\[130a.1\]]chos rnams lhag par mthong bar byed/_sems can rnams yongs su smin par byed do/_/klu'i bdag po de la ji ltar na byang chub sems dpa' shes rab kyi gnas la gnas nas sbyin pa sbyin par byed ce na/_klu'i bdag po 'di la sbyin pa mnyam pa nyid kyis 
[\[130a.2\]]bdag mnyam pa nyid do/_/bdag mnyam pa nyid kyis sems can mnyam pa nyid do/_/sems can mnyam pa nyid kyis chos mnyam pa nyid do/_/chos mnyam pa nyid kyis byang chub mnyam pa nyid de/_mnyam pa nyid 'di dag kyang mi spong la sbyin pa yang sbyin par byed de/_sbyin pa de 
[\[130a.3\]]yang nyon mongs pa'i dbang gis sbyin par mi byed do/_/des de ji lta ji ltar yongs su 'jal ba de kho na bzhin du nyon mongs pa thams cad yongs su gtong bar byed de/_nyon mongs pa thams cad yongs su gtong ba dang /_lta ba'i rnam pa thams cad nye bar zhi ba dang /_rtsod 
[\[130a.4\]]pa thams cad 'dor ba gang yin pa de ni gtong ba'i mchog yin te/_klu'i bdag po 'di ni byang chub sems dpa' shes rab kyi gnas la gnas pa'i sbyin pa yongs su gtong ba'o/_/de la byang chub sems dpa' shes rab kyi gnas la gnas pa'i tshul khrims gang zhe na/_
[\[130a.5\]]lus dang ngag dang sems dben par mthong ba gang yin pa de ni tshul khrims yongs su srung ba ste/_lus dang ngag dang sems la yang mi rten/_'jig rten 'di la yang mi rten/_'jig rten pha rol la yang mi rten/_nang la yang mi rten/_phyi rol la yang mi rten/_phung 
[\[130a.6\]]po la yang mi rten/_khams la yang mi rten/_skye mched la yang mi rten/_byang chub la yang mi rten/_mya ngan las 'das pa la yang mi rten/_chos thams cad la yang mi rten par tshul khrims srung bar byed la/_tshul khrims des kyang rlom sems su mi byed cing shin 
[\[130a.7\]]tu rlom sems su mi byed pa 'di ni/_byang chub sems dpa' shes rab kyi gnas la gnas pa'i tshul khrims zhes bya'o/_/de la byang chub sems dpa' shes rab kyi gnas la gnas pa'i bzod pa gang zhe na/_bzod pa gang sgom pa na bdag dang sems can dang /_srog 
[\[130b\]]
[\[130b.1\]]dang gang zag tu mi dmigs shing /_ngar 'dzin pa dang /_nga yir 'dzin pa la yang mi gnas pa de ni nang dag pa dang /_sems can dag pa dang /_chos thams cad dag pas bzod pa sgom pa yin te/_de ni bzod pa yang sgom la/_chos gang yang sgom par mi byed/_mi 
[\[130b.2\]]sgom par yang mi byed la/_chos gang yang bskyed pa'i phyir ram dgag par bya ba'i phyir yang sgom par mi byed/_chos gang yang zad par bya ba'i phyir ram/_nye bar zhi bar bya ba'i phyir yang sgom par mi byed/_sems can bdag med pa dang /_sems can dben pas kyang 
[\[130b.3\]]mi skrag mi dngang dngang bar mi 'gyur la bzod pa de yang lus la dmigs pa dang /_ngag la dmigs pa dang /_sems la dmigs pas bzod par mi byed pa dang /_de lus bshig pa'am/_yan lag dang /_nying lag rnams gcod pa na rtswa dang /_shing dang 
[\[130b.4\]]rtsig pa dang 'dra bar so sor rtog cing bzod pa dang /_de gzhan gyis ngan du smras pa thos na ngag ya ma brla dang ngag gsob dang ngag gsog dang /_ngag gzung du med pa dang /_ngag zhi ba dang /_ngag mi gnas par shes nas bzod pa dang /_de sems rnyog pa med pa 
[\[130b.5\]]dang /_sems gsar ma yin pa dang /_sems rnying ma yin pa dang /_gcig la gcig mtshams sbyor ba med pa dang /_skad cig gis 'jig pas med par 'gyur bar so sor rtog cing bzod la/_mtshams sbyor ba med par mthong ba 'di ni byang chub sems dpa' shes 
[\[130b.6\]]rab kyi gnas la gnas pa'i bzod pa zhes bya'o/_/de la byang chub sems dpa' shes rab kyi gnas la gnas pa'i brtson 'grus gang zhe na/_byang chub sems dpa' dge ba'i rtsa ba thams cad rnam par 'phel bar bya ba'i phyir brtson 'grus kyang rtsom la/_brtson 'grus rnam 
[\[130b.7\]]par 'phel ba des kyang chos kyi dbyings rnam par 'phel ba dang yongs su 'grib pa yang dag par rjes su mi mthong ba gang yin pa dang /_des chos thams cad chos kyi dbyings su yang dag par 'du bar rig nas chos gang yang bden par yongs su grub par yang dag par rjes su mi 
[\[131a\]]
[\[131a.1\]]mthong la/_mi bden pa phyin ci log la 'jig rten gnas pa yang mthong ba dang /_des de ltar shes rab rnam par dag pa'i sgo nas chos thams cad la rnam par lta ba na chos rnams 'phel bar yang mi byed/_'grib pa yang mi byed pa dang /_chos 
[\[131a.2\]]thams cad spungs pa'i rang bzhin ma yin pa dang /_yul na mi gnas pa dang /_phyogs na mi gnas pa dang /_gang nas kyang mi 'ong ba dang /_gang du yang mi 'gro bar rab tu shes te/_de de lta bu'i chos dang ldan pas phyin ci log pa yang dag pa ji lta ba bzhin du yongs 
[\[131a.3\]]su shes par bya ba'i phyir/_sems can rnams la chos ston pa'i brtson 'grus rtsom la/_sems can de dag kyang yang dag par mi dmigs te/_sems can mi dmigs pa gang yin pa de nyid de'i chos thams cad mi dmigs pa'o/_/de ci'i phyir zhe na/_sems can la 
[\[131a.4\]]ma gtogs pa'i chos gang yang med pa la/_chos la ma gtogs pa'i sems can rnams kyang med mod kyi/_'on kyang chos kyi ngo bo nyid gang yin pa de ni bdag gi ngo bo nyid do/_/bdag gi ngo bo nyid gang yin pa de ni chos thams cad kyi ngo bo nyid do/_/chos 
[\[131a.5\]]thams cad kyi ngo bo nyid gang yin pa de ni sangs rgyas kyi chos rnams kyi ngo bo nyid do/_/ngo bo nyid mnyam pa nyid 'dis sangs rgyas kyi chos thams cad tshol ba gang yin pa dang /_btsal nas kyang chos kyang mi dmigs/_chos ma yin pa yang mi dmigs pa dang /_
[\[131a.6\]]tshol ba na yang gang gis btsal ba dang /_gang btsal ba dang /_sus btsal ba de dag thams cad mi dmigs pa 'di ni byang chub sems dpa' shes rab kyi gnas la gnas pa'i brtson 'grus zhes bya'o/_/de la byang chub sems dpa' shes rab kyi gnas la gnas pa'i 
[\[131a.7\]]bsam gtan gang zhe na/_bsam gtan rnams la yang snyoms par 'jug la/_mnyam pa nyid las kyang nyams par yang mi 'gyur/_phun sum tshogs par yang mi 'gyur ba gang yin pa dang /_de bsam gtan kyang bsam gtan du byed la/_chos gang yang 
[\[131b\]]
[\[131b.1\]]skyed par yang mi byed/_'bri bar yang mi byed pa dang /_yul thams cad la yang mi rten par bsam gtan byed la/_chos thams cad dang 'thun pa dang mi 'thun pa med par yang bsam gtan byed pa dang /_lus dang sems kyis kyang bsam gtan gyi yan lag 
[\[131b.2\]]dang /_bsam gtan gyi bsam pa dang /_bsam gtan gyi sbyor ba de dag mngon par sgrub par mi byed pa dang /_de snyoms par 'jug pa na ci nas de bzhin nyid dang /_yang dag pa'i mtha' dang /_chos kyi dbyings kyis snyoms par 'jug pa de lta bus snyoms par 'jug 
[\[131b.3\]]pa dang /_de sems can thams cad mnyam pa nyid dang /_chos thams cad la sgro mi 'dogs pas snyoms par 'jug pa ste/_de de ltar ting nge 'dzin sgom pa'i sbyor ba la brtson pa na/_nang dang phyi rol gyi lus dang sems la yang mi gnas la/_phyi rol gyi yul la 
[\[131b.4\]]yang sems mi gnas pa de ni mi gnas pa'i rnam par shes pa ste/_dmigs pa can gyi rang bzhin gyi snyoms par 'jug pa thams cad kyang zil gyis gnon la/_phyi rol gyi drang srong mngon par shes pa lnga dang ldan pa rnams dang /_nyan thos dang /_rang sangs rgyas thams 
[\[131b.5\]]cad dang /_bsam gtan dang /_bsam gtan la snyoms par 'jug pa thams cad kyang zil gyis gnon to/_/de dge ba'i rtsa ba rnams dang /_bsam gtan de dag kyang shes rab kyi shas che ba dang /_lta ba'i nyon mongs pa dang bral ba yin la/_byang chub tu yongs 
[\[131b.6\]]su bsngos pa yang yin pa dang /_sems can yongs su smin par byed pa yang sgrub pa yin te/_de lta bas na de bzhin gshegs pa ni snyoms par 'jug pa gcig gis yongs su mya ngan las 'da' ba'i mtha'i bar du thug par mdzad de/_'di ni byang chub sems dpa' 
[\[131b.7\]]shes rab kyi gnas la gnas pa'i bsam gtan no/_/de la byang chub sems dpa' shes rab kyi gnas la gnas pa'i chos lhag par mthong ba gang zhe na/_des chos gang lhag par mthong ba de dag shes rab kyi mig kho nas lhag par mthong gi/_sha'i mig dang /_lha'i 
[\[132a\]]
[\[132a.1\]]mig gis chos de dag lhag par mthong ba ma yin no/_/de dag zhi ba kho nar lhag par mthong gi ma zhi bar lhag par mthong ba ma yin no/_/de bzhin du chos rnams rgyu ba med pa dang /_gnas pa med pa dang /_dben pa dang /_yongs su grub pa med 
[\[132a.2\]]par lhag par mthong ngo /_/de ltar mthong ba gang yin pa de ni chos thams cad lhag par mthong ba'o/_/des chos thams cad lhag par mthong ba ni/_gal te chos 'ga' zhig mthong na ni lhag mthong ma yin te/_de ci'i phyir zhe na/_chos mthong bas ni lhag mthong skyes pa ma 
[\[132a.3\]]yin la/_shes pa ni mi shes pa yin pa'i phyir ro/_/ma mthong ba ni chos lhag par mthong ba yin la/_bdag ma mthong ba dang /_sems can ma mthong ba dang /_srog dang /_gso ba dang /_skyes bu dang /_gang zag ma mthong ba ni chos lhag par mthong ba yin te/_
[\[132a.4\]]de ltar na byang chub sems dpa' ni chos de dag kyang ji lta ba bzhin du mthong la/_sems can rnams kyang phyin ci log tu gyur par mthong nas/_de'i tshe byang chub sems dpa' de kye ma chos 'di dag ni 'di ltar dag na sems can 'di dag ni/_kun nas nyon mongs so snyam nas 
[\[132a.5\]]sems can rnams la ches brten par snying rje chen po skye'o/_/de bas na de sems can rnams rab tu grol bar bya ba'i phyir/_snying brtse ba chen po skyed do/_/sems can de dag kyang rtag tu sems can med pa kho na ste/_'di ni byang chub sems dpa' shes rab kyi gnas la 
[\[132a.6\]]gnas pa'i chos lhag par mthong ba'o/_/de la byang chub sems dpa' shes rab kyi gnas la gnas pa'i sems can yongs su smin par bya ba gang zhe na/_klu'i bdag po 'di la byang chub sems dpa' ni sems can med pa'i phyir/_sems can rnams yongs su smin par byed do/_/
[\[132a.7\]]sems can bdag med pa dang /_sems can la sems can med pa dang /_sems can dben pa dang /_sems can rang bzhin gyis sems can du brjod pa tsam du zad pa dang /_sems can du gdags pa tsam du zad pa dang /_sems can stong pa dang /_sems can mtshan 
[\[132b\]]
[\[132b.1\]]ma med pa dang /_sems can smon pa med pa dang /_sems can mngon par 'du byed pa med pa dang /_sems can ji lta ba bzhin ma yin pa dang /_sems can ma skyes pa dang /_sems can ma byung ba dang /_sems can rnam par dag pa'i phyir sems can rnams yongs su smin 
[\[132b.2\]]par byed de/_de yang bdag gzhig pa'i phyir ma yin/_sems can gzhig pa'i phyir ma yin/_srog dang /_gso ba dang /_skyes bu dang /_gang zag gzhig pa'i phyir ma yin/_dngos po gzhig pa'i phyir ma yin/_rdzas gzhig pa'i phyir ma yin gyi/_klu'i bdag po 
[\[132b.3\]]sems can de dag gi ngo bo nyid ji lta ba de kho na bzhin du yongs su smin par byed do/_/sems can rnams kyi ngo bo nyid ji lta bu zhe na/_'di lta ste/_rang bzhin gyis bdag med pa'i ngo bo nyid ni ngo bo nyid med pa'o/_/ngo bo nyid med pa ni sems can rnams kyi ngo bo nyid do/_/sems 
[\[132b.4\]]can rnams kyi ngo bo nyid gang yin pa'i ngo bo nyid de nyid ni/_chos thams cad kyi ngo bo nyid do/_/chos thams cad kyi ngo bo nyid gang yin pa de nyid ni sangs rgyas kyi chos thams cad kyi ngo bo nyid de/_de bas na chos thams cad ni sangs rgyas kyi chos zhes bya'o/_/klu'i bdag po chos 
[\[132b.5\]]thams cad ces bya ba ni ming tsam du zad de/_ming de yang ming du mi dmigs so/_/klu'i bdag po chos thams cad ces bya ba bstan pa ni chos ma yin pa bstan pa yin no/_/de ci'i phyir zhe na/_ci tsam du chos tha dad du byed pa de tsam du chos ma yin pa'i phyir ro/_/de la chos gang brjod pa de dag thams 
[\[132b.6\]]cad ni chos ma yin pa kho na'o/_/klu'i bdag po chos nyid dang chos kyi dbyings ni rang bzhin gyis brjod pa'am smra bar mi nus te/_'di ltar chos kyi dbyings kyi rang bzhin brjod du med pa dang /_chos thams cad chos kyi dbyings kyi rang bzhin can yin te/_de lta bas na chos 
[\[132b.7\]]thams cad brjod par mi nus so/_/klu'i bdag po sangs rgyas kyi chos 'di dag ni rnam grangs 'di dang tshul 'dis bstan mod kyi/_'on kyang sangs rgyas kyi chos de dag ni sgra'i rnam par rig par byed kyis rnam par rig par bya ba ma yin no/_/klu'i bdag po sangs rgyas kyi chos 
[\[133a\]]
[\[133a.1\]]rnams ni 'dus byas dang /_'dus ma byas kyi chos rnams kyis rnam par rig par bya ba ma yin/_gdags par bya ba ma yin no/_/de ci'i phyir zhe na/_klu'i bdag po 'dus byas dang /_'dus ma byas la ma gtogs par gang gzhan du bgrang du rung ba'i chos 
[\[133a.2\]]ci yang med do/_/gsol pa/_bcom ldan 'das 'o na sangs rgyas kyi chos rnams 'dus ma bgyis pa lags sam/_de bzhin gshegs pa yang de lta bu lags sam/_bcom ldan 'das kyis bka' stsal pa/_klu'i bdag po de de bzhin no/_/de de bzhin te/_sangs 
[\[133a.3\]]rgyas kyi chos rnams kyang 'dus ma byas pa'o/_/de bzhin gshegs pa yang 'dus ma byas pa'o/_/klu'i bdag po de la ji snyam du sems/_'dus ma byas pa la gdags pa ci yang yod dam/_gsol pa/_bcom ldan 'das de ni ma lags so/_/bcom ldan 'das kyis 
[\[133a.4\]]bka' stsal pa/_klu'i bdag po rnam grangs 'dis kyang khyod kyis ji ltar sangs rgyas kyi chos rnams rnam par rig par bya ba ma yin pa dang /_gdags par bya ba ma yin pa de ltar rig par bya'o/_/sangs rgyas kyi chos rnams ji lta ba bzhin du chos thams cad kyang de dang 'dra'o/_/
[\[133a.5\]]klu'i bdag po sems can rnams la de bzhin gshegs pa'i thugs rje chen po ji tsam du bstan pa la ltos/_'di ltar rnam par rig par bya ba ma yin pa dang /_gdags par bya ba ma yin pa'i chos rnams ming dang brdas 'dogs par mdzad de/_chos 'di dag ni zag pa dang 
[\[133a.6\]]bcas pa'o/_/chos 'di dag ni zag pa med pa'o/_/de bzhin du 'jig rten pa rnams dang /_'jig rten las 'das pa rnams dang /_kha na ma tho ba dang bcas pa rnams dang /_kha na ma tho ba med pa rnams dang /_'dus byas rnams dang /_'dus ma byas rnams dang /_kun 
[\[133a.7\]]nas nyon mongs pa'i phyogs dang 'thun pa rnams dang /_rnam par byang ba'i phyogs dang 'thun pa rnams dang /_bsten par bya ba rnams dang /_yongs su spang bar bya ba rnams dang /_gdags par bya ba rnams dang /_gzhig par bya ba rnams dang /_so so'i skye bo'i 
[\[133b\]]
[\[133b.1\]]chos rnams dang /_slob pa'i chos rnams dang /_mi slob pa'i chos rnams dang /_rang sangs rgyas kyi chos rnams dang /_byang chub sems dpa'i chos rnams dang /_sangs rgyas kyi chos rnams 'dogs par mdzad de/_klu'i bdag po de ltar na de bzhin gshegs pa ni de ltar 
[\[133b.2\]]chos rnam par gzhag pa bstan pa yang ston par mdzad la/_chos gang la yang mtshan mar yang dag par rjes su mi gzigs so/_/klu'i bdag po dper na mi la la zhig skyes la/_des nam mkha'i khams gzugs med cing bstan du med pa 'di la tshon rtsi thams cad kyis 
[\[133b.3\]]ri mor bris te/_lha'i gzugs rnams kyang der bstan/_mi'i gzugs rnams dang /_rta dang /_glang po che dang /_shing rta dang /_dpung bu chung dang /_bzhon pa rnams kyang der bstan na/_klu'i bdag po 'di ji snyam du sems/_ci mi de dka' ba byed pa yin nam/_
[\[133b.4\]]gsol pa/_bcom ldan 'das dka' ba bgyid pa lags so/_/bde bar gshegs pa dka' ba bgyid pa lags so/_/bcom ldan 'das kyis bka' stsal pa/_klu'i bdag po de bas na gang gzugs med cing bstan du med pa/_gzung du med pa/_yi ge med pa/_
[\[133b.5\]]brjod du med pa'i chos 'di sems can gzhan rnams dang /_gang zag gzhan rnams la brda sprad cing yi ge rnams kyis mtshon te/_thabs sna tshogs kyis go bar byas pa de/_de bzhin gshegs pas ches dka' ba mdzad pa yin no/_/klu'i bdag po de bas kyang gang dag 
[\[133b.6\]]'di ltar bstan pa'i chos 'di dag la mos par 'gyur ba'am/_'jug par 'gyur ba de dag ni ches ngo mtshar che ba byed pa yin no/_/klu'i bdag po gzhan yang zab mo'i tshul 'di la 'jug pa'i sems can gang yin pa de dag ni sngon gyi de bzhin gshegs pa rnams la yongs su sbyang ba 
[\[133b.7\]]byas pa yin te/_de dag la ni bdud sdig can gyis kyang glags mi rnyed do/_/klu'i bdag po ngas mngon par shes pa 'das pa'i dus na/_sangs rgyas bcom ldan 'das tshad med pa ngas mnyes par byas te/_mchod pa yang byas/_de dag gi bstan pa la yang nga rab tu byung ste/_
[\[134a\]]
[\[134a.1\]]tshangs par spyod pa yang spyad na/_'on kyang de bzhin gshegs pa de dag gis nga la 'di ltar zab cing 'di ltar rgyu ba chad pa'i chos ma bstan te/_gzhan du na sbyor ba'i gtam nyi tshe dang /_sbyin pa dang /_dul ba dang /_legs par sdom pa dang /_des pa'i gtam 
[\[134a.2\]]nyi tshe dang /_tshul khrims dang /_thos pa dang /_gtong ba dang /_bzod pa dang /_brtson 'grus dang /_bag yod pa'i gtam nyi tshe dang /_tshangs par spyad pa dang /_sbyangs pa'i yon tan dang yo byad bsnyungs pa'i gtam nyi tshe bstan to/_/de ci'i phyir zhe na/_'di ltar 
[\[134a.3\]]yongs su sbyang ba ma byas pa'i phyir ro/_/klu'i bdag po gang gi tshe nga yongs su sbyang ba byas par gyur pa de'i tshe ni ngas de bzhin gshegs pa mar me mdzad chen po las zab mo'i chos kyi tshul 'di thos so/_/thos nas kyang nga 'thun pa'i chos rnams la bzod pa skyes so/_/klu'i bdag 
[\[134a.4\]]po de lta bas na rnam grangs 'dis kyang khyod kyis 'di ltar zab cing nga'o snyam pa'i nga rgyal las rnam par grol ba yongs su rtog pas byas pa/_rgyu dang rkyen las byung ba/_sems can dang srog dang /_gso ba dang /_gang zag tu rtog pa med pa'i chos rnams la mos pa dang /_
[\[134a.5\]]dad pa dang 'dzin pa dang /_gzhan dag la yang brda sprod par byed pa'i sems can de dag ji ltar sngon gyi de bzhin gshegs pa rnams la yongs su sbyang ba byas pa yin pa dang /_de dag la ni bsod nams kyang mang du 'phel bar 'gyur ba de ltar rig par bya'o/_/klu'i bdag po byang chub 
[\[134a.6\]]sems dpa' sems can rnams kyi phan pa dang bde ba'i don la zhugs pa/_gang gis stong gsum gyi stong chen po'i 'jig rten gyi khams na sems can lha rnams dang /_mi rnams kyi bde ba'i yo byad ji snyed yod pa'i bde ba'i yo byad de snyed sems can re re la byin na/_klu'i bdag 
[\[134a.7\]]po 'di ji snyam du sems/_ci byang chub sems dpa' des sems can de dag la bde ba'i yo byad mang po byin pa yin nam/_gsol pa/_bcom ldan 'das mang lags so/_/bde bar gshegs pa mang lags so/_/bcom ldan 'das kyis bka' stsal pa/_klu'i bdag po 
[\[134b\]]
[\[134b.1\]]byang chub sems dpas sems can de dag la bde ba'i yo byad de snyed byin pa gang yin pa dang /_de dag la mi rtag pa dang ldan pa tshig gcig tsam bstan tam/_sdug bsngal ba dang ldan pa'am/_bdag med pa dang ldan pa'am/_zhi ba dang ldan pa'am/_stong pa nyid dang ldan 
[\[134b.2\]]pa'am/_mtshan ma med pa dang ldan pa'am/_smon pa med pa dang ldan pa'am/_sems can med pa dang /_srog med pa dang /_gso ba med pa dang /_gang zag med pa dang ldan pa'am/_ma skyes ma byung ba dang ldan pa tshig gcig tsam bstan na/_de nyid des bde ba'i yo byad 
[\[134b.3\]]de bas ches mang du byin pa yin te/_bsod nams kyang ches mang du 'phel bar 'gyur ro/_/de ci'i phyir zhe na/_klu'i bdag po 'dus byas kyi bde ba'i yo byad thams cad ni sems can rnams kyis sngon myong zin gyi 'dus ma byas kyi bde ba'i yo byad ni sems can rnams kyis sngon ma 
[\[134b.4\]]myong ba'i phyir ro/_/klu'i bdag po de la 'di ltar zab pa'i chos 'di dag thos pa gang yin pa 'di ni 'dus ma byas kyi bde ba'i yo byad 'dren pa yin te/_de bas na klu'i bdag po byang chub sems dpa' bdag gi don dang /_gzhan gyi don yongs su rdzogs par byed 'dod pa rnams 
[\[134b.5\]]kyis ni chos zab mo rnams la brtson par bya'o/_/klu'i bdag po byang chub sems dpa' 'khor gyi nang du 'ongs la/_'khor gyi nang du 'dug nas zab mo'i gtam gyi bar chad byed de/_gtam sna tshogs gleng ba gang yin pa de ni dam pa'i chos nub par bya ba'i phyir brtson pa yin 
[\[134b.6\]]na/_de ci'i phyir zhe na/_'dzam bu'i gling 'dir ji srid du zab mo'i chos grags pa de srid du dam pa'i chos nub par mi 'gyur ba'i phyir ro/_/klu'i bdag po gzhan yang mi chos 'dod de/_chos nyan pa ni nyung la mi ma yin pa'i chos nyan pa ni mang ste/_der dam pa'i chos smra 
[\[134b.7\]]ba po gang gis zab mo'i gtam ni 'chab par byed la gtam sna tshogs ni/_gleng bar byed na der zab mo la mos pas lha rnams yi ma rangs par gyur te/_'di skad du rigs kyi bu 'di ni gang kho na la 'jig rten pa nyon mongs pa spyod pa de nyid kyi 'jig rten pa'i gtam gleng zhing 'dug 
[\[135a\]]
[\[135a.1\]]ste/_kye re ngan 'di na sangs rgyas kyi gsung mi grag go zhes tshig ngan 'thon nas de dag 'khor de dag la mi dga' ste/_'dong bar byed do/_/smon lam gyi le'u ste gnyis pa'o//_//de nas bcom ldan 'das la/_klu'i rgyal po rgya mtshos 'di skad 
[\[135a.2\]]ces gsol to/_/bcom ldan 'das ci 'jig rten pa'i sbyin pa dang /_dul ba dang /_legs par sdom pa dang /_des pa'i gtam dang /_rab tu 'byung ba dang /_nges par 'byung ba'i gtam dang /_tshangs par spyod pa dang /_tshul khrims dang /_thos pa dang /_
[\[135a.3\]]bag yod pa dang /_sbyangs pa'i yon tan dang /_yo byad bsnyungs pa'i gtam sangs rgyas kyi gsung ma lags sam/_bcom ldan 'das kyis bka' stsal pa/_klu'i bdag po chos gang sangs rgyas bcom ldan 'das rnams 'byung bar 'gyur ba dang /_'gog par 'gyur ba'i 
[\[135a.4\]]phyir skye ba ma yin pa khams gsum na spyod pa nges par 'byung bar 'gyur ba ma yin pa de dag thams cad ni 'jig rten pa'i yin gyi/_de dag ni sangs rgyas kyi gsung ma yin no/_/de dag kyang gang zhe na/_'di lta ste/_bsam gtan bzhi dang /_tshad med pa bzhi dang /_gzugs 
[\[135a.5\]]med pa'i snyoms par 'jug pa bzhi dang /_mngon par shes pa lnga dang /_dge ba bcu'i las kyi lam rnams dang /_'jig rten pa'i sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab shes pa dang /_yi ge dang /_grangs 
[\[135a.6\]]dang /_bgrang ba dang /_lag rtsis shes pa dang /_'byung khungs shes pa dang /_sngags dang /_sman dang /_gso ba shes pa dang /_las dang bzo'i gnas shes pa dang /_mtshan ma dang bcas pa dang /_ched du bya ba dang bcas pa dang /_zang zing dang bcas pa dang /_
[\[135a.7\]]rgyu ba dang bcas pa dang /_rdzas dang bcas pa shes pa dang /_'jig rten pa dang /_khams gsum na spyod pa gang yin pa de dag ni sangs rgyas kyi gsung ma yin no/_/klu'i bdag po sangs rgyas bcom ldan 'das rnams 'byung bar 'gyur ba'i chos sngon ma thos pa las thos pa 
[\[135b\]]
[\[135b.1\]]gang dag yin pa 'di lta ste mi rtag pa'i don dang /_sdug bsngal ba'i don dang /_bdag med pa'i don dang /_zhi ba'i don dang /_sdug bsngal yongs su shes pa'i don dang /_kun 'byung ba spong ba'i don dang /_'gog pa mngon sum du bya ba'i don dang /_lam sgom pa'i don dang /_
[\[135b.2\]]stong pa nyid sgom pa'i don dang /_mtshan ma med pas nges par rgal ba'i don dang /_smon pa med pas nges par 'byung ba'i don dang /_mngon par 'du bya ba med pa dang /_ma skyes pa dang /_ma byung ba'i don dang /_dran pa nye bar gzhag pa bzhi dang /_yang dag par spong ba dang /_
[\[135b.3\]]rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang zhi gnas dang /_lhag mthong gi don dang /_ji lta ba bzhin du rang bzhin gyis ma skyes pa'i don dang /_phung po dang khams dang skye mched dben pa'i don dang /_chos gang 
[\[135b.4\]]rjes su rtogs nas chos rnams dang /_chos ma yin pa rnams gnyis su mi 'byed pa dang /_chos thams cad kyang bstan du mngon par mi 'grub par rab tu shes pa dang /_skye ba med pa dang /_chad pa med pa dang /_rtag pa med pa dang /_rten cing 'brel par 'byung ba 
[\[135b.5\]]thob pa rnams dang /_rang bzhin gyis 'dod chags dang bral ba thob pa rnams dang /_de ltar 'dus ma byas pa'i chos mthong bas yang dag par nges pa la 'jug la/_chos rnams kyi nges pa la yang mi rtog rtog pa dang /_rnam par rtog pa dang /_yongs su rtog pa thams 
[\[135b.6\]]cad dang yang bral ba dang /_phri ba yang med bsnan pa yang med pa dang /_mun pa yang med snang ba yang med pa dang /_nam mkha'i ngo bo nyid dang mnyam pa nyid thob pa dang /_rang bzhin gyi mtshan nyid dang /_mnyam pa'i mtshan nyid dang /_mtshan nyid med pa dang /_mtshan 
[\[135b.7\]]nyid med pa ma yin pa dang /_mtshan nyid med par mtshan nyid gcig pa dang /_'du shes thams cad dang bral ba dang /_rig pa med pa dang /_tshor ba thams cad rgyun gcad pa dang /_phyin ci log mnyam pa nyid du mthong ba ni tha snyad kyi sgo nas 'bras bu thob pa zhes bya ste/_don 
[\[136a\]]
[\[136a.1\]]dam par ni ma yin pa dang /_des ci yang thob pa med la/_ma thob pa yang med pa dang /_blangs pa yang med bor ba yang med pa ste/_klu'i bdag po de ltar na nges par 'byung ba'i chos gang dag yin pa rnams ston cing 'chad pa gang gis nyan thos rnams kyis nyan thos kyi shes 
[\[136a.2\]]pa thob pa dang /_rang sangs rgyas rnams kyis rang sangs rgyas rnams kyi shes pa 'thob pa dang /_byang chub sems dpa' rnams kyis mi skye ba'i chos rnams la bzod pa 'thob pa dang /_de bzhin gshegs pa rnams kyi bla na med pa yang dag par rdzogs pa'i byang chub mngon par rdzogs 
[\[136a.3\]]par 'tshang rgya bar 'gyur ba 'di ni sangs rgyas kyi gsung zhes bya'o/_/de yang kun rdzob kyi gzhi'i gnas las brten pa yin gyi don dam par ni ji ltar yang sangs rgyas kyi gsung tha snyad du gdags par mi nus te/_sangs rgyas kyi gsung ni tshig med pa'o/_/sangs rgyas kyi gsung ni 
[\[136a.4\]]ngag med pa/_sgra med pa/_tshig gi lam med pa/_brjod du med pa/_rnam par rig par byed pa med pa/_gdags pa med pa/_ming med pa/_mtshan ma med pa/_bye brag phyed pa med pa/_rnam par shes pa med pa/_bsam du med pa/_bsam gyis mi khyab pa la 
[\[136a.5\]]'jug pa ste/_rab tu dbye ba dang /_brda sprad pa dang /_nye bar bstan par mi nus so/_/klu'i bdag po sangs rgyas kyi gsung ni de lta bu yin no/_/de ci'i phyir zhe na/_klu'i bdag po nga ni yi ge 'dod pa'i sems can rnams la chos mi ston mod kyi/_'on kyang yi ge yongs 
[\[136a.6\]]su shes par bya ba'i phyir chos ston te/_de bas na sangs rgyas kyi gsung ni yi ge med pa'o/_/klu'i bdag po nga ni brjod pa 'dod pa la chos mi ston mod kyi/_'on kyang brjod pa thams cad bstsal ba'i phyir chos ston te/_de bas na sangs rgyas kyi gsung ni brjod du med 
[\[136a.7\]]pa'o/_/klu'i bdag po nga ni rnam par rig par byed pa la mngon par zhen par bya ba'i phyir chos mi ston mod kyi/_'on kyang rnam par rig par byed pa dang /_yongs su rtog pa thams cad nye bar zhi bar bya ba'i phyir chos ston te/_de lta bas na sangs rgyas kyi gsung ni rnam par rig 
[\[136b\]]
[\[136b.1\]]par byed pa ma yin no/_/klu'i bdag po nga ni chos gzung bar bya ba'i phyir dang /_chos la mngon par zhen par bya ba'i phyir dang /_chos spros par bya ba'i phyir dang /_chos yongs su brtag par bya ba'i phyir dang /_chos bskyed par bya ba'i phyir dang /_chos dgag par bya ba'i phyir 
[\[136b.2\]]dang /_chos rnam par 'jig par bya ba'i phyir dang /_chos gnas par bya ba'i phyir dang /_chos dmigs par bya ba'i phyir dang /_chos rlom sems su bya ba'i phyir dang /_chos kyi ngo bo nyid kyi phyir dang /_chos brtag par bya ba'i phyir dang /_chos mtshan mar bya ba'i phyir dang /_
[\[136b.3\]]chos la sgrim par bya ba'i phyir dang /_chos 'chad par bya ba'i phyir chos mi ston to/_/klu'i bdag po nga ni chos gang yang spang bar bya ba'am/_dgag par bya ba'i phyir chos mi ston mod kyi/_'on kyang nga ni chos thams cad rang bzhin gyis sgro btags pa med pa'i phyir chos ston 
[\[136b.4\]]te/_klu'i bdag po de lta bas na chos thams cad rang bzhin gyis sgro btags pa med pa gang yin pa de ni sangs rgyas kyi gsung zhes bya'o/_/ci'i phyir de la sangs rgyas kyi gsung zhes bya zhe na/_tshig thams cad kyi tshul ni sangs rgyas yin te/_des na sangs rgyas kyi gsung 
[\[136b.5\]]zhes bya'o/_/tshig thams cad kyi sngon gyi mtha' dang /_phyi ma'i mtha' yongs su gcod pa ni sangs rgyas yin te/_des na sangs rgyas kyi gsung zhes bya'o/_/tshig thams cad kyi ldem por dgongs pa ston pa ni sangs rgyas yin te/_des na sangs rgyas kyi gsung zhes bya'o/_/
[\[136b.6\]]tshig thams cad kyi lan mkhyen pa ni sangs rgyas yin te/_des na sangs rgyas kyi gsung zhes bya'o/_/tshig thams cad kyi rgyu dang /_dmigs pa dang /_tha snyad ni sangs rgyas yin te/_des na sangs rgyas kyi gsung zhes bya'o/_/tshig thams cad brag ca dang 'dra bar yang 
[\[136b.7\]]gzhol bar mkhyen pa ni sangs rgyas yin te/_des na sangs rgyas kyi gsung zhes bya'o/_/klu'i bdag po gzhan yang yi ge ci yang rung ba dang /_tshig ci yang rung ba de dag ni sangs rgyas kyi gsung ma yin pa med do/_/de ci'i phyir zhe na/_yi ge de dag nyid ni 'das pa dang /_
[\[137a\]]
[\[137a.1\]]ma byon pa dang /_da ltar byung ba'i sangs rgyas bcom ldan 'das rnams kyis gsungs pa dang /_gsung ba dang gsung bar 'gyur ba'i phyir ro/_/de lta bas na yi ge thams cad dang /_tshig thams cad ni sangs rgyas kyi gsung yin te/_de lta bu'i tshig gi 
[\[137a.2\]]don de la 'jug pa gang yin pa 'di ni byang chub sems dpa'i don so so yang dag par rig pa zhes bya'o/_/yi ge thams cad dang /_tshig thams cad ni sangs rgyas kyi gsung yin te/_de la chos kyi dbyings dbyer med cing ro gcig par shes pa gang yin pa 'di ni byang chub 
[\[137a.3\]]sems dpa'i chos so so yang dag par rig pa zhes bya'o/_/yi ge thams cad dang /_tshig thams cad ni sangs rgyas kyi gsung yin te/_de la ci rigs par chos la dpyod pa shes pa gang yin pa 'di ni byang chub sems dpa'i nges pa'i tshig so so yang dag par rig pa zhes bya'o/_/
[\[137a.4\]]yi ge thams cad dang tshig thams cad ni sangs rgyas kyi gsung yin te/_de la ci rigs pa'i gnas las chags pa med par ston pa shes pa gang yin pa 'di ni byang chub sems dpa'i spobs pa so so yang dag par rig pa zhes bya'o/_/klu'i bdag po de ltar na so so yang dag 
[\[137a.5\]]par rig pa bzhis ma bsdus pa'i chos gang yang med la/_so so yang dag par rig pa thob pa'i byang chub sems dpa' yang yi ge ci yang rung ba de dang /_tshig ci yang rung ba de dang /_nges pa'i tshig gang yang rung ba gang yin pa de ni sangs rgyas kyi gsung yin no zhes bya ba 
[\[137a.6\]]la 'jug ste/_des na de ni chags pa med cing thogs pa med par bskal pa stong gi bar du yang ston cing 'chad de thogs pa yang med do/_/de ci'i phyir zhe na/_klu'i bdag po 'di ni mi zad pa'i za ma tog ces bya ba'i gzungs yin te/_gzungs de thob pa'i byang chub 
[\[137a.7\]]sems dpa' ni tshig dang yi ge mi zad pa'i mos pa'i tshig legs pa byas pa rnams dang /_sngon gyi mtha' dang phyi ma'i mtha'i phan tshun gyi nyes pa spangs pa rnams dang /_thogs pa med pa rnams dang /_'thad pa rnams dang /_kun rdzob kyi bden pas brgyan pa rnams dang /_don 
[\[137b\]]
[\[137b.1\]]dam pa dang ldan pa rnams dang /_rten rnam par dag pa rnams dang /_drang ba'i don dang /_nges pa'i don mnyam par rtag pa rnams dang /_kun nas nyon mongs pa dang /_rnam par byang ba'i gzhi ji lta ba bzhin du bstan pa rnams dang /_sems can thams cad kyi spyod pa la 
[\[137b.2\]]'jug par rtogs pa'i bstan pa 'chad pa rnams dang /_dbang po brgyad khri bzhi stong rkyen ji lta ba bzhin du rab tu rnam par 'byed pa rnams dang /_yi ge rnams kyis kyang chos de dag gleng bar byed na/_'on kyang de'i yi ge zad pa'am/_chos brjod pa zad pa'am/_dper 
[\[137b.3\]]bya ba bkod pa zad pa'am/_dus bstan pa zad pa'am/_rgyu dang 'bras bu bstan pa zad pa'am/_tshod dang gnas dang mtshams zad pa'am/_sems kyi 'jug pa zad pa'am/_a zhes bya ba'i sgo'i tshig zad pa'am/_a zhes bya ba'i mtshams sbyor ba'i tshig zad 
[\[137b.4\]]pa'am/_de bzhin du sbyar te/_pa zhes bya ba'i zad pa nas la zhes bya ba'i bar du zad pa'am/_rnam par byang ba rnam par gzhag pa'i bar du zad pa'am/_chos kyi nges pa'i tshig gi gtam zad pa'am/_sna tshogs dang zab mo'i gtam zad pa'am/_snrel zhi'i 
[\[137b.5\]]rgyud ston pa'i gtam zad pa'am/_spyi'u tshugs dang 'thun pa'i gtam zad pa'am/_'thun pa dang mi 'thun pa'i gtam zad pa'am/_nges pa'i tshig med pa'i gtam zad pa'am/_sangs rgyas dang /_chos dang dge 'dun gyi yon tan gyi bsngags pa brjod pa zad 
[\[137b.6\]]pa'am/_bden pa bstan pa'i gtam zad pa'am/_byang chub kyi phyogs kyi chos bstan pa'i gtam zad pa'am/_las kyi rnam par smin pa bstan pa'i gtam zad pa'am/_pha rol tu phyin pa bstan pa'i gtam zad pa med do/_/klu'i bdag po de ltar na yi ge thams 
[\[137b.7\]]cad bstan pa la zad pa med pa/_gang yin pa de ni mi zad pa'i za ma tog ces bya ba'i gzungs zhes bya'o/_/klu'i bdag po mi zad pa'i za ma tog gi gzungs 'di ni mi zad pa nyid bzhis rtogs par bya ste/_bzhi gang zhe na/_so so yang dag par rig pa mi zad pa nyid dang /_
[\[138a\]]
[\[138a.1\]]ye shes mi zad pa nyid dang /_shes rab mi zad pa nyid dang /_gzungs kyi spobs pa mi zad pa nyid de/_bzhi po de dag go/_/klu'i bdag po mi zad pa'i za ma tog gi gzungs ni gting dpag dka' ba bzhis rtogs par bya ste/_bzhi gang zhe na/_bsam 
[\[138a.2\]]pa gting dpag dka' ba dang /_blo gting dpag dka' ba dang /_chos la 'jug pa gting dpag dka' ba dang /_sems can gyi spyod pa la 'jug pa gting dpag dka' ba ste/_bzhi po de dag go/_/klu'i bdag po bzhi po 'di dag ni mi zad pa'i za ma tog gi gzungs kyi snying po 
[\[138a.3\]]dang /_yi ge yin par rtogs par bya ste/_bzhi gang zhe na/_shes rab la snying por byed pa dang /_sgrub pa la snying por byed pa dang /_bzod pa la gnas pa snying por byed pa dang /_brtsams pa nyams 'og tu chud par byed pa snying por byed pa ste/_bzhi po de dag go/_/klu'i 
[\[138a.4\]]bdag po bzhi po 'di dag ni mi zad pa'i za ma tog gi gzungs kyi nges par 'byed pa ste/_bzhi gang zhe na/_bden pa nges par 'byed pa dang /_rten cing 'brel par 'byung ba nges par 'byed pa dang /_sems can thams cad kyi spyod pa nges par 'byed pa dang /_theg pa thams cad 
[\[138a.5\]]nges par 'byed pa ste/_bzhi po de dag go/_/klu'i bdag po bzhi po 'di dag ni mi zad pa'i za ma tog gi gzungs kyi snang ba yin te/_bzhi gang zhe na/_'di lta ste/_sems can thams cad kyi snang ba dang /_shes rab kyi snang ba dang /_shes rab kyi mig gi snang ba dang /_
[\[138a.6\]]so so ci rigs par chos ston pa'i snang ba ste/_bzhi po de dag go/_/klu'i bdag po bzhi po 'di dag ni mi zad pa'i za ma tog gi gzungs kyi rtun pa yin te/_bzhi gang zhe na/_brtson 'grus rtun pa dang /_tshul khrims rtun pa dang /_bsod nams kyi tshogs yongs su tshol ba 
[\[138a.7\]]rtun pa dang /_ye shes kyi tshogs yongs su tshol ba rtun pa ste/_bzhi po de dag go/_/klu'i bdag po bzhi po 'di dag ni mi zad pa'i za ma tog gi gzungs kyi chos yongs su tshol ba mthar thug pa med pa ste/_bzhi gang zhe na/_pha rol tu phyin pa yongs su tshol ba mthar phyin pa 
[\[138b\]]
[\[138b.1\]]med pa dang /_'khor bas yongs su mi skyo ba yongs su tshol ba mthar phyin pa med pa dang /_sems can yongs su smin par bya ba yongs su tshol ba mthar phyin pa med pa dang /_thams cad mkhyen pa'i ye shes yongs su tshol ba mthar phyin pa med pa ste/_bzhi po de dag go/_/
[\[138b.2\]]klu'i bdag po bzhi po 'di dag ni mi zad pa'i za ma tog gi gzungs la chog mi shes pa ste/_bzhi gang zhe na/_sangs rgyas bcom ldan 'das rnams las mngon sum du chos mnyan pas chog mi shes pa dang /_sems can rnams la chos bstan pas chog mi shes pa dang /_dge 
[\[138b.3\]]ba'i rtsa ba yongs su tshol bas chog mi shes pa dang /_de bzhin gshegs pa la mchod pa dang /_bkur sti bya bas chog mi shes pa ste/_bzhi po de dag go/_/klu'i bdag po bzhi po 'di dag ni mi zad pa'i za ma tog gi gzungs la tshugs par dka' ba yin te/_bzhi gang zhe na/_
[\[138b.4\]]'di lta ste/_nyon mongs pa thams cad kyis tshugs par dka' ba dang /_bdud thams cad kyis tshugs par dka' ba dang /_phas kyi rgol ba thams cad kyis tshugs par dka' ba dang /_gzhan gyis byas pa thams cad kyis tshugs par dka' ba ste/_bzhi po de dag 
[\[138b.5\]]go/_/klu'i bdag po bzhi po 'di dag ni mi zad pa'i za ma tog gi gzungs kyi ma 'dres pa ste/_bzhi gang zhe na/_nyan thos dang /_rang sangs rgyas rnams dang ma 'dres pa dang /_rnyed pa dang /_bkur sti dang /_tshigs su bcad pa thams cad kyis ma 'dres pa dang /_bag 
[\[138b.6\]]chags kyi mtshams sbyor ba thams cad dang ma 'dres pa dang /_so so'i skye bo'i nyes pa thams cad dang ma 'dres pa ste/_bzhi po de dag ni ma 'dres pa yin no/_/klu'i bdag po bzhi po 'di dag ni mi zad pa'i za ma tog gi gzungs la smad du med pa ste/_bzhi gang zhe na/_skye 
[\[138b.7\]]ba smad du med pa dang /_tshul khrims 'chal pa'i sems can yongs su smin par bya ba smad du med pa dang /_chos bstan pa'i bre mo gtam gcig pu la smad du med pa dang /_theg pa chen pos sgrol ba'i phyir slong ba po smad du med pa ste/_bzhi po de dag ni smad du med pa yin no/_/
[\[139a\]]
[\[139a.1\]]klu'i bdag po bzhi po 'di dag ni mi zad pa'i za ma tog gi gzungs kyi stobs yin te/_bzhi gang zhe na/_sems can thams cad kyi nyes pa byas pa bzod pa'i phyir bzod pa'i stobs dang /_sems can thams cad kyi som nyi gcod pa'i phyir ye shes kyi 
[\[139a.2\]]stobs dang /_sems can thams cad kyi sems dang spyod pa yongs su shes pa'i phyir mngon par shes pa'i stobs dang /_so so ci rigs par chos ston pa'i phyir thabs kyi stobs te/_bzhi po de dag ni stobs yin no/_/klu'i bdag po bzhi po 'di dag ni mi zad pa'i za ma tog 
[\[139a.3\]]gi gzungs kyi gter chen po mi zad pa yin te/_bzhi gang zhe na/_'di lta ste/_dkon mchog gsum gyi gdung mi 'chad pa'i gter chen po mi zad pa dang /_chos rtogs pa tshad med pa'i gter chen po mi zad pa dang /_sems can thams cad mgu bar bya ba'i gter 
[\[139a.4\]]chen po mi zad pa dang /_nam mkha' dang mnyam pa'i ye shes kyi gter chen po mi zad pa ste/_bzhi po de dag ni/_gter chen po mi zad pa yin no/_/klu'i bdag po bzhi po 'di dag ni mi zad pa'i za ma tog gi gzungs kyi tshad med pa nyid de/_bzhi gang zhe na/_'di lta 
[\[139a.5\]]ste/_thos pa tshad med pa nyid dang /_shes rab tshad med pa nyid dang /_yongs su bsngo ba tshad med pa nyid dang /_nges pa'i tshig bstan pa rnams la sgra tshad med pa nyid de bzhi po de dag go/_/klu'i bdag po bzhi po 'di dag ni mi zad pa'i za ma tog gi gzungs kyi don yod pa nyid 
[\[139a.6\]]de/_bzhi gang zhe na/_chos bstan pa don yod pa nyid dang /_bden pa'i tshig bstan pa don yod pa nyid dang /_chos la sbyor ba rnam par dbye ba don yod pa nyid dang /_byang chub kyi snying por 'gro ba don yod pa nyid bzhi po de dag go/_/klu'i bdag po bzhi po 'di dag ni mi zad 
[\[139a.7\]]pa'i za ma tog gi gzungs la mi 'jigs pa thob pa ste/_bzhi gang zhe na/_'di lta ste/_ngan 'gro thams cad kyis mi 'jigs pa thob pa dang /_'khor rnams kyi nang du zil gyis gnon pas mi 'jigs pa thob pa dang /_sems can thams cad kyi som nyi gcod pa la mi 'jigs 
[\[139b\]]
[\[139b.1\]]pa thob pa dang /_sangs rgyas kyis la 'jug pa la mi 'jigs pa thob pa ste/_bzhi po 'di dag ni mi zad pa'i za ma tog gi gzungs la mi 'jigs pa thob pa yin par rig par bya ste/_klu'i bdag po de ltar na mi zad pa'i za ma tog gi gzungs ni yon tan bstan pa tshad med pa dang /_
[\[139b.2\]]shes rab la 'jug pa tshad med pa'o/_/klu'i bdag po byang chub sems dpa'i spyod pa rnams dang /_byang chub sems dpa'i ye shes rnams dang /_byang chub sems dpa'i rnam par rtse ba rnams dang /_byang chub sems dpa'i rgya cher rtse ba rnams dang /_byang chub sems 
[\[139b.3\]]dpa'i yon tan gyi rgyan bkod pa rnams dang /_byang chub sems dpa'i lam rnams dang /_byang chub sems dpa'i snod rnams dang /_byang chub sems dpa'i sde snod rnams dang /_sde snod de la 'jug pa rnams dang /_gzungs kyi sgo'i phyag rgya la 'jug pa rnams dang /_bsgre ba 
[\[139b.4\]]dang /_bsgre ba ma yin pa la mkhas pa dang /_lus dang ngag dang sems kyi rgyan bkod pa rnams dang /_sangs rgyas kyi zhing gi yon tan bkod pa yongs su 'dzin pa dang /_byang chub kyi snying po'i tshogs bsags pa rnams dang /_sems can yongs su sbyangs pa'i ye shes 
[\[139b.5\]]la 'jug pa rnams dang /_dam pa'i chos yongs su 'dzin pa dang /_'thun pa dang /_stobs dang /_brtson 'grus dang /_pha rol tu phyin pa thams cad nye bar brtan pa shes pa dang /_byang chub kyi snying po'i rgyan bkod pa rnams dang /_sangs rgyas kyi chos thams cad ji 
[\[139b.6\]]snyed pa zhes bya ba'i tshig tu smra ba na mi zad pa'i za ma tog gi gzungs yang dag par smra bas smra bar bya'o/_/klu'i bdag po sems can gyi brda'i rjes su 'jug pa'am/_chos kyi brda'i rjes su 'jug pa'i yi ge gang yin pa de dag thams cad mi zad pa'i za ma tog gi gzungs kyi rjes su 
[\[139b.7\]]'jug pa'i tshul gyis byang chub sems dpas yi ge de dang de rnams kyi tshul gyi dgongs pa rab tu shes te/_'di lta ste/_chos thams cad gzod ma nas dag pas na chos thams cad kyi rang bzhin la slu bar mi byed do/_/chos thams cad dga' bas na chos kyi kun dga' la dga' 
[\[140a\]]
[\[140a.1\]]ba la slu bar mi byed do/_/chos thams cad don dam pa yin pas na chos thams cad kyi nges pa'i don la slu bar mi byed do/_/chos thams cad mig yin pas na chos thams cad kyi snang ba la slu bar mi byed do/_/chos thams cad ming tsam du zad pas na chos 
[\[140a.2\]]thams cad kyi brda la slu bar mi byed do/_/chos thams cad thob pa yin pas na chos thams cad kyi dgongs pa'i sbyor ba la slu bar mi byed do/_/chos thams cad dul bas na chos thams cad kyi cang shes nyid la slu bar mi byed do/_/chos thams cad zhi bas na chos thams cad kyi 
[\[140a.3\]]snang ba nyid la slu bar mi byed do/_/chos thams cad stobs dang bral bas na chos thams cad kyi stobs med pa nyid la slu bar mi byed do/_/chos thams cad tshig ma yin pas na chos thams cad kyi mi skye ba nyid la slu bar mi byed do/_/chos thams cad dad pa dang ldan pas na chos 
[\[140a.4\]]thams cad kyi mos pa la slu bar mi byed do/_/chos thams cad tshig gi lam yin pas na chos thams cad kyi brjod pa la slu bar mi byed do/_/chos thams cad de bzhin nyid yin pas na chos thams cad kyi de bzhin nyid kyi rjes su 'gro ba la slu bar mi byed do/_/chos thams cad 
[\[140a.5\]]ji lta ba bzhin pas na chos thams cad kyi dus gsum mnyam pa nyid la slu bar mi byed do/_/chos thams cad gnas na gnas pas na chos thams cad kyi mi g.yo ba nyid la slu bar mi byed do/_/chos thams cad lag mthil na 'dug pas na chos thams cad kyi bya ba yod pa la 
[\[140a.6\]]slu bar mi byed do/_/chos thams cad mnyam pas na chos thams cad kyi khyad par med pa nyid la slu bar mi byed do/_/chos thams cad lam yin pas na chos thams cad kyi kun nas 'jug pa ston to/_/chos thams cad nam mkha' yin pas na chos thams cad kyi nam 
[\[140a.7\]]mkha' lta bu nyid ston to/_/chos thams cad nan gyis byas pas na chos thams cad kyi sgrol ba nyid du ston to/_/chos thams cad blang du med pas na chos thams cad kyi bdag po med pa nyid ston to/_/chos thams cad dran pa yin pas na chos thams cad kyi brjed pa med pa ston to/_/
[\[140b\]]
[\[140b.1\]]chos thams cad gzungs yin pas na chos thams cad kyi mi zad pa nyid ston to/_/chos thams cad zhi ba yin pas na chos thams cad kyi nye bar zhi ba ston to/_/chos thams cad nam mkha' dang mnyam pas na chos thams cad kyi yang dag pa nyid ston to/_/chos thams cad zad pa'i 
[\[140b.2\]]sgo yin pas na chos thams cad kyi zad pa'i mtha'i sgo ston to/_/chos thams cad gnas na gnas pas na chos thams cad kyi gnas pa'i chos nyid ston to/_/chos thams cad ye shes la 'jug pas na chos thams cad kyi gti mug dang bral ba nyid ston to/_/chos thams cad 
[\[140b.3\]]khongs su 'dus pas na chos thams cad kyi snrel zhi nyid ston to/_/chos thams cad dngos po dang bral bas na chos thams cad kyi dngos po med pa nyid ston to/_/chos thams cad g.yo ba dang ldan pas na chos thams cad kyi tshul bzhin ma yin pa yongs su 'dzin pa ston to/_/
[\[140b.4\]]chos thams cad dran par byed pa yin pas na chos thams cad kyi sngon gyi gnas rjes su dran pa ston to/_/chos thams cad yo byad mang ba yin pas na chos thams cad kyi srid pa nyid ston to/_/chos thams cad kyis zhes bya ba la 'jug pas na chos thams cad kyi ma ning gi tshig 
[\[140b.5\]{]bla dgas [,]bla dwags [}]ston to/_/chos thams cad ha zhes bya ba dang /_na zhes bya ba la 'jug pas na chos thams cad kyi mi 'dra ba nyid ston to/_/chos thams cad rgya mtsho la 'jug pas na chos thams cad kyi dgongs pa'i tshig rgya chen po ston to/_/chos thams cad lhun stug pas na chos 
[\[140b.6\]]thams cad kyi bskyod du med pa nyid ston to/_/chos thams cad gnas na gnas pas na chos thams cad kyi chos kyi dbyings gnas pa nyid ston to/_/chos thams cad 'dren pa yin pas na chos thams cad kyi yang dag pa'i 'dul ba ston to/_/chos thams cad 'bras bu thob pa yin 
[\[140b.7\]]pas na chos thams cad kyi yid la byed pa med pa nyid ston to/_/chos thams cad phung po tsam du zad pas na chos thams cad kyi sdug bsngal yongs su shes pa ston to/_/chos thams cad chom rkun yin pas na chos thams cad kyi glo bur gyi nye ba'i nyon mongs pa nyid ston to/_/chos 
[\[141a\]]
[\[141a.1\]]thams cad spangs pa yin pas na chos thams cad kyi mngon par zhen pa med pa nyid ston to/_/chos thams cad da zhes bya ba yin pas na chos thams cad kyi lam chad pa nyid ston to/_/chos thams cad d+ha zhes bya ba yin pas na chos thams cad kyi mtha' 
[\[141a.2\]]yas pa dang yongs su chad pa med pa nyid ston to/_/klu'i bdag po 'di ni yi ge'i brda la 'jug pa zhes bya ba mi zad pa'i za ma tog gi gzungs la byang chub sems dpas gzungs thob nas yi ge thams cad kyi nges pa'i tshig gi dgongs pa rtog par 'gyur ba'o/_/klu'i bdag po dper 
[\[141a.3\]]na yi ge rnams mi zad pa de bzhin du chos thams cad kyi bstan pa mi zad do/_/dper na yi ge rnams ni lus sam sems gang nas kyang mi 'byung ba de bzhin du chos thams cad kyang gang nas kyang mi 'byung ste/_lus la yang mi gnas sems la yang mi gnas so/_/dper na yi ge rnams ni 
[\[141a.4\]]kun nas nyon mongs par yang mi 'gyur la kun nas nyon mongs par yang brjod do/_/rnam par byang bar yang mi 'gyur la rnam par byang ba yang brjod do de bzhin du mi zad pa'i za ma tog gi gzungs thob pa'i byang chub sems dpa' rnams kyang kun nas nyon mongs pa yang brjod la kun nas 
[\[141a.5\]]nyon mongs pa'i chos kyis kyang kun nas nyon mongs par mi 'gyur ro/_/rnam par byang ba'i chos kyang brjod la rnam par byang ba'i chos kyis kyang rnam par dag par mi 'gyur te shin tu rnam par dag pa'i phyir ro/_/dper na yi ge rnams ni gang nas kyang ma 'phos la go bar yang byed pa de 
[\[141a.6\]]bzhin du chos thams cad kyang gang nas kyang ma 'phos la go bar yang byed de/_gzhan gyi sems kyang rnam par dag par byed do/_/dper na yi ge brjod pa rnams kyang phyogs dang phyogs mtshams su 'gro ba med la ma brjod pa rnams kyang nang du sogs pa med pa de bzhin du chos brjod 
[\[141a.7\]]pa'am/_bstan pa thams cad kyang phyogs dang phyogs mtshams su 'gro ba med la ma bstan pa rnams kyang nang du sogs pa med do/_/dper na yi ge rnams ni gzugs med cing bstan du med par 'byung ba de bzhin du chos thams cad kyang gzugs med cing bstan du med par sems kyi 
[\[141b\]]
[\[141b.1\]]dmigs pa rnams las 'byung ngo /_/dper na yi ge rnams ni skad cig pa dang /_ya ma brla dang /_gsob dang /_gsog yin la/_de rnams kyi byed pa po 'ga' yang med pa de bzhin du chos thams cad kyang skad cig pa dang /_ya ma brla dang /_gsob dang /_gsog 
[\[141b.2\]]yin la de rnams kyi byed pa po 'ga' yang med do/_/dper na yi ge rnams ni chags pa yang med/_sdang ba yang med/_rmongs pa yang med par 'gyur la/_yi ge'i rnam par rig byed des kyang byis pa rnams rjes su chags pa'am/_khong khro ba'am/_rmongs par 'gyur ba de 
[\[141b.3\]]bzhin du chos thams cad kyang chags pa'ang med/_sdang ba yang med/_rmongs pa yang med par yongs su rtogs la mngon par zhen pas 'dod chags dang /_zhe sdang dang /_gti mug skye bar 'gyur ro/_/dper na yi ge'i brdas ni 'bras bu thob par yang bstan la yi ge rnams 
[\[141b.4\]]kyis thob pa yang med/_mngon sum du bya ba yang med pa de bzhin du chos rnam par gzhag pas 'bras bu thob pa bstan mod kyi/_'di la chos 'ga'i 'thob pa'am/_mngon sum du bya ba yang med do/_/dper na chos gang yang yi ge rnams kyis ma bsdus pa med pa de bzhin du 
[\[141b.5\]]chos gang yang byang chub kyis ma bsdus pa med de/_klu'i bdag po de ltar na mi zad pa'i za ma tog gi gzungs la gnas pa'i byang chub sems dpa' ni yi ge rnams kho nas byang chub tshol bar byed do/_/yi ge rnams kho nas byang chub ston par byed do/_/yi ge rnams kho nas 
[\[141b.6\]]byang chub gleng bar byed do/_/yi ge rnams kho nas byang chub la reg par byed do//_//bam po gsum pa/_klu'i bdag po byang chub sems dpa' ni mi zad pa'i za ma tog gi gzungs thob pas stobs bcu thob par 'gyur ro/_/mi 'jigs pa bzhi dang /_ma 
[\[141b.7\]]'dres pa [{]bcwa [,]bco [}]brgyad dang /_sangs rgyas kyi chos rnams dang /_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_bla na med pa'i shes rab thob par 'gyur te/_de'i shes rab de yang sems can thams cad gzugs med par sgrol ba'o/_/
[\[142a\]]
[\[142a.1\]]nyon mongs pa thams cad sreg pa'o/_/sems can thams cad yongs su smin par byed pa'o/_/chu bo bzhi las sgrol ba'o/_/bdud bzhi rnam par 'joms pa'o/_/sems can thams cad la 'dzum pa'i bzhin ston pa'o/_/sems can thams cad mgu 
[\[142a.2\]]bar byed pa'o/_/shes rab rin po che'i sems yang dag par skyed pa'o/_/dkon mchog gsum gyi gdung mi 'chad par byed pa'o/_/phas kyi rgol ba thams cad yang dag par 'joms pa'o/_/nyon mongs pa'i mche ba phye mar rlog pa'o/_/gsang ba gsum gyi gsang sngags kyis 
[\[142a.3\]]kun tu srung ba'i gzungs so/_/chos thams cad la rnam par lta ba'o/_/nyon mongs pa'i khur las sgrol ba'o/_/'jigs pa dang skrag pa thams cad dang bral ba'o/_/rgya che zhing zab pa'i chos la lta ba'o/_/seng ge'i rtsal spyod pa'o/_/sems can thams cad kyi nye bar 'tsho 
[\[142a.4\]]ba'o/_/mya ngan las 'das pa'i lam du 'gro ba'o/_/g.yon phyogs kyi lam yongs su spong ba'o/_/g.yas phyogs kyi lam du 'dzud pa'o/_/de ltar ye shes rin po che dang ldan pa de ni sems can thams cad kyi spyod pa dang /_bsam pa dang /_cho ga shes pa'o/_/
[\[142a.5\]]mngon par shes pa lnga rtogs par khong du chud pa'o/_/bsam gtan rtse gcig pa la dga' ba'o/_/'phags pa'i bden pa bzhi'i kha dang ldan pa'o/_/spyan lnga'i mig bzang po dang ldan pa'o/_/nam mkha'i dkyil mtha' dag gi lus dang ldan pa'o/_/chos kyi 
[\[142a.6\]]dbyings dang mnyam pa'i dpral ba dang ldan pa'o/_/de bzhin nyid kyi mgrin pa dang ldan pa'o/_/mi skye ba'i lce dang ldan pa'o/_/mnyam pa nyid dang ro gcig pa'o/_/chos thams cad la thos pa 'dzin pa'o/_/sgra thams cad rtogs pa'i thos pa dang ldan pa'o/_/dri la rjes su 
[\[142a.7\]]chags pa med pa'o/_/dri la khong khro ba med pa'o/_/dri thams cad rig pa'o/_/dran pa nye bar gzhag pa bzhi'i mgo bo dang ldan pa'o/_/tshangs pa'i gnas pa bzhi'i skra dri zhim po dang ldan pa'o/_/rnam par thar pa gsum gyi gtsug phud dang ldan pa'o/_/yang dag par 
[\[142b\]]
[\[142b.1\]]spong ba bzhi'i thal gong shin tu rgyas pa dang ldan pa'o/_/rdzu 'phrul gyi rkang pa bzhi'i dpung mgo dang ldan pa'o/_/stobs lnga'i thong ka shin tu yangs pa dang ldan pa'o/_/dbang po lnga'i lte ba shin tu zab pa dang ldan pa'o/_/byang chub kyi yan lag bdun gyi lto ba dang ldan pa'o/_/lam 
[\[142b.2\]]yan lag brgyad pa'i sta zur dang ldan pa'o/_/ye shes mtha' yas pa'i spu'i khung bu dang ldan pa'o/_/dge ba'i rtsa ba phun sum tshogs pa thams cad 'dren pa'i lag pa dang ldan pa'o/_/dge ba bcu'i las kyi lam legs par srung ba'i sor mo dang ldan pa'o/_/ngo bo nyid 
[\[142b.3\]]kyis rnam par dag pa'i chos nyid mthong ba dang /_sgom pa'i sen mo dang ldan pa'o/_/chos thams cad la som nyi med pa'i rtsi ba logs dang ldan pa'o/_/sa'i rim pa'i tshul thob pa'i sgal tshigs dang ldan pa'o/_/dus las mi 'da' bar chos ston pa'i stobs dang ldan pa'o/_/
[\[142b.4\]]bsam gtan dang /_rnam par thar pa dang /_ting nge 'dzin dang /_snyoms par 'jug pa thams cad la yongs su sbyang ba legs par byas pa'i zhi gnas dang lhag mthong gi brla dang ldan pa'o/_/chos kyi nges pa la 'jug pa'i pus mo dang ldan pa'o/_/chos ji lta ba bzhin 
[\[142b.5\]]du ston pa'i rje ngar dang ldan pa'o/_/chos rtogs pas bsrungs pa'i rnam pa'i dran pa dang ldan pa'o/_/nyon mongs pa thams cad las rnam par rgyal ba'i long bu dang ldan pa'o/_/phyogs bcur 'gro ba'i rkang pa dang ldan pa'o/_/bstan pa mtshams 'byor bar 'gro zhing 'ong ba dang 
[\[142b.6\]]ldan pa'o/_/ngo tsha shes pa dang /_khrel yod pa'i gos gyon pa'o/_/byang chub kyi yan lag gi chos kyi me tog gi phreng bas brgyan pa'o/_/shin tu rnam par spel ba'i tshig gis chos ston pa'o/_/'thun pa dang mi 'thun pa dang bral ba'o/_/'chi 'pho dang /_'gro ba dang /_
[\[142b.7\]]skye ba'i shes rab dang /_ye shes dang /_mngon par shes pa zab mo'i phye ma'i bsgo bas bsgos pa'o/_/tshul khrims kyi phung po mtha' yas pa'i byug pa dang ldan pa'o/_/tshangs pa'i g.yog 'khor dang ldan pa'o/_/tshangs pa'i lam mya ngan las 'das pa'i lam dang ldan pa'o/_/
[\[143a\]]
[\[143a.1\]]lam bzang po ston pa'o/_/thar pa'i lam du khrid pa'o/_/'grogs na bde ba'i mdza' bshes dang /_mdza' bo'i mchog dang ldan pa'o/_/sems can thams cad kyi rtsa lag go/_/snying rje chen po dang ldan pa'o/_/sems can thams cad kyi phan pa tshol ba'o/_/
[\[143a.2\]]skyes bu mchog go_/skyes bu chen po'o/_/skyes bu dam pa'o/_/skyes bu khyu mchog go_/skyes bu seng ge'o/_/skyes bu pad ma'o/_/skyes bu pad ma dkar po'o/_/skyes bu gces pa 'dzin pa'o/_/skyes bu gtso bo'o/_/skyes bu cang shes so/_/sems can thams 
[\[143a.3\]]cad phongs pa dang /_sdug bsngal ba las thar bar byed pa'o/_/sems can thams cad la snying brtse ba'o/_/sems can thams cad nges par sgrol ba'o/_/sems can thams cad kyi nyon mongs pa'i bag chags gcod pa'o/_/bdud rtsi'i chos kyi mchog ston pa'o/_/byang 
[\[143a.4\]]chub sems dpa'i theg pa chen po yang dag par 'dzin pa'o/_/chos thams cad la dbang byed pa thob pa'o/_/sems can thams cad kyi bdag po'o/_/pha ma dang nye dur gyur pa'o/_/'jig rten gyi chos brgyad las yang dag par 'das pa'o/_/'jig rten thams cad kyi 
[\[143a.5\]]rjes su 'thun pa'o/_/chos kyi dbang phyug go_/sems la dbang byed pa'o/_/bstan bcos dang yi ge thams cad kyi dam pa'i pha rol tu phyin pa'o/_/byang chub dang thams cad mkhyen pa nyid ni de'i sems kyi grogs byed pa'o/_/sbyin pa'i pha rol tu phyin pa ni de'i gos dang /_
[\[143a.6\]]zas dang /_skom dang /_bza' ba'i bya ba byed pa'o/_/tshul khrims kyi pha rol tu phyin pa ni de'i dus tshigs kyi bde ba byed pa'o/_/bzod pa'i pha rol tu phyin pa ni de'i thams cad las mi 'jigs par byed pa'o/_/brtson 'grus kyi pha rol tu phyin pa ni de'i legs par bya ba'i las 
[\[143a.7\]]byed pa'o/_/bsam gtan gyi pha rol tu phyin pa ni de'i 'gyod pa med par byed pa dang /_nye bar zhi bar byed pa'o/_/shes rab kyi pha rol tu phyin pa ni de'i chos thams cad yongs su dag par byed pa'o/_/thabs la mkhas pa'i pha rol tu phyin pa ni de'i gnyi ga'i don byed pa'o/_/
[\[143b\]]
[\[143b.1\]]smon lam gyi pha rol tu phyin pa ni de'i ci 'dod pa'i don yang dag par thob par byed pa'o/_/stobs kyi pha rol tu phyin pa ni de'i nyon mongs pa thams cad rnam par 'joms par byed pa'o/_/ye shes kyi pha rol tu phyin pa ni de'i dus gsum la ye shes thogs pa med par byed pa'o/_/byams 
[\[143b.2\]]pa ni de'i sems can thams cad kyi phan pa sgrub par byed pa'o/_/snying rje ni de'i sems can thams cad la sdug bsngal sel bar byed pa'o/_/dga' ba ni de'i rangs pa dang dga' bar byed pa'o/_/btang snyoms ni de'i rjes su chags pa dang /_khong khro ba spong bar byed pa'o/_/
[\[143b.3\]]bden pa'i gtam ni de'i 'jig rten thams cad la mi slu bar byed pa ste/_klu'i bdag po 'di dag ni mi zad pa'i za ma tog gi gzungs kyi kha dog ni lus yin no/_/byang chub sems dpa' gang gzungs 'dis chos kyi kun dga' la dga' ba de ni rgyal po btsun mo'i 'khor gyi nang na 
[\[143b.4\]]mgo bor gyur pa lta bu yin no/_/brgya byin ri rab kyi zom na bdag por 'gyur ba lta bu yang yin no/_/tshangs pa lta bur tshangs par gyur pa yang yin no/_/lha ma yin gyi dbang po sgra gcan lta bur lus khyad par du 'phags pa yang yin no/_/rgya mtsho gting dpag dka' zhing mu med 
[\[143b.5\]]pa lta bu yang yin no/_/ri rab lta bur bsod nams dag gis mngon par 'phags pa yang yin no/_/lha rnams kyi snying du sdug pa dang /_yid du 'ong ba yang yin no/_/pha ma'i bu gcig pa lta bu yang yin no/_/nam mkha'i dkyil na zla ba nya ba 'dug pa lta bur blta na sdug pa yang 
[\[143b.6\]]yin no/_/ston pa lta bur lha dang mi rnams kyis phyag byas pa'i gnas kyang yin no/_/nyi ma shar ba lta bur snang ba byed pa yang yin no/_/nags na 'dug pa'i rma bya lta bur skad snyan pa yang yin no/_/ri'i phug na 'dug pa'i seng ge lta bur chos kyi sgra chen po sgrogs pa yang yin no/_/
[\[143b.7\]]sems shin tu dul ba'i glang po che lta bur cang shes kyi zas la longs spyod pa yang yin no/_/chos kyi rgyal po 'khor los sgyur ba lta bur chos kyi rgyal srid ston pa yang yin no/_/klu'i tshogs rtse ba lta bur chos kyi sprin 'gyed pa yang yin no/_/klu'i bdag po char chen po 'bebs pa 
[\[144a\]]
[\[144a.1\]]lta bur chos kyi 'brug sgra mngon par sgrogs pa yang yin no/_/brgya byin lta bur dus su chos kyi char chen po 'bebs pa yang yin no/_/dpa' bos gzhan gyi dmag la bya ba lta bur mu stegs can thams cad skrag par byed pa yang yin no/_/chu'i rgyun gyis me 
[\[144a.2\]]la bya ba lta bur nyon mongs pa thams cad rab tu zhi bar byed pa yang yin no/_/rlung gis phub ma spar gang la bya ba lta bur bdud thams cad zil gyis gnon pa yang yin no/_/ma mas byis pa la bya ba lta bur sems can thams cad dang 'thun par byed pa yang yin no/_/sa gzhi 
[\[144a.3\]]rdzas rnams kyis mi bskyod pa lta bur bde ba dang sdug bsngal rnams kyis mi bskyod pa yang yin no/_/rlung gis shing gi lo ma rnams la bya ba lta bur phas kyi rgol ba thams cad g.yo bar byed pa yang yin no/_/rnam thos kyi bu rin po che thams cad 'byor ba lta bur chos kyi nor 'thun 
[\[144a.4\]]par sbyin pa yang yin no/_/'gro ba thams cad kyi bkod pa'i snying po zhes bya ba'i yid bzhin gyi nor bu rin po che lta bur sems can thams cad kyi bsam pa yongs su rdzogs par byed pa yang yin te/_klu'i bdag po de ltar na mi zad pa'i za ma tog gi gzungs la gnas pa'i byang 
[\[144a.5\]]chub sems dpa' ni byang chub kyi snying po la gnas pa zhes brjod do/_/klu'i bdag po dper na rgya mtsho chen po ni rin po che chen po thams cad kyi 'byung gnas dang /_rin po che thams cad kyi za ma tog yin pa de bzhin du mi zad pa'i za ma tog gi gzungs la gnas pa'i byang chub sems 
[\[144a.6\]]dpa' ni chos thams cad kyi 'byung gnas dang /_chos thams cad kyi za ma tog yin no/_/klu'i bdag po dper na spos brgya phrag du ma yod pa'i spos kyi za ma tog ni sems can thams cad spos kyis yongs su mgu bar byed pa de bzhin du mi zad pa'i za ma tog gi gzungs la gnas pa'i 
[\[144a.7\]]byang chub sems dpa' ni sems can thams cad la legs par smra bas yang dag par mgu bar byed do/_/klu'i bdag po gzhan yang gzungs 'di ni sgra thams cad la 'jug pa ste/_'di ni byang chub kyi sems zhes bya ba gang yin pa de ni de bzhin gshegs pa rin chen gdugs gcig 
[\[144b\]]
[\[144b.1\]]pa'i sangs rgyas kyi zhing mi zad pa dang ldan pa'i 'jig rten gyi khams na mnyam par bzhag pa zhes bya'o/_/'di na thams cad mkhyen pa nyid ces bya ba gang yin pa de ni de bzhin gshegs pa sred med kyi bu'i sangs rgyas kyi zhing khyad par bsdus pa'i 'jig rten gyi khams na thams cad 
[\[144b.2\]]dang ldan pa zhes bya'o/_/'di na sbyin pa'i pha rol tu phyin pa zhes bya ba gang yin pa de ni de bzhin gshegs pa grub par gshegs pa'i sangs rgyas kyi zhing zhi ba'i 'jig rten gyi khams na gzi byin can zhes bya'o/_/'di na tshul khrims kyi pha rol tu phyin pa zhes bya ba gang yin pa de ni de bzhin 
[\[144b.3\]]gshegs pa mya ngan dang bral ba'i sangs rgyas kyi zhing mya ngan med pa'i 'jig rten gyi khams na legs so zhes bya ba'i tshul zhes bya'o/_/'di na bzod pa'i pha rol tu phyin pa zhes bya ba gang yin pa de ni de bzhin gshegs pa dri ma med pa'i zhal gyi sangs rgyas kyi zhing dri ma med pa'i 'jig 
[\[144b.4\]]rten gyi khams na rgya chen po mi zad pa dang ldan pa zhes bya'o/_/'di na brtson 'grus kyi pha rol tu phyin pa dang ldan pa zhes bya ba gang yin pa de ni de bzhin gshegs pa dri med 'od kyi sangs rgyas kyi zhing kun tu snang ba'i 'jig rten gyi khams na sgrol bar byed pa zhes bya'o/_/'di na bsam 
[\[144b.5\]]gtan gyi pha rol tu phyin pa zhes bya ba gang yin pa de ni de bzhin gshegs pa bstan pa'i snying po zhes bya ba'i sangs rgyas kyi zhing snying po can gyi 'jig rten gyi khams na nye bar zhi bar spyod pa zhes bya'o/_/'di na shes rab kyi pha rol tu phyin pa zhes bya ba gang yin pa de ni de bzhin gshegs 
[\[144b.6\]]pa sprin gyi rgyal po zhes bya ba'i sangs rgyas kyi zhing sprin dang ldan pa zhes bya ba'i 'jig rten gyi khams na yongs su dag pa zhes bya'o/_/'di na thabs mkhas pa zhes bya ba gang yin pa de ni de bzhin gshegs pa phyag dri ma med pa'i sangs rgyas kyi zhing mchog dam pa'i 'jig rten gyi khams 
[\[144b.7\]]na 'jig rten dang 'thun pa zhes bya'o/_/'di na byams pa dang /_snying rje dang /_dga' ba dang /_btang snyoms zhes bya ba gang yin pa de dag ni de bzhin gshegs pa don grub kyi sangs rgyas kyi zhing legs pa'i 'jig rten gyi khams na phan pa dang /_yid du 'ong ba dang /_thub 
[\[145a\]]
[\[145a.1\]]pa dang gnyi ga las zhi ba zhes bya'o/_/'di na sdug bsngal dang /_kun 'byung ba dang /_'gog pa dang /_lam zhes bya ba gang yin pa de dag ni de bzhin gshegs pa dpal srung gi sangs rgyas kyi zhing smad du med pa'i 'jig rten gyi khams na/_rtsa ba dang /_rtsa 
[\[145a.2\]]ba'i rjes su 'gro ba dang /_rtsa ba zad pa dang /_rtsa ba zhi bar 'gyur ba zhes bya'o/_/'di na dran pa nye bar gzhag pa rnams zhes bya ba gang yin pa de dag ni gzhan dag na gnas pa rnams zhes bya'o/_/'di na yang dag par spong ba rnams zhes bya ba gang yin pa de dag ni gzhan dag na 
[\[145a.3\]]khyad par du grol ba rnams zhes bya'o/_/'di na rdzu 'phrul gyi rkang pa rnams zhes bya ba gang yin pa de dag ni gzhan dag na phyogs su 'gro ba rnams zhes bya'o/_/'di na dbang po rnams zhes bya ba gang yin pa de dag ni gzhan dag na rab tu shes pa rnams zhes bya'o/_/'di na stobs rnams 
[\[145a.4\]]zhes bya ba gang yin pa de dag ni gzhan dag na bstan pa rnams zhes bya'o/_/'di na byang chub kyi yan lag rnams zhes bya ba gang yin pa de dag ni gzhan dag na rjes su 'gro ba rnams zhes bya'o/_/'di na lam zhes bya ba gang yin pa de dag ni gzhan dag na sgrol ba zhes bya'o/_/'di na so 
[\[145a.5\]]so yang dag par rig pa zhes bya ba gang yin pa de dag ni gzhan dag na mngon sum gyi sgo zhes bya'o/_/'di na chos kyi sbyin pa zhes bya ba gang yin pa de ni gzhan dag na legs par sdud pa zhes bya'o/_/'di na zhi gnas dang /_lhag mthong zhes bya ba gang yin pa de dag ni gzhan 
[\[145a.6\]]dag na nye bar zhi ba dang /_rnam par lta ba zhes bya'o/_/'di na rnam par thar pa zhes bya ba gang yin pa de dag ni gzhan dag na don yod pa zhes bya'o/_/'di na bsod nams zhes bya ba gang yin pa de ni gzhan dag na phan pa zhes bya'o/_/'di na ye shes zhes bya ba gang yin pa de ni 
[\[145a.7\]]gzhan dag na rtogs byed ces bya'o/_/'di na rab tu 'byung ba zhes bya ba gang yin pa de ni gzhan dag na lam gyi rjes su 'gro ba zhes bya'o/_/'di na bsnyen par rdzogs pa zhes bya ba gang yin pa de ni gzhan dag na 'da' bar mi bya zhes bya'o/_/'di na mya ngan las 'das pa zhes bya ba 
[\[145b\]]
[\[145b.1\]]gang yin pa de ni gzhan dag na nye bar zhi ba zhes bya'o/_/'di na sangs rgyas bcom ldan 'das rnams ni bsngags pa mtha' yas pa dang ldan pa'o zhes bya ba gang yin pa de ni 'jig rten gyi khams gzhan dag na sangs rgyas bcom ldan 'das rnams ni bgegs med pa'i tshul can 
[\[145b.2\]]no zhes bya'o/_/klu'i bdag po nges pa'i tshig gi tshig dang /_brda'i tshig gi tshig 'di dag ni sangs rgyas kyi zhing gzhan dang gzhan dag tu 'byung ste/_mi zad pa'i za ma tog gi gzungs la gnas pa'i byang chub sems dpas ni sangs rgyas kyi zhing thams cad du de dag gi nges 
[\[145b.3\]]pa'i tshig ces bya'o/_/klu'i bdag po nges pa'i tshig gi tshig dang /_brda'i tshig gi tshig bstan pa phyogs bcu dag tu 'byung ba gang yin pa de dag ni bskal pa'am/_bskal pa las lhag par ngas bstan kyang sangs rgyas kyi zhing gi nges pa'i tshig gi tshig dang /_
[\[145b.4\]]brda'i tshig gi tshig bstan pa rnams mthar thug pa gang yang med do/_/mi zad pa'i za ma tog gi gzungs 'di bstan pa na byang chub sems dpa' drug khris gzungs thob par gyur to/_/byang chub sems dpa' brgyad stong gis ni mi skye ba'i chos rnams la bzod pa thob par 
[\[145b.5\]]gyur to/_/mi sum khri nyis stong gis ni bla na med pa yang dag par rdzogs pa'i byang chub tu sems bskyed do/_/de nas bcom ldan 'das kyis yang klu'i rgyal po rgya mtsho la bka' stsal pa/_klu'i bdag po byang chub sems dpa' rnams ni mun pa mun nag dang bral ba'i 
[\[145b.6\]]lam 'dis thams cad mkhyen pa nyid yang dag par sgrub par byed do/_/mi zad pa'i za ma tog gi gzungs kyi le'u ste gsum pa'o//_//klu'i bdag po sngon byung ba 'das pa'i dus na/_bskal pa grangs med pa bas kyang ches grangs med pa yun ring po dpag 
[\[145b.7\]]tu med pa bsam gyis mi khyab pa'i sngon rol du gyur pa de'i tshe de'i dus na/_bskal pa rnam par spyod pa zhes bya ba la 'jig rten gyi khams khyad par gyi yon tan bkod pa bsdus pa zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang 
[\[146a\]]
[\[146a.1\]]zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das tshangs pa'i dpal lha'i rgyal po zhes bya ba 'jig rten du byung ngo /_/de'i 
[\[146a.2\]]tshe de'i dus na 'jig rten gyi khams khyad par gyi yon tan bkod pa bsdus pa de 'byor pa dang /_rgyas pa dang /_bde ba dang /_lo legs pa dang /_nyams dga' ba dang /_skye bo mang po dang /_lha dang /_mi rnams kyis gang bar gyur to/_/sangs rgyas kyi zhing 'di ni 
[\[146a.3\]]gling bzhi pa'i 'jig rten gyi khams bye ba phrag brgya pa ji tsam pa de tsam gyi gling bzhi par gyur la/_de lta bu'i gling bzhi pa'i 'jig rten gyi khams bye ba phrag brgya ni bcom ldan 'das de bzhin gshegs pa tshangs pa'i dpal lha'i rgyal po de'i 'jig rten gyi khams khyad par gyi yon tan 
[\[146a.4\]]bkod pa bsdus par gyur te/_de ltar tha gru che zhing yangs pa de ltar tshad med do/_/'jig rten gyi khams de nor bu rin po che rdo rje'i 'od 'dra bar gyur te/_de nyid kyi snang bas rtag tu snang bar gyur to/_/'jig rten gyi khams de rin po che'i dra bas kun tu khebs shing 
[\[146a.5\]]dar gyi lda ldi mang po ni btags/_gdugs dang /_rgyal mtshan dang /_ba dan bsgreng bas ni legs par brgyan/_bla re chen po rnams ni bres/_mtshan mo bar snang las kyang sil snyan brgya stong dag ma brdungs ma dkrol bar sgra rang 'byung ste/_sil snyan 
[\[146a.6\]]dang /_glu dbyangs kyi sgra des stong gsum gyi stong chen po'i 'jig rten gyi khams thams cad mngon par go bar byas te/_sil snyan dang /_glu dbyangs kyi sgra de dag las 'dod pa dang ldan pa dang /_'dod chags dang /_zhe sdang dang /_gti mug dang /_nyon mongs pa 
[\[146a.7\]]rab tu 'bar ba'i sgra ni mi 'byung gi_/zhi ba dang /_rab tu zhi ba dang /_chos kyi dga' ba dang /_mgu ba dang ldan pa'i sgra de dag 'ba' zhig 'byung bar gyur te/_de thos pa tsam gyis lha dang mi de dag thams cad kyi dran pa dang /_nye bar zhi ba dang /_dga' ba dang /_bde 
[\[146b\]]
[\[146b.1\]]ba thob la nyon mongs pa thams cad kyis kyang de dag la gnod par ma gyur to/_/'jig rten gyi khams de yang lag mthil ltar mnyam la/_ka tsa li na da'i gos ltar 'jam zhing reg na bde bar gyur to/_/'jig rten gyi khams de na ngan song ngan 'gror gdags pa med de lha dang mi de dag kyang 
[\[146b.2\]]dag pa 'ba' zhig tu gyur to/_/de dag ni phal cher rgya chen po la mos pa dang /_theg pa chen po la zhugs pa sha stag go/_/nyan thos dang /_rang sangs rgyas kyi theg pa pa ni nyung ngo /_/de dag gi longs spyod thams cad kyang yid la bsams pas 'byung la/_lha dang mi de dag 
[\[146b.3\]]bde zhing longs spyod dang ldan par gyur to/_/de na su yang sdug pa dang dbul po med de/_dper na dga' ldan gyi lha rnams kyi longs spyod dang /_nye bar spyad pa ji lta ba bzhin du de na 'khod pa'i mi rnams kyang de dang 'dra bar gyur to/_/de bzhin gshegs pa de'i sku tshe'i tshad kyang lo 
[\[146b.4\]]'bum phrag brgyad cu rtsa bzhi phrag brgyad du [(]bsgras [,]bsgres [)]pa snyed du gyur to/_/mi de dag gi tshe'i tshad kyang de nyid do/_/de na tshe'i mthar ma phyin par su yang 'chi ba med do/_/de bzhin gshegs pa de'i byang chub sems dpa'i 'khor yang khrag khrig phrag bdun cu rtsa gnyis yod par gyur to/_/
[\[146b.5\]]de'i nyan thos kyi dge 'dun ni tshad med do/_/klu'i bdag po de'i tshe de'i dus na der 'khor los sgyur ba'i rgyal po gling chen po bzhi'i dbang phyug gi rgyal po bsod nams mi zad pa zhes bya ba zhig byung ste/_rgyal po bsod nams mi zad pa de'i btsun mo bud med lha mo dang 'dra ba khrag 
[\[146b.6\]]khrig brgya phrag brgyad cu rtsa bzhi yod de/_de dag gi nang na de'i btsun mo dam pa ni bzhi yod par gyur te/_'di lta ste/_dri ma med pa zhes bya ba dang /_dri ma med pa'i 'od ces bya ba dang /_dag pa zhes bya ba dang /_dga' ldan ma zhes bya ba'o/_/de'i bu yang brgyad khri bzhi stong 
[\[146b.7\]]yod de tshan po che'i stobs dang ldan pa mtshan nyi shu rtsa brgyad kyi gzugs dang ldan pa theg pa chen po la zhugs pa sha stag go/_/klu'i bdag po rgyal po bsod nams mi zad pa de yang grong khyer chen po dga' 'byung zhes bya ba na gnas so/_/grong khyer chen po de yang shar dang /_nub dang /_
[\[147a\]]
[\[147a.1\]]byang dang /_lho'i ngos re re la dpag tshad drug cu rtsa bzhi bzhi yod par gyur to/_/bcom ldan 'das de bzhin gshegs pa tshangs pa'i dpal lha'i rgyal po yang grong khyer chen po dga' 'byung de nyid du sku bltam mo/_/grong khyer chen po de'i nang du rgyal po bsod nams 
[\[147a.2\]]mi zad pa'i pho brang rin po che sna bdun las byas par gyur to/_/grong khyer chen po de'i nang na lam po che dang /_srang gi sgo 'bum phrag brgyad cu rtsa bzhi yod par gyur to/_/lam po che dang /_srang gi sgo thams cad na yang khyim bye ba 'bum phrag brgyad cu rtsa bzhi gnas so/_/grong 
[\[147a.3\]]khyer chen po de yang ra ba rim bdun dang /_lan kan rim bdun dang /_ta la'i phreng rim bdun dang /_dril bu g.yer ka'i dra ba rim bdun gyis bskor to/_/skyed mos tshal khris kyang bskor to/_/'obs bdun rim gyis kyang bskor te/_'obs de dag kyang yan lag brgyad 
[\[147a.4\]]dang ldan pa'i chus yongs su gang la/_me tog ud pa la dang /_pad ma dang /_ku mu da dang /_pad ma dkar po dang /_dri mchog gis khebs pa ngang ngur la sogs pa rtag tu skad 'byin par gyur te/_de ltar grong khyer chen po de bsam gyis mi khyab pa'i yon tan gyi rgyan bkod pa 
[\[147a.5\]]dang ldan par gyur to/_/bcom ldan 'das de bzhin gshegs pa tshangs pa'i dpal lha'i rgyal po de yang grong khyer chen po dga' 'byung de nyid na nags tshal spos mchog 'od ces bya ba gang du rgyal po bsod nams mi zad pas bcom ldan 'das de'i gtsug lag khang byas pa na bzhugs 
[\[147a.6\]]so/_/rgyal po bsod nams mi zad pa bu dang bcas/_btsun mo dang bcas/_gnyen 'dab dang tshal za'i 'khor dang bcas pas bskal pa 'bum tham pa'i bar du de bzhin gshegs pa de la yid du 'ong ba'i bde ba'i yo byad dang /_longs spyod thams cad kyis bsnyen bkur byas 
[\[147a.7\]]so/_/klu'i bdag po de nas rgyal po bsod nams mi zad pa de 'khor de dag dang lhan cig tu bcom ldan 'das de bzhin gshegs pa tshangs pa'i dpal lha'i rgyal po ga la ba der song nas bcom ldan 'das de'i zhabs la mgo bos phyag 'tshal te phyogs gcig tu 'dug go/_/de 'ongs 
[\[147b\]]
[\[147b.1\]]par thugs su chud nas de bzhin gshegs pa des 'di skad ces bka' stsal to/_/rgyal po chen po chos bzhi dang ldan na/_rgyal rigs spyi bo nas dbang bskur ba'i rgyal po chos kyi dbang phyug thob par gyur la dge ba'i chos rnams kyis kyang khyad par du 'gro bar gyur te/_bzhi gang 
[\[147b.2\]]zhe na/_dad pa la gnas te/_dge ba gang yin pa tshol zhing nga rgyal med par 'phags pa dag gi thad du 'gro ba dang /_chos don du gnyer te/_chos 'dod cing chos kyi kun dga' la dga' bas dga' ste/_rtag tu don gyi rjes su lta ba dang /_mi rtag pa'i chos nyid la so sor rtog pa 
[\[147b.3\]]dang /_'dus byas kyi nyes pa rtogs pa dang /_yongs su 'dzin pa thams cad la rnam par 'gyur ba'i chos can yin no snyam du dran pas nye bar gnas par byed pa dang bag yod par byed de/_'dod pa'i yon tan thams cad la lhag par zhen pa med cing dge ba'i rtsa ba thams cad 
[\[147b.4\]]kyang zad par mi byed la gong du yang rnam par 'phel bar byed pa dang /_byang chub kyi sems kyi bsam pa yang rnam par mi spong ba ste/_rgyal po chen po chos bzhi po de dag dang ldan na rgyal rigs spyi bo nas dbang bskur ba'i rgyal pos chos kyi dbang phyug thob par 'gyur la/_dge 
[\[147b.5\]]ba'i chos rnams kyis kyang khyad par du 'gro bar 'gyur ro/_/de skad ces bka' stsal pa dang /_de bzhin gshegs pa tshangs pa'i dpal lha'i rgyal po la rgyal po bsod nams mi zad pas 'di skad ces gsol to/_/bcom ldan 'das chos gang dag dang ldan na byang chub sems 
[\[147b.6\]]dpas chos la dbang phyug thob par 'gyur lags/_bcom ldan 'das des bka' stsal pa/_rgyal po chen po chos brgyad dang ldan na byang chub sems dpas chos la dbang phyug thob par 'gyur te/_brgyad gang zhe na/_rnam par rtse zhing mi nyams par 'gro ba'i mngon par shes 
[\[147b.7\]]pa lnga dang ldan pa yin/_chags pa med pa dang /_thogs pa med pa dang /_bskyod du med pa'i shes rab dang ldan pa yin/_ye shes kyis bsdus pa dang /_yongs su sbyang bar byas pa dang /_mngon par 'du byed pa med pa'i rdzu 'phrul gyi rkang pa bzhi dang ldan pa yin/_
[\[148a\]]
[\[148a.1\]]shes rab dang ye shes nges pa dang /_lta ba dang /_nyon mongs pa thams cad dang bral ba'i so so yang dag par rig pa bzhi dang ldan pa yin/_sangs rgyas kyi byin gyi rlabs kyis byin gyis brlabs pa dang /_chags pa med pa'i byin gyi rlabs pas byin 
[\[148a.2\]]gyis brlabs kyi stobs dang ldan pa yin/_bsod nams mi zad pa'i rgya mtsho'i phyag rgya'i ting nge 'dzin dang ldan pa yin/_sems can thams cad mgu bar bya ba dang /_sangs rgyas kyi chos thams cad la yang dag par gzhol ba dang /_brjed ngas pa med pa yongs su 
[\[148a.3\]]dag pa'i gzungs dang ldan pa yin/_chos ji lta ba bzhin rjes su 'gro ba dang /_tshul gcig pa'i chos kyi rjes su 'gro ba dang /_gnyis su med pa yang dag pa'i mtha' la gnas pa dang /_mi skye ba'i chos la bzod pa thob pa dang ldan pa yin te/_rgyal po chen 
[\[148a.4\]]po chos brgyad po de dag dang ldan pa'i byang chub sems dpa' ni chos kyi dbang phyug thob par 'gyur ro/_/rgyal po chen po gzhan yang rin po che'i za ma tog ces bya ba'i gzungs yod de/_de thob na byang chub sems dpas chos kyi dbang phyug thob par gyur te/_de ltar na de 
[\[148a.5\]]bzhin gshegs pas rin po che'i za ma tog gi gzungs las brtsams nas/_lo 'bum gyi bar du rgyas par rnam par dbye bas de la yang dag par bstan to/_/rgyal po bsod nams mi zad pa de yang rgyal po'i bya ba thams cad btang ste/_las gzhan mi byed la sems kyi 
[\[148a.6\]]rgyud rnam par g.yengs pa med par dpung dang bcas 'khor dang bcas pas chos mnyan te/_des lo 'bum po de'i bar du 'dod pa'i rtog pa'am/_gnod sems kyi rtog pa'am/_rnam par 'tshe ba'i rnam par rtog pa'am/_bu dang /_chung ma dang /_rgyal srid dang /_
[\[148a.7\]]yongs su 'dzin pa dang /_sdug pa thams cad la nges pa'i rtog pa rnams la brtag par ma bsams te/_chos la sdug par nges pa yid la byed pa dang /_byang chub kyi sems kyi bsam pa la gnas par gyur pa dang /_byams pa chen pos sems can thams cad la 
[\[148b\]]
[\[148b.1\]]sems snyoms pa dang /_snying rje chen po'i go cha bgos nas chos 'ba' zhig mnyan to/_/de nas bcom ldan 'das de las lo 'bum tham pa'i bar du dam pa'i chos nyan te/_thos nas kyang rin po che'i za ma tog gi gzungs 'di nyid kyi rtsa ba yongs su sbyang ba byas so/_/de bskal 
[\[148b.2\]]pas ya phrag bdun gyi 'khor ba phyir bsnyil bar gyur to/_/bskal pa khri'i bar du las kyi sgrib pa bsags pa ni rnam par dag par gyur to/_/sangs rgyas 'bum ni de'i mig lam du snang bar gyur to/_/sangs rgyas bye ba phrag 'bum mngon sum du mthong bar 'gyur ba'i 
[\[148b.3\]]dge ba'i rtsa ba yang des yongs su gzung ba'o/_/gang gA'i klung gi bye ma snyed kyi brgya byin dang /_tshangs pa dang /_'jig rten skyong du 'gyur ba dang /_'khor los sgyur ba'i rgyal srid 'thob pa'i dge ba'i rtsa ba yang bskyed do/_/dran pa dag pa zhes bya ba'i thos pa'i 
[\[148b.4\]]gzungs kyang thob ste/_thos pa'i gzungs des na sangs rgyas brgyas gsungs pa'i yang dag par 'dzin par byed do/_/gzhon nu de dag dang de dag gi ma de rnams kyis kyang rjes su 'thun pa'i chos kyi bzod pa thob bo/_/btsun mo de dag gi nang nas kyang bud med brgyad khri 
[\[148b.5\]]bzhi stong gis ni byang chub tu sems bskyed do/_/bud med brgyad khri bzhi stong gis ni bzod pa thob par gyur to/_/lha dang mi khrag khrig phrag dgu bcus ni byang chub tu sems bskyed do/_/lha dang mi brgyad khri bzhi stong gis bzod pa thob par gyur to/_/nyan thos kyi theg 
[\[148b.6\]]pa pa khrag khrig phrag sum cu rtsa gnyis ni chos rnams la chos kyi mig rnam par dag pa'o/_/dge slong khri drug stong ni len pa med par zag pa rnams las sems rnam par grol lo/_/rgyal po bsod nams mi zad pa yang rgyal srid thams cad spangs nas lha dang mi'i 'dod pa 
[\[148b.7\]]rnams la don du gnyer ba med par bla na med pa yang dag par rdzogs pa'i byang chub 'di nyid la rten bcas te/_dad pas khyim nas khyim med par rab tu byung ngo /_/rab tu byung ba de thos nas rgyal po de'i bu de dag thams cad kyang rab tu byung ngo /_/de dag kyang rab tu byung bar 
[\[149a\]]
[\[149a.1\]]shes nas yul gyi mi dang 'khor drug 'bum rab tu byung ngo /_/rgyal po'i btsun mo'i nang nas kyang btsun mo dam pa bzhi rab tu byung ste/_klu'i rgyal po de ltar na dag pa'i sems can dge ba'i rtsa ba bskyed pa yongs su sbyang ba byas pa rnams kyi gnas su gyur pa'i 
[\[149a.2\]]gsung rab de dag dga' dga' ltar 'dug par gyur to/_/klu'i bdag po de'i tshe de'i dus na 'khor los sgyur ba'i rgyal po bsod nams mi zad pa de gzhan zhig yin snyam du khyod som nyi 'am yid gnyis sam the tshom za bar gyur na de ltar mi blta'o/_/de ci'i phyir zhe na/_klu'i 
[\[149a.3\]]rgyal po de'i tshe de'i dus na khyod nyid 'khor los sgyur ba'i rgyal po bsod nams mi zad pa zhes bya bar gyur to/_/klu'i bdag po khyod rgyal po'i bu dang rgyal po'i bu'i mi de dag gzhan zhig yin pa snyam du sems na de ltar mi blta'o/_/de ci'i phyir zhe na/_'khor 'dir 'dus shing 
[\[149a.4\]]'khod pa'i byang chub sems dpa' sems dpa' chen po 'di dag nyid yin no/_/klu'i bdag po 'di ji snyam du sems/_rin po che'i za ma tog ces bya ba'i gzungs gang de bzhin gshegs pa tshangs pa'i dpal lha'i rgyal po des rgyal po bsod nams mi zad pa de la bstan pa 
[\[149a.5\]]de gzhan zhig yin pa snyam du sems na khyod kyis de ltar mi blta'o/_/de ci'i phyir zhe na/_mi zad pa'i za ma tog gi gzungs 'di nyid de'i tshe rin po che'i za ma tog ces bya'o/_/klu'i bdag po de ltar na de bzhin gshegs pa ni sangs rgyas kyi spyan chags pa med pas rnam par 
[\[149a.6\]]gzigs nas sems can rnams la sngon gyi rgyu las byung ba'i chos kyi gtam brjod pa mdzad do/_/klu'i bdag po khyod kyis de bzhin gshegs pa mang po las mi zad pa'i za ma tog gi gzungs 'di thos so/_/khyod kyis sangs rgyas 'bum phrag mang po las gzungs 'di'i don 
[\[149a.7\]]yang dang yang du thos te/_des na da ltar khyod 'di ltar dran pa dang ldan pa dang /_'di ltar blo gros dang ldan pa dang /_'di ltar rtogs pa dang ldan pa dang /_'di ltar spobs pa phun sum tshogs pa dang /_'di ltar shes rab dang ye shes dang ldan pa yin no/_/klu'i bdag 
[\[149b\]]
[\[149b.1\]]po gang dag mi zad pa'i za ma tog gi gzungs 'di'i ming tsam 'am/_bstan pa'i phyogs tsam thos pa de dag thams cad kyang spobs pa mi zad par nges par 'byung bar 'gyur ro/_/de ci'i phyir zhe na/_gzungs 'di'i rgyu dang 'thun pa ni de yin pa'i phyir ro/_/klu'i bdag po gzungs 
[\[149b.2\]]kyi nges par 'byung ba'i bsrung ba 'di phyi ma'i dus phyi ma'i tshe spyod par 'gyur ba gang yin pa de dag thams cad kyang de bzhin gshegs pa'i byin gyi rlabs kho na las gyur par blta bar bya'o/_/klu'i bdag po de la gzungs 'di ni chos kyi phung po brgyad khri bzhi stong gi sgo yin no/_/
[\[149b.3\]]spyod pa brgyad khri bzhi stong la 'jug pa yin no/_/ting nge 'dzin brgyad khri bzhi stong gi rjes su 'gro ba yin no/_/gzungs brgyad khri bzhi stong gi rtsa ba ni mi zad pa'i za ma tog gi gzungs 'di nyid yin no/_/klu'i bdag po byang chub sems dpas phyogs bcur chags pa med 
[\[149b.4\]]cing thogs pa med par so so yang dag par rig pa bzhis chos kyi char chen po rab tu 'bebs pa gang yin pa de yang mi zad pa'i za ma tog gi gzungs 'ba' zhig gi rgyu dang 'thun pa las gyur pa yin no/_/klu'i bdag po de la mi zad pa'i za ma tog gi gzungs 'di la 'jug pa'i tshig 
[\[149b.5\]]rnams dang /_mtshams sbyor ba'i tshig rnams dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding gi bsrung ba'i tshig rnams ngas bstan par bya'o/_/tad+ya thA/_he tu ma ti/_shA ma ma ti/_pra sA da ma ti/_udz+dzu ma ti/_
[\[149b.6\]]ut+t+wa ra Na ma ti/_a k+Sha ya ma ti/_a nu san d+hi/_u la ka mu khe/_pra b+ha mu ka te/_pra b+ha ke tu/_pra tsA ra ke tu/_smr-i ti ka ra Ne/_ma ti bi sho d+ha ne/_ga ti pra be she/_shU ra ba le/_ta mo nu te/_san d+ha ra Ni/_ut+t+wa ra Ni/_shAn ta mu khe/_shAn ta pra b+he she/_shAn ta kle sha/_bA sa na a pa ga te/_
[\[149b.7\]]ku sha la bA sa ni/_a nu san d+hi/_bi san d+hi/_bi ga te s+thi te/_a wa s+thi te/_s+thA na a nu ga te/_a ba s+thA na ga te/_a bi sA re/_a shu pradz+nye/_pradz+nyA mU le/_mU la ba ti/_sha shi pra b+he/_sUr+ya ba ti/_dz+yo ti Sh+pa/_su bi ma le/_a ma le/_sarba ta mo bi sho d+ha ni/_
[\[150a\]]
[\[150a.1\]]bud d+ha a d+hiSh+Thi te/_sarba de ba tA pa ri gr-i hI te/_sarba bud d+hA na~M/_sAs+t+ya ya ne/_a nu dz+nyA na brah+ma NA/_pra tits+tshit+ta sha kre na/_pA li ta lo ka pA le/_pa ri gri hI ta/_Ar+ya saM gr-i hI ta/_r-i Shi bi gau tra na yuk+tA na~M/_mok+Sha bud+d+hA nA~M/_sa~M gra ho de ba ma nu Sh+yA Na~M/_ni gra ha kle 
[\[150a.2\]]shA nA~M/_ni r+g+ha tA nA~M/_mA rA NA~M/_ha ri ShA NA~M/_ni gra ha/_sarba pa ra pra bA dI nA~M/_tso da na a bi mA ni kA nA~M/_a nu pa kra mo d+harma b+ha Na kA nA~M/_a brdza nAM pa ri Sha da/_sarba san+to ShA nA~M/_d+harma kA mA nAM/_ba ri rak+Sha d+harma ko Sha s+ya/_a nu pats+tshe da s+t+ri rat+na bi da sha 
[\[150a.3\]]s+ya/_mai trI sarba satwa nA~M/_stu ta sarba gu Na ar+thi kaiH/_/klu'i bdag po 'di dag ni mi zad pa'i za ma tog gi gzungs kyi kun tu bsrung ba dang /_yongs su bsrung ba'i tshig yin te/_de dag brjod na chos smra ba des mi 'jigs pa sum cu rtsa gnyis thob par 'gyur te/_
[\[150a.4\]]sum cu rtsa gnyis gang zhe na/_gzhan yang dag par dga' bar 'gyur ba'i phyir thos pa mi 'jigs pa thob par 'gyur ba dang /_tshig 'khrul pa med pa'i phyir bstan pa mi 'jigs pa thob par 'gyur ba dang /_tshig zlos bu med pa'i phyir nges pa'i tshig mi 'jigs pa 
[\[150a.5\]]thob par 'gyur ba dang /_sgra ji lta ba bzhin du 'jug pa'i phyir brtag pa mi 'jigs pa thob par 'gyur ba dang /_byin gyi rlabs ston pa'i phyir spobs pa mi 'jigs pa thob par 'gyur ba dang /_'dzin pa'i blo dang ldan pa'i phyir dran pa mi 'jigs pa thob par 'gyur ba dang /_
[\[150a.6\]]gzhan gyi blo gros yang dag par mgu bar byed pa'i phyir blo gros mi 'jigs pa thob par 'gyur ba dang /_som nyi myur du gcod pa'i phyir rtogs pa mi 'jigs pa thob par 'gyur ba dang /_gzhan gyi ngor mi lta ba'i phyir blo mi 'jigs pa thob par 'gyur ba dang /_tshig 
[\[150a.7\]]ji skad smras pa bzhin du 'gyur ba'i phyir 'khrul pa med pa mi 'jigs pa thob par 'gyur ba dang /_tshul khrims yongs su dag pa'i phyir spa gong ba med pa mi 'jigs pa thob par 'gyur ba dang /_bzod pa yongs su dag pa'i phyir 'dzum pa'i bzhin mi 'jigs pa thob par 
[\[150b\]]
[\[150b.1\]]'gyur ba dang /_yang dag par dam bcas pa las mi nyams pa'i phyir brtan pa mi 'jigs pa thob par 'gyur ba dang /_klan ka mi tshol ba'i sems dang ldan pa'i phyir tshig gzung bar 'os pa mi 'jigs pa thob par 'gyur ba dang /_'khor mngon par mgu bar byed pa'i phyir tshig 
[\[150b.2\]]btsun pa mi 'jigs pa thob par 'gyur ba dang /_zab mo'i chos gleng ba'i phyir shes rab mi 'jigs pa thob par 'gyur ba dang /_khengs pa med pa'i phyir dpyod pa mi 'jigs pa thob par 'gyur ba dang /_phas kyi rgol ba thams cad tshar gcod pa'i phyir seng ge'i sgra mi 'jigs 
[\[150b.3\]]pa thob par 'gyur ba dang /_zang zing med par chos ston pa'i phyir skur ba med pa mi 'jigs pa thob par 'gyur ba dang /_nyams su len pa gtan la 'bebs pa'i phyir bstan pa kha na ma tho ba med pa mi 'jigs pa thob par 'gyur ba dang /_mkhas pas ma smad pa'i phyir smad du med 
[\[150b.4\]]pa mi 'jigs pa thob par 'gyur ba dang /_mdo sde dang mi 'gal ba'i phyir sbyor 'byor mi 'jigs pa thob par 'gyur ba dang /_dus su yang dag par bskul ba'i phyir yang dag par skul ba mi 'jigs pa thob par 'gyur ba dang /_ji skad smras pa de bzhin du byed pa'i phyir phyin ci ma log pa 
[\[150b.5\]]mi 'jigs pa thob par 'gyur ba dang /_sems can rnams la 'dud pa'i phyir nga rgyal med pa mi 'jigs pa thob par 'gyur ba dang /_sngon thos pa legs par bzung ba'i phyir tshig dang yi ge zad mi shes pa mi 'jigs pa thob par 'gyur ba dang /_chos tshad med pa rtogs pa'i 
[\[150b.6\]]phyir thams cad kyi dri ba skabs 'byed pa mi 'jigs pa thob par 'gyur ba dang /_bdag nyid yongs su dag par byed pa'i phyir 'khor thams cad mngon par mgu bar byed pa mi 'jigs pa thob par 'gyur ba dang /_nyon mongs pa thams cad yongs su shes pa'i phyir bdud 
[\[150b.7\]]dang phyir rgol ba bcom pa mi 'jigs pa thob par 'gyur ba dang /_zhe 'gras pa med pa'i sems dang ldan pa'i phyir byams pa chen po mi 'jigs pa thob par 'gyur ba dang /_sems can thams cad rjes su bsrung ba'i phyir snying rje chen po mi 'jigs pa thob par 'gyur ba dang /_
[\[151a\]]
[\[151a.1\]]chos kyi rgyal po byed pa'i phyir sangs rgyas kyi ye shes mi 'jigs pa thob par 'gyur ba ste/_klu'i bdag po de ltar na byang chub sems dpa' sems dpa' chen po ni mi zad pa'i za ma tog gi gzungs nyan pa dang /_mos pa dang /_sgrub pa ni mi 'jigs pa 
[\[151a.2\]]sum cu rtsa gnyis po de dag thob par 'gyur ro/_/mi 'jigs pa sum cu rtsa gnyis po de dag rgyun ma chad pas na/_des mthar gyis de bzhin gshegs pa'i mi 'jigs pa bzhi thob par 'gyur te/_mi 'jigs pa de dag dang ldan pas lha dang bcas pa'i 'jig rten gyi mdun du de 
[\[151a.3\]]bzhin gshegs pa seng ge'i sgra sgrogs so/_/sems can thams cad kyi dri ba lung bstan pa'i phyir yang skabs 'byed do/_/sems can gyi ris na gang de bzhin gshegs pa la chos dang 'thun par rgol nus pa'am/_de bzhin gshegs pa'i chos gsung ba mdzad pa la 
[\[151a.4\]]gcod nus pa de lta bu'i sems can ni gang yang med do/_/klu'i bdag po de lta bas na byang chub sems dpas mi zad pa'i za ma tog gi gzungs 'di la sbyar bar bya'o/_/klu'i bdag po mi zad pa'i za ma tog gi gzungs 'di la sbyor ba gang zhe na/_gang la mig tu sbyor ba yang med/_
[\[151a.5\]]gzugs su sbyor ba yang med/_mig gi rnam par shes par sbyor ba yang med pa dang /_rna bar sbyor ba yang med/_sgrar sbyor ba yang med/_rna ba'i rnam par shes par sbyor ba yang med pa dang /_snar sbyor ba yang med/_drir sbyor ba yang med/_sna'i rnam par shes 
[\[151a.6\]]par sbyor ba yang med pa dang /_lcer sbyor ba yang med/_ror sbyor ba yang med/_lce'i rnam par shes par sbyor ba yang med pa dang /_lus su sbyor ba yang med/_reg byar sbyor ba yang med/_lus kyi rnam par shes par sbyor ba yang med pa dang /_yid du sbyor ba yang 
[\[151a.7\]]med/_chos su sbyor ba yang med/_yid kyi rnam par shes par sbyor ba yang med pa de ni gzungs 'di la sbyor ba yin no/_/klu'i bdag po gzhan yang gang la gzugs su sbyor ba yang med/_gzugs skye bar sbyor ba yang med/_gzugs gnas par sbyor ba yang med/_
[\[151b\]]
[\[151b.1\]]gzugs 'gag par sbyor ba yang med pa de ni gzungs 'di la sbyor ba yin no/_/de bzhin du tshor ba dang /_'du shes dang /_'du byed dang /_rnam par shes par sbyor ba yang med/_rnam par shes pa skye bar sbyor ba yang med/_rnam par shes pa gnas par sbyor ba yang med/_
[\[151b.2\]]rnam par shes pa 'gag par sbyor ba yang med pa de ni gzungs 'di la sbyor ba yin no/_/klu'i bdag po gzhan yang gzugs stong pa nyid du sbyor ba dang /_gzugs stong pa nyid du yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/de bzhin du 
[\[151b.3\]]tshor ba dang /_'du shes dang /_'du byed dang /_rnam par shes pa stong pa nyid du sbyor ba dang /_rnam par shes pa stong pa nyid du yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/klu'i bdag po gzhan yang gzugs mtshan ma med par 
[\[151b.4\]]sbyor ba dang /_gzugs mtshan ma med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/de bzhin du tshor ba dang /_'du shes dang /_'du byed dang /_rnam par shes pa mtshan ma med par sbyor ba dang /_rnam par shes pa mtshan ma 
[\[151b.5\]]med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/klu'i bdag po gzhan yang gzugs smon pa med par sbyor ba dang /_gzugs smon pa med par yang rlom sems mi byed pa'i sbyor ba gang yin pa de ni gzungs 'di la sbyor ba 
[\[151b.6\]]yin no/_/de bzhin du tshor ba dang /_'du shes dang /_'du byed dang /_rnam par shes pa smon pa med par sbyor ba dang /_rnam par shes pa smon pa med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/gzugs mngon par 'du byed 
[\[151b.7\]]pa med par sbyor ba dang /_gzugs mngon par 'du byed pa med par yang rlom sems mi byed pa'i sbyor ba gang yin pa dang /_tshor ba dang /_'du shes dang /_'du byed dang /_rnam par shes pa mngon par 'du byed pa med par sbyor ba dang /_rnam par shes pa mngon par 'du 
[\[152a\]]
[\[152a.1\]]byed pa med par yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/gzugs ma skyes pa dang /_ma byung bar sbyor ba dang /_gzugs ma skyes pa dang /_ma byung bar yang rlom sems mi byed pa'i sbyor ba gang yin pa dang /_
[\[152a.2\]]tshor ba dang /_'du shes dang /_'du byed dang /_rnam par shes pa ma skyes pa dang /_ma byung bar sbyor ba dang /_rnam par shes pa ma skyes pa dang /_ma byung bar yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/gzugs dben par 
[\[152a.3\]]sbyor ba dang /_gzugs dben par yang rlom sems mi byed par sbyor ba gang yin pa de ni gzungs 'di la sbyor ba yin no/_/tshor ba dang /_'du shes dang /_'du byed dang /_rnam par shes pa dben par sbyor ba dang /_rnam par shes pa dben par yang rlom sems mi byed pa'i 
[\[152a.4\]]sbyor ba gang yin pa de ni gzungs 'di la sbyor ba yin no/_/gzugs rang bzhin gyis rnam par dag par sbyor ba dang /_gzugs rang bzhin gyis rnam par dag par yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/de bzhin du tshor ba dang /_'du 
[\[152a.5\]]shes dang /_'du byed dang /_rnam par shes pa rang bzhin gyis rnam par dag par sbyor ba dang /_rnam par shes pa rang bzhin gyis rnam par dag par yang rlom sems mi byed pa 'di ni gzungs 'di la sbyor ba yin no/_/klu'i bdag po gzhan yang khams rnams la chos kyi 
[\[152a.6\]]dbyings su sbyor ba dang /_chos kyi dbyings la yang rlom sems mi byed pa'i sbyor ba gang yin pa dang /_skye mched rnams la rang bzhin gyis stong pa nyid du sbyor ba dang /_rang bzhin gyis stong pa nyid la yang rlom sems mi byed pa'i sbyor ba gang yin pa de ni gzungs 'di la sbyor ba 
[\[152a.7\]]yin no/_/chos thams cad la rten cing 'brel par 'byung bar sbyor ba dang /_rten cing 'brel par 'byung ba yongs su brtag pa la yang rlom sems mi byed pa'i sbyor ba gang yin pa dang /_chos thams cad la gnas med par sbyor ba dang /_gnas med par yang mngon par 
[\[152b\]]
[\[152b.1\]]zhen pa med pa'i sbyor ba gang yin pa dang /_chos thams cad de bzhin nyid du sbyor ba dang /_de bzhin nyid du yang mngon par zhen pa med pa'i sbyor ba gang yin pa dang /_chos thams cad yang dag pa'i mtha' la gnas par sbyor ba dang /_yang dag pa'i mtha' la gnas par 
[\[152b.2\]]yang rlom sems mi byed pa'i sbyor ba gang yin pa de ni gzungs 'di la sbyor ba yin no/_/klu'i bdag po gzhan yang sems can 'dod chags spyod pa rnams kyi 'dod chags kyi spyod pa yongs su shes pa'i sbyor ba dang /_chos kyi dbyings 'dod chags kyi spyod pa dang /_
[\[152b.3\]]kun du sbyor ba yang med pa'i sbyor ba gang yin pa de ni gzungs 'di la sbyor ba yin no/_/de bzhin du sems can zhe sdang spyod pa rnams kyi zhe sdang gi spyod pa yongs su shes pa'i sbyor ba dang /_chos kyi dbyings zhe sdang gi spyod pa dang /_kun du sbyor ba yang med pa'i sbyor ba gang 
[\[152b.4\]]yin pa de ni gzungs 'di la sbyor ba yin no/_/sems can gti mug spyod pa rnams kyi gti mug gi spyod pa yongs su shes pa'i sbyor ba dang /_chos kyi dbyings gti mug gi spyod pa dang /_kun du sbyor ba yang med pa'i sbyor ba gang yin pa de ni gzungs 'di la sbyor ba yin no/_/
[\[152b.5\]]sems can cha mnyam par spyod pa rnams kyi cha mnyam pa'i spyod pa yongs su shes pa'i sbyor ba dang /_chos kyi dbyings la cha mnyam pa chad pa yang med pa'i sbyor ba gang yin pa de ni gzungs 'di la sbyor ba yin no/_/klu'i bdag po mdor bsdu na spyod pa brgyad khri bzhi stong yongs su 
[\[152b.6\]]shes pa'i sbyor ba dang /_chos kyi dbyings la sbyor ba yang med pa gang yin pa de ni gzungs 'di la sbyor ba yin no/_/klu'i bdag po gzhan yang sbyor ba gang yin pa dang /_mi sbyor ba gang yin pa'i chos gang yang de la sbyor ba yang med mi sbyor ba yang med do/_/de ci'i phyir zhe 
[\[152b.7\]]na/_sbyor ba de ni snang ba yang ma yin/_brtags pa yang ma yin/_mtshan mar byas pa yang ma yin pa'i phyir te/_de bas na sbyor ba de ni yang dag pa'i sbyor ba yin no/_/yang dag pa'i sbyor ba yang chos gang yang 'dren par yang mi byed/_mi 'dren par yang mi byed/_'dzin 
[\[153a\]]
[\[153a.1\]]par yang mi byed/_gtong bar yang mi byed/_gnas par yang mi byed/_'gro bar yang mi byed de/_de bas na sbyor ba de ni yang dag pa'i sbyor ba zhes bya'o/_/klu'i bdag po byang chub sems dpa' de ltar sbyor ba ni mi zad pa'i za ma tog gi gzungs 'di thob 
[\[153a.2\]]par 'gyur ro/_/de nas de'i tshe bcom ldan 'das kyis tshigs su bcad pa 'di dag bka' stsal to/_/gang tshe de yis gzungs 'di thob gyur na/_/de yis dran dang blo gros yongs su dag_/mdo sde rtogs pa kun gyi pha rol phyin/_/'gro ba'i skad dang sgra yang rab tu shes/_/
[\[153a.3\]]'gro ba'i sems dang spyod pa ngan pa dang /_/bzang dang 'bring gi rgyu ba gang yin shes/_/spyod dang sems kyi rgyud rnams shes nas kyang /_/ji ltar 'tsham par chos kyi tshig rnams ston/_/gang tshe de ni gzungs la rab mkhas na/_/de ni rgyu dang byed dang rkyen la mkhas/_/
[\[153a.4\]]rtag dang chad par lta bar mi 'gyur te/_/mthar 'dzin thams cad rnam par spangs pa yin/_/gang tshe de yis gzungs 'di thob gyur na/_/yi ge dang ni tshig rnams 'byed la mkhas/_/skad rnams mang po du ma tha dad shes/_/don dang yi ge la yang mkhas par gyur/_/
[\[153a.5\]]de yi lha yi mig kyang dri med 'gyur/_/de yi lha yi rna ba'ang rnam par dag_/shes rab mtha' yas pha rol sems la mkhas/_/'das pa dang ni ma 'ongs bskal pa dran/_/de bzhin rdzu 'phrul rkang pa thob gyur nas/_/zhing rnams bye ba mtha' yas skad cig 'gro/_/
[\[153a.6\]]'jig rten 'dren rnams la ni mchod pa byed/_/de bzhin gzungs la thos pas chos kyang 'dzin/_/bdud rnams 'bum phrag ji snyed yod pa yis/_/de yi 'gro ba'i yul rnams mi shes la/_/mun bsal sems can dag pa nyon mongs med/_/mdo sde stong phrag 
[\[153a.7\]]tshad med ston par byed/_/chu yi nang na pad mo ma gos bzhin/_/de ni 'jig rten chos rnams gos med spyod/_/rjes chags khong khro rnams las rtag tu grol/_/'jig rten kun la sems ni mkha' ltar snyoms/_/mtshan gyi dam pa gzugs 'chang dag pa ste/_/de 
[\[153b\]]
[\[153b.1\]]la lta bas skye bo chog mi shes/_/spyod lam dang ni spyod pa shes bzhin rgyu/_/'gro la phan don byed cing 'jig rten rgyu/_/gang tshe gzungs 'di thob par gyur pa na/_/brgya byin de bzhin tshangs pa 'jig rten skyong /_/de yi rkang mthil du ni gus par 'dud/_/'on kyang de yid 
[\[153b.2\]]gang du'ang khengs pa med/_/de ni skad snyan tshangs pa'i dbyangs dang ldan/_/skye ba'i yid ni rnam spyod mgu bar byed/_/skyon med snyan cing dag la dus su smra/_/de yi bstan pa don med yang mi 'gyur/_/gang tshe de yis gzungs ni thob gyur na/_/de ni 'khor gyi nang du 'jigs 
[\[153b.3\]]pa med/_/seng ge'i sgra can mi 'jigs sgrogs par byed/_/pha rol tshogs rnams thams cad rab tu 'joms/_/sems can g.yo can gdul dka' nga rgyal khengs/_/mngon pa'i nga rgyal skyon ldan gang yin pa/_/de dag mkhas pa'i chos ni thob gyur na/_/nga 
[\[153b.4\]]rgyal spangs nas rkang mthil 'dud par byed/_/chos kyi dbyings ni rang bzhin zhi ba dang /_/don rtogs dang ni chos nyid nges par shes/_/de phyir chos ni gtan la 'bebs pa dang /_/yi ge 'byed la de yi tshig mi zad/_/sems can rang bzhin rnam dag chos kyi dbyings/_/
[\[153b.5\]]de bzhin bdag nyid rnam dag de yis shes/_/de ltar sems can de bzhin nyid shes pas/_/de yi chos rnams bstan pa thogs pa med/_/zad pa nam yang zad par mi nus la/_/mi zad pa yang nams kyang zad mi 'gyur/_/chos nyid rab zhi 'di ni rtogs nas kyang /_/
[\[153b.6\]]der ni mdo sde bye ba mtha' yas ston/_/yi ge 'di dag lus la mi gnas shing /_/yid la mi gnas sems las ma byung ste/_/ji ltar brag ca'i sgra ni thos pa bzhin/_/yi ge rnams kyi rang bzhin stong zhing dben/_/gzungs 'di yi ge rnams dang sgra la med/_/tshig gi 
[\[153b.7\]]lam dang lus dang ngag la'ang med/_/de ltar yi ge'i tshul rnams rtogs pas na/_/smras kyang de yi tshig ni thogs pa med/_/de ni ston kyang yid la rnam rtog med/_/sems la'ang rlom sems byed pa yang med de/_/'on kyang chos 'di rtogs par bya ba'i phyir/_/chos nyid 
[\[154a\]]
[\[154a.1\]]rab tu 'thad pa'i chos kyang ston/_/gang tshe de yis gzungs ni thob gyur na/_/so so yang dag rig bzhi rjes su rtogs/_/don la rab bslabs chos nyid cho ga shes/_/sgra dang skad dang nges pa'i tshig la mkhas/_/de bzhin spobs pa thogs med tshad kyang 
[\[154a.2\]]med/_/de ni kun rdzob don dam shes pa ste/_/de bzhin sna tshogs zab mo bstan pa shes/_/lugs 'byung lugs las bzlog pa'ang rab tu shes/_/mtho dman 'gro ba rnams la'ang pha mthar phyin/_/sems zhum pa na rab tu 'dzin la mkhas/_/de bzhin khengs 
[\[154a.3\]]rnams tshar gcod shes la mkhas/_/bstan pa dag la bya ba'i tshul kun shes/_/lus dang ngag dang sems kyi las rnams la/_/shes pa thogs med rnam par nges par 'jug_/gzungs dang ldan pa'i tshig la 'khrul pa med/_/nyes pa spangs shing brtan por gyur pa 
[\[154a.4\]]yin/_/sems can 'dul gzungs yid dang dran pa la/_/zhugs par gyur na chos zhes zhugs pa ste/_/thos pa gang yin nams kyang chud mi za/_/ji skad thos pa mtshungs par ril gyis 'dzin/_/gzungs ni chos nyid 'gal ba ma yin la/_/de ni chos la'ang zhi 
[\[154a.5\]]ba ma yin te/_/chos dang shin tu mi mtshungs mi mnyam mnyam/_/chos nyid sbyor dang ldan phyir gzod nas zhi/_/mi zad pa'i za ma tog gi gzungs kyi sbyor ba 'di bstan pa dang /_tshigs su bcad pa mngon par sgrub pa 'di bstan pa na/_klu'i rgyal po rgya mtsho'i 'khor gyi 
[\[154a.6\]]nang nas klu khri nyis stong gis bla na med pa yang dag par rdzogs pa'i byang chub tu sems bskyed de/_de dag gis tshig 'di skad du bcom ldan 'das bdag cag kyang ma 'ongs pa'i dus na/_mi zad pa'i za ma tog gi gzungs 'di thob nas ji ltar da ltar na/_de bzhin 
[\[154a.7\]]gshegs pa'i chos ston pa de kho na bzhin du sems can thams cad la chos ston par gyur cig ces kyang smras so/_/mi zad pa'i za ma tog gi gzungs kyi phan yon gyi le'u ste bzhi pa'o//_//bam po bzhi pa/_de nas bcom ldan 'das la tshe dang ldan pa 
[\[154b\]]
[\[154b.1\]]shA ri'i bus 'di skad ces gsol to/_/bcom ldan 'das klu'i skye gnas su skyes pa dag kyang 'di ltar bla na med pa yang dag par rdzogs pa'i byang chub tu sems bskyed par bgyid la/_'di na mir gyur pa kha cig ni byang chub tu sems bskyed pa'i rngo mi thogs pa ni ngo mtshar 
[\[154b.2\]]lags so/_/bcom ldan 'das kyis bka' stsal pa/_shA ri'i bu klu khri nyis stong bo 'di dag ni de bzhin gshegs pa 'od srung gi gsung rab la rab tu byung bar gyur te/_'di dag gis de bzhin gshegs pa de las byang chub kyi sems dang ldan pa'i gtam cig 
[\[154b.3\]]thos so/_/thos nas kyang de bzhin gshegs pa de la legs so zhes bya ba gsol te/_theg pa chen po ni bsam gyis mi khyab ste/_legs so legs so zhes tshig tu smras so/_/mi dge ba'i 'du 'dzi 'di lta ste/_mdza' bshes kyi khyim dang /_slong 
[\[154b.4\]]mo ster ba'i khyim yongs su bzung ba'i phyir tshul khrims rnams nyams su ma blangs par gyur te/_tshul khrims nyams par byas pa de na 'di dag de nas shi 'phos nas klu'i skye gnas su skyes par gyur to/_/'di dag gi theg pa chen po'i gtam de thos la/_bcom 
[\[154b.5\]]ldan 'das de la yang legs so zhes bya ba gsol ba'i rgyu de dang rkyen de dang dge ba'i rtsa ba des ni da ltar nga las theg pa chen po'i gtam thos te/_mi zad pa'i za ma tog gi gzungs bstan pa thos nas bla na med pa yang dag par rdzogs pa'i byang chub tu sems skyes so/_/shA ri'i 
[\[154b.6\]]bu lhag pa'i bsam pa'i khyad par la ltos/_ngas 'di dag bla na med pa yang dag par rdzogs pa'i byang chub tu lung bstan te/_bskal pa bgrang ba las 'das pa dag na de bzhin gshegs pa yang bgrang ba las 'das pa dag la mchod pa byas nas byang chub kyi phyogs dang 
[\[154b.7\]]'thun pa'i chos rnams yang dag par bsgrubs te/_bskal pa mngon par dga' ba zhes bya ba la 'jig rten gyi khams dri ma med pa'i snying por bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_ye shes bla ma zhes bya ba dang /_bsod 
[\[155a\]]
[\[155a.1\]]nams bla ma zhes bya ba dang /_chos bla ma zhes bya ba dang /_shes rab bla ma zhes bya ba'i mtshan 'di bzhir 'thun par sha stag gi de bzhin gshegs par 'gyur ro/_/de dag thams cad kyang bskal pa gcig kho na la 'byung bar 'gyur te/_dper na bskal pa 
[\[155a.2\]]bzang po 'di la sangs rgyas stong 'byung bar 'gyur ba bzhin no/_/de nas bcom ldan 'das la klu'i rgyal po rgya mtshos 'di skad ces gsol to/_/bcom ldan 'das gang gi tshe bdag bskal pa'i dang por rgya mtsho chen po'i nang na gnas pa dang /_gang gi tshe bcom ldan 'das de bzhin 
[\[155a.3\]]gshegs pa 'khor ba 'jig 'jig rten du byung ba de'i tshe ni rgya mtsho chen po'i nang na klu dang /_klu'i bu dang /_klu'i bu mo dag nyung bar gyur te/_bdag kyang 'khor nyung bar gyur/_bcom ldan 'das nga ni rgya mtsho chen po'i nang na klu dang /_klu'i bu dang /_klu'i bu mo dag kyang 'di ltar 
[\[155a.4\]]tshad ma mchis te/_grangs kyis mtha' rtogs par mi nus lags na/_bcom ldan 'das 'di la rgyu ni gang lags/_rkyen ni gang lags/_bcom ldan 'das kyis bka' stsal pa/_klu'i bdag po gang dag legs par gsungs pa'i chos 'dul ba la rab tu byung nas 
[\[155a.5\]]tshul khrims dag la yongs su rdzogs par ma byas te/_cho ga nyams pa dang /_'tsho ba nyams pa dang /_tshul khrims nyams pa dang /_yongs su rdzogs par ma byas la de dag gi lta ba yang drang por gyur te/_des na sems can dmyal ba rnams su ni mi skye'i shi 'phos 
[\[155a.6\]]nas klu'i skye gnas rnams su skye bar 'gyur te/_klu'i bdag po de bzhin gshegs pa 'khor ba 'jig gi gsung rab las ni srog chags khyim pa dang /_rab tu byung ba bye ba phrag dgu bcu rtsa brgyad cho ga dang /_'tsho ba dang /_tshul khrims nyams te/_shi 'phos 
[\[155a.7\]]nas klu'i skye gnas rnams su skyes so/_/de bzhin gshegs pa gser thub kyi gsung rab las ni srog chags khyim pa dang /_rab tu byung ba bye ba phrag drug cu rtsa bzhi rab tu byung ba las tshul khrims 'chal par gyur pas shi 'phos te/_klu rnams kyi skye gnas su 
[\[155b\]]
[\[155b.1\]]skyes so/_/de bzhin gshegs pa 'od srung gi gsung rab las ni srog chags khyim pa dang /_rab tu byung ba bye ba phrag brgyad cu cho ga dang /_'tsho ba dang /_tshul khrims nyams te/_shi 'phos nas klu'i skye gnas rnams su skyes so/_/klu'i bdag po da ltar nga'i gsung rab 
[\[155b.2\]]'di las ni srog chags khyim pa dang /_rab tu byung ba bye ba phrag dgu bcu rtsa dgu rab tu byung ba las rtsod pa sna tshogs dang /_'thab pa sna tshogs dang /_'du 'dzi sna tshogs kyi cho ga dang /_'tsho ba dang /_tshul khrims nyams te/_shi 'phos nas klu'i skye gnas rnams 
[\[155b.3\]]su skye zhing skye bar 'gyur te/_klu'i bdag po rgyu ni de yin no/_/rkyen ni de yin te/_des nad ltar klu dang /_klu'i bu dang /_klu'i bu mo rnams de ltar tshad med do/_/klu'i bdag po da dung yang nga yongs su mya ngan las 'das pa'i 'og phyi ma'i dus phyi ma'i tshe na dge slong 
[\[155b.4\]]sdig can rnams dang /_dge slong ma sdig can rnams dang /_dge bsnyen sdig can rnams dang /_dge bsnyen ma sdig can rnams tshul khrims nyams pas klu'i skye gnas rnams su skye bar 'gyur ro/_/de'i nang nas kha cig ni sems can dmyal ba rnams su ltung bar 
[\[155b.5\]]'gyur ro/_/gsol pa/_bcom ldan 'das rab tu byung bar gtogs la tshul khrims nyams pa klu'i skye gnas rnams su skyes pa dang /_skye bar 'gyur ba gang lags pa de dag gi las rnams la khyad par ci mchis lags/_bcom ldan 'das kyis bka' stsal 
[\[155b.6\]]pa/_klu'i bdag po rab tu 'byung bar gtogs la tshul khrims nyams pa klu'i skye gnas rnams su skyes pa dang /_skye bar 'gyur ba gang yin pa de dag gi sbyor ba ni yongs su ma dag la/_de bzhin gshegs pa'i bstan pa la yid ches pa'i phyir de dag gi bsam pa ni yod 
[\[155b.7\]]de/_de dag ni klu'i skye gnas de nas shi 'phos nas lhag pa'i bsam pa de'i stobs kyis lha dang mi rnams kyi nang du skye bar 'gyur te/_bskal pa bzang po 'di la sangs rgyas su 'gyur ba gang yin pa de'i de bzhin gshegs pa de dag gi bstan pa la theg pa ji lta ba bzhin du 
[\[156a\]]
[\[156a.1\]]mos par 'gyur te/_theg pa chen po la zhugs pa rnams ma gtogs par thams cad kyang bskal pa bzang po 'di nyid la yongs su mya ngan las 'da' bar 'gyur ro/_/klu'i bdag po de bzhin gshegs pa'i bstan pa'i che ba nyid dang /_rab tu byung ba'i 
[\[156a.2\]]yon tan gyi rgyu'i khyad par la ltos/_'di ltar sems can de dag mi dge ba'i chos thams cad spangs nas khyad par du 'gro bar 'gyur ro/_/de nas bcom ldan 'das la klu'i rgyal po rgya mtsho'i bu dpal gyi gzi brjid kyis 'di skad ces gsol to/_/bcom ldan 'das sangs 
[\[156a.3\]]rgyas bcom ldan 'das rnams ni mthong ba dang thos pa don mchis pa lags te ngo mtshar lags so/_/'di ltar smad du ma mchis pa'i las can rnams kyis sangs rgyas la dmigs pa'i sems gcig tsam bskyed pa yang chab 'tshal bar mi 'gyur te/_de ni de dag gi yongs su mya 
[\[156a.4\]]ngan las 'da' ba'i bar du rgyur 'gyur ba lags so/_/bcom ldan 'das bdag kyang bla na med pa yang dag par rdzogs pa'i byang chub 'di lta ste/_mthong ba dang thos pa'i don mchis par sems bskyed par 'tshal lo/_/byang chub kyi snying po la thug gi bar du bdag gi byang chub 
[\[156a.5\]]sems dpa'i spyod pa don mchis par gyur cig_/bdag sems rmongs par ma gyur cig_/dge ba la rmongs pa dang /_byams pa chen po dang /_snying rje chen po la rmongs par ma gyur cig_/bdag tshe rabs thams cad du sangs rgyas mthong ba dang /_chos thos pa dang /_
[\[156a.6\]]'phags pa'i dge 'dun la bsnyen bkur bgyid pa dang /_sems can yongs su smin par bgyid pa dang 'bral bar ma gyur cig_/de nas bcom ldan 'das kyis klu'i rgyal po rgya mtsho'i bu dpal gyi gzi brjid la legs so zhes bya ba byin te/_bzhin [{]bzangs [,]bzang [}]khyod kyis 
[\[156a.7\]]sems can thams cad kyi rten gyi sems bskyed pa legs so legs so/_/'di lta bu'i lhag pa'i bsam pa dang /_'di lta bu'i snying rje chen pos byang chub tu sems bskyed pa 'di'i dge ba'i rtsa ba'i rnam par smin pa de ni de bzhin gshegs pas lo bdun dang /_zla ba bdun dang /_
[\[156b\]]
[\[156b.1\]]zhag bdun du bshad kyang mthar phyin par bshad par mi spyod de/_khyod kyis dge ba'i rtsa ba'i tshogs de tsam du tshad med pa 'di yongs su bzung ngo /_/de nas bcom ldan 'das kyis klu'i rgyal po rgya mtsho'i bu dpal gyi gzi brjid kyi lhag pa'i bsam pa thugs su chud nas de'i tshe 'dzum 
[\[156b.2\]]pa mdzad do/_/'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de nas de'i mod la bcom ldan 'das kyi zhal gyi sgo nas 'od zer 'di lta ste/_sngon po dang /_ser po dang /_dmar po dang /_dkar po dang /_btsod kha dang /_shel 
[\[156b.3\]]dang /_dngul gyi kha dog lta bu dag byung ngo /_/'od zer de dag gis 'jig rten gyi khams mtha' yas mu med pa snang ba chen pos khyab par byas nas tshangs pa'i 'jig rten gyi bar du mngon par 'phags te/_nyi ma dang zla ba gnyis kyi gzi brjid dang /_'od kyang mog mog por 
[\[156b.4\]]byas nas phyir log ste/_bcom ldan 'das la lan gsum bskor ba byas nas/_bcom ldan 'das kyi dbu'i gtsug tu nub par gyur to/_/de nas tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs 
[\[156b.5\]]te/_bcom ldan 'das ga la ba de logs su thal mo sbyar ba btud nas bcom ldan 'das la 'dzum pa mdzad pa'i don tshigs su bcad pas zhus pa/_bde gshegs bsod nams brgyas spras sku mnga' ba/_/mtshan mchog sum cu rtsa gnyis ldan pa'i sku/_/zla ba lta 
[\[156b.6\]]bur dri med dag pa'i zhal/_/ci yi slad du 'dzum pa ston par mdzad/_/bcom ldan dri med dri ma gsum bral ba/_/tha ba mi mnga' rnam dag pad ma'i spyan/_/lha dang lha ma yin dang klus mchod pa/_/ci yi slad du 'dzum pa ston par mdzad/_/bcom ldan tshems snyoms thags 
[\[156b.7\]]bzang dkar bar ldan/_/stobs bcu mnga' zhing dri bsung gda' ba'i zhal/_/rga dang 'chi ba'i mthar thug mdzad pa po/_/ci yi slad du 'dzum pa ston par mdzad/_/nam mkha'i dkyil ltar dri ma med pa'i thugs/_/mgon po thugs kyis dgra zin mnyam snyoms pa/_/
[\[157a\]]
[\[157a.1\]]thugs ni ri bo lta bur mi g.yo ba/_/bcom ldan 'dzum pa'i don 'dir bka' stsal gsol/_/bcom ldan tshangs pa'i sgra skad sgrogs pa po/_/mi'am ci dang ka la ping ka dang /_/rnga sgra lta bur snyan cing dga' ba dang /_/mnyen por gsung ba 'dzum 
[\[157a.2\]]pa'i thabs gsungs shig_/'dren pa thogs pa med pa'i blo mnga' ba/_/dus gsum 'gro ba'i spyod dang mos pa dang /_/dbang po rnams kyang rab tu mkhyen pa po/_/ci yi slad du 'dzum pa ston par mdzad/_/bcom ldan sman pa'i rgyal po mi rnams dang /_/lha klu rnams 
[\[157a.3\]]kyi nad ni zhi mdzad pa/_/bcom ldan gtan du bde ba ston pa po/_/ci yi slad du 'dzum pa ston par mdzad/_/yon tan mnga' ba bdag la bka' stsol cig_/lha dang mi rnams khrag khrig nyan cing mchis/_/thos nas yid ni rab tu dga' 'gyur zhing /_/thams cad 
[\[157a.4\]]mkhyen pa'i dgongs pa bgyid par 'gyur/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis klu'i rgyal po'i bu dpal gyi gzi brjid nga'i mdun du 'dug nas lhag pa'i bsam pas 
[\[157a.5\]]bla na med pa yang dag par rdzogs pa'i byang chub tu sems bskyed pa 'di mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_kun dga' bo dpal gyi gzi brjid 'di ni bskal pa grangs med pa phrag brgyad brgyan/_
[\[157a.6\]]bskal pa kun tu lta ba la 'jig rten gyi khams yongs su dag cing brten par de bzhin gshegs pa mthong ba don yod ces bya bar 'gyur te/_'jig rten du 'byung bar 'gyur ro/_/kun dga' bo dpal gyi gzi brjid 'di ni byang chub sems dpa' spyod pa don yod pa spyod cing 
[\[157a.7\]]sangs rgyas bcom ldan 'das tshad med pa mnyes par byas te/_mchod par byas nas rab tu 'byung ste/_tshangs par spyod par 'gyur ro/_/sems can tshad med pa yang theg pa gsum gyis yongs su smin par byed pa yin no/_/kun dga' bo de bzhin gshegs pa mthong ba 
[\[157b\]]
[\[157b.1\]]don yod kyi 'jig rten gyi khams yongs su dag cing brten pa de yang 'byor pa dang /_rgyas pa dang /_bde ba dang /_lo legs pa dang /_nyams dga' bar 'gyur la/_skye bo mang po dang /_lha dang /_mi rnams kyis gang bar 'gyur te/_dper na 'thab bral gyi lha 
[\[157b.2\]]rnams kyi nye bar spyad pa dang /_longs spyod ji lta ba bzhin du de na mi rnams kyi yang de dang 'dra bar 'gyur ro/_/de bzhin gshegs pa de'i tshe'i tshad kyang lo khri thub par 'gyur ro/_/de'i nyan thos kyi dge 'dun ni bye ba phrag drug cu yod do/_/byang chub sems dpa'i dge 'dun 
[\[157b.3\]]ni 'bum phrag bcu gnyis 'du bar 'gyur ro/_/kun dga' bo de bzhin gshegs pa mthong ba don yod de sems can gang dag gi mig sngar snang ba de dag kyang mthong ba'i mod la byams pa'i rnam pa'i ting nge 'dzin thob par 'gyur ro/_/kun dga' bo de bzhin gshegs pa 
[\[157b.4\]]mthong ba don yod ni mthong ba'i mod la sems can rnams 'dul bar 'gyur ro/_/de la nyan thos kyi theg pa par gyur pa gang dag yin pa de dag ni dang po mthong bas rgyun du zhugs par 'gyur ro/_/lan gnyis mthong bas ni lan cig phyir 'ong ba'i 'bras bu thob par 'gyur 
[\[157b.5\]]ro/_/lan gsum mthong bas ni phyir mi ldog pa'i 'bras bu thob par 'gyur ro/_/lan bzhi mthong bas ni dgra bcom pa nyid thob par 'gyur ro/_/byang chub sems dpa'i theg pa par gyur pa gang dag yin pa de dag ni de bzhin gshegs pa mthong ba don yod de 
[\[157b.6\]]mthong ba'i mod kho na la mi skye ba'i chos rnams la bzod pa thob par 'gyur ro/_/kun dga' bo 'jig rten gyi khams yongs su dag cing brten pa ni sems can su yang tshul khrims nyams pa'am/_lta ba nyams pa'am/_cho ga nyams pa'am/_'tsho ba nyams par mi 'gyur 
[\[157b.7\]]te/_de dag thams cad yang dag pa nyid du nges par 'gyur ro/_/sems can de nas shi 'phos pa su yang ngan 'gror 'gro bar mi 'gyur te/_de dag thams cad lha dang mi rnams kyi nang du skye bar 'gyur ro/_/sangs rgyas kyi zhing yongs su dag pa dag tu yang skye bar 'gyur ro/_/
[\[158a\]]
[\[158a.1\]]de nas klu'i rgyal po rgya mtsho'i bu dpal gyi gzi brjid kyis bdag nyid lung bstan pa thos nas/_tshim zhing mgu la yi rangs te rab tu dga' nas dga' ba dang /_yid bde ba skyes te/_mu tig gi dra ba nor bu rin po che 'bum gyis spras pa/_de bzhin gshegs 
[\[158a.2\]]pa'i sku la gsol nas sor mo bcu'i thal mo sbyar te/_mngon sum du bcom ldan 'das la tshul dang 'thun pa'i tshigs su bcad pa 'di dag gis mngon par bstod pa/_mi dbang zla ba dri med 'od kyi zhal/_/gzi brjid mtha' yas lha dang mis mchod pa/_/mtshungs med stobs ldan 
[\[158a.3\]]mtha' yas shugs mnga' ba/_/ye shes tshad ma mchis la mgos phyag 'tshal/_/phan par mdzad pa'i ye shes tshad ma mchis/_/de bzhin shes rab 'od kyang bsam mi khyab/_/tshul khrims dri med rab brtan rnam par dag_/mi dbang mkha' dkyil 'dra la phyag 'tshal lo/_/
[\[158a.4\]]bskal pa dpag tu med pa mtha' yas par/_/spyod pa spyad nas sangs rgyas ye shes brnyes/_/des na 'gro ba'i spyod pa rab tu mkhyen/_/de bzhin de dag dbang po bsam pa mkhyen/_/'jig rten bcom ldan gzugs dang mtshungs ma mchis/_/de phyir 'gro ba lta bas chog ma 
[\[158a.5\]]'tshal/_/de yi nyon mongs skye bar mi 'gyur zhing /_/de tshe nyon mongs thams cad rab tu zhi/_/ka la ping ka khu byug mi'am ci/_/de bzhin tshangs pa'i sgra dang lha min sgra/_/phyogs bcu dag na yid 'ong sgra de dag_/bde gshegs gsung gcig gis ni zil gyis mnan/_/mkha' 
[\[158a.6\]]las zla ba sa la lhung yang gda'/_/rgya mtsho skams shing ri rab snyil yang gda'/_/sa la gnam lhung dum bu brgyar 'gyur gda'/_/rgyal ba'i bka' ni gzhan du yong mi gsung /_/bden pa'i brtul zhugs rab 'brel ston pas 'dir/_/sangs rgyas ye shes gtso bos bdag lung 
[\[158a.7\]]bstan/_/bdag ni rgyal ba rang byung yon gnas 'gyur/_/bdag la yid gnyis som nyi dogs ma mchis/_/phyogs bcu dag tu rin chen legs spras pa/_/bye ba mtha' yas 'dren pa rnams la phul/_/byang chub sems gcig bskyed pa gang lags la/_/bsod nams 
[\[158b\]]
[\[158b.1\]]snga mas 'di yi char mi phod/_/gang zhig byang chub sems mchog bskyed par bgyi/_/des na sangs rgyas mchod pa mchog tu 'phags/_/gang zhig 'dren rnams tshul 'di mi gcod pa/_/de ni stobs bcu kun gyi bka' drin gzo/_/klu'i rgyal po rgya mtsho'i bu dpal gyi gzi 
[\[158b.2\]]brjid des tshigs su bcad pa mngon par bsgrub pa 'di smras pa na/_srog chags khris bla na med pa yang dag par rdzogs pa'i byang chub tu sems bskyed de/_de dag gis tshig 'di skad du gang gi tshe bcom ldan 'das de bzhin gshegs pa mthong ba don yod des byang chub brnyes pa de'i 
[\[158b.3\]]tshe/_bdag cag kyang bcom ldan 'das dang phrad de/_'jig rten gyi khams yongs su dag cing brtan pa der skye bar gyur cig_/de bzhin gshegs pa de'i dam pa'i chos yongs su 'dzin cing mchod pa dang /_bsnyen bkur yang bgyid par gyur cig_/bcom ldan 'das 
[\[158b.4\]]de'i 'og tu bdag cag kyang byang chub mngon par rdzogs par 'tshang rgya bar gyur cig ces kyang smras so/_/bcom ldan 'das kyis kyang de dag thams cad 'jig rten gyi khams de bzhin gshegs pa mthong ba don yod kyi sangs rgyas kyi zhing der skye bar lung bstan to/_/lung 
[\[158b.5\]]bstan pa'i le'u ste lnga pa'o//_//de nas bcom ldan 'das la klu'i rgyal po rgya mtshos 'di skad ces gsol to/_/bcom ldan 'das bdag cag la thugs brtse ba dang /_skye bo mang po la sman pa dang /_skye bo mang po la bde ba dang /_'jig rten la thugs brtse 
[\[158b.6\]]ba'i slad du rgya mtsho chen por sang gdugs tshod gsol bar gnang bar mdzad du gsol/_de ci'i slad du zhe na/_bcom ldan 'das rgya mtsho chen po'i nang na lha dang /_klu dang /_gnod sbyin dang /_dri za dang /_lha ma yin dang /_de ma lags par yang dud 'gro'i skye gnas 
[\[158b.7\]]su skyes pa'i sems can tshad ma mchis pa dag mchis te/_de dag gis de bzhin gshegs pa mthong ba na dge ba'i rtsa ba dag bskyed par 'gyur la/_dam pa'i chos thos pas kyang 'khor ba thog ma ma mchis pa'i mtha' rtogs par 'gyur ba dang /_bdag gi klu'i rgyal po'i 
[\[159a\]]
[\[159a.1\]]gnas kyang yongs su longs spyad par 'gyur te/_lha dang bcas pa'i 'jig rten gyis brnyas par mi 'gyur la/_de bzhin gshegs pas kyang sangs rgyas kyi che ba nyid bstan par 'gyur ba dang /_bdag gi byang chub kyi phyogs kyi chos dang ldan pa'i 
[\[159a.2\]]chos nye bar bstan pa bgyis par 'gyur ba'i slad du'o/_/bcom ldan 'das kyis kyang klu'i rgyal po rgya mtsho la thugs brtse ba dang /_sems can tshad med pa dag gi dge ba'i rtsa ba 'phel bar bya ba'i phyir gnang ngo /_/de nas klu'i rgyal po rgya mtsho bcom ldan 'das kyis gnang 
[\[159a.3\]]bar rig nas tshim zhing mgu la yi rangs te/_rab tu dga' zhing dga' ba dang /_yid bde ba skyes te bcom ldan 'das kyi zhabs la mgo bos phyag 'tshal nas lan gsum bskor ba byas te/_dpung dang bcas/_'khor dang bcas par bcom ldan 'das kyi thad nas 
[\[159a.4\]]mi snang bar gyur te rgya mtsho'i nang du phyir song ngo /_/de nas der skye bo'i tshogs 'dus pa thams cad la 'di skad ces smras so/_/bdag gis de bzhin gshegs pa sang gdugs tshod gsol bar spyan drangs te/_des kyang bdag la thugs brtse ba'i phyir gnang gis der 
[\[159a.5\]]khyed kun gyis kyang lhan cig tu 'thun pa dang /_yang dag par dga' ba dang /_de bzhin gshegs pa la mchod pa dang /_bsnyen bkur la brtson par gyis shig_/de nas klu'i rgyal po rgya mtshos lha ma yin gyi dbang po sgra gcan dang /_lha ma yin gyi dbang po bde mchog dang /_
[\[159a.6\]]tshim byed dang /_thags zangs ris la smras pa/_grogs po dag shes par gyis shig_/de bzhin gshegs pa rgya mtsho chen po 'dir gshegs kyis/_der khyed 'khor dang bcas pa thams cad bcom ldan 'das la mchod pa'i las bya ba'i phyir bdag gi skabs phye ba lags 
[\[159a.7\]]kyis/_bdag gi gnas su spyon cig_/de nas klu'i rgyal po rgya mtshos/_klu'i rgyal po 'jog po dang /_kha dog mtha' yas dang /_dri ma med pa dang /_'od can dang /_rnam par rtse dang /_bkod pa dang /_lag na rdo rje dang /_brjod bya dang /_kha dog thams cad 
[\[159b\]]
[\[159b.1\]]ston pa dang /_tsan dan gyi rnam pa dang /_de la sogs pa klu'i rgyal po 'bum phrag du ma la smras pa/_grogs po dag khyed cag thams cad kyang de bzhin gshegs pa la blta ba dang /_phyag bya ba dang /_bsnyen bkur bya ba'i phyir bdag gi gnas su spyon cig_/de nas klu'i rgyal 
[\[159b.2\]]po rgya mtshos gzhon nu dpal gyi gzi brjid la bsgo ba/_bzhin [{]bzangs [,]bzang [}]khyod song la/_klu'i rgyal po ma dros pa'i rkang pa la mgo bos phyag 'tshol la/_nga'i phrin 'di skad ces gyis shig_/bdag gi pha'i mchid nas bcom ldan 'das yang dag par rdzogs pa'i sangs rgyas bshos 
[\[159b.3\]]gsol gyis rgya mtsho chen por spyon cig ces gyis shig_/legs so zhes byas te mnyan nas/_ji skad bsgo ba bzhin du klu'i rgyal po rgya mtsho'i bu dpal gyi gzi brjid kyis byas so/_/de nas klu'i rgyal po rgya mtshos/_klu'i rgyal po shugs drag la smras pa/_shugs drag khyod 
[\[159b.4\]]song la ri rab kyi steng du song ste/_klu'i rgyal po dga' bo dang nye dga' gnyis kyang bos shig_/lha rnams kyi dbang po brgya byin la yang de bzhin gshegs pa la mchod pa dang /_bsnyen bkur gyis rgya mtsho chen por bdag gi gnas su spyon cig ces gyis shig_/de nas klu'i rgyal 
[\[159b.5\]]po rgya mtsho'i bu shugs drag ji skad bsgo ba bzhin du klu'i rgyal po dga' bo dang nye dga' gnyis dang /_lha rnams kyi dbang po brgya byin gyi thad du song nas/_ji skad bsgo ba bzhin du bos so/_/de nas klu'i rgyal po rgya mtshos rang gi gnas su 'khor gyi khyams bkod pa bai dUr+ya sngon po 
[\[159b.6\]]dag dang /_'dzam bu chu bo'i gser las byas pa bshams te/_rin po che du mas ni spras/_rin po che'i dra bas ni khebs par byas/_dril bu g.yer ka'i dra ba ni dpyangs/_dar gyi lda ldi mang po ni btags/_bla re ni bres/_rgyal mtshan dang ba dan ni bsgreng /_rgya mtsho'i 
[\[159b.7\]]spos kyi mchog gis ni bdugs/_me tog sna tshogs ni bkram ste/_'khor gyi khyams yangs shing rgya che ba de'i nang du bcom ldan 'das kyi seng ge'i khri 'phang du dpag tshad bcu gnyis pa/_rin po che thams cad kyis spras pa/_lha rdzas kyi ras bcos bu rnam pa sna tshogs du 
[\[160a\]]
[\[160a.1\]]ma mang po bting ba bla res bres pa rin po che sna bdun gyi stegs bus bskor ba/_rin po che'i dra bas khebs pa/_dril bu g.yer kha'i dra ba dpyangs pa/_dar gyi lda ldi btags pas brgyan pa/_rnam pa thams cad kyi mchog dang ldan pa zhig bshams 
[\[160a.2\]]so/_/dge slong gi dge 'dun thams cad kyi gdan yang ji ltar 'tsham pa bzhin du bshams so/_/ro brgyas bsgos pa'i zhal zas dag kyang bshams te/_thams cad legs par zin par rig nas bu dang gnyen 'dab dang 'khor dang bcas te/_ri'i rgyal po ri rab 
[\[160a.3\]]kyi bang rim la 'khod nas/_bcom ldan 'das la gdugs tshod bab pa'i tshigs su bcad pa 'di dag gsol to/_/chos kyi dbang phyug ye shes rgya chen khyed brnyes pa/_/ye shes 'byung gnas mkha' 'dra ye shes mtha' yas pa/_/'jig rten 'das pa spyan yangs 
[\[160a.4\]]dag pa'i spyan dang ldan/_/phan pa mdzad pa gdugs tshod bab kyis gshegs su gsol/_/tshangs pa'i gsung dang rnam dag gsung ldan dbyangs snyan pa/_/ka la ping ka'i rnga sgra bdud rtsi'i don ston pa/_/sman pa'i mchog ste nyon mongs sna tshogs mun sel ba/_/sems 
[\[160a.5\]]can rin chen gdugs tshod bab kyis gshegs su gsol/_/zhi zhing rab zhi thugs mnga' rtag tu zhi bar spyod/_/rgyal ba grol ba lha dang mi rnams rab grol mdzad/_/chu bo bzhi las rgal ba 'gro ba sgrol ba po/_/pha rol gshegs pa bde sbyin gdugs tshod dus la bab/_/
[\[160a.6\]]sbyin dul yang dag sdom dgyes tshul khrims yongs su dag_/bzod pa'i stobs dang ldan zhing brtson 'grus chen po brnyes/_/bsam gtan rnam thar dgyes pa shes rab yongs su rdzogs/_/zhal ras zla 'dra gdugs tshod bab kyis gshegs su gsol/_/lam mkhyen 
[\[160a.7\]]lam la mkhas shing lam srang ngan pa spangs/_/byang chub yan lag dbang stobs bden pa bzhi ston pa/_/yang dag spong dang rdzu 'phrul bzhi dran dang ldan pa/_/thams cad zil gnon yon tan mnga' ba gdugs tshod bab/_/sum cu rtsa gnyis mtshan mnga' bsod nams brgya yi 
[\[160b\]]
[\[160b.1\]]tog_/bsod nams 'tshal rnams bsod nams zhing chen bcom ldan 'das/_/mchod sbyin dam pa bzhes pa'i 'os lags yon gyi gnas/_/byams la dgyes pa gdugs tshod bab kyis gshegs su gsol/_/lhun po 'dra zhing sa dang mtshungs la sbyor ba 
[\[160b.2\]]snyoms/_/byams sdang mi mnga' nam mkha'i ngo bo nyid dang mtshungs/_/mi yi dbang po khengs pa mi mnga' dman mi mnga'/_/stong dang rnam par thar la dgyes pa gdugs tshod bab/_/kun mkhyen kun la mkhas pa dus dang cho ga mkhyen/_/chos rnams dbye la mkhas pa 
[\[160b.3\]]rtag tu dul bzhin spyod/_/sems can bsam pa rab mkhyen don rig mkhyen par ldan/_/chos kyi ngo bo nyid mkhyen gdugs tshod dus la bab/_/de nas bcom ldan 'das kyis klu'i rgyal po rgya mtshos gdugs tshod bab pa de thugs su chud nas dge slong rnams la 
[\[160b.4\]]bka' stsal pa/_dge slong dag klu'i rgyal po rgya mtshos gdugs tshod bab kyis lhung bzed dang chos gos long la sems can yongs su smin par bya ba dang /_klu'i rgyal po rgya mtsho'i gnas yongs su longs spyad pa'i phyir rgya mtsho chen por 'dong ngo /_/de nas bcom ldan 'das byang 
[\[160b.5\]]chub sems dpa'i tshogs kyis ni yongs su bskor/_nyan thos kyi dge 'dun gyis mdun du bdar/_lha'i tshogs kyis ni phyag byas/_lha ma yin gyi tshogs kyis ni bstod de/_ngang pa'i rgyal po bzhin du steng gi bar snang la 'phags te/_gshegs nas 'od zer ni 'gyed 
[\[160b.6\]]sangs rgyas kyi zhing rnams ni snang bar mdzad/_pad ma'i char ni 'bebs/_sil snyan 'bum ni sgrogs/_glu dbyangs 'bum ni grags par mdzad de/_rgya mtsho'i 'gram ga la ba der gshegs te byon nas rgya mtsho'i 'gram na dga' ba'i tshal ltar nyams dga' ba zhes bya ba'i 
[\[160b.7\]]tsam pa ka'i tshal ga la ba der gshegs so/_/de nas klu'i rgyal po rgya mtsho/_bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/_bcom ldan 'das la mchod pa byas so/_/mchod pa byas nas gdugs tshod phab bo/_/de nas 
[\[161a\]]
[\[161a.1\]]klu'i rgyal po rgya mtsho 'di snyam du sems te/_bcom ldan 'das kyi rdzu 'phrul gyis bdag gi gnas su gshegs pa de ni bdag gis rig pa ma yin/_cha ma yin gyis/_bdag gis bcom ldan 'das la mchod pa'i las bya ba'i phyir them skas ji lta bu dag gis 
[\[161a.2\]]bcom ldan 'das sum cu rtsa gsum gyi gnas nas 'dzam bu gling du gshegs pa de kho na lta bu'i them skas dag byin gyis brlabs la/_them skas de dag las bcom ldan 'das rgya mtsho chen por gshegs par bya gor ma chag snyam mo/_/de nas klu'i rgyal po rgya mtshos rgya mtsho chen 
[\[161a.3\]]po'i 'gram nas/_rang gi gnas kyi bar du them skas kyi rim pa gsum bshams te/_gcig ni gser las byas/_gcig ni bai dUr+ya las byas/_gcig ni mu tig dmar po las byas te/_rin po che thams cad kyis spras pa/_bkra ba blta na sdug pa dag bshams so/_/
[\[161a.4\]]de nas bcom ldan 'das kyis ci nas rgya mtsho chen po'i chu'i phung po sus kyang mig gis ma mthong ba dang /_chus kyang sems can dag la gnod par mi 'gyur ba de lta bu'i byin gyi rlabs kyis byin gyis brlabs so/_/bcom ldan 'das kyi sku las kyang 'od gang gis rgya mtsho chen po snang 
[\[161a.5\]]bar gyur nas stong gsum gyi stong chen po'i 'jig rten gyi khams snang bar 'gyur ba de lta bu'i 'od 'gyed par mdzad do/_/rgya mtsho chen po na sems can gnas pa gang yin pa de dag kyang 'od des reg pa tsam gyis byams pa'i sems dang /_phan pa'i sems dang /_mnyen pa'i sems 
[\[161a.6\]]dang /_bde ba'i sems su gyur te/_phyin cad su yang phan tshun rnam par 'tshe ba med cing gnod pa byed pa med de/_de dag thams cad gcig la gcig pha mar 'du shes par gyur to/_/'dod pa na spyod pa dang /_gzugs na spyod pa'i lha'i bu rnams kyang chos mnyan pa dang /_
[\[161a.7\]]klu'i rgyal po rgya mtsho'i gnas kyi bkod pa blta bar 'dod pa'i phyir bcom ldan 'das kyi phyir bzhin 'brang ngo /_/de nas bcom ldan 'das byang chub sems dpa' rnams dang /_nyan thos chen po rnams dang /_brgya byin dang /_tshangs pa dang /_'jig rten skyong ba la sogs pa lha 
[\[161b\]]
[\[161b.1\]]dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po rnams dang /_mi dang mi ma yin pa rnams dga' ba'i tshal ltar nyams dga' ba'i tsam pa ka'i tshal nas langs te/_klu'i rgyal po rgya mtshos them skas 
[\[161b.2\]]kyi rim pa bshams pa ga la ba der dong ste lhags nas/_them skas dbus ma la ni bcom ldan 'das bzhugs so/_/g.yas rol na ni byang chub sems dpa' rnams 'khod do/_/g.yon rol na ni nyan thos chen po rnams 'khod do/_/mdun logs na ni brgya byin bye ba phrag drug cu lag 
[\[161b.3\]]pa g.yas pas lam mtshon par byed do/_/tshangs pa bye ba phrag drug cu ni nam mkha'i dkyil na 'khod do/_/bcom ldan 'das la rin po che'i gdugs rnams 'dzin to/_/lha bye ba phrag drug cu ni bcom ldan 'das kyi snam logs na 'khod de/_me tog gi char 'bebs so/_/
[\[161b.4\]]'dod pa na spyod pa'i lha'i bu rnams ni bcom ldan 'das la mchod pa'i las bya ba'i phyir sil snyan bye ba phrag drug cu dkrol bar byed do/_/lha'i bu mo bye ba phrag drug cu ni bcom ldan 'das kyi shul spos chus chag chag 'debs so/_/klu'i bu mo bye ba phrag drug cu ni nam mkha'i dkyil na 'khod 
[\[161b.5\]]de/_ro stod khebs pa'i mu tig gi phreng ba dag 'phyang bar byed do/_/mi'am ci bye ba phrag drug cu ni bcom ldan 'das la tshigs su bcad pa brjod pas stod par byed do/_/dri za bye ba phrag drug cu ni bcom ldan 'das kyi spyan snga na/_me tog gi phreng ba rnams 'phyang bar byed do/_/lha 
[\[161b.6\]]ma yin bye ba phrag drug cu ni ras bcos bu kha dog sna tshogs stong gis bcom ldan 'das la 'gebs par byed do/_/klu'i rgyal po ma dros pa yang 'khor bye ba phrag brgya nam mkha'i dkyil na 'khod de/_me tog dang /_spos dang /_phye ma dang /_byug pa dang /_gos 
[\[161b.7\]]dang /_gdugs dang /_rgyal mtshan dang /_ba dan thams cad dang /_sil snyan dang /_glu dbyangs dang /_pheg rdob pa dang /_lha'i bkod pa thams cad kyis bcom ldan 'das la mchod pa byed de/_de la sogs pa klu'i rgyal po drug khri bcom 
[\[162a\]]
[\[162a.1\]]ldan 'das la mchod pa'i las byed pa la zhugs so/_/de bzhin gshegs pa tshe dpag tu med pa'i sangs rgyas kyi zhing 'jig rten gyi khams bde ba can nas kyang /_byang chub sems dpa' spyan ras gzigs dbang phyug dang /_/byang chub sems dpa' 
[\[162a.2\]]mthu chen thob dang /_byang chub sems dpa'i 'khor mang po bye ba khrag khrig phrag 'bum klu'i rgyal po rgya mtsho dga' bar bya ba dang /_bcom ldan 'das la mchod pa'i las bya ba'i phyir lhags so/_/de dag gis kyang bcom ldan 'das la/_mchod pa'i bkod pa snga ma 
[\[162a.3\]]gang yin pa de mog mog por byed cing mi mngon par byed pa de lta bu mchod pa byas so/_/de bzhin du bcom ldan 'das de bzhin gshegs pa bzod dka'i sangs rgyas kyi zhing 'jig rten gyi khams 'od zer can nas kyang byang chub sems dpa' 'od kyi tog dang /_'od kyi dpal 
[\[162a.4\]]gnyis 'ongs so/_/bcom ldan 'das de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon dga' nas kyang byang chub sems dpa' spos kyi glang po dang /_glang chen spos kyi glang po gnyis 'ongs so/_/bcom ldan 'das de bzhin gshegs 
[\[162a.5\]]pa nyi zla'i sangs rgyas kyi zhing 'jig rten gyi khams rnam par snang byed nas kyang byang chub sems dpa' seng ge dang /_seng ge'i blo gros gnyis 'ongs so/_/bcom ldan 'das de bzhin gshegs pa spyan [{]bzangs kyi [,]bzang gi [}]sangs rgyas kyi zhing 'jig rten gyi khams mig mi 'dzums pa 
[\[162a.6\]]nas kyang byang chub sems dpa' kha lo sgyur ba dang /_chos thams cad la dbang byed pa gnyis 'ongs so/_/bcom ldan 'das de bzhin gshegs pa kun tu snang ba'i sangs rgyas kyi zhing 'jig rten gyi khams snang ba can nas kyang byang chub sems dpa' rin chen dkyil 'khor 
[\[162a.7\]]can dang /_rin chen ta la la gnyis 'ongs so/_/bcom ldan 'das de bzhin gshegs pa rin chen dpal gyi sangs rgyas kyi zhing 'jig rten gyi khams dga' ba'i snying po nas kyang byang chub sems dpa' mthong ba don yod dang /_rnam par gnon pa don yod gnyis 'ongs so/_/
[\[162b\]]
[\[162b.1\]]bcom ldan 'das de bzhin gshegs pa kun tu rnam par gzigs kyi sangs rgyas kyi zhing 'jig rten gyi khams kun tu lta ba nas kyang byang chub sems dpa' sprin gyi rgyal po dang /_chos kyi rgyal po gnyis 'ongs so/_/bcom ldan 'das de bzhin gshegs pa 'jig 
[\[162b.2\]]rten dbang phyug rgyal po'i sangs rgyas kyi zhing 'jig rten gyi khams mthong na dga' ba nas kyang byang chub sems dpa' bdud rab tu 'joms pa dang /_brag 'joms rgyal po gnyis 'ongs so/_/bcom ldan 'das de bzhin gshegs pa rin chen tog gi sangs rgyas kyi zhing 
[\[162b.3\]]'jig rten gyi khams rin chen ldan nas kyang byang chub sems dpa' blo gros rab gnas dang /_sgrib pa thams cad rnam par sel ba gnyis 'ongs so/_/de ltar phyogs bcu nas byang chub sems dpa' bye ba khrag khrig 'bum phrag bye ba mang po klu'i rgyal po rgya mtsho dga' bar bya 
[\[162b.4\]]ba dang /_de bzhin gshegs pa la mchod pa'i las bya ba'i phyir lhags so/_/de nas bcom ldan 'das kyis sangs rgyas kyi mthu chen po dang /_sangs rgyas kyi cho 'phrul chen po dang /_sangs rgyas kyi rnam par 'phrul pa chen po dang /_sangs rgyas kyi bkod pa 
[\[162b.5\]]chen po dang /_sangs rgyas kyi bdag nyid chen po dang /_sangs rgyas kyi rnam par rol pa chen po dang /_sangs rgyas kyi mchod pa chen po dang /_sangs rgyas kyi seng ge'i sgra chen pos phyogs bcur sangs rgyas kyi zhing dpag tu med pa dag 'od kyis khyab par mdzad de/_
[\[162b.6\]]sangs rgyas kyi gsung gis go bar mdzad nas/_lha 'bum gyis sil snyan dang /_glu dbyangs len cing me tog gi char 'bebs la/_ngan song thams cad kyi 'chi 'pho dang skye ba rab tu zhi bar byas te/_sems can thams cad kyi bde ba dang /_yid bde ba bsgrubs 
[\[162b.7\]]nas snying rje chen po brtan pa zhes bya ba'i sangs rgyas kyi ting nge 'dzin la snyoms par zhugs so/_/bkod pa bsam gyis mi khyab pa de lta bus rin po che'i them skas de dag las rgya mtsho chen por gshegs te/_de lta bu'i glu'i dbyangs len pa dang /_phyogs bcu'i sangs 
[\[163a\]]
[\[163a.1\]]rgyas kyi zhing dpag tu med par gsung gis go bar mdzad nas sangs rgyas kyi mthu dang /_de bzhin gshegs pa'i byin gyis brlabs kyis 'jig rten gyi khams gzhan dang gzhan dag na gnas pa'i byang chub sems dpa' rnams dang /_brgya byin dang /_
[\[163a.2\]]tshangs pa dang /_'jig rten skyong ba rnams dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams kyis kyang bcom ldan 'das de bzhin 
[\[163a.3\]]gshegs pa shAkya thub pa rgya mtsho chen por gshegs pa mthong ngo /_/de na lha'i bu mo dang /_klu'i bu mo dang /_gnod sbyin gyi bu mo dang /_lha ma yin gyi bu mo dang /_nam mkha' lding gi bu mo dang /_dri za'i bu mo dang /_mi'am ci'i bu mo dang /_lto 'phye chen po'i 
[\[163a.4\]]bu mo bye ba phrag 'bum dag gis sil snyan dang /_glu'i dbyangs len cing bcom ldan 'das mdun nas bsu nas de'i tshe rgyud kyi sgra skad las 'byung ba'i tshigs su bcad pa khyad par du 'phags pa 'di dag gis bcom ldan 'das la mngon par bstod pa/_sbyin pa las 
[\[163a.5\]]byung tshul khrims mdzes dang ldan/_/bzod pa'i stobs las byung ba byams pa bsgoms/_/brtson 'grus las byung don gyi rgya mtsho las/_/bsam gtan rnam thar dgyes pa khyod phyag 'tshal/_/shes rab 'od ldan dgongs pa rnam par dag_/'od dang gzi brjid dpal 
[\[163a.6\]]gyis mngon par brgyan/_/rnam par grol ba mngon sum ston mdzad pa/_/thub pa nyon mongs bsal la phyag 'tshal lo/_/brtul zhugs shin tu rdzogs pa brtul zhugs mchog_/dka' thub mthar phyin rtogs par thugs su chud/_/mig ni sbyin par mdzad cing 
[\[163a.7\]]mig sbyong ba/_/'gro ba kun tu rgyu ba 'gro ba'i mchog_/don dam zab mo shin tu ston pa po/_/gzhan la phan pa zla med thugs su chud/_/chags pa med par tshig gi don ston pa/_/gzhan la phan pa dpe med 'od mdzad pa/_/dus skabs mkhyen pa kun tu ston 
[\[163b\]]
[\[163b.1\]]pa po/_/rgol ba ngan pa'i tshogs kun rab 'joms pa/_/brtul zhugs yongs su rdzogs pa brtul zhugs mchog_/bdud rtsi'i bde skyid bde ba sbyin mdzad pa/_/nam mkha' 'dra zhing dgongs pa dag pa ste/_/dri ma kun sel rnam par 'dren pa po/_/yon tan rgya mtsho 
[\[163b.2\]]bsod nams mi zad pa/_/rgya mtshor 'jug pa ye shes rgya mtshor ldan/_/chos kyi dbang phyug nyon mongs sel mdzad pa/_/chos kyi sbyin bdag ser sna mi mnga' ba/_/chos kyi rin chen nor mchog sbyin mdzad pa/_/chos mchog ye shes de nyid ston pa po/_/dga' ba 
[\[163b.3\]]ston pa bde ba ston mdzad pa/_/bag la nyal gyi nyes pa spong ba ston/_/ri yi dbang po bzhin du mi g.yo ba/_/de bzhin gshegs pa khyod la mgos phyag 'tshal/_/mi dang lha dang mkha' lding gsang ba pa/_/lha min srin po mi'am ci yi bdag_/klu rnams dang ni 
[\[163b.4\]]grul bum gnod sbyin rnams/_/khyod kyi zhabs la mgo bos phyag kyang 'tshal/_/mtshan mchog sum cu rtsa gnyis ldan pa ste/_/rab mdzes shin tu dpe med ston mdzad pa/_/gser gyi mdog can dpal ldan mdog sdug pa/_/sen mo zangs 'dra mdog sdug phyag 
[\[163b.5\]]mthil mnyam/_/ka la ping ka'i gdangs can ya mtshan gsung /_/tshangs pa lha dbang gdangs can gdangs kyi mchog_/gsung gis stong gsum so sor 'gengs par mdzad/_/'jam mnyen gsung ldan khyod la phyag 'tshal lo/_/dbang po dul zhing thugs kyang 
[\[163b.6\]]dul ba ste/_/zhal ras zla ba 'dra zhing spyan legs pa/_/rtag tu bden pa gsung zhing mnyam par bzhag_/rtag tu chos 'dzin khyod la phyag 'tshal lo/_/rgan da sdug bsngal rab tu grol mdzad pa/_/'gro ba'i don mdzad nyon mongs spong mdzad pa/_/rgyal bar 
[\[163b.7\]]'os pa bdud 'joms rgyal ba po/_/skye ba mi bzad de nyid ston mdzad pa/_/dgra bcom dgra yi tshogs rnams rab 'joms pa/_/lha las 'das pa lha mang rnams kyis mchod/_/khyod ni rtag tu bzhes pa'i 'os kyi mchog_/skye dgu kun mchog 'dren pa bzang po lags/_/
[\[164a\]]
[\[164a.1\]]de nas lha'i bu mo dang /_klu'i bu mo dang /_lha ma yin dang /_mi'am ci dang /_nam mkha' lding dang /_lto 'phye chen po dang /_dri za'i bu mo de dag gis bcom ldan 'das la tshigs su bcad pa 'di rnams kyis mngon par bstod nas thams cad 
[\[164a.2\]]gcig tu 'thun par gyur pas bla na med pa yang dag par rdzogs pa'i byang chub tu sems bskyed nas rang rang gi rgyan rnams/_bcom ldan 'das kyi sku la gsol to/_/de nas bcom ldan 'das mthar gyis rgya mtsho chen por gshegs te/_rgya mtsho chen po'i gting gi dkyil 
[\[164a.3\]]gyi gnas klu'i rgyal po rgya mtsho'i 'khor gyi khyams bkod pa ga la ba der gshegs nas/_seng ge'i khri de la bzhugs so/_/dge slong gi dge 'dun rnams dang /_byang chub sems dpa' rnams kyang stan ji ltar bshams pa de dag la 'khod do/_/de nas klu'i rgyal po rgya 
[\[164a.4\]]mtshos bcom ldan 'das dang /_dge slong gi dge 'dun dang /_byang chub sems dpa' rnams bzhugs par rig nas bu dang bcas/_chung ma dang bcas/_gnyen 'dab dang 'khor dang bcas pas rang gi lag gis zhal zas ro brgya dang ldan pa/_bsod pa mang pos 
[\[164a.5\]]tshim par byed cing ci bzhes pa stobs par byed do/_/tshim par byas shing ci bzhes pa bstabs nas bshos gsol lags te/_bstsang lder gyu ba dang phyag bcabs par rig nas chos mnyan pa'i phyir klu'i rgyal po rgya mtsho lha dang /_klu dang /_gnod sbyin dang /_dri za dang /_
[\[164a.6\]]lha ma yin dang /_nam mkha' lding dang /_mi'am ci dang /_lto 'phye chen po rnams dang /_brgya byin dang /_tshangs pa dang /_'jig rten skyong ba rnams dang /_phyogs bcu nas 'dus pa'i byang chub sems dpa' sems dpa' chen po de dag dang lhan cig tu bcom ldan 
[\[164a.7\]]'das kyi spyan sngar 'khod do/_/de nas bcom ldan 'das kyis thams cad dang ldan pa'i 'khor de tshogs te 'khod par thugs su chud nas bde ba dang /_dga' ba dang /_mchog tu dga' ba'i chos mnyan pa zhes bya ba'i 'od zer sku las 'gyed par mdzad de/_'od zer 
[\[164b\]]
[\[164b.1\]]de dag gis rgya mtsho chen po'i nang na srog chags rab dang /_'bring dang /_tha ma ji snyed gnas pa de dag thams cad kyis bcom ldan 'das mdun na bzhugs par mthong bar gyur te/_bde ba dang /_dga' ba dang /_mchog tu dga' ba skyes nas chos mnyan pa la brod cing 
[\[164b.2\]]gus pa dang bcas pas thal mo sbyar te/_bcom ldan 'das la 'dud cing 'khod par gyur to/_/de nas bcom ldan 'das kyis klu'i rgyal po rgya mtsho la bka' stsal pa/_klu'i bdag po 'jig rten gnas pa 'di ni las sna tshogs kyis bskyod nas/_sems kyi dmigs 
[\[164b.3\]]pa sna tshogs kyis las rnam pa sna tshogs mngon par 'du bya ba mngon par 'du byed de/_de'i 'gro ba yang sna tshogs su gyur to/_/klu'i bdag po rgya mtsho chen po 'di na gzugs rnam pa sna tshogs ji snyed yod pa dang /_tha mal pa ji snyed snang ba la ltos/_klu'i bdag po 
[\[164b.4\]]'di dag thams cad ni rang rang gi sems dang /_dge ba dang mi dge ba'i rtsa ba'i lus dang /_ngag dang /_yid kyi las sna tshogs kyis sna tshogs su byas pa dag go/_/sems ni gzugs med pa/_bstan du med pa ste/_klu'i bdag po de ltar na chos thams cad ni bcos 
[\[164b.5\]]ma rnam par bsgrubs pas nye bar gnas pa'i mtshan nyid de/_bdag po med pa bdag gi med pa/_yongs su 'dzin pa med pa'o/_/de dag ni las ji ltar bsags pa bzhin du bsgrubs pa sna tshogs su byas pa dag ste/_'di la byed pa po gang yang med do/_/de ltar na 
[\[164b.6\]]chos 'di dag ni bsam gyis mi khyab pa/_sgyu ma'i mtshan nyid kyi ngo bo nyid do/_/klu'i bdag po de la mkhas pas chos thams cad rnam par bsgrubs pas nye bar gnas pa'i mtshan nyid du shes nas dge ba mngon par 'du bya ba dag kho na mngon par 'du bya ste/_dge ba mngon par 
[\[164b.7\]]'du bya ba dag mngon par 'du byed pa'i phung po dang /_khams dang skye mched rnam par bsgrubs nas nye bar gnas pa'i mtshan nyid mngon par 'grub pa gang yin pa de dag mdzes shing gzugs bzang la blta na sdug par mngon par 'grub par 'gyur ro/_/klu'i bdag po de 
[\[165a\]]
[\[165a.1\]]bzhin gshegs pa'i sku bsod nams bye ba phrag 'bum gyis ji ltar brgyan pa dang /_ji ltar rnam par bsgrubs pa dang /_gang gi lha dang bcas pa'i 'jig rten zil gyis mnan cing non par 'dug pa dang /_gang gis 'bum phrag bcu la dbang 
[\[165a.2\]]sgyur ba'i tshangs pa 'di dag kyang mog mog por byed pa dang /_de bzhin gshegs pa'i sku la blta ba na yang mig khral khrul du gyur pa la ltos/_byang chub sems dpa' sems dpa' chen po 'di dag gi lus kyi rgyan gzugs kyi mtshan rnams la ltos/_'di dag thams 
[\[165a.3\]]cad ni dge ba mngon par 'du byed pas mngon par 'dus byas pa brgyan pa/_rnam par bsgrubs pa dag go/_/klu'i bdag po khyod kyi bkod pa 'di yang bsod nams las byung ba yin no/_/brgya byin dang /_tshangs pa dang /_'jig rten skyong ba dang /_lha dang /_klu 
[\[165a.4\]]dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po 'di rnams kyi bkod pa 'di dag thams cad kyang bsod nams las byung ba dag go/_/klu'i rgyal po rgya mtsho chen po 'di na gang dag lus sna 
[\[165a.5\]]tshogs gzugs mi sdug cing dbyibs mi legs pa dang /_lus rags shing che ba rnams dang /_gang dag lus phra zhing chung ba de dag thams cad kyang rang rang gi sems dang /_dge ba dang mi dge ba'i rtsa ba'i lus dang ngag dang /_yid kyi las sna tshogs kyis sna tshogs su 
[\[165a.6\]]byas pa dag ste/_klu'i bdag po de lta bas na khyod kyis las bdag gir bya ba dang /_las kyi rnam par smin pa la rton par 'gyur ba de ltar slobs shig dang /_las bdag gir bya ba dang /_las kyi rnam par smin pa la rton pa khyed/_dge ba'i las mngon par 'du bya ba 
[\[165a.7\]]dag la blo 'jug par 'gyur ro/_/lta ba chud gson par byed par mi 'gyur ro/_/chad par lta ba dang /_rtag par lta ba la gnas par yang mi 'gyur ro/_/khyod kyis sbyin pa'i gnas rnams mnyes par gyis shig_/mnyes par byas nas kyang thugs phyung bar ma byed 
[\[165b\]]
[\[165b.1\]]cig_/bkur sti'i rgyu las byung ba'i dge ba'i rtsa ba mngon par 'du byed pas kyang lha dang bcas pa'i 'jig rten gyi bkur sti'i gnas su 'gyur bar gyis shig/_//bam po lnga pa/_klu'i bdag po byang chub sems dpa' rnams chos gcig gis ngan song 
[\[165b.2\]]ngan 'gro log par ltung bar skye ba yang dag par gcod do/_/chos gcig po de gang zhe na/_'di lta ste/_bdag ji ltar gyur cing nyin mtshan rnams 'da' zhing 'dug snyam du dge ba'i chos rnams la so sor rtog pa ste/_de dge ba'i chos la so sor rtog pa mang bas mi dge 
[\[165b.3\]]ba'i sems dang sems las byung ba'i chos rnams kyi go skabs mi 'byed do/_/de mi dge ba'i chos spangs te dge ba'i chos dang ldan pas bsam pa dge ba'i sems can 'di lta ste/_sangs rgyas rnams dang /_byang chub sems dpa' rnams dang /_'grogs pa rnyed par 
[\[165b.4\]]'gyur ro/_/klu'i bdag po de la dge ba'i chos de dag gang zhe na/_dge ba'i chos rnams zhes bya ba ni lha dang mi'i skye dgu'i phun sum tshogs pa'i rtsa ba'i rten to/_/nyan thos dang rang sangs rgyas kyi byang chub kyi rtsa ba'i rten to/_/bla na med pa yang dag par rdzogs pa'i byang 
[\[165b.5\]]chub kyi rtsa ba'i rten to/_/rtsa ba'i rten kyang gang zhe na/_'di lta ste dge ba bcu'i las kyi lam rnams te/_bcu gang zhe na/_'di lta ste/_srog gcod pa spong ba dang /_ma byin par len pa spong ba dang /_'dod pas log par g.yem pa spong ba dang /[ {]brdzun [,]rdzun [}]du smra 
[\[165b.6\]]ba spong ba dang /_phra ma spong ba dang /_ngag rtsub po spong ba dang /_tshig kyal pa spong ba dang /_brnab sems spong ba dang /_gnod sems spong ba dang /_log par lta ba spong ba ste/_de ni rtsa ba'i rten ces bya'o/_/klu'i bdag po de la srog gcod pa spangs 
[\[165b.7\]]pa'i skyes bu gang zag ni rab tu zhi bar byed pa'i chos bcu thob ste/_bcu gang zhe na 'di lta ste/_des sems can thams cad la mi 'jigs pa byin pa yin/_de'i sems byams par dmigs pa la nye bar gnas pa yin/_de'i zhe sdang gi bag chags yang dag par 
[\[166a\]]
[\[166a.1\]]chad pa yin/_des nad nyung bar 'gyur ba'i lam yongs su bzung ba yin/_des tshe ring bar 'gyur ba'i sa bon btab pa yin/_de la mi ma yin pa rnams kyang srung ba dang /_bskyab pa dang /_sbed par byed pa yin/_bde bar nyal zhing bde bar 
[\[166a.2\]]sad pa dang /_sdig pa'i rmi lam mi rmi ba yin/_gnyid log pa na yang de la lha rnams srung ba yin/_de la shar gnyer ba med pa yin te/_de la shar gnyer ba'i bag la nyal ba med pa yin/_ngan 'gro thams cad kyis mi 'jigs pa dang /_shi 'phos nas kyang 
[\[166a.3\]]bde 'gro mtho ris kyi 'jig rten du skye ba yin te/_rab tu zhi bar byed pa'i chos bcu po de dag 'thob bo/_/srog gcod pa spangs pa'i dge ba'i rtsa ba de gal te/_bla na med pa yang dag par rdzogs pa'i byang chub tu yongs su sngo na/_des de byang chub thob pa na tshe'i 
[\[166a.4\]]tshad sems kyi dbang du 'gyur ro/_/klu'i bdag po ma byin par len pa spangs pa'i skyes bu gang zag ni yid brtan pa'i chos lnga 'thob ste/_lnga gang zhe na/_longs spyod che bar yang 'gyur la/_de'i longs spyod de dag kyang rgyal po dang /_chom rkun dang /_
[\[166a.5\]]chu dang /_me dang bgo skal la spyod pa'i mi mdza' ba rnams kyis mi 'phrogs pa yin/_skye bo mang po'i yid du 'ong zhing dga' ba yin/_dogs pa med pa yin/_phyogs dang phyogs mtshams su de'i bsngags pa brjod cing de la pha rol gyi gnod pas 'jigs 
[\[166a.6\]]pa med pa yin/_de'i sems sbyin pa'i bgo bsha' la 'jug pa yin te lnga po de dag go/_/ma byin par len pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_des de de bzhin gshegs pa nye ba'i nyon 
[\[166a.7\]]mongs pa can ma yin pa'i ye shes can du rang gis mngon par rtogs nas bla na med pa yang dag par rdzogs pa'i byang chub mngon par rdzogs par 'tshang rgya'o/_/klu'i bdag po 'dod pas log par g.yem pa spangs pa'i skyes bu gang zag ni mkhas pas bsngags pa'i 
[\[166b\]]
[\[166b.1\]]chos bzhi 'thob ste bzhi gang zhe na/_dbang po bsdams pa dang /_rgol ba las yang dag par 'das pa dang /_'jig rten thams cad kyis bsngags pa dang /_chung ma mi 'phrogs pa ste bzhi po de dag go/_/'dod pa la log par g.yem pa spangs pa'i dge ba'i 
[\[166b.2\]]rtsa ba de gal te/_bla na med pa yang dag par rdzogs pa'i byang chub tu yongs su sngo na/_des de skyes bu chen po'i mtshan mdoms kyi sba ba sbubs su nub pa 'thob bo/_/klu'i bdag po [{]brdzun [,]rdzun [}]du smra ba spangs pa'i skyes bu gang zag ni lha dang mis bsngags pa'i chos brgyad 
[\[166b.3\]]'thob ste/_brgyad gang zhe na/_ut+pa la'i dri 'byung bas kha dog yongs su dag pa 'thob pa dang /_'jig rten thams cad kyi tshad mar 'gyur ba dang /_lha dang mi dga' bas dpang gcig pur 'gyur ba dang /_yang dag pa'i bsam pa dang ldan pas dogs pa med par 
[\[166b.4\]]'gyur ba dang /_lhag pa'i bsam pa phun sum tshogs pas lus dang ngag dang sems yongs su dag par 'gyur ba dang /_tshig 'khrul pa med pas mchog tu dga' ba mang bar 'gyur ba dang /_tshig gzung bar 'os pas ngag mnyan par 'gyur ba dang /_shes rab thob pas 
[\[166b.5\]]lha dang mir skyes na yang dpang gcig pur 'gyur ba yin te/_brgyad po de dag go/_/[{]brdzun [,]rdzun [}]du smra ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_des de bden pa'i rjes su 'jug pa'i tshig tu 'gyur ro/_/klu'i 
[\[166b.6\]]bdag po phra ma spangs pa'i skyes bu gang zag ni mi phyed pa lnga 'thob ste/_lnga gang zhe na/_gzhan gyis gnod par bya ba dang bral bas lus mi phyed pa 'thob pa dang /_gzhan dag gi la chags pa med pas g.yog 'khor mi phyed pa 'thob pa dang /_las kyi rnam par smin 
[\[166b.7\]]pa mthong bas dad pa mi phyed pa 'thob pa dang /_sgrub pa snying por byed pas chos las mi phyed pa 'thob pa dang /_mi slu bas mdza' bshes mi phyed pa 'thob pa ste/_lnga po de dag go/_/dge ba'i rtsa ba de gal te bla na med pa yang dag par rdzogs pa'i byang chub tu 
[\[167a\]]
[\[167a.1\]]yongs su sngo na/_des de g.yog 'khor mi phyed pa'i de bzhin gshegs pa dgra bcom pa yang dag par rdzogs pa'i sangs rgyas su 'gyur te/_de'i 'khor bdud dang phas kyi rgol ba thams cad kyis dbye bar mi nus so/_/klu'i bdag po 
[\[167a.2\]]ngag rtsub po spangs pa'i skyes bu gang zag ni ngag yongs su dag pa brgyad 'thob la/_shi 'phos na yang lha dang mi rnams kyi nang du skye bar 'gyur te/_brgyad gang zhe na/_'di lta ste/_ran pa'i tshig dang /_phan pa'i tshig dang /_rigs pa'i tshig dang /_'jam 
[\[167a.3\]]pa'i tshig dang /_gzung ba'i tshig dang /_mnyan pa'i tshig dang /_skye bo mang po dga' ba'i tshig dang /_mi smad pa'i tshig ste/_brgyad po de dag go/_/dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_des de tshangs 
[\[167a.4\]]pa'i sgra skad kyi gdangs can gyi de bzhin gshegs par 'gyur ro/_/klu'i bdag po tshig kyal pa spangs pa'i skyes bu gang zag ni gcig tu nges pa gsum 'thob ste/_gsum gang zhe na/_mkhas pa rnams gcig tu nges par dga' ba dang /_lan legs par 
[\[167a.5\]]glon pas gcig tu nges par de'i blo bden pa la 'gro ba dang /_bcos ma ma yin pas gcig tu nges par lha dang mi'i bdag nyid chen po 'thob pa ste/_gsum po de dag go/_/dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_
[\[167a.6\]]des de phyad par lung ston cing gzhan du mi gsung ba'i de bzhin gshegs par 'gyur ro/_/klu'i bdag po brnab sems spangs pa'i skyes bu gang zag ni bdag po'i chos lnga 'thob ste/_lnga gang zhe na/_dbang po ma tshang ba med pas lus dang /_ngag dang /_sems 
[\[167a.7\]]kyi bdag po 'thob pa dang /_dgra thams cad kyis mi rdzi bas longs spyod dang dbang phyug rgya chen po'i bdag po 'thob pa dang /_bsod nams la dbang byed pas de'i sems nye bar spyad pa dang /_longs spyod rgya chen po rnams la 'jug pa dang phyis bkrab pa thob 
[\[167b\]]
[\[167b.1\]]pas rgyal po bdag pos mchod pa dang /_sngon phrag dog med pas longs spyod ji ltar smon pa rnams 'bum gyur du khyad du 'gyur ba 'thob pa ste lnga po de dag go/_/dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_des de 'jig 
[\[167b.2\]]rten gsum gyis mchod pa'i de bzhin gshegs pa ston pa gcig pur 'gyur ro/_/klu'i bdag po gnod sems spangs pa'i skyes bu gang zag ni yid bde bar byed pa'i chos brgyad 'thob ste/_brgyad gang zhe na/_de'i sems rnam par mi 'tshe ba la 'jug pa dang /_
[\[167b.3\]]de'i gnod sems rab tu zhi ba la 'jug pa dang /_de'i sems rtsod pa med cing 'thab pa med pa la 'jug pa dang /_de'i sems 'jam pa dang mnyen pa dang /_des pa la 'jug pa dang /_byams pa'i sems dang ldan pa'i phyir 'phags pa'i skye bos bkur ba dang /_
[\[167b.4\]]sems can thams cad kyi bde ba la mngon par dga' ba'i phyir phan pa'i dngos po mang ba dang /_skye bo mang pos bkur sti bya ba'i phyir mdzes pa dang /_sems 'jam zhing las su rung ba'i phyir de tshangs pa'i 'jig rten du skye bar dka' ba med pa ste/_brgyad po de dag go/_/
[\[167b.5\]]dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_des de sems thogs pa med pa'i de bzhin gshegs pa lta bas chog mi shes par 'gyur ro/_/klu'i bdag po log par lta ba spangs pa'i skyes bu gang zag ni yon tan 
[\[167b.6\]]gyi chos bcu 'thob ste/_bcu gang zhe na/_bsam pa dge bar 'gyur zhing grogs po dge ba rnyed pa dang /_las kyi rnam par smin pa la yid ches te/_srog gi phyir yang sdig pa'i las mi byed pa dang /_lhar sangs rgyas 'dzin te gzhan lhar mi 'dzin pa dang /_
[\[167b.7\]]dge mtshan dang bkra shis su 'dzin pa med pas lta ba drang ba dang /_grogs lha dang mi yin te/_dud 'gro'i skye gnas dang /_gshin rje'i 'jig rten gyi grogs ma yin pa dang /_bsod nams 'bar bas khyad par du 'gro ba dang /_log pa thams cad med pas 'phags 
[\[168a\]]
[\[168a.1\]]pa'i lam du zhugs pa dang /_'jig tshogs la lta ba las bskyod de sdig pa'i lta ba thams cad dang bral ba dang /_sgrib pa med par mthong ba yin te/_yang dag par song ba yang dag par zhugs pa dang /_lha dang mi rnams kyi nang na mi khom pa dang 
[\[168a.2\]]bral ba yin te bcu po de dag go/_/log par lta ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_des de byang chub thob pa na sangs rgyas kyi chos thams cad de la mngon sum du 'gyur zhing mngon par shes pa myur 
[\[168a.3\]]ba'i de bzhin gshegs par 'gyur ro/_/klu'i bdag po de la srog gcod pa spangs pa'i byang chub sems dpas sbyin pa byin na longs spyod che bar 'gyur zhing /_tshe ring bar yang 'gyur ro/_/byang chub sems dpa'i spyad pa spyod pa na yang gzhan gyis gnod par bya ba 
[\[168a.4\]]thams cad las yang dag par 'da' bar 'gyur ro/_/ma byin par len pa spangs pa'i byang chub sems dpas sbyin pa byin na/_longs spyod che bar 'gyur zhing longs spyod mi 'phrogs par yang 'gyur ro/_/byang chub sems dpa'i spyad pa spyod pa na yang dge ba'i rtsa ba 
[\[168a.5\]]thams cad yang dag par bsgrubs pas bla na med pa thob par 'gyur ro/_/'dod pa la log par g.yem pa spangs pa'i byang chub sems dpas sbyin pa byin na longs spyod che bar 'gyur zhing chung ma mi g.yem par yang 'gyur ro/_/byang chub sems dpa'i spyad pa spyod pa na yang 
[\[168a.6\]]de'i ma dang /_bu dang chung ma la su yang chags pa'i sems kyis lta bar mi 'gyur ro/_/[{]brdzun [,]rdzun [}]du smra ba spangs pa'i byang chub sems dpas sbyin pa byin na/_longs spyod che bar 'gyur zhing longs spyod mi 'phrogs pa dang /_skur pa 'debs pa med par 'gyur ba'i lam 
[\[168a.7\]]yang yongs su 'dzin par 'gyur ro/_/byang chub sems dpa'i spyad pa spyod pa na yang ji skad smras pa de bzhin du byed de dam bcas pa brtan par 'gyur ro/_/phra ma spangs pa'i byang chub sems dpas sbyin pa byin na longs spyod che bar 'gyur zhing g.yog 'khor mi phyed 
[\[168b\]]
[\[168b.1\]]par yang 'gyur ro/_/byang chub sems dpa'i spyad pa spyod pa na yang bsam pa 'thun pas byang chub sems dpa'i g.yog 'khor 'thob bo/_/ngag rtsub po spangs pa'i byang chub sems dpas sbyin pa byin na longs spyod che bar 'gyur zhing tshig btsun par 'gyur la tshig sun dbyung 
[\[168b.2\]]du med par yang 'gyur ro/_/byang chub sems dpa'i spyad pa spyod pa na yang 'khor ma mgu bar su yang mi 'gro'o/_/tshig kyal pa spangs pa'i byang chub sems dpas sbyin pa byin na longs spyod che bar 'gyur zhing tshig snyan par yang 'gyur ro/_/byang chub sems dpa'i spyad pa spyod 
[\[168b.3\]]pa na yang the tsom thams cad gcod pa la mkhas par 'gyur ro/_/brnab sems spangs pa'i byang chub sems dpas sbyin pa byin na longs spyod che bar 'gyur zhing longs spyod dang yongs su spyad pa rgya chen po dag la de'i sems 'jug par 'gyur ro/_/byang chub sems 
[\[168b.4\]]dpa'i spyad pa spyod pa na yang rgya chen po la mos shing dbang che bar grags par 'gyur ro/_/gnod sems spangs pa'i byang chub sems dpas sbyin pa byin na longs spyod che bar 'gyur zhing mdzes pa dang /_skye bo mang po dga' zhing yid du 'ong bar yang 'gyur ro/_/byang 
[\[168b.5\]]chub sems dpa'i spyad pa spyod pa na yang blo thogs pa med cing sems thogs pa med la dbang po ma tshang ba med par 'gyur ro/_/log par lta ba spangs pa'i byang chub sems dpas sbyin pa byin na longs spyod che bar 'gyur zhing sangs rgyas la dad pa dang yang dag par lta ba'i 
[\[168b.6\]]khyim du skye'o/_/byang chub sems dpa'i spyad pa spyod pa na yang sangs rgyas la lta ba dang /_chos nyan pa dang /_dge 'dun la bsnyen bkur byed pa dang /_byang chub tu sems bskyed pa dang 'bral bar mi 'gyur ro/_/klu'i bdag po dge ba bcu'i las kyi lam 'di 
[\[168b.7\]]dag sbyin pas brgyan na de ltar mthu che zhing phan yon che la byin che zhing rgya che bar 'gyur ro/_/dge ba bcu'i las kyi lam 'di dag nyid tshul khrims kyis brgyan na sangs rgyas kyi chos thams cad la smon pa yongs su rdzogs par byed do/_/bzod pas brgyan na 
[\[169a\]]
[\[169a.1\]]mtshan dang dpe byad bzang po dang /_sangs rgyas kyi gsung gi gdangs yongs su rdzogs par 'gyur ro/_/brtson 'grus kyis brgyan na bdud phyir rgol ba 'joms pa dang sangs rgyas kyi chos thams cad mthar phyin par 'gyur ro/_/bsam gtan 
[\[169a.2\]]gyis brgyan na dran pa dang /_blo gros dang /_rtogs pa dang /_ngo tsha shes pa dang /_brtan pa yongs su dag par 'gyur ro/_/shes rab kyis brgyan na lta ba thams cad yang dag par 'joms par 'gyur ro/_/byams pas brgyan na sems can thams cad dang zhe 'gras 
[\[169a.3\]]pa med par 'gyur ro/_/snying rjes brgyan na sems can thams cad yongs su mi gtong bar 'gyur ro/_/dga' bas brgyan na sems zhum pa med par 'gyur ro/_/btang snyoms kyis brgyan na rjes su chags pa dang /_khong khro ba spong bar 'gyur ro/_/bsdu ba'i dngos 
[\[169a.4\]]pos brgyan na sems can thams cad yongs su smin par byed par 'gyur ro/_/dran pa nye bar gzhag pas brgyan na lus dang /_tshor ba dang /_sems dang /_chos la mkhas par 'gyur ro/_/yang dag pa'i spong bas brgyan na mi dge ba'i chos thams cad spong 
[\[169a.5\]]ba dang /_dge ba'i chos thams cad yongs su rdzogs par 'gyur ro/_/rdzu 'phrul gyi rkang pas brgyan na lus dang sems yang dag par 'gyur ro/_/dbang po lngas brgyan na dad pa brtan pa dang /_brtson 'grus brtan pa dang /_rmongs pa med pa dang /_sems 
[\[169a.6\]]las su rung ba dang /_nyon mongs pa thams cad spong bar 'gyur ro/_/stobs kyis brgyan na rdzi ba med pa dang /_dgra dang 'khrug pa thams cad nges par 'joms par 'gyur ro/_/byang chub kyi yan lag gis brgyan na chos thams cad yang dag pa ji lta ba bzhin 
[\[169a.7\]]du khong du chud par 'gyur ro/_/lam gyis brgyan na yang dag pa'i ye shes 'dren par 'gyur ro/_/zhi gnas kyis brgyan na nyon mongs pa thams cad tshar gcod par 'gyur ro/_/lhag mthong gis brgyan na chos thams cad yang dag pa ji lta ba bzhin du yongs su shes 
[\[169b\]]
[\[169b.1\]]par 'gyur ro/_/thabs kyis brgyan na 'dus byas dang /_'dus ma byas kyi bde ba yongs su rdzogs par 'gyur ro/_/klu'i bdag po mdor na dge ba bcu'i las kyi lam 'di dag kho nas de bzhin gshegs pa'i stobs bcu yongs su rdzogs pa dang /_mi 'jigs 
[\[169b.2\]]pa bzhi yongs su rdzogs pa dang /_sangs rgyas kyi chos thams cad yongs su rdzogs par 'gyur te/_klu'i bdag po de lta bas na dge ba bcu'i las kyi lam 'di dag rgyas par rnam par dbye ba dang /_brgyan par brtson par bya'o/_/klu'i bdag po dper na grong dang 
[\[169b.3\]]grong khyer dang /_grong rdal dang /_ljongs dang /_yul 'khor dang /_rgyal po'i pho brang thams cad dang /_rtswa dang /_shing gel pa dang /_sman dang /_shing thams cad dang /_las kyi mtha' thams cad dang /_sa bon gyi tshogs thams cad dang /_lo tog 
[\[169b.4\]]thams cad skye zhing rmo ba dang /_shal bas bshal ba dang /_'byung ba rnams ni sa la gnas te/_de dag gi gnas ni sa yin no/_/klu'i bdag po de bzhin du dge ba bcu'i las kyi lam 'di dag ni lha dang /_mir skye ba dang /_slob pa dang /_mi slob pa'i dge sbyong 
[\[169b.5\]]gi 'bras bu 'thob pa dang /_rang sangs rgyas kyi byang chub dang byang chub sems dpa'i spyod pa thams cad dang /_sangs rgyas kyi chos thams cad kyi gnas yin no/_/dge ba bcu'i las kyi lam la gnas pa zhes bya ba'i le'u ste drug pa'o//_//de nas 
[\[169b.6\]]bcom ldan 'das la klu'i rgyal po rgya mtshos 'di skad ces gsol to/_/bcom ldan 'das chos kyi sgor 'jug pa gang dang ldan na byang chub sems dpa' sngon gyi las kyi sgrib pa'i nongs pa rnams spong zhing las kyi sgrib pa thams cad spangs nas kyang khyad par gyi gnas su 
[\[169b.7\]]mchi bar 'gyur ba'i chos kyi sgor 'jug pa gang lags/_bcom ldan 'das kyis bka' stsal pa/_klu'i bdag po chos gcig gis las kyi sgrib pa thams cad rgyun chad par 'gyur te/_chos gcig po gang zhe na/_'di lta ste/_sdom pa la gnas pa nyes pa byung 
[\[170a\]]
[\[170a.1\]]ba 'chags pa ste gcig ni de yin no/_/klu'i bdag po chos gnyis kyis las kyi sgrib pa rgyun chad par 'gyur te/_gnyis gang zhe na 'di lta ste/_tshul bzhin du chos la so sor rtog pa dang /_da ltar byung ba mngon par 'du mi byed pa ste/_de gnyis 
[\[170a.2\]]so/_/klu'i bdag po chos gsum gyis las kyi sgrib pa rgyun chad par 'gyur te/_gsum gang zhe na/_'di lta ste/_rkyen gyi chos la 'jug pa'i shes pa la so sor rtog pa dang /_mi gsar mi rnying ba'i chos la so sor rtog pa dang /_rang bzhin gyis kun nas nyon 
[\[170a.3\]]mongs pa med pa'i chos rnams la so sor rtog pa ste gsum po de dag go/_/klu'i bdag po chos bzhis las kyi sgrib pa rgyun chad par 'gyur te/_bzhi gang zhe na/_'di lta ste/_stong pa nyid la nges par sems pa dang /_mtshan ma med pa la gnas pa dang /_smon 
[\[170a.4\]]pa dang bral ba dang /_mngon par 'du byed pa med pa shes pa ste/_bzhi po de dag go/_/klu'i bdag po chos lngas las kyi sgrib pa rgyun chad par 'gyur te/_lnga gang zhe na/_'di lta ste/_bdag med pa nyid dang /_sems can med pa nyid dang /_srog 
[\[170a.5\]]med pa nyid dang /_gang zag med pa nyid dang /_gso ba med pa nyid de lnga po de dag go/_/klu'i bdag po chos drug gis las kyi sgrib pa rgyun chad par 'gyur te/_drug gang zhe na/_'di lta ste/_mos pa dang /_yid ches pa dang /_gcig tu nges pa 
[\[170a.6\]]dang /_the tsom med pa dang /_yang dag pa la so sor rtog pa dang /_lhag pa'i bsam pas bya ba la 'jug pa ste/_chos drug po de dag gis las kyi sgrib pa rgyun chad par 'gyur ro/_/de skad ces bka' stsal pa dang /_bcom ldan 'das la klu'i rgyal po 
[\[170a.7\]]rgya mtshos 'di skad ces gsol to/_/bcom ldan 'das ji ltar na byang chub sems dpa' khyad par du mchi ba lags/_bcom ldan 'das kyis bka' stsal pa/_klu'i bdag po chos bcu dang ldan na byang chub sems dpa' khyad par du 'gro bar 'gyur te/_bcu 
[\[170b\]]
[\[170b.1\]]gang zhe na 'di lta ste/_de la ma chags pa dang /_lhag pa'i bsam pa yongs su dag pa dang /_thabs la mkhas pas brtson 'grus brtan pa dang /_sems can la lta zhing snying rje che ba dang /_bsod nams la chog mi shes pa dang /_thos pa btsal ba la 
[\[170b.2\]]chog mi shes pa dang /_bag yod pa dang /_byang chub kyi snying po rjes su dran pa dang /_sangs rgyas kyi ye shes mngon sum du 'thob pa dang /_byang chub kyi sems mi gtong ba ste/_chos bcu po de dang ldan na byang chub sems dpa' khyad par du 'gro bar 'gyur 
[\[170b.3\]]ro/_/de nas bcom ldan 'das la lha ma yin gyi dbang po sgra gcan gyis 'di skad ces gsol to/_/bcom ldan 'das ji ltar na byang chub sems dpa' yon tan thams cad kyis mngon par 'phags par 'gyur ba lags/_bcom ldan 'das kyis bka' stsal 
[\[170b.4\]]pa/_lha ma yin gyi dbang po chos brgyad dang ldan na byang chub sems dpa' yon tan thams cad kyis mngon par 'phags par 'gyur te/_brgyad gang zhe na 'di lta ste/_sgra gcan theg pa chen po 'di la byang chub sems dpa' ni nga rgyal med pa yin te/_sems 
[\[170b.5\]]can thams cad la 'dud cing mngon par 'dud pa dang /_bka' blo bde ba yin te/_'thun par 'dzin pa dang /_ji skad smras pa bzhin byed pa dang /_bla ma rnams la gus pa skyes pa dang /_dge ba spyod pa thams cad la sngon du 'gro ba dang /_dge ba'i chos 
[\[170b.6\]]rnams la dam bcas pa brtan pa dang /_rgya chen po la mos pa yin te/_sbyin pa rnam pa sna tshogs sbyin pa dang /_srog gi phyir yang gzhan 'khrug par mi byed pa dang /_gong du yang sems can 'jigs pa rnams la mi 'jigs pa sbyin zhing skyabs su 'ongs pa'i 
[\[170b.7\]]sems can rnams yongs su mi gtong ba dang /_bsod nams dang ye shes thams cad yongs su tshol ba dang /_chog mi shes pa ste/_chos brgyad po de dag dang ldan na byang chub sems dpa' yon tan thams cad kyis mngon par 'phags par 'gyur ro/_/de nas 
[\[171a\]]
[\[171a.1\]]bcom ldan 'das la lha ma yin gyi dbang po sgra gcan gyis yang 'di skad ces gsol to/_/bcom ldan 'das chos du dang ldan na byang chub sems dpa' lus che ba nyid dang /_gzugs che ba nyid dang /_'khor che ba nyid dang /_sems che ba nyid thob 
[\[171a.2\]]par 'gyur lags/_bcom ldan 'das kyis bka' stsal pa/_sgra gcan chos bzhi dang ldan na byang chub sems dpas lus che ba nyid 'thob par 'gyur te/_bzhi gang zhe na/_'di lta ste/_gzhan dag gi spyod lam la mi 'phya ba dang /_de bzhin gshegs 
[\[171a.3\]]pa'i sku rnam pa thams cad yongs su rdzogs par byed du 'jug pa dang /_sems can bye ba dang /_'thabs pa rnams bsdums shing 'thun par bkod nas bla na med pa yang dag par rdzogs pa'i byang chub la 'dzud pa dang /_sems can thams cad la dbang po zhe 'gras 
[\[171a.4\]]pa med pa ste/_chos bzhi po de dag dang ldan na byang chub sems dpas lus che ba nyid thob par 'gyur ro/_/chos bzhi dang ldan na byang chub sems dpas gzugs che ba nyid thob par 'gyur te/_bzhi gang zhe na/_'di lta ste/_rgyan rnam pa sna tshogs sbyin pa dang /_phangs pa'i 
[\[171a.5\]]dngos po thams cad yongs su gtong ba dang /_de bzhin gshegs pa la byams pa'i mig gis lta ba dang /_gzhan byad bzhin bzang po dag la phrag dog dang /_ser sna mi byed pa ste/_chos bzhi po de dag dang ldan na byang chub sems dpas gzugs che ba nyid thob 
[\[171a.6\]]par 'gyur ro/_/chos bzhi dang ldan na byang chub sems dpas 'khor che ba nyid thob par 'gyur te/_bzhi gang zhe na/_'di lta ste/_phra ma'i tshig spong zhing gzhan gyi 'khor mi 'byed pa dang /_gzhan gyi 'khor la dga' ba dang /_byang chub kyi sems shin tu brtan 
[\[171a.7\]]pa dang /_gzhan dag byang chub la 'dzud pa ste/_lha ma yin gyi dbang po chos bzhi po de dag dang ldan na byang chub sems dpas 'khor che ba nyid thob par 'gyur ro/_/chos bzhi dang ldan na byang chub sems dpas sems che ba nyid 'thob par 'gyur te/_bzhi gang zhe na/_
[\[171b\]]
[\[171b.1\]]'di lta ste/_bsam pa dag pa ste g.yo med pa dang /_sgyu can ma yin pa dang /_'dun pa drag po dang ldan pa dang /_bar ma dor skyo ba med pa dang /_rgya chen po la mos shing theg pa dman pa mi 'dod pa dang /_chos thams cad rang bzhin gyis stong pa nyid la 'jug 
[\[171b.2\]]pas chos zab mo'i tshul la 'jug pa ste/_sgra gcan chos bzhi po de dag dang ldan na byang chub sems dpas sems che ba nyid thob par 'gyur ro/_/de nas lha ma yin gyi dbang po sgra gcan 'khor sum khri nyis stong dang bcas pa tshim zhing mgu la yi rangs te/_rab 
[\[171b.3\]]tu dga' zhing dga' ba dang /_yid bde ba skyes nas rin po che'i me tog rin po che thams cad kyis spras pa khal bcu tshad brgyas bcom ldan 'das la gtor te/_bla na med pa yang dag par rdzogs pa'i byang chub tu sems bskyed nas/_de'i tshe bcom ldan 
[\[171b.4\]]'das la tshigs su bcad pas mngon par bstod pa/_phyogs bcu dag na sems can khams rnams mtha' yas gang su dag_/skad cig thang cig yud tsam cig la rgyal ba mchod byed dang /_/phyogs bcu dag na sems can gang dag bskal pa 'bum du yang /_/
[\[171b.5\]]mchod la brtson pa'i sems can dag ni phan par byed pa dang /_/byams dang bsod nams 'phags pa'i rang bzhin las byung mchod pa rnams/_/ci 'dra ba dang mtshungs shing mnyam pa ma lags khyod la 'os/_/mtshungs med sems kyis yan lag gnas nas 
[\[171b.6\]]bskyed pa gang lags pa/_/de ni stobs bcu ldan pa rnams la rjed dang mchod pa lags/_/bdag ni byang chub reg 'gyur snyam ste de la sgrib gnas nas/_/bdag ni g.yo med byang chub mtshungs ma mchis la zhugs pa lags/_/mi dbang las bzhin srid gsum 
[\[171b.7\]]su yang bdag gi dbang ma mchis/_/bdag gi bsam pa ci 'dra'i dbang ni stobs bcu ldan pa lags/_/bdag ni kun la shin tu sdug cing nga rgyal bsal ba dang /_/sbyin dang dul dang ldan zhing tshul khrims ldan la bzod ldan dang /_/brtson 'grus dran pa ting 'dzin 
[\[172a\]]
[\[172a.1\]]shes rab rnam dag gnas pa dang /_/byams dang snying rjer ldan zhing bden pa'i chos la spyod gyur cig_/phan bzhed rgyal ba gal te bdag la lung ston mi mdzad kyang /_/mi yi dbang po bdag ni rang gis rang la lung yang bstan/_/bdag ni rang byung 
[\[172a.2\]]mi 'gyur snyam du yid gnyis dogs ma mchis/_/de ltar bdag ni bsam pa thag pas byang chub nyid sems nges/_/mi dbang 'dzum pa mdzad nas zla ba'i tog gis zhus pa ni/_/rang byung 'dzum pa mdzad pa 'di ni ci lags lung bstan gsol/_/gang gi phyir na ngas ni 
[\[172a.3\]]dag pa'i 'od rnams ston mdzad pa/_/zla ba'i tog khyod mnyan par gyis zhes ston pas de la gsungs/_/lha min sgra gcan bdag nyid chen po byang chub mchog la zhugs/_/g.yog 'khor sum khri nyis stong gang lags rnams kyang de bzhin te/_/bskal pa stong phrag 
[\[172a.4\]]brgyar ni byang chub spyod pa spyad nas kyang /_/thams cad rjes su 'thun par byang chub gtso bo thob par 'gyur/_/rgyal ba gang gA'i bye ma snyed rnams la ni mchod bgyis te/_/de nas sems can shin tu mang po byang chub bkod nas kyang /_/de yi 'og tu bskal pa 
[\[172a.5\]]dge ba bkod pa mdzes pa la/_/byang chub rdul bral zhi ba mya ngan med par 'tshang yang rgya/_/sgra gcan bdag nyid chen po 'di ni chos kyi rgyal por 'gyur/_/brtson 'grus stobs dang ldan te dbang po'i rgyal mtshan zhes kyang bgyi/_/'jig rten khams kyang 
[\[172a.6\]]dga' ba skyed pa'i bkod pa zhes bgyi ste/_/dga' ldan gnas dang 'dra bar 'byor cing rgyas la lo yang legs/_/stobs bcu ldan gyi tshe ni lo grangs bye ba bdun cu ste/_/dge slong 'phags pa'i dge 'dun khrag khrig drug cu tham par 'gyur/_/byang chub sems 
[\[172a.7\]]dpa'i dge 'dun khrag khrig phrag bcu brgyad cu ste/_/thos pa dang ni 'dul ba 'dzin pa gzungs la shin tu gnas/_/bskal pa dge ba bkod pa zhes bgyi mdzes pa de dag tu/_/sems can brgya stong dag ni byang chub bkod pa bgyis nas kyang /_/'di dag thams 
[\[172b\]]
[\[172b.1\]]cad rim gyis byang chub mchog tu 'tshang yang rgya/_/byang chub sems mchog gi ni yon tan khyad par dag la ltos/_/der ni sgra gcan bzang po lung bstan thos par gyur nas kyang /_/srog chags 'bum phrag bzhi dag byang chub mchog la zhugs par gyur/_/
[\[172b.2\]]legs par yon tan 'chang ba rnams kyi bsam pa'i khyad par gyis/_/stong gsum rab g.yos lhas kyang me tog char pa rab tu phab/_/de nas bcom ldan 'das la klu'i rgyal po ma dros pas 'di skad ces gsol to/_/bcom ldan 'das chos thams cad 
[\[172b.3\]]ni bdag ma mchis pa byed pa po ma mchis pa lags na/_lung bstan pa ni gang lags/_de bzhin gshegs pa ni gang lags/_byang chub mngon par rdzogs par 'tshang rgya ba ni gang lags/_bcom ldan 'das kyis bka' stsal pa/_klu'i bdag po de de 
[\[172b.4\]]bzhin te/_chos thams cad ni bdag med pa/_byed pa po med pa yin te/_de ni chos rnams kyi chos nyid yin mod kyi/_'on kyang byis pa so so'i skye bo phyin ci log dang ldan pa/_ngar 'dzin pa dang /_nga yir 'dzin pa la gnas pa rnams sems can med pa 
[\[172b.5\]]dag la sems can du 'du shes skyed par byed de/_de la byang chub sems dpa' rnams kyis snying rje chen po bskyed nas phyin ci log gi 'du shes spong du gzhug pa dang /_ngar 'dzin pa dang /_nga yir 'dzin pa yongs su shes par bya ba'i phyir byang chub tu go cha gyon 
[\[172b.6\]]par zad kyi skyes bu dam pa de dag gis/_sems can med pa dang /_gang zag med pa mi shes pa ni ma yin te/_bdag dang sems can dang /_srog dang gso ba dang /_skyes bu dang /_gang zag tu lta ba'i sems can de dag yongs su grol bar byed 
[\[172b.7\]]do/_/klu'i bdag po khyod 'di skad du 'di la lung bstan nas gshegs zhes zer ba gang yin pa de la mngon sum du chos khong du chud pa ni lung bstan pa'o/_/sems can med pa dang /_srog med pa dang /_gso ba med pa dang /_gang zag med pa de la 
[\[173a\]]
[\[173a.1\]]sems nges par sems pa'i sems dang ldan par lung bstan pa'o/_/ma byung ba dang /_ma skyes pa dang /_rtsa ba med pa dang /_gnas med pa la gnas pa ni lung bstan pa'o/_/sems can thams cad mtshungs par bdag med pa la mos 
[\[173a.2\]]pa ni lung bstan pa'o/_/chos thams cad mtshungs par chos dben par mthong ba ni lung bstan pa'o/_/zhing thams cad zhing du mtshungs par nam mkha' bzhin du dag cing dri ma med pa'i sems dang ldan pa ni lung bstan pa'o/_/chos thams cad sangs rgyas kyi 
[\[173a.3\]]chos dang chos kyi dbyings dang dbyer med pa'i ye shes mthong ba ni lung bstan pa'o/_/bdud thams cad dang mtshungs par bdud kyi nyon mongs pas kun nas nyon mongs pa can du mi 'gyur te/_rang bzhin gyis yongs su dag pa'i sems dang ldan pa ni lung bstan 
[\[173a.4\]]pa'o/_/stong pa nyid dang mtshan ma med pa la mi rtog par rnam par mi rtog la mi len mi 'dor ba ni lung bstan pa'o/_/klu'i bdag po de ltar na sems dang /_yid dang rnam par shes pa mi gnas pa lung bstan pa ji lta ba bzhin du chos thams cad kyang de dang 'dra ste 
[\[173a.5\]]dmigs su med do/_/chos thams cad mnyam pa nyid ji lta ba bzhin du/_khong du chud pa ni byang chub yin te/_de la don dam par na gang gi lung bstan pa'am/_gang gi byang chub 'am/_gang lung bstan par bya ba'am/_gang gis lung bstan pa'am/_
[\[173a.6\]]cis lung bstan pa ci yang mi dmigs so/_/klu'i bdag po de ci'i phyir zhe na/_chos thams cad ni dngos po med pa ste/_rtsa ba rnams yongs su chad pa'i phyir ro/_/chos thams cad ni bdag po med pa ste/_rgyu dang rkyen rnams las 'byung ba'i phyir ro/_/
[\[173a.7\]]chos thams cad ni gzung du med pa ste/_ngo bo nyid med pa'i mtshan nyid yin pa'i phyir ro/_/chos thams cad ni ngo bo nyid med pa ste/_bral ba med pa'i mtshan nyid yin pa'i phyir ro/_/chos thams cad ni ma 'ongs pa ste/_sngon gyi mtha' nas ma 'phos pa'i phyir 
[\[173b\]]
[\[173b.1\]]ro/_/chos thams cad ni med par gyur pa ste/_phyi ma'i mthar mi 'byung ba'i phyir ro/_/chos thams cad ni mi gnas pa ste/_gnas mi dmigs pa'i phyir ro/_/chos thams cad ni mi dmigs pa ste/_byed pa med pa'i phyir ro/_/chos thams cad ni byed pa 
[\[173b.2\]]med pa ste/_lus med pa'i phyir ro/_/chos thams cad ni lus med pa ste/_gnas med pa'i phyir ro/_/chos thams cad ni gnas med pa ste/_rten med pa'i phyir ro/_/chos thams cad ni rten med pa ste/_mi g.yo ba'i phyir ro/_/chos thams cad ni mi 
[\[173b.3\]]g.yo ba ste/_mi gnas pa'i phyir ro/_/chos thams cad ni mi gnas pa ste/_bems po yin pa'i phyir ro/_/chos thams cad ni bems po yin te/_ngo bo nyid med pa'i phyir ro/_/chos thams cad ni ngo bo nyid med pa ste/_rnam par rig par mi byed pa'i phyir ro/_/
[\[173b.4\]]chos thams cad ni rnam par rig par mi byed pa ste/_sgro btags pa med pa'i phyir ro/_/chos thams cad ni sgro btags pa med pa ste/_yid la byed pa med pa'i phyir ro/_/chos thams cad ni yid la byed pa med pa ste/_dmigs su med pa'i phyir ro/_/chos 
[\[173b.5\]]thams cad ni dmigs su med pa ste/_'gyur ba med pa'i phyir ro/_/chos thams cad ni 'gyur ba med pa ste/_rtog pa med cing dpyod pa med pa'i phyir ro/_/chos thams cad ni rtog pa med cing dpyod pa med pa ste/_zhi ba'i phyir ro/_/chos thams cad ni zhi 
[\[173b.6\]]zhing rab tu zhi la nye bar zhi ba ste/_rgyu las byung ba ma yin pa'i phyir ro/_/chos thams cad ni rgyu las byung ba ma yin pa ste/_rang bzhin gyis rnam par grol ba'i phyir ro/_/chos thams cad ni rang bzhin gyis rnam par grol ba ste/_rnam par grol ba'i mtshan nyid yin 
[\[173b.7\]]pa'i phyir ro/_/chos thams cad ni rnam par grol ba'i mtshan nyid de/_gnyis dang bral ba'i phyir ro/_/chos thams cad ni gnyis dang bral ba ste/_bgrod pa gcig pa'i phyir ro/_/chos thams cad ni bgrod pa gcig pa ste/_so so tha dad pa dang bral ba'i 
[\[174a\]]
[\[174a.1\]]phyir ro/_/chos thams cad ni so so tha dad pa dang bral ba ste/_bye brag med pa'i phyir ro/_/chos thams cad ni bye brag med pa ste/_mnyam pa nyid khong du chud pa'i phyir ro/_/klu'i bdag po de ltar na chos thams cad kyi mnyam pa nyid gang 
[\[174a.2\]]yin pa de la ni lung bstan par bya ba dang /_mngon par rdzogs par 'tshang rgya ba ci yang med do/_/klu'i bdag po de bzhin gshegs pa rnams kyi snying rje chen po dang /_byang chub sems dpa' rnams kyi mos pa'i stobs la ltos/_gang chos 'di lta bu dag la 
[\[174a.3\]]ming dang brdas rnam par phye nas sems can dag la go bar byed la sems can la ma gtogs pa'i chos rnams kyang ma mthong /_chos la ma gtogs pa'i sems can rnams kyang ma mthong ngo /_/sems can rnams ji lta ba bzhin du chos rnams kyang de dang 'dra'o/_/
[\[174a.4\]]byang chub kyang de dang 'dra'o/_/sangs rgyas kyang de dang 'dra'o/_/lung bstan pa yang de dang 'dra'o/_/chos thams cad kyi dbyings kyang de dang 'dra ste/_des na de bzhin gshegs pa zhes bya'o/_/de bzhin nyid rtogs pa'i don dang de bzhin nyid la gnas pa'i don gyis 
[\[174a.5\]]na de bzhin nyid do/_/de bzhin nyid ma bsgribs pa'i don dang /_de bzhin nyid dbyer med pa'i don dang /_de bzhin nyid khong du chud pa'i don des na de bzhin gshegs pa zhes bya'o/_/ji ltar de bzhin gshegs pa dang de bzhin nyid mtshungs par rab tu phye ba de bzhin 
[\[174a.6\]]du chos thams cad kyang /_de bzhin nyid dang mtshungs par rab tu phye ba yin te/_klu'i bdag po 'di ni de bzhin gshegs pa'i mnyam pa nyid kyis yin te/_byang chub sems dpa' rnams de la gnas na mi skrag mi dngang zhing dngang bar mi 'gyur la de bzhin gshegs 
[\[174a.7\]]pa'i sa mnyam pa nyid 'di yang sems can rnams la go bar byed do/_/bstan pa 'di bshad pa na byang chub sems dpa' sum stong nyis brgyas mi skye ba'i chos rnams la bzod pa thob par gyur to/_/klu'i rgyal po ma dros pa yang tshim zhing mgu la yi rangs 
[\[174b\]]
[\[174b.1\]]te/_rab tu dga' zhing dga' ba dang /_yid bde ba skyes nas 'dzam bu'i gling ri ba'i mu tig gi phreng ba de bzhin gshegs pa'i sku la gsol to/_/de nas klu'i rgyal po rgya mtsho'i bu mo lha ma yin gyi dbang po thags zangs ris kyi tsha mo rin chen sna tshogs can zhes bya 
[\[174b.2\]]ba des/_klu'i bu mo khri dang lhan cig tu lag pa g.yas pas mu tig gi phreng ba blangs nas bcom ldan 'das la mig mi 'dzums par blta ste/_phyag 'tshal zhing 'dug par gyur to/_/de nas bu mo rin chen sna tshogs can dang klu'i bu mo khri po de dag gis bcom 
[\[174b.3\]]ldan 'das kyi sku la mu tig gi phreng ba de dag gsol nas tshig 'di skad ces gsol to/_/bcom ldan 'das bdag cag rnams lhan cig tu 'thun zhing yang dag par dga' ba bzhin du bla na med pa yang dag par rdzogs pa'i byang chub tu sems bskyed do/_/bdag 
[\[174b.4\]]cag kyang ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su gyur cig_/da ltar gyi de bzhin gshegs pa ji lta ba bzhin du 'di 'dra bar chos kyang ston par gyur cig_/dge 'dun yang srung bar gyur cig_/de nas 
[\[174b.5\]]tshe dang ldan pa 'od srung chen pos klu'i bu mo de la 'di skad ces smras so/_/bu mo bla na med pa yang dag par rdzogs pa'i byang chub ni bud med kyi lus kyis mngon par rdzogs par 'tshang rgya bar mi nus te 'grub par dka'o/_/de nas bu mo rin chen sna tshogs can gyis 
[\[174b.6\]]tshe dang ldan pa 'od srung chen po la 'di skad ces smras so/_/btsun pa 'od srung chen po bud med kyi lus kyis kyang bla na med pa yang dag par rdzogs pa'i byang chub mngon par rdzogs par 'tshang rgya bar mi 'gyur la lhag pa'i bsam pa la zhugs pa la yang /_byang chub 
[\[174b.7\]]'grub dka' ba ma mchis so/_/byang chub sems dpa'i byang chub ni sems bskyed pa la rag las te/_byang chub tu sems bskyed ma thag tu sangs rgyas kyi chos thams cad bzung bar 'gyur ro/_/btsun pas gang 'di skad du bud med kyi lus kyis bla na med pa yang 
[\[175a\]]
[\[175a.1\]]dag par rdzogs pa'i byang chub mngon par rdzogs par 'tshang rgya bar mi nus so/_/zhes gsungs pa de ni skyes pa'i lus kyis kyang mngon par rdzogs par 'tshang rgya bar mi nus so/_/de ci'i slad du zhe na/_de bzhin gshegs pas 'di skad du mig ni 
[\[175a.2\]]skyes pa yang ma yin/_bud med kyang ma yin no/_/de bzhin du rna ba dang /_sna dang /_lce dang /_lus dang /_yid ni bud med kyang ma yin/_skyes pa yang ma yin no zhes gsungs pa'i phyir ro/_/btsun pa 'od srung chen po de ci'i slad du zhe na/_mig ni stong pa 
[\[175a.3\]]ste/_stong pa gang lags pa de la ni bud med kyang ma mchis/_skyes pa yang ma mchis pa'i slad du'o/_/btsun pa 'od srung chen po de bzhin du rna ba dang /_sna dang /_lce dang /_lus dang /_yid ni stong pa ste/_stong pa gang lags pa de la ni bud med kyang ma mchis/_
[\[175a.4\]]skyes pa yang ma mchis pa'i slad du'o/_/btsun pa de la mig khong du chud pa gang lags pa de ni byang chub lags so/_/rna ba dang /_sna dang /_lce dang /_lus dang /_yid khong du chud pa gang lags pa de ni byang chub lags so/_/byang chub gang lags pa de la ni bud 
[\[175a.5\]]med kyi chos rnams sam/_skyes pa'i chos rnams ma mchis so/_/btsun pa 'od srung chen po de lta bas na byang chub kyi ngo bo nyid gang lags pa de ni bdag gi ngo bo nyid kyang de lags so/_/smras pa/_bu mo ci khyod byang chub yin nam/_smras pa/_gnas brtan 
[\[175a.6\]]dang bdag cag gnyis ka yang byang chub lags so/_/smras pa/_bu mo kho bo ni byang chub ma yin gyi kho bo ni nyan thos yin no/_/smras pa/_btsun pa 'od srung chen po khyod sus btul/_smras pa/_bu mo kho bo ni de bzhin gshegs pas btul to/_/smras pa/_
[\[175a.7\]]gnas brtan gal te de bzhin gshegs pas btul na gal te de bzhin gshegs pa mngon par rdzogs par sangs ma rgyas su zin na/_de bzhin gshegs pas gnas brtan gdul bar spyod dam/_/bu mo de ni ma yin no/_/smras pa/_btsun pa 'od srung chen 
[\[175b\]]
[\[175b.1\]]po de lta bas na khyod nyid kyang byang chub lags te/_byang chub ma lags pa'i chos ci yang ma mchis so/_/smras pa/_bu mo ci mtshams med pa rnams kyang byang chub yin nam/_smras pa/_btsun pa de de bzhin te/_mtshams med pa rnams kyang byang chub lags so/_/
[\[175b.2\]]de ci'i slad du zhe na/_byang chub ni mtshams med pa'i rang bzhin can lags te/_mtshams med pa'i chos kyi stong pa nyid kyi rang bzhin gang lags pa de ni byang chub lags la/_stong pa nyid kyi chos kyi rang bzhin gang lags pa de ni byang chub lags pa'i slad 
[\[175b.3\]]du'o/_/btsun pa de ltar na mtshams med pa khong du chud pa las byang chub 'byung ngo /_/btsun pa byang chub ma lags pa gang lags pa de ni ma mchis te/_gal te chos 'ga' zhig dang mi ldan na ni ma lags kyi/_chos thams cad mnyam pa nyid dang ldan pa de 
[\[175b.4\]]ni byang chub lags so/_/smras pa/_bu mo khyod kyi spobs pa 'di sus byin/_smras pa/_gnas brtan gyis stsal to/_/de ci'i slad du zhe na/_gal te gnas brtan gyis ma smras na bdag gi spobs pa 'di skye bar mi 'gyur ba'i slad du'o/_/btsun pa dper na 
[\[175b.5\]]gal te ma smras na brag ca'i sgra 'byung bar mi 'gyur ba de bzhin du btsun pa 'od srung chen po byang chub sems dpa' rnams ni ma dris kyi bar du spobs pa skye bar mi 'gyur ro/_/smras pa/_bu mo khyod kyis de bzhin gshegs pa ji snyed la bsnyen bkur byas/_smras pa gnas 
[\[175b.6\]]brtan gyis nyon mongs pa ji snyed spangs pa snyed la'o/_/smras pa/_bu mo kho bo'i nyon mongs pa rnams ni spangs pa med do/_/smras pa/_btsun pa nyon mongs pa dang bcas pa lags sam/_smras pa/_kho bo ni nyon mongs pa dang bcas pa yang ma yin/_
[\[175b.7\]]nyon mongs pa rnams spangs pa yang ma yin no/_/smras pa/_ci btsun pa khyod kyis nyon mongs pa rnams bzhag gam/_smras pa/_bskyed pa yang med/_'gag par byas pa yang med/_bzhag pa yang med de/_de bzhin nyid ji lta ba bzhin du shes so/_/
[\[176a\]]
[\[176a.1\]]smras pa/_ci de bzhin nyid shes par bgyi ba zhig lags sam smras pa de ni ma yin no/_/smras pa/_'o na ci'i slad du de bzhin nyid ji lta ba de bzhin du nyon mongs pa shes so zhes gsungs/_gal te mkhyen na ni de bzhin nyid ma lags so/_/ji ste 
[\[176a.2\]]mi mkhyen na ni de lta na btsun pa byis pa so so'i skye bo thams cad dang mi shes pa can du mtshungs so/_/smras pa/_bu mo khyod kyi tshig thams cad ni gzhan gyi tshig gcod par byed pa'o/_/smras pa/_bdag ni tshig gcod par yang mi bgyid/_bsgrub par 
[\[176a.3\]]yang mi bgyid do/_/de ci'i slad du zhe na/_chos kyi dbyings ni gcad du ma mchis pa lags la/_tshig thams cad ni chos kyi dbyings su yang dag par 'du ba'i slad du'o/_/smras pa/_gang khyod kyis bdag byis pa so so'i skye bo thams cad dang mnyam ste bzhag pa de 
[\[176a.4\]]khyod 'gyod par mi 'gyur ram/_smras pa/_btsun pa 'od srung chen po gal te bdag gis gnas brtan yang tha dad la byis pa so so'i skye bo thams cad kyang tha dad par bzhag pa ni de ltar bdag 'gyod par 'gyur ba zhig na gang gi slad du bdag gis gnas brtan 
[\[176a.5\]]byis pa so so'i skye bo thams cad dang tha mi dad par bzhag pa des na bdag 'gyod par mi 'gyur ro/_/btsun pa mtshungs zhes bgyi ba de ni chos thams cad tha dad pa ma mchis pa dang /_nam mkha' dang mtshungs pa nyid kyi tshig [{]bla dgas [,]bla dwags [}]lags so/_/smras pa/_bu 
[\[176a.6\]]mo ci khyod so so'i skye bo rnams dang mtshungs sam 'on te 'phags pa rnams dang mtshungs/_smras pa/_btsun pa bdag ni so so'i skye bo rnams dang mtshungs pa yang ma lags/_'phags pa rnams dang mtshungs pa yang ma lags so/_/de ci'i slad du zhe na/_
[\[176a.7\]]gal te bdag so so'i skye bo rnams dang mtshungs na ni bdag ni byang chub sems dpa'i spyod pa don ma mchis par 'gyur ro/_/ji ste 'phags pa rnams dang mtshungs na ni nyan thos rnams dang mtshungs par 'gyur te/_de lta na ni bdag sangs rgyas kyi chos rnams las 
[\[176b\]]
[\[176b.1\]]yongs su nyams par 'gyur ro/_/smras pa/_bu mo gal te khyod so so'i skye bo rnams dang yang mi mtshungs 'phags pa rnams dang yang mi mtshungs na/_ci khyod sangs rgyas kyi chos rnams dang mtshungs sam/_smras pa/_btsun pa 'od srung chen po bdag ni da gzod 
[\[176b.2\]]sangs rgyas kyi chos rnams dang mtshungs pa ma lags so/_/de ci'i slad du zhe na/_bdag ni thog ma nas kyang sangs rgyas kyi chos rnams dang mtshungs so/_/smras pa/_bu mo gal te khyod sangs rgyas kyi chos rnams dang mtshungs na/_ci sangs rgyas kyi chos de dag 
[\[176b.3\]]khyod la yod dam/_smras pa/_gnas brtan ci sangs rgyas kyi chos su gdags pa 'das pa'am/_ma 'ongs pa'am/_da ltar byung ba'am/_yul na gnas pa'am/_phyogs na gnas pa'am/_sngon po'am/_ser po'am/_dmar po'am/_dkar po 
[\[176b.4\]]'am/_btsod ka'am/_shel gyi kha dog gam/_dngul gyi kha dog lta bu lags sam/_smras pa/_bu mo sangs rgyas kyi chos rnams gdags pa ni kha dog dang /_dbyibs kyi sgo nas bstan par mi nus so/_/smras pa/_btsun pa gal te sangs rgyas kyi 
[\[176b.5\]]chos rnams gdags su ma mchis pa dang /_gdags su mi rung ba lags na ci'i slad du bdag la tshor bar mdzad/_smras pa/_bu mo 'o na sangs rgyas kyi chos gang las btsal bar bya/_smras pa/_lta ba'i rnam pa drug cu rtsa gnyis las btsal bar bgyi'o/_/
[\[176b.6\]]smras pa/_lta ba'i rnam pa drug cu rtsa gnyis kyang gang las btsal bar bya/_smras pa/_de bzhin gshegs pa'i rnam par grol ba las btsal bar bgyi'o/_/smras pa/_de bzhin gshegs pa'i rnam par grol ba gang las btsal bar bya/_smras pa/_
[\[176b.7\]]mtshams med pa lnga las btsal bar bgyi'o/_/smras pa/_mtshams med pa lnga yang gang las btsal bar bya/_smras pa/_gnas brtan 'od srung chen po'i rnam par grol ba'i ye shes mthong ba las btsal bar bgyi'o/_/smras pa/_bu mo khyod kyi gtam 'di 'dra 
[\[177a\]]
[\[177a.1\]]ba de ji lta bu zhig_/smras pa/_btsun pa gtam 'di ni ma bcings ma grol ba'i gtam lags so/_/blang du ma mchis shing dor du ma mchis te rang bzhin gyis yongs su dag pa'i gtam lags so/_/chos thams cad tha dad pa ma mchis 
[\[177a.2\]]pa'i gtam lags so/_/smras pa/_bu mo 'di ni de bzhin gshegs pa rnams kyi byang chub dang 'thun pa ma yin no/_/smras pa/_btsun pa 'od srung chen po de ni med de/_'di ni de bzhin gshegs pa rnams kyi byang chub dang 'thun pa ma lags so/_/de ci'i 
[\[177a.3\]]slad du zhe na/_'di ltar de bzhin gshegs pa rnams kyi byang chub ni brjod du ma mchis pa bsnyad du ma mchis pa lags pa'i slad du'o/_/btsun pa 'od srung chen po bshad pa'i dngos po gang lags pa de dag thams cad ni sgras rnam par dbye ba lags la/_byang chub 
[\[177a.4\]]gang lags pa de ni don dam par sgras brda sprad par mi nus pa lags so/_/btsun pa byang chub ces bgyi ba 'di ni nye bar zhi ba'i gzhi lags so/_/'di ni yi ge ma mchis pa'i gzhi lags so/_/'di ni ji lta ba bzhin gyi gzhi lags so/_/'di ni gzhi 
[\[177a.5\]]ma mchis pa'i gzhi lags so/_/smras pa/_bu mo gal te byang chub kyi mtshan nyid de lta bu yin na/_de ji ltar mngon par rdzogs par 'tshang rgya bar 'gyur/_smras pa/_btsun pa 'od srung chen po lus dang sems kyis mngon par rdzogs par 'tshang rgya bar mi 
[\[177a.6\]]'gyur ro/_/de ci'i slad du zhe na/_byang chub ni lus dang sems kyi ngo bo nyid kho na lags te/_ngo bo nyid kyis ngo bo nyid mngon par rdzogs par 'tshang rgya bar mi 'gyur ro/_/smras pa/_bu mo ci khyod byang chub mngon par rdzogs par 'tshang rgya bar 'gyur ram/_
[\[177a.7\]]smras pa/_bdag nyid byang chub lags te/_byang chub kyis byang chub mngon par rdzogs par 'tshang rgya bar mi 'gyur lags so/_/smras pa/_bu mo gal te khyod nyid byang chub yin na/_ci khyod kyi 'khor lo skor ram/_smras pa/_bdag ni chos kyi 'khor lo 
[\[177b\]]
[\[177b.1\]]skor lags so/_/smras pa/_khyod kyi chos kyi 'khor lo skor ba ji lta bu zhig_/smras pa/_'khor lo de ni rten thams cad dang bral ba'i slad du mi g.yo ba lags so/_/'khor lo de ni chos kyi dbyings la gnas pa'i tshul gyis gnas pa ma mchis pa lags 
[\[177b.2\]]so/_/'khor lo de ni bral ba ma mchis pa'i tshul gyis de bzhin nyid lags so/_/'khor lo de ni yang dag pa'i mtha' la gnas pas mi gnas pa lags so/_/'khor lo de ni gnas thams cad las byung ba ma lags pas gnas ma mchis pa lags so/_/
[\[177b.3\]]'khor lo de ni chos thams cad kyi mnyam pa nyid kyi rjes su song bas gnyis su ma mchis pa lags so/_/'khor lo de ni gcig dang tha dad pa mi dmigs pas tha dad pa ma lags so/_/'khor lo de ni sgra dang skad dang tshig gi lam thams cad ro gcig pas brjod du 
[\[177b.4\]]ma mchis pa lags so/_/'khor lo de ni shin tu kun nas nyon mongs pa can ma lags pas rnam par dag pa lags so/_/'khor lo de ni chad pa dang rtag pa mi dmigs pas yod pa yongs su chad pa ma lags so/_/'khor lo de ni rgyu dang rkyen shin tu brtags pas 
[\[177b.5\]]'gal ba ma mchis pa lags so/_/'khor lo de ni bden pa lags so/_/'khor lo de ni mi skye mi 'gag pa lags so/_/'khor lo de ni stong pa nyid dang /_mtshan ma med pa dang /_smon pa med pa lags so/_/btsun pa 'od srung chen po 'khor lo de 'dra ba gang 
[\[177b.6\]]lags pa de'i bskor ba ci 'dra ba zhig lags/_smras pa/_bu mo khyod kyi bstan pa 'di 'dra ba lags na/_khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/smras pa/_gang gi tshe gnas 
[\[177b.7\]]brtan byang chub mngon par rdzogs par 'tshang rgya bar 'gyur ba de'i tshe/_bdag kyang mngon par rdzogs par 'tshang rgya bar 'gyur lags so/_/smras pa/_kho bo byang chub mngon par rdzogs par 'tshang rgya bar 'gyur ba de ni gnas med skabs med do/_/smras pa/_de de lta 
[\[178a\]]
[\[178a.1\]]lags te/_byang chub ni gnas ma mchis pa la gnas pa ste/_de ni sus kyang mngon par rdzogs par 'tshang rgya bar mi nus lags so/_/bu mo des bstan pa 'di bshad pa na/_byang chub sems dpa' lnga brgyas mi skye ba'i chos la bzod pa thob 
[\[178a.2\]]par gyur to/_/bcom ldan 'das kyis kyang bu mo de la legs so zhes bya ba byin te/_bu mo legs so legs so/_/khyod kyis chos bstan pa 'di legs par smras so//_//bam po drug pa/_de nas 'khor de'i nang nas lha dang /_klu dang /_gnod 
[\[178a.3\]]sbyin dang /_dri za kha cig 'di snyam du sems te/_bu mo 'di yun ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur snyam pa dang /_bcom ldan 'das kyis de dag gi bsam pa thugs su chud nas dge slong de dag 
[\[178a.4\]]la bka' stsal pa/_dge slong dag bu mo rin chen sna tshogs can 'di ni bskal pa grangs med pa sum brgya na bskal pa rnam par sbyong ba zhes bya ba la/_'jig rten gyi khams snang ba can du/_de bzhin gshegs pa dgra bcom pa yang dag par rdzogs pa'i sangs 
[\[178a.5\]]rgyas kun tu rnam par gzigs zhes bya bar 'gyur ro/_/'jig rten gyi khams snang ba can de yang de bzhin gshegs pa de'i 'od kyis rtag tu snang bar 'gyur ro/_/zhabs 'bring ba byang chub sems dpa' ni bye ba phrag dgu bcu rtsa gnyis su 'gyur ro/_/de'i tshe'i tshad ni 
[\[178a.6\]]bar gyi bskal pa bcur 'gyur ro/_/de nas klu'i bu mo khri po de dag gis kyang bcom ldan 'das la 'di skad ces gsol to/_/bcom ldan 'das gang gi tshe de bzhin gshegs pa kun tu rnam par gzigs des byang chub brnyes pa de'i tshe/_bdag cag 'jig rten gyi 
[\[178a.7\]]khams der skye bar gyur cig ces gsol nas/_de dag kyang bcom ldan 'das kyis 'jig rten gyi khams der skye bar lung bstan to/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das sum cu rtsa gsum pa'i lha 
[\[178b\]]
[\[178b.1\]]'di dag ni lha ma yin gyis 'jigs pas rtag tu skrag bzhin du gnas la/_lha dang lha ma yin g.yul 'gyed pa na yang phan tshun rtsod cing 'gyed par bgyid de/_de bas na bcom ldan 'das/_de bzhin gshegs pas ci nas sems can thams cad sems 'thun par 
[\[178b.2\]]'gyur ba de lta bur chos bstan na legs so legs so/_/'khor 'dir lha dang lha ma yin 'dus pa 'di dag thams cad kyang /_ci nas gcig la gcig 'thun par bgyid pa dang /_byams par sems pa dang /_phan par sems pa dang /_gnod par sems par mi 
[\[178b.3\]]'gyur ba de lta bur sems dad par bcom ldan 'das kyis mdzad du gsol/_de nas bcom ldan 'das kyis lha ma yin gyi dbang po sgra gcan dang /_lha ma yin gyi dbang po bde mchog dang /_thags zangs ris dang /_lag [{]bzangs [,]bzang [}]dang /_sim byed rnams la bka' 
[\[178b.4\]]stsal pa/_grogs po dag byams pa ni sangs rgyas thams cad kyis bsngags so/_/byams pa'i rjes su 'jug pa'i skyes bu gang zag gis ni tshe 'di dang /_tshe phyi ma'i don thob par 'gyur ro/_/grogs po dag tshe 'di ni yun thung ngo /_/tshe phyi mar ni 'gro dgos so/_/
[\[178b.5\]]'byor pa thams cad kyi mtha' ni rgud pa'o/_/rgyal po'i longs spyod dang dbang phyug rnams ni mi rtag gis khyed lhan cig 'thun pa dang gnod sems med pa dang /_'jig rten pha rol la lta ba dang /_las kyi rnam par smin pa la rton pas gnas par gyis shig_/bcom 
[\[178b.6\]]ldan 'das kyis de ltar ci nas sum cu rtsa gsum pa'i lha rnams dang /_lha ma yin de dag 'thun par gnas par 'gyur ba de lta bu'i skyo ba'i gtam mdzad do/_/de nas tshig 'di skad ces gsol to/_/bcom ldan 'das bdag cag deng slan chad mnyen pa'i tshul du bgyid 
[\[178b.7\]]cing gcig la gcig byams pa'i sems dang gnod sems ma mchis pas gnas par 'tshal lo/_/bcom ldan 'das kyis bka' stsal pa/_grogs po dag legs so legs so/_/byams pa'i rnam pa'i sems gang yin pa de ni de bzhin gshegs pa rnams kyi 
[\[179a\]]
[\[179a.1\]]mchod pa'i mchog yin no/_/rdzas las byung ba'i bsod nams bya ba'i dngos po rnams kyis mchod pas ni 'di lta ste/_byams pa'i sems kyi ting nge 'dzin de mchog yin te/_ngas de las dgongs nas de skad bstan to/_/grogs po dag gzhan 
[\[179a.2\]]yang bzhi po 'di dag ni de bzhin gshegs pa la mchod pa khyad par du 'phags pa yin te/_bzhi gang zhe na/_bslab pa las 'gal bar mi byed pa dang /_byams pa'i lus dang ngag dang yid kyi las dang /_dkon mchog gsum gyi gdung mi 'chad par bya ba'i 
[\[179a.3\]]phyir byang chub kyi sems dang /_ji ltar thos pa'i chos la so sor rtog pa'i chos kyi nan tan te/_bzhi po de dag ni de bzhin gshegs pa la mchod pa khyad par du 'phags pa'o/_/bstan pa 'di thos nas lha'i 'khor dang lha ma yin gyi 'khor de dag gi nang nas bzhi 
[\[179a.4\]]khris byang chub tu sems bskyed do/_/de nas bcom ldan 'das la klu'i rgyal po dbugs can dang /_klu'i rgyal po dbugs can chen po dang /_'jog po dang /_kha dog mtha' yas kyis 'di skad ces gsol to/_/bcom ldan 'das rgya mtsho chen po 'di'i nang na klu'i 
[\[179a.5\]]rigs tshad ma mchis pa las kyi rnam par smin pa sna tshogs las skyes pa dag mchis te/_de la kha cig ni dbang cher grags pa lags/_kha cig ni lus nyam chung zhing chung bar grags la lus chung ba dag kyang mchis te/_bcom ldan 'das bya'i rgyal po nam mkha' 
[\[179a.6\]]lding bzhi der babs nas klu gzhon nu dang /_klu'i bu mo lus nyam chung ba rnams bton te 'tshal bar bgyid la/_rgya mtsho'i nang gi klu'i rigs thams cad kyang skrag par bgyid lags na/_ci nas rgya mtsho chen po'i klu de dag thams cad kyang 'jigs pa ma mchis 
[\[179a.7\]]pa dang /_skrag pa ma mchis par gnas par 'gyur ba de lta bur bcom ldan 'das kyis bsrung ba dang /_bskyab pa dang /_sba ba mdzad du gsol/_de skad ces gsol pa dang /_bcom ldan 'das kyis ras phrag zar phrag pa las phab nas klu'i rgyal po rgya mtsho 
[\[179b\]]
[\[179b.1\]]la bka' stsal pa/_kye klu'i bdag po ras phrag zar 'di long la/_klu'i rigs thams cad dang /_klu'i gnas thams cad du dum bu dum bur gshegs te byin cig dang /_ji srid du ras phrag zar 'di las tha na nyag ma gcig tsam gnas pa de srid du/_yang rgya mtsho 
[\[179b.2\]]chen por nam mkha' lding thams cad rgyu bar mi 'gyur ro/_/de ci'i phyir zhe na/_klu'i bdag po de bzhin gshegs pa tshul khrims dang ldan pa'i mchog gi thugs kyis smon pa ni 'grub pa'i phyir ro/_/de nas klu'i rgyal po de dag thams cad ras phrag zar 'di ltar chung ba 
[\[179b.3\]]'di rgya mtsho chen po'i klu thams cad kyis ji ltar thob par 'gyur snyam ste zhum par gyur to/_/de nas bcom ldan 'das kyis klu'i rgyal po de rnams kyi sems kyi yongs su rtog pa thugs kyis mkhyen nas klu'i rgyal po rgya mtsho la bka' stsal pa/_klu'i bdag po gal te 
[\[179b.4\]]stong gsum gyi stong chen po'i 'jig rten gyi khams kyi sems can gang yin pa de dag thams cad kyis ras phrag zar 'di las dum bu dum bur khyer du zin kyang ras phrag zar 'di yongs su zad par mi 'gyur te/_de dag gis gos ji tsam gyi tshad du 'gyur bar 'dod na yang 
[\[179b.5\]]de las de dag gi gos de tsam du 'gyur te/_klu'i bdag po de bzhin gshegs pa'i byin gyi rlabs ni de ltar bsam gyis mi khyab bo/_/de nas klu'i rgyal po rgya mtshos ras phrag zar de blangs te/_dum bu 'bum phrag du mar byas nas klu thams cad dang klu gzhon nu 
[\[179b.6\]]thams cad la so sor byin no/_/der su ji tsam du 'dod pa de la de tsam gyi gos su mngon par 'grub par 'gyur te/_yangs shing rgya che bar 'gyur la/_ras phrag zar de yang yongs su zad par mi 'gyur ro/_/de nas klu'i rgyal po rgya mtshos klu'i rgyal po de dag 
[\[179b.7\]]thams cad la smras pa/_grogs po dag ras phrag zar de la ston pa'i 'du shes dang /_mchod rten gyi 'du shes skyed cig_/de ci'i phyir zhe na/_ras phrag zar 'di ni de bzhin gshegs pas longs spyad pa yin te/_sems can thams cad kyi mchod rten du gyur pa 
[\[180a\]]
[\[180a.1\]]yin no/_/grogs po dag de bzhin gshegs pa la mchod pa byed pa gang yin pa dang /_ras phrag zar 'di la mchod pa byed pa gang yin pa de la ni bye brag tu bya ba'am/_tha dad du bya ba cung zad kyang med do/_/de nas bcom ldan 'das kyis klu'i rgyal 
[\[180a.2\]]po rgya mtsho la legs so zhes bya ba byin te/_klu'i bdag po legs so legs so/_/khyod kyis ji skad smras pa bzhin te/_ras phrag zar de la mchod pa byed pa gang yin pa de dag gis ni de bzhin gshegs pa la mchod pa byas pa yin no/_/klu'i bdag po klu dang /_
[\[180a.3\]]klu gzhon nu dang /_klu'i bu mo ji snyed kyis ras phrag zar de las dum bu dum bur khyer ba mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_'di dag thams cad ni bskal pa bzang po 'di kho na la yongs su 
[\[180a.4\]]mya ngan las 'da' bar ngas lung bstan te/_theg pa chen po la zhugs pa rnams ni ma gtogs so/_/klu'i bdag po de bzhin gshegs pa ni de ltar 'jig rten na yon gnas yin te/_de la sems gcig bskyed pa tsam yang chud za bar mi 'gyur ro/_/de nas rgya 
[\[180a.5\]]mtsho chen po'i nang na klu dang /_klu gzhon nu dang /_klu'i bu mo ji snyed gnas pa de dag thams cad tshim zhing mgu la yi rangs te/_rab tu dga' zhing dga' ba dang /_yid bde ba skyes nas/_bcom ldan 'das kyi zhabs gnyis la gtugs te tshig 'di skad ces kyang 
[\[180a.6\]]smras so/_/de bzhin gshegs pa ni gnyis su mi gsung ba'o/_/de bzhin gshegs pa ni bden pa gsung ba'o/_/yang dag par gsung ba'o/_/phyin ci ma log par gsung ba ste/_des bdag cag thams cad yongs su mya ngan las 'da' bar lung bstan 
[\[180a.7\]]to/_/bcom ldan 'das bdag cag ni sangs rgyas dang chos dang /_dge slong gi dge 'dun la shin tu skyabs su mchi'o/_/bslab pa'i gzhi rnams kyang gzung bar 'tshal lo/_/de bzhin gshegs pa la yang bka' drin du gzo bar 'tshal te/_de bzhin 
[\[180b\]]
[\[180b.1\]]gshegs pa bzhugs pa na yang blta ba dang /_phyag 'tshal ba dang bsnyen bkur bgyi ba dang /_chos mnyan pa'i slad du rgyun mi 'chad par thad du mchi'o/_/de bzhin gshegs pa yongs su mya ngan las 'das pa na yang sku gdung 'chang ba rnams la mchod pa bgyi'o/_/
[\[180b.2\]]bkur sti dang /_rim gro thams cad kyang bgyi'o/_/klu yongs su bskyab pa zhes bya ba'i le'u ste bdun pa'o//_//de nas bya'i rgyal po nam mkha' lding bzhis de bzhin gshegs pa'i byin gyi rlabs 'di thos nas mi dga' zhing /_rings pa'i tshul gyis 
[\[180b.3\]]bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te/_lan gsum bskor ba byas nas/_bcom ldan 'das la 'di skad ces gsol to/_/bcom ldan 'das kyis bdag cag gi 'tshal ma bkum ste 
[\[180b.4\]]ci bgyi lags/_bcom ldan 'das kyis bka' stsal pa/_grogs po dag zas bzhi po 'di dag ni sems can dmyal ba dang /_dud 'gro'i skye gnas dang /_gshin rje'i 'jig rten du 'gro bar 'gyur ba yin te/_bzhi gang zhe na/_grogs po dag 
[\[180b.5\]]zas gang srog chags gzhan bsad pa dang /_srog chags gzhan la rnam par 'tshe ba dang /_gzhan gyi srog bcad pas 'tsho ba 'di ni sems can dmyal ba dang /_dud 'gro'i skye gnas dang /_gshin rje'i 'jig rten du 'gro bar 'gyur ba'i zas dang 
[\[180b.6\]]po'o/_/grogs po dag gzhan yang zas gang ma byin par len cing 'phrog pa dang /_gzhan gyi longs spyod 'jig par byed pa dang /_dbyug pa dang /_ral gri dang /_mtshon cha dang /_lag chas 'tshog pa 'di ni sems can dmyal ba dang /_dud 'gro'i 
[\[180b.7\]]skye gnas dang /_gshin rje'i 'jig rten du 'gro bar 'gyur ba'i zas gnyis pa'o/_/grogs po dag gzhan yang zas gang tshul 'chos pa dang /_kha gsag dang /_pha rol la gnod pa byed pa dang /_spyod lam yang dag par ston pa dang /_cho ga nyams 
[\[181a\]]
[\[181a.1\]]pa dang /_tshul khrims nyams pa dang /_lta ba nyams pa dang /_'tsho ba nyams pa dang /_log pa dang /_yang dag pa ma yin pa'i yon tan gyis 'tsho ba 'di ni sems can dmyal ba dang /_dud 'gro'i skye gnas dang /_gshin rje'i 'jig 
[\[181a.2\]]rten du 'gro ba'i zas gsum pa'o/_/grogs po dag gzhan yang zas gang ston pa ma yin pa la ston par khas 'che ba dang /_yang dag par song ba ma yin pa la yang dag par song bar khas 'che ba dang /_dge sbyong ma yin par dge sbyong du khas 'che ba dang /_tshangs 
[\[181a.3\]]par spyod pa ma yin par tshangs par spyod par khas 'che bas 'tsho ba 'di ni sems can dmyal ba dang /_dud 'gro'i skye gnas dang /_gshin rje'i 'jig rten du 'gro bar 'gyur ba'i zas bzhi pa ste/_grogs po dag nga ni zas bzhi po 'di dag yang dag par gcad pa'i 
[\[181a.4\]]phyir chos ston te/_grogs po dag lus gso ba'i phyir gzhan gyi srog gcad par mi bya'o/_/de ci'i phyir zhe na/_sems can thams cad la ni srog gces shing phangs pa'i phyir te/_grogs po dag de lta bas na bdag nyid bsrung ba'i phyir dang /_'jig rten pha 
[\[181a.5\]]rol bsrung ba'i phyir dang /_sems can thams cad la bde ba sbyin pa'i phyir mkhas pas srog gi phyir yang gzhan gyi srog mi gcod cing /_bya ba ma yin pa thams cad mi bya'o/_/de skad ces bka' stsal pa dang /_bya'i rgyal po nam mkha' lding bzhi g.yog 
[\[181a.6\]]sa ya sa ya dang ldan pas bcom ldan 'das la 'di skad ces gsol to/_/bcom ldan 'das bdag cag de bzhin gshegs pa dang /_chos dang dge slong gi dge 'dun la skyabs su mchi'o/_/sngon sdig pa'i las bgyis pa yang so sor bshags so/_/slan 
[\[181a.7\]]chad kyang sdom par 'tshal lo/_/klu'i rigs thams cad la yang mi 'jigs pa stsal to/_/bcom ldan 'das kyi dam pa'i chos yun ji srid gnas pa de srid du yang rtag tu rgyun mi chad par de bzhin gshegs pa la mchod pa'i las la brtson par bgyi'o/_/
[\[181b\]]
[\[181b.1\]]de nas bcom ldan 'das kyis bya'i rgyal po nam mkha' lding bzhi po de dag la bka' stsal pa/_grogs po dag khyed ni de bzhin gshegs pa gser thub kyi gsung rab la/_dge slong bzhir gyur te/_dga' byed dang /_dga' byed chen po dang /_bla ma dang /_bla ma'i 
[\[181b.2\]]bshes gnyen zhes bya bar gyur to/_/dge slong bzhi po de dag rnyed pa dang /_bkur sti dang /_tshigs su bcad pa'i rgyags pas myos shing mdza' bshes kyi khyim dang /_slongs mo ster ba'i khyim gyi rgyags pas myos la bdag nyid ni tshul khrims dang /_cho ga dang /_
[\[181b.3\]]lta ba nyams pas/_tshul khrims dang ldan pa'i dge slong rnams la ni 'khrug pa dang /_gnod pa byas te/_lus dang ngag dang /_yid ma bsdams shing sdig pa mang po byas par gyur to/_/de bzhin gshegs pa gser thub de la yang de dag gis mchod pa 
[\[181b.4\]]mang po byas so/_/des na khyed sems can dmyal bar ma song ste/_dud 'gro'i skye gnas 'dir skyes nas 'di ltar sdom pas ma bsdams pa'i phyir/_khyod kyis srog gcod pa mang du byas shing sdig pa'i las mang du byas la/_mang po dag kyang 'jigs par byas 
[\[181b.5\]]so/_/de nas bcom ldan 'das kyis de'i tshe bya'i rgyal po nam mkha' lding bzhi po de dag gis ci nas tshe rabs dran par 'gyur ba dang /_de bzhin gshegs pa gser thub de dang der dge sbyong du gyur nas las mngon par 'du byed pa/_mngon par 'dus byas pa de 
[\[181b.6\]]dag thams cad rjes su dran par 'gyur ba de lta bu'i rdzu 'phrul mngon par 'du byed pa mdzad do/_/de dag gis kyang mngon sum du bcom ldan 'das la 'di skad ces gsol to/_/bcom ldan 'das sems ni dmu rgod gdul dka' zhing bsrung dka' ba lags te 
[\[181b.7\]]der bdag cag gis sems brkam chags can du gyur pas/_bcom ldan 'das de bzhin gshegs pa gser thub de ma mnyes par bgyis lags so/_/bcom ldan 'das bdag cag gis/_da slan chad rang gi srog kyang yongs su gtang bar 'tshal gyis sdig 
[\[182a\]]
[\[182a.1\]]pa'i las ni mi bgyid do/_/bcom ldan 'das kyis de dag chos kyi gtam gyis dga' ba bskyed nas 'di skad ces bka' stsal to/_/grogs po dag khyed de bzhin gshegs pa byams pa'i 'dus pa dang po'i grangs su gtogs par 'gyur ro/_/
[\[182a.2\]]de nas bcom ldan 'das kyis rgya mtsho chen por sems can gyi don ji snyed bya dgos pa de dag thams cad mdzad nas klu'i rgyal po rgya mtsho la bka' stsal pa/_klu'i bdag po tshur shog_/da rang mal cha dang stan rnams sdus shig_/da ni rang gi gnas su 'gro'o/_/
[\[182a.3\]]de nas bcom ldan 'das zhabs 'bring ba dang bcas par gdan de las bzhengs nas rgya mtsho chen po'i nang nas phyir yang rin po che'i them skas rnams las bkod pa chen po dang /_mchod pa chen po dang /_sangs rgyas kyi che ba nyid chen pos gshegs nas/_mgur 
[\[182a.4\]]bsal te/_rgya mtsho'i 'gram du gzhes so/_/de nas rgya mtsho chen po'i lha mo 'od ldan mas bcom ldan 'das la tshigs su bcad pa 'di dag gis mngon par bstod pa/_sum cu rtsa gnyis mtshan mnga' lha dang mis mchod pa/_/lha min dbang pos bsnyen bkur mi 
[\[182a.5\]]mchog deng phyag 'tshal/_/pad ma lta bu'i spyan mnga' zhal ras zla ba 'dra/_/dge ba'i chos kyis 'phags pa bde sbyin deng phyag 'tshal/_/gzugs mchog ston pa bsod nams brgya yi mtshan dang ldan/_/yon tan ye shes 'phags pa rnam 'dren deng phyag 
[\[182a.6\]]'tshal/_/sbyin dang dul bas 'phags pa tshul khrims bzang po ba[{]stsogs[,]sogs[}]/_/bzod pa'i stobs kyis 'phags pa mi mchog deng phyag 'tshal/_/brtson 'grus stobs kyis byung ba bsam gtan blo gros sbyangs/_/shes rab mkha' mtshungs khyod la de ring 
[\[182a.7\]]mgos phyag 'tshal/_/byams pas snyoms pa'i thugs ldan thugs rjes 'gro la gzigs/_/'dren pa thugs dgyes rtag tu btang snyoms pha rol gshegs/_/ka la ping ka lta bur gsung snyan tshangs skad ston/_/gsung snyan ston pa khyod la de ring 
[\[182b\]]
[\[182b.1\]]mgos phyag 'tshal/_/bdud dpung 'joms pa bdud stobs nges par 'joms mdzad pa/_/byang chub brtul zhugs sgrub pa srid gsum srid pas mchod/_/dri gsum dri ma sbyong ba rnam thar gsum ston pa/_/'jig rten gsum grags khyod la de ring mgos phyag 
[\[182b.2\]]'tshal/_/bden pa'i brtul zhugs bzang rtogs rtag tu chos kyis 'phags/_/rtag tu dgon pa spyod yul rtag tu ye shes sbyong /_/nyon mongs dgra 'joms gzi brjid lhag par gzi bskyed pa/_/pad ma lta bu'i spyan mnga' deng khyod mgos phyag 'tshal/_/
[\[182b.3\]]lhun po'i rtse 'dra dgongs pa rdo rje lta bur brtan/_/dgongs pas 'dra yon tan rgya mtsho phyag 'tshal lo/_/'gro la stong pa ston pa zhi gnas pha rol phyin/_/rab tu zhi ba'i thugs ldan khyod la skyabs su mchi/_/bdud rtsi dam pa ston pa 'gro min 'gro ba gcod/_/
[\[182b.4\]]lha dang mis mchod khyod la de ring mgos phyag 'tshal/_/sa steng lha yul grags pa snyan dang grags pa 'phags/_/yon tan rgya chen mi zad yon tan 'byung gnas 'dud/_/ji skad gsungs bzhin mdzad cing ji skad mdzad bzhin gsung /_/ji skad spyod bzhin 
[\[182b.5\]]skul ba deng khyod mgos phyag 'tshal/_/rga shi grol mdzad sman pa 'gro bas bsnyen bkur ba/_/thar pa'i lam ston khyod la de ring mgos phyag 'tshal/_/rgyu yi byed pa rab ston lta ba'i mun pa sel/_/lam mchog ston pa rgyal ba khyod la skyabs su mchi/_/rin 
[\[182b.6\]]chen sbyin pa gcig pu chos kyi dga' ba gsung /_/sa 'dra'i thugs ldan khyod la bdag ni skyabs su mchi/_/'dren pa yon tan rgya mtsho yon tan las bstod pa'i/_/bdag gis bsod nams gang lags des ni khyod 'drar shog_/de nas rgya mtsho chen po'i 
[\[182b.7\]]lha mo 'od ldan mas bcom ldan 'das la de skad bstod nas 'di skad ces gsol to/_/bcom ldan 'das bcom ldan 'das slar byung ste gshegs pas da ni rgya mtsho chen po mi mdzes pa lags na/_ci nas bdag rgya mtsho mdzes par bgyid pa de lta bur bcom ldan 
[\[183a\]]
[\[183a.1\]]'das kyis rjes su bstan na legs so legs so/_/de skad ces gsol pa dang /_bcom ldan 'das kyis rgya mtsho chen po'i lha mo 'od ldan ma la 'di skad ces bka' stsal to/_/'od ldan ma chos bcu po 'di dag ni rgyan du 'gyur ba yin te/_bcu 
[\[183a.2\]]gang zhe na 'di lta ste/_dge ba bcu'i las kyi lam yongs su rdzogs par bya ba'i phyir byams pa'i rjes su 'jug pa'i sems bskyed pa dang /_sems can thams cad la rnam par mi 'tshe bar bya ba'i phyir snying rje chen po la gnas pa dang /_bsam pa'i sbyor ba bla na med 
[\[183a.3\]]pa yang dag par rdzogs pa'i byang chub tu yongs su bsngo ba'i sems bskyed pa dga' bar gnas pa dang /_sbyin pa thams cad yongs su gtong ba dang /_rnam pa sna tshogs kyi rgyan gyi smon lam la brtson 'grus brtan pa dang /_dge ba'i rtsa ba'i chos thams cad 
[\[183a.4\]]yongs su rdzogs par bya ba'i phyir dran pa dang /_shes bzhin du gnas pa dang /_sngon gyi dge ba chud mi za ba'i phyir dang /_shes rab yongs su rdzogs par bya ba'i phyir chos dang ldan zhing chos 'dod pa dang /_phan pa'i dngos pos sems can thams cad 
[\[183a.5\]]la yon tan thams cad skyed pa dang /_gnyis su med pas gong du khyad par rtogs pa dang /_sangs rgyas kyi thugs su chud pa la yang dag par gzhol bas sangs rgyas rjes su dran pa 'thob pa ste/_'od ldan ma chos bcu po de dag ni rgyan du 'gyur ba yin 
[\[183a.6\]]no/_/de skad ces bka' stsal pa dang /_rgya mtsho chen po'i lha mo 'od ldan ma lha mo khri dang lhan cig tu bla na med pa yang dag par rdzogs pa'i byang chub tu sems bskyed nas/_bcom ldan 'das la 'di skad ces gsol to/_/bcom ldan 'das rgya 
[\[183a.7\]]mtsho chen po'i rgyan lags so/_/de ci'i slad du zhe na/_bcom ldan 'das byang chub kyi sems ni stong gsum gyi stong chen po'i 'jig rten gyi khams thams cad kyi rgyan lags na/_rgya mtsho chen po lta smos kyang ci 'tshal te/_byang chub kyi sems de ni sangs 
[\[183b\]]
[\[183b.1\]]rgyas kyi zhing thams cad brgyan pa'i slad du bdag cag gis bskyed lags so/_/bcom ldan 'das de bzhin gshegs pa bzhugs kyang rung /_yongs su mya ngan las 'das kyang rung ste/_bdag ni rgya mtsho chen po'i nang na gnas bzhin du dam pa'i chos yongs 
[\[183b.2\]]su bsrung ba'i slad du rtag tu brtson pa kho nar 'tshal lo/_/bcom ldan 'das grong khyer du gshegs pa na yang bkod pa thams cad nye bar bstan par 'tshal lo/_/chos kyi 'bel ba'i gtam mdzad pa na yang 'khor gyi khyams kyi bkod pa sgrub par 'tshal lo/_/
[\[183b.3\]]bcom ldan 'das kyis bka' stsal pa/_'od ldan ma 'di ltar khyod kyis ni sangs rgyas khri la mchod pa byas so/_/'khor gyi khyams kyi bkod pa yang bstan to/_/dam pa'i chos kyang yongs su bsrungs so/_/'od ldan ma khyod ni bskal pa bzang po'i de bzhin 
[\[183b.4\]]gshegs pa thams cad la yang mchod pa byed par 'gyur ro/_/dam pa'i chos kyang yongs su bsrung bar 'gyur ro/_/khyod ni bskal pa bzang po 'di 'das pa'i 'og tu de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon par 
[\[183b.5\]]dga' bar skye bar 'gyur te/_bud med kyi dngos po brjes nas skyes pa'i dngos po thob par 'gyur ro/_/khyod ni de bzhin gshegs pa mi 'khrugs pas bla na med pa yang dag par rdzogs pa'i byang chub tu lung bstan par 'gyur ro/_/de nas rgya mtsho chen po'i lha mo 'od ldan 
[\[183b.6\]]mas bcom ldan 'das las bdag nyid kyi lung bstan pa thos nas tshim zhing mgu la yi rangs te/_rab tu dga' zhing dga' ba dang yid bde ba skyes te/_rgya mtsho chen po'i rin po che dang /_rin thang mnyam pa'i rin po che'i phreng ba bcom ldan 'das kyi sku la gsol nas 
[\[183b.7\]]sor mo bcu'i thal mo sbyar te/_de'i tshe bcom ldan 'das la tshigs su bcad pa 'di dag smras so/_/bdag ni thub pa ye shes yon tan kun gyi 'byung gnas de yis lung bstan te/_/bdag ni 'dren par 'gyur ba dag la yid gnyis the tsom ci yang yong ma mchis/_/
[\[184a\]]
[\[184a.1\]]stong gsum sa gzhi thams cad rnam par 'gas shing zla ba sa la lhung yang gda'/_/lha las lhag pa'i lhas mchod sangs rgyas phyin ci log gi tshig gsung yong mi gda'/_/bsam pa byams pa brtson 'grus yul la thugs ni 'khrug par 'gyur 
[\[184a.2\]]ba mi mnga' ltos/_/bdag ni stong pa'i ye shes yul gyi chos rnams dag la gus par byed la ltos/_/bde bar gshegs pa'i yang dag spyod pa rnams dang ye shes thogs pa mi mnga' ltos/_/de yis 'dir ni bdag gi sems kyi yul bden mkhyen nas de bzhin lung 
[\[184a.3\]]yang bstan/_/smon pa rab mchog bde sbyin sdug bsngal kun las grol bar mdzad la phyag 'tshal lo/_/gnas dang skyabs dang dpung gnyen skyob pa 'jigs pa rnams la 'jigs med sbyin mdzad pa/_/rgyal ba lam mchog dam pa ston mdzad lam ngan yongs 
[\[184a.4\]]su sbyong la phyag 'tshal lo/_/'jig rten rnam par gzigs la mkhas pa 'jig rten 'das pa'i 'dren la phyag 'tshal lo/_/'dir ni lha dang mi rnams gang dag sangs rgyas chos dang tshogs rnams thos pa dang /_/byang chub spyod cing byang chub bsam pa sems pa 
[\[184a.5\]]de dag rnyed pa legs par rnyed/_/de dag la ni ngan 'gro'i 'jigs pa med de mi khom brgyad las yongs su grol/_/de dang de dag lha dang mi yi bde ba nges shing zhi ba'i go 'phang 'thob/_/de nas bcom ldan 'das la klu'i rgyal po rgya mtsho'i bu mthong dgas 'di skad 
[\[184a.6\]]ces gsol to/_/bcom ldan 'das lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma lags pa mang po dag gis ni de bzhin gshegs pa la mchod pa 
[\[184a.7\]]bgyis lags na/_gal te bcom ldan 'das kyis bdag la gnang ba mdzad na/_bdag gis kyang de bzhin gshegs pa la mchod pa'i las cung zad tsam 'tshal te/_bdag gis bcom ldan 'das zhabs 'bring ba dang bcas par rnam par rgyal byed dang 
[\[184b\]]
[\[184b.1\]]'dra ba'i bkod pa chen po'i khang [{]bzangs kyi [,]bzang gi [}]nang du bzhugs par gsol la/_bya rgod kyi phung po'i ri la bskyal bar 'tshal lo/_/bcom ldan 'das kyis bka' stsal pa/_rigs kyi bu da de'i dus la bab par shes na skyol cig_/de nas klu'i rgyal po 
[\[184b.2\]]rgya mtsho'i bu mthong dgas sangs rgyas kyi mthu dang /_rang gi rdzu 'phrul gyi stobs kyis rnam par rgyal byed dang 'dra ba'i khang [{]bzangs [,]bzang [}]byin gyis brlabs nas/_der bcom ldan 'das zhabs 'bring dang bcas par bzhugs par gsol nas steng gi bar snang las 
[\[184b.3\]]gshegs te/_klu'i bu mo brgyad khri bzhi stong yang sil snyan byed pheg rdob/_glu dbyangs len cing me tog gi char chen po 'bebs la/_lha'i spos dang phye ma sna tshogs kyi char 'bebs bzhin du mthar gyis bcom ldan 'das bya rgod phung po'i ri la bskyal to/_/de nas 
[\[184b.4\]]klu'i rgyal po rgya mtsho bu dang bcas/_chung ma dang g.yog 'khor dang bcas pas bcom ldan 'das kyi zhabs gnyis la gtugs nas bcom ldan 'das la bzod pa gsol te/_bcom ldan 'das bdag cag gis ma 'byor bar gyur pa gang lags pa rnams 
[\[184b.5\]]bdag cag la bzod pa mdzad du gsol/_de ci'i slad du zhe na/_bcom ldan 'das rin po che ji lta ba bzhin du de dang 'tsham pa'i mchod pa'i 'os lags la/_bcom ldan 'das ni sems can thams cad kyi bla na ma mchis pa'i bsod nams kyi zhing rin po che lags 
[\[184b.6\]]te/_mchod pa'i 'os lags na/_de ni stong gsum gyi stong chen po'i 'jig rten gyi khams thams cad du gtogs pa'i sems can thams cad kyis kyang 'byor pa'am/_yongs su rdzogs par bgyid pa'i rngo mi thogs te/_de bzhin gshegs pa ni de tsam tshad 
[\[184b.7\]]ma mchis pa'i mchod pa'i 'os lags pa'i slad du'o/_/bcom ldan 'das gzhan yang byang chub sems dpa' ji ltar de bzhin gshegs pa la mchod pa bgyid pa lags/_bcom ldan 'das kyis bka' stsal pa/_klu'i bdag po byang chub sems dpa' nan tan 
[\[185a\]]
[\[185a.1\]]byed pas de bzhin gshegs pa ji ltar mchod pa nyon cig_/bsam pa rnam par dag pa ni de bzhin gshegs pa la mchod pa yin te/_bcos ma ma yin pa dang g.yo med pa'i phyir ro/_/lhag pa'i bsam pa yongs su dag pa ni de bzhin 
[\[185a.2\]]gshegs pa la mchod pa yin te/_dge ba'i rtsa ba thams cad la lhag par dmigs pa'i phyir ro/_/zhe 'gras pa med pa'i sems ni de bzhin gshegs pa la mchod pa yin te/_sems can thams cad la sems snyoms pa'i phyir ro/_/tshul 'chos pa dang /_
[\[185a.3\]]kha gsag thams cad rnam par spangs pa ni de bzhin gshegs pa la mchod pa yin te/_spyod lam yongs su dag pa'i phyir ro/_/ji skad smras pa de bzhin byed pa ni de bzhin gshegs pa la mchod pa yin te/_'jig rten thams cad la mi slu ba'i phyir ro/_/'phags 
[\[185a.4\]]pa'i rigs kyis chog par 'dzin cing sbyangs pa'i yon tan thams cad yang dag par blangs pa mi 'dor ba ni de bzhin gshegs pa la mchod pa yin te/_dam bcas pa la brtan pa'i phyir ro/_/dben pa la dga' zhing bre mo'i gtam yongs su spangs pa ni de bzhin gshegs 
[\[185a.5\]]pa la mchod pa yin te/_sems yongs su 'dul ba'i phyir ro/_/ji skad thos pa'i chos la tshul bzhin du so sor rtog pa ni de bzhin gshegs pa la mchod pa yin te/_yang dag pa ji lta ba bzhin yongs su shes pa'i phyir ro/_/bdag med pa dang /_sems can 
[\[185a.6\]]med pa dang /_gsog med pa dang /_gso ba med pa dang /_gang zag med par nye bar rtogs pa ni de bzhin gshegs pa la mchod pa yin te/_gzod ma nas ma byung ba'i phyir ro/_/stong pa'i chos la 'jug pa dang /_mtshan ma med pa la nges par rtogs pa dang 
[\[185a.7\]]smon pa dang bral ba ni de bzhin gshegs pa la mchod pa yin te/_rnam par thar pa'i sgo mngon sum du byed pa'i phyir ro/_/rkyen 'di pa nyid la 'jug cing mthar lta ba sel ba ni de bzhin gshegs pa la mchod pa yin te/_rtag pa dang chad par lta ba yongs su spong 
[\[185b\]]
[\[185b.1\]]ba'i phyir ro/_/ma byung ba dang ma skyes par bzod pa ni de bzhin gshegs pa la mchod pa yin te/_rang bzhin gyis ma byung ba'i phyir ro/_/klu'i bdag po de ltar na lus dang ngag dang sems kyi rtsom pa gang yin pa de dag ni de bzhin gshegs pa la mchod pa yongs su 
[\[185b.2\]]dag pa ma yin gyi/_gang na lus dang ngag dang sems kyi rtsom pa med pa de ni de bzhin gshegs pa la mchod pa yongs su dag pa yin no/_/mngon par 'du byed pa med pa dang /_blang ba med pa dang /_dor ba med pa dang /_'khor gsum yongs su dag pa 
[\[185b.3\]]dang /_dus gsum mnyam pa nyid dang dri ma gsum gyi dri ma sel ba dang /_khams gsum pa la mi rten pa dang rnam par thar pa'i sgo gsum la 'jug pa dang /_rig pa gsum gyi rig pa shes pa ni de bzhin gshegs pa la mchod pa yin no/_/de skad ces bka' 
[\[185b.4\]]stsal pa dang /_bcom ldan 'das la klu'i rgyal po rgya mtshos 'di skad ces gsol to/_/bcom ldan 'das me tog dang /_bdug pa dang /_spos dang /_me tog phreng dang /_byug pa dang /_phye ma dang /_gdugs dang /_rgyal mtshan dang /_ba 
[\[185b.5\]]dan dang /_na bza' dang /_bshos dang /_gzims cha dang /_gdan dang /_snyun gsos sman dang /_yo byad dang /_sil snyan dang /_pheg rdob pa dag gis de bzhin gshegs pa la mchod pa bgyid pa gang lags pa de dag kyang ci de bzhin 
[\[185b.6\]]gshegs pa la mchod pa bgyid pa lags sam/_bcom ldan 'das kyis bka' stsal pa/_klu'i bdag po de ni bla na med pa'i mchod pa de nyid kyis yongs su sbyangs pa yin gyis/_mchod pa de ni shin tu mthar thug pa dang /_shin tu dri ma med pa dang /_shin tu 
[\[185b.7\]]tshangs par spyod pa'i mthar thug pa ni ma yin no/_/klu'i bdag po dge ba'i rtsa ba bskyed pa'i slob pa de dag ni 'phags pa'i rnam par grol ba la/_sems gnas kyi dge ba'i rtsa ba ma bskyed pa rnams ni de lta ma yin no/_/klu'i bdag po gzhan yang chos bzhi 
[\[186a\]]
[\[186a.1\]]dang ldan pa'i byang chub sems dpa' ni de bzhin gshegs pa la mchod pa byed pa dag yin te/_bzhi gang zhe na/_byang chub kyi sems mi brjed pa'i bsod nams kyi tshogs sogs pa dang /_snying rje chen po la gnas pa'i sems kyis ye shes 
[\[186a.2\]]kyi tshogs sogs pa dang /_brtson 'grus chen po shin tu brtsams pa'i sems kyis sangs rgyas kyi zhing yongs su dag par byed pa dang /_chos zab mo rgya chen po la sems bskyed pas bzod pa skyes pa thob pa ste/_klu'i bdag po chos 'di bzhi dang ldan pa'i 
[\[186a.3\]]byang chub sems dpa' de ni de bzhin gshegs pa la mchod pa byed pa yin no/_/de nas rgyal po'i khab na gnas pa'i bram ze dang /_rgyal rigs dang /_khyim bdag rnams dang /_grong rdal pa dang /_yul gyi mi rnams dang /_rgyal po ma skyes dgra dang /_blon 
[\[186a.4\]]po dang /_nang 'khor dang /_sgo dpon dang /_'khor dang /_tshong dpon rnams kyis de bzhin gshegs pa klu'i rgyal po rgya mtsho'i gnas su bshos gsol nas bya rgod kyi phung po'i ri la gshegs so/_/zhes thos nas der srog chags bdun khri nyis stong 
[\[186a.5\]]dang /_rgyal po ma skyes dgra g.yog 'khor sum khri nyis stong dang lhan cig tu rgyal po'i khab kyi grong khyer nas byung nas/_bya rgod phung po'i ri ga la ba der dong ste lhags nas/_bcom ldan 'das kyi zhabs la mgo bos phyag 'tshal te lan gsum bskor 
[\[186a.6\]]ba byas nas phyogs gcig tu 'khod do/_/de nas bcom ldan 'das la rgyal po ma skyes dgras 'di skad ces gsol to/_/bcom ldan 'das de bzhin gshegs pa rgya mtsho chen por gshegs na chab kyi tshogs de na mchis pa de gang du mchi lags/_bcom 
[\[186a.7\]]ldan 'das kyis bka' stsal pa/_rgyal po chen po gang gi tshe dge slong me'i khams kyi ting nge 'dzin la snyoms par 'jug pa de'i tshe stong gsum gyi stong chen po'i 'jig rten gyi khams mes yongs su gang bar mthong na/_de'i chu'i phung po de dag gang du song /_
[\[186b\]]
[\[186b.1\]]gsol pa/_bcom ldan 'das de ni ting nge 'dzin la dbang thob pa'i sems de lta bur las su rung bar gyur pa lags so/_/bka' stsal pa/_rgyal po chen po khyod kyis de nyan thos ting nge 'dzin dang /_snyoms par 'jug pa la dbang thob pa'i sems las su 
[\[186b.2\]]rung ba las gyur par 'dod na de bzhin gshegs pa rtag tu mnyam par bzhag pa/_ting nge 'dzin dang snyoms par 'jug pa thams cad la mkhas pa/_sems la dbang yod pa/_chos thams cad kyi dbang phyug_/chos rnams la dbang yod pa ni de ltar mi 'dod 
[\[186b.3\]]dam/_rgyal po chen po gang gi tshe nga rgya mtsho chen por zhugs pa de'i tshe chu de'i nang na gnas pa'i sems can rnams ni bdag nyid chu'i nang na gnas so snyam du 'dzin to/_/skam sa la gnas pa'i sems can rnams kyis ni rgya mtsho chen po bskams par mthong ngo /_/ji ltar 
[\[186b.4\]]gzhan 'phrul dbang byed pa'i lha rnams kyi gnas kyi bkod pa rnams rgyan thams cad kyis brgyan pa de bzhin du klu dang dri za dang lha ma yin gyi gnas thams cad kyang de bzhin gshegs pa'i 'od kyis khyab par gyur to/_/rgya mtsho chen po'i nang gi sems can thams cad 
[\[186b.5\]]kyang gcig la gcig byams pa'i sems dang /_phan pa'i sems dang gnod sems med pa dang /_rnam par 'tshe ba med par gnas par gyur to/_/de nas bcom ldan 'das la rgyal po ma skyes dgras 'di skad ces gsol to/_/bcom ldan 'das sangs rgyas 
[\[186b.6\]]bcom ldan 'das rnams kyi sangs rgyas kyi che ba nyid dang /_byang chub sems dpa' rnams kyi thabs la mkhas pa de tsam du bsam gyis mi khyab pa ni ngo mtshar lags te/_'di ltar klu'i rgyal po rgya mtshos de bzhin gshegs pa spyan drangs te/_de ltar sems can 
[\[186b.7\]]gyi don tshad ma mchis pa bgyis na/_bcom ldan 'das klu'i rgyal po rgya mtshos yun ji srid cig nas ni bla na med pa yang dag par rdzogs pa'i byang chub tu sems bskyed lags/_de bzhin gshegs pa ji snyed cig la ni mchod pa bgyis/_yun ji srid cig 
[\[187a\]]
[\[187a.1\]]na ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur lags/_de mngon par rdzogs par sangs rgyas pa'i mtshan ni ci zhes bgyi bar 'gyur/_de'i sangs rgyas kyi zhing ni ci 'dra bar 'gyur lags/_bcom 
[\[187a.2\]]ldan 'das kyis bka' stsal pa/_rgyal po chen po sngon byung ba 'das pa'i dus bskal pa grangs med pa bas kyang ches grangs med pa/_bsam gyis mi khyab pa/_yun ring ba/_tshad med pa'i snga rol de'i tshe de'i dus na bskal pa yid du 'ong zhing zhi ba zhes bya ba la 
[\[187a.3\]]shar gyi phyogs kyi 'jig rten gyi khams yongs su dag pa zhes bya bar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde ba gshegs pa/_'jig rten mkhyen pa/_skyes bu 'dul ba'i 
[\[187a.4\]]kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'od rnam par dag pa'i 'od zer rgyal po zhes bya ba 'jig rten du byung ste/_rgyal po chen po 'jig rten gyi khams lta ba yongs su dag pa de'i bkod pa byung ba de dag ni nga'i 
[\[187a.5\]]tshe'i tshad bskal par gnas su zin kyang rgyas par bstan par nus par sla ba ma yin no/_/rgyal po chen po de'i tshe de'i dus na 'khor los sgyur ba'i rgyal po lhas btsa' zhes bya ba zhig byung ste/_des bcom ldan 'das de bzhin gshegs pa 'od rnam par dag pa'i 'od zer 
[\[187a.6\]]rgyal po de la lo bzhi khri nyis stong gi bar du mchod pa byas te/_dge ba'i rtsa bas nye bar brtan pa de gnyid log pa'i rmi lam du tshigs su bcad pa 'di gnyis thos so/_/skyes bu khyu mchog la ni mchod chen mnga'/_/dpag med rgya chen bsam yas byas zin gyis/_/
[\[187a.7\]]'gro ba dag la snying brtse bskyed nas kyang /_/rab mchog byang chub sems ni bskyed par gyis/_/byang chub sems ni yang dag sgrub byed gang /_/de ni mchod mchog dam pa khyad par 'phags/_/de ni de bzhin gshegs rnams bkur sti yin/_/de ni phyi ma'i 
[\[187b\]]
[\[187b.1\]]bsod nams gzi byin yin//_//bam po bdun pa ste tha ma/_rgyal po chen po de nas 'khor los sgyur ba'i rgyal po lhas btsa' des tshigs su bcad pa 'di gnyis thos te/_de'i mtshan mo 'das nas g.yog 'khor dang bcas te/_bcom ldan 
[\[187b.2\]]'das de bzhin gshegs pa 'od rnam par dag pa'i 'od zer rgyal po ga la ba der dong ste lhags nas bcom ldan 'das kyi zhabs la spyi bos phyag 'tshal te/_lan gsum bskor ba byas nas srog chags brgyad khri bzhi stong dang lhan cig tu bcom ldan 'das de'i 
[\[187b.3\]]spyan sngar 'khod de/_thal mo sbyar nas lhag pa'i bsam pas bla na med pa yang dag par rdzogs pa'i byang chub tu sems bskyed de/_de'i tshe tshigs su bcad pa 'di dag smras so/_/gzugs la brkam dang sgra la rten pa dang /_/dri dang ro dang reg la gnas pa 
[\[187b.4\]]dang /_/'dod la brkam dang bde ba dga' ba yis/_/byang chub mchog 'di rtogs par mi nus so/_/le lo can dang dma' la brtson pa dang /_/ser sna can dang tshul khrims ma bsdams dang /_/sdang ba'i sems dang blo ni 'khrul pa yis/_/byang chub mchog 'di 
[\[187b.5\]]rtogs par mi nus so/_/rang gi bde ba thams cad spangs pa dang /_/'gro ba'i sdug bsngal thams cad bzod pa dang /_/brtson 'grus brtsams shing rtag tu chos 'dod gang /_/de ni 'jig rten de 'dra'i sangs rgyas 'gyur/_/sangs rgyas byang chub la ni bdag 
[\[187b.6\]]zhugs pa/_/sangs rgyas rnams dang lha rnams dpang btsugs te/_/ci nas bdag tshig log par mi 'gyur ba/_/de ltar sman slad spyod pa spyad par bgyi/_/byang chub sems ni bdag gis rmi lam thos/_/thos nas bdag ni byang chub mchog la zhugs/_/
[\[187b.7\]]de yi slad du sangs rgyas mi yi mchog_/ye shes ldan pa de 'dra bdag gis bgyi/_/rgyal po chen po de'i tshe de'i dus na 'khor los sgyur ba'i rgyal po lhas btsa' zhes bya bar gyur pa de gzhan zhig yin snyam du khyod som nyi'am/_yid gnyis sam/_the tshom za 
[\[188a\]]
[\[188a.1\]]na rgyal po chen po khyod kyis de ltar mi blta'o/_/de ci'i phyir zhe na/_klu'i rgyal po rgya mtsho 'di nyid de'i tshe de'i dus na 'khor los sgyur ba'i rgyal po lhas btsa' zhes bya bar gyur to/_/de yang de'i dang po byang chub tu sems bskyed pa yin no/_/
[\[188a.2\]]rgyal po chen po khyod 'di skad du klu'i rgyal po rgya mtsho 'di yun ji srid cig na/_bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhes zer ba de nyon cig_/rgyal po chen po klu'i rgyal po rgya mtsho 'di ni bskal pa grangs 
[\[188a.3\]]med pa nyis brgyan bskal pa dpal gyi me tog ces bya ba la/_'jig rten gyi khams chos kyi sgra grag pa zhes bya bar/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde 
[\[188a.4\]]bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das shin tu dri ma med cing yongs su dag la yon tan gyi tshogs mtha' yas pa las byung ba'i rgyal 
[\[188a.5\]]po zhes bya bar 'gyur ro/_/rgyal po chen po 'jig rten gyi khams chos kyi sgra grag pa de ni rin po che sa yas spras par 'gyur te/_'dzam bu chu bo'i gser las grub pa rin po che sna tshogs du mas bris shing mig [{]mangs [,]mang [}]ris su rnam par phye la/_lag mthil 
[\[188a.6\]]bzhin du mnyam ste/_ka tsa lin di ka'i gos bzhin du 'jam zhing reg na bde la yangs shing tha gru che ste/_gling bye ba phrag 'bum dang ldan la/_'byor pa dang /_rgyas pa dang /_bde ba dang /_yid du 'ong ba ste/_lha dang mi mang po dag gis gang la/_
[\[188a.7\]]gzhan 'phrul dbang byed pa'i lha rnams kyi nye bar spyad pa dang longs spyod ji lta ba bzhin du mi de dag gi yang de dang 'dra bar 'gyur ro/_/'jig rten gyi khams chos kyi sgra grag pa zhes bya ba de na rin po che thams cad las grub pa'i shing ta la'i phreng ba dag 'byung bar 
[\[188b\]]
[\[188b.1\]]'gyur te/_shing ta la de dag gi lo ma dang me tog dang 'bras bu thams cad las chos kyi sgo khrag khrig phrag 'bum mang po dag 'byung ngo /_/'jig rten gyi khams de na sgra ji snyed 'byung ba 'di lta ste/_lha'i sgra'am/_mi'i sgra'am/_mi ma yin pa'i sgra'am/_
[\[188b.2\]]sprul pa'i sgra'am/_bya'i sgra'am/_rlung gi sgra yang rung ste/_sgra de dag thams cad chos dang ldan par 'byung bar 'gyur ro/_/de bzhin du zhi ba dang ldan pa dang /_rab tu zhi ba dang ldan pa dang /_nye bar zhi ba dang ldan pa dang /_dga' ba dang dben pa dang ldan pa 
[\[188b.3\]]dang /_sangs rgyas kyi chos dang ldan pa dang /_pha rol tu phyin pa dang ldan pa dang /_bsdu ba'i dngos po dang ldan pa dang /_thabs la mkhas pa dang ldan pa dang /_skyo ba dang /_'dod chags dang bral ba'i lta ba dang ldan pa dang /_stong pa nyid dang /_mtshan ma 
[\[188b.4\]]med pa dang /_smon pa med pa dang /_mngon par 'du byed pa med pa dang ldan pa'i sgra dag 'byung bar 'gyur te/_de'i phyir 'jig rten gyi khams de'i ming chos kyi sgra grag pa zhes bya bar 'gyur ro/_/'jig rten gyi khams der lha dang mi gang dag skye ba de dag thams cad kyang 
[\[188b.5\]]chos kyi dga' ba'i zas kho na dang ldan par 'gyur zhing mngon par shes pa'i shes pa la mkhas pa dang /_bla na med pa yang dag par rdzogs pa'i byang chub la the tshom med pa sha stag go/_/bcom ldan 'das de bzhin gshegs pa shin tu dri ma med cing yongs su dag la/_
[\[188b.6\]]yon tan gyi tshogs mtha' yas pa las byung ba'i rgyal po de yang gang gi tshe chos ston par bzhed pa de'i tshe/_de nyid kyi sku las 'od 'gyed par mdzad de/_'od des sangs rgyas kyi zhing thams cad snang bar 'gyur ro/_/de bzhin gshegs pa'i 'od de las kyang sangs 
[\[188b.7\]]rgyas bye ba phrag stong gsung ba'i chos ston pa 'byung bar 'gyur ro/_/de na lha dang mi rnams kyis de bzhin gshegs pa'i 'od de yang mthong la chos bstan pa de yang thos nas dga' ba dang /_mchog tu dga' ba chen po rgya cher skyes te/_bcom ldan 'das de 
[\[189a\]]
[\[189a.1\]]bzhin gshegs pa shin tu dri ma med cing yongs su dag la/_yon tan gyi tshogs mtha' yas pa las byung ba'i rgyal po ga la ba der dong ste lhags nas de bzhin gshegs pa de la mchod pa tshad med pa byas te/_rdzu 'phrul dang mngon par shes pa'i 
[\[189a.2\]]stobs kyis nam mkha'i dkyil na rin po che'i bkod pa chen po dang ldan pa'i pad ma dag la skyil mo krung bcas te 'khod par 'gyur ro/_/de bzhin gshegs pa de yang nam mkha'i dkyil nyid na seng ge'i khri la bzhugs te lha dang mi de dag la chos ston to/_/de 
[\[189a.3\]]chos ston pa na phyogs bcu nas byang chub sems dpa' tshad med grangs med pa brgya stong dag chos mnyan pa'i phyir 'ong bar 'gyur ro/_/'jig rten gyi khams de na sems can su yang chos la zhe 'gras pa med do/_/de na bdud sdig can dag dang gzhan mu stegs 
[\[189a.4\]]can dag gi sgrar gdags pa yang med do/_/de bzhin gshegs pa de'i sku tshe'i tshad ni bskal pa bcur 'gyur ro/_/de'i byang chub sems dpa' ni bgrang ba las 'das par 'gyur ro/_/rgyal po chen po de ltar na sangs rgyas kyi zhing de'i bkod pa ni bsam 
[\[189a.5\]]gyis mi khyab bo/_/chos bstan pa yang bsam gyis mi khyab bo/_/zhabs 'bring ba 'khor byang chub sems dpa' yang bsam gyis mi khyab bo/_/klu'i rgyal po rgya mtsho lung bstan pa'i le'u ste brgyad pa'o//_//de nas bcom ldan 'das 
[\[189a.6\]]la rgyal po ma skyes dgras 'di skad ces gsol to/_/bcom ldan 'das chos thams cad ni rgyu'i rjes su 'brang ba dang /_rnam par bsgrubs na 'byung ba'i mtshan nyid lags te/_de dag ni ji lta ji ltar 'dod pa de lta de ltar rnam par 'grub pa lags so/_/bcom 
[\[189a.7\]]ldan 'das byang chub kyi spyod pa ni mtha' yas pa lags so/_/de la byang chub sems dpa' ni ji srid du rnam pa thams cad kyi mchog dang ldan pa'i sangs rgyas kyi zhing yongs su ma bzung ba de srid du byang chub sems dpa'i spyod pa spyad par bgyi'o/_/bcom ldan 
[\[189b\]]
[\[189b.1\]]'das byang chub sems dpa' thams cad kyis ni klu'i rgyal po rgya mtsho'i ji lta ba de bzhin du sangs rgyas kyi zhing yongs su sbyang bar bgyi'o/_/bcom ldan 'das kyis bka' stsal pa/_rgyal po chen po khyod ji skad zer ba bzhin te/_chos thams cad ni yid la byed 
[\[189b.2\]]pa las 'byung ste/_chos thams cad byed pa med pa'i phyir de dag ni ji ltar 'dod pa bzhin du rnam par 'grub bo/_/de nas rgyal po ma skyes dgras klu'i rgyal po rgya mtsho la 'di skad ces smras so/_/klu'i bdag po gang khyod de bzhin gshegs pas 'di ltar sangs 
[\[189b.3\]]rgyas kyi zhing gi yon tan gyi rgyan bkod pa bsam gyis mi khyab par bla na med pa yang dag par rdzogs pa'i byang chub tu lung bstan pa ni khyod kyis rnyed pa legs par rnyed do/_/de skad ces smras pa dang /_klu'i rgyal po rgya mtshos rgyal po ma skyes dgra la 'di skad 
[\[189b.4\]]ces smras so/_/rgyal po chen po chos gang yang lung bstan du med do/_/de ci'i phyir zhe na/_chos thams cad ni gzod ma nas rnam par dag pa'i phyir ro/_/rgyal pos smras pa/_klu'i bdag po sngon dge ba'i rtsa ba bskyed pa rnams kyang lung bstan du med dam/_
[\[189b.5\]]klu'i rgyal po rgya mtshos smras pa/_rgyal po chen po sems can du gdags pa ni phung po dang /_khams dang /_skye mched rnams su zad la/_phung po dang /_khams dang /_skye mched rnams ni lung bstan du med do/_/rgyal po chen po ming dang gzugs la sems 
[\[189b.6\]]can du gdags par zad la/_ming dang gzugs la lung bstan du med do/_/rgyu dang /_lta ba dang /_'du shes dang /_yid la byed pa las sems can du gdags par zad na/_rgyu dang /_lta ba dang /_'du shes dang /_yid la byed pa de la yang lung bstan 
[\[189b.7\]]du med do/_/dge ba'i rtsa ba gang dag gis byang chub sems dpa' thams cad mkhyen pa nyid du yang dag par 'grub pa'i dge ba'i rtsa ba de dag kyang lung bstan du med do/_/rgyal po chen po chos thams cad ni stong pa nyid kyi mtshan nyid yin la/_stong pa nyid ni lung 
[\[190a\]]
[\[190a.1\]]bstan du med do/_/rgyal po chen po chos thams cad ni mtshan ma med pa dang /_smon pa med pa dang /_mngon par 'du byed pa med pa'i mtshan nyid yin la mtshan ma med pa dang /_smon pa med pa dang /_mngon par 'du byed pa med pa'i mtshan 
[\[190a.2\]]nyid ni lung bstan du med pa'o/_/rgyal po chen po gzhan yang sangs rgyas rnams kyi snying rje chen po 'di ni bsam gyis mi khyab ste/_ming med pa dang /_mtshan ma med pa'i chos thams cad ming dang mtshan mas ston par mdzad la/_sangs rgyas bcom ldan 
[\[190a.3\]]'das rnams ni ming dang /_mtshan ma'i rjes su 'brang ba'i rnam par shes pa can yang ma yin no/_/rgyal po chen po lung bstan pa 'di ni 'jig rten brda sprad par zad de/_'di la gang lung bstan par bya ba'i chos gang yang nang ngam phyi rol na mi dmigs so/_/
[\[190a.4\]]rgyal pos smras pa/_klu'i bdag po bzod pa thob pa'i byang chub sems dpa' sems dpa' chen po lung bstan pa med dam/_smras pa/_rgyal po chen po bzod pa de yang skad cig pa/_zad pa'i mtshan nyid/_mi zad pa'i mtha' can/_yang dag pa'i mthar 
[\[190a.5\]]nges pa/_mnyam pa'i mtha' can/_gnyis su med pa'i mthar nges pa ste/_gnyis su med pa'i mtha' ni yang dag pa'i mtha'o/_/yang dag pa'i mtha' ni gtan du mi 'byung ba'i mtha'o/_/mtha' can gang yin pa de ni 'dod chags dang /_zhe sdang dang /_
[\[190a.6\]]gti mug rnams so/_/de'i mtha' can ni rnam par grol ba'i mtha'o/_/gang mtha' de'i sgor zhugs pa ni gang du yang mngon par zhen pa med do/_/gang mngon par zhen pa med pa de ni tha snyad kyi brda la chags pa med do/_/ma chags na grol bar 'gyur 
[\[190a.7\]]ro/_/grol na phyin cad mi rgyu rab tu mi rgyu'o/_/mi rgyu rab tu mi rgyu na gang du yang nyams par mi 'gyur ro/_/blo ma nyams na thams cad las nges par 'byung bar mthong ste/_ji ltar rnam par mi mthong ba de ni de ltar yang mthong ngo /_/gang gi tshe rnam par mi mthong ba 
[\[190b\]]
[\[190b.1\]]de'i tshe gnyis su mi 'byed do/_/gnyis su med pa la gnas na mnyam pa nyid la 'jug go/_/mnyam pa nyid la zhugs na mtho bar yang mi 'gyur dma' bar yang mi 'gyur ro/_/mtho ba yang med/_dma' ba yang med na mnyam pa nyid kyi chos kyis rab tu phye ba'i 
[\[190b.2\]]bzod pa thob par 'gyur te/_de la bzod pa gang yin pa dang /_lung bstan pa gang yin pa dang /_gang lung bstan par bya ba dang /_sus lung bstan pa dang /_ci'i phyir lung bstan pa'i chos de dag thams cad chos mnyam pa dang /_chos med pa'i chos 
[\[190b.3\]]kyi dbyings su nges pa dang /_brda med pa dang /_'byung ba med pa dang /_dngos po dang /_dngos po med pa dang bral ba dang /_gnyis su med pa'i mtha' can de dag gi don yongs su gzhal nas/_chos gang yang bgrang bar mi byed do/_/dper na 
[\[190b.4\]]nam mkha' ni bgrang du med cing bgrang ba las yang dag par 'das pa ste/_de bzhin du chos thams cad kyang de dang 'dra bar blta bar bya'o/_/klu'i rgyal po rgya mtsho'i bstan pa 'di bshad pa na byang chub sems dpa' nyis brgya ni mi skye ba'i chos la bzod pa thob par 
[\[190b.5\]]gyur to/_/dge slong nyis brgya ni len pa med par zag pa rnams las sems rnam par grol lo/_/de nas bcom ldan 'das la rgyal po ma skyes dgras 'di skad ces gsol to/_/bcom ldan 'das klu'i rgyal po rgya mtsho'i spobs pa ni ngo mtshar lags so/_/
[\[190b.6\]]bcom ldan 'das kyis bka' stsal pa/_rgyal po chen po 'di'i spobs pa ni ngo mtshar yang mi che la dka' ba yang ma yin gyi/_las dang po pa gang dag gis bstan pa 'di thos na mi skrag_/mi dngang dngang bar mi 'gyur ba 'di ni de dag gi ches ngo mtshar che 
[\[190b.7\]]ba dang /_ches dka' ba yin no/_/de ci'i phyir zhe na/_sangs rgyas bcom ldan 'das rnams kyi byang chub ni de ltar mos par dka' ba ste/_de la ni lha dang bcas pa'i 'jig rten 'jug par mi 'gyur/_'gro bar mi 'gyur/_mos par mi 'gyur/_
[\[191a\]]
[\[191a.1\]]yid ches par mi 'gyur ba'i phyir te/_rgyal po chen po rnam grangs 'dis kyang gang dag chos zab mo bstan pa 'di la mi skrag_/mi dngang zhing dngang bar mi 'gyur ba'i sems can de dag ni sangs rgyas mang po la bsnyen bkur byas pa yin par de ltar rig 
[\[191a.2\]]par bya'o/_/rgyal po chen po gzhan yang 'di ci snyam du sems/_skyes bu gang gis nam mkha' gzugs can ma yin pa bstan du med pa 'di gzugs can du ston par byed na/_ci de dka' bar byed pa yin nam/_gsol pa/_bcom ldan 'das mchog 
[\[191a.3\]]tu dka' ba lags so/_/bde bar gshegs pa mchog tu dka' ba lags so/_/bka' stsal pa/_chos 'di lta bur zab pa/_zab par snang ba/_tshor ba thams cad rgyun chad pa/_bdag med pa/_sems can med pa/_srog med pa/_gso ba med 
[\[191a.4\]]pa/_gang zag med pa/_rgyu ba med pa 'di la mos la mos nas kyang de kho na bzhin du sgrub pa gang yin pa de dag ni de bas kyang ches dka' ba byed pa yin te/_de dag ni de bzhin gshegs pa rnams kyi 'thun pa'i dge ba dang /_grogs dang /_mdza' bshes 
[\[191a.5\]]yin no/_/de dag gis ni sems can rnams kyi phyin ci log spang ba'i phyir chos ston nus so/_/de dag gis ni byang chub kyi snying po mchog dam pa la 'dug nas bdud kyi dpung bye ba phrag brgya byams pa dang /_shes rab dang /_ye shes dang /_brtson 
[\[191a.6\]]'grus kyis gzhom par nus so/_/de dag gis ni chos thams cad la dbang byed pa dang /_sems dpa' ba dang /_thams cad mkhyen pa'i ye shes mngon sum du byed pa dang /_sems kyi skad cig gcig dang ldan pas thams cad mkhyen pa'i ye shes 
[\[191a.7\]]mngon par rdzogs par 'tshang rgya bar nus so/_/de dag gis ni sems can thams cad brda sprad pa dang /_sems can thams cad kyi sems ji lta ba bzhin du shes pa dang /_sems can thams cad kyi dbang po mchog dang mchog ma yin pa/_ji lta ba 
[\[191b\]]
[\[191b.1\]]bzhin du shes pas chos kyi 'khor lo bla na med pa bskor bar nus so/_/de dag gis ni phas kyi rgol ba rnams tshar gcad pa dang /_mu stegs can thams cad zil gyis mnan pa dang /_dgra thams cad tshar gcad pa'i phyir chos kyi dung 'bud nus so/_/de nas 
[\[191b.2\]]klu'i rgyal po rgya mtsho bsam pa grub cing brnag pa dang /_yid la bsam pa yongs su rdzogs te rang gis lung bstan pa thos nas bar snang la mngon par 'phags te/_bcom ldan 'das la tshigs su bcad pa 'di dag gsol to/_/bdud rnams sde bcas 
[\[191b.3\]]dpung bcas nges bcom zhing /_/lta ba ngan pa'i tshogs kun bshig nas ni/_/thub pa chen pos chos kyi char phab ste/_/'jig rten thams cad bdud rtsis tshim par mdzad/_/khyod ni chos rgyal mi 'jigs stsol ba lags/_/'dam las rgal te 
[\[191b.4\]]'jigs med 'gram na bzhugs/_/'jig rten mig ste lam mchog ston pa po/_/skye bo skyabs ma mchis pa'i mgon po lags/_/sman pa'i rgyal khyod zug rngu 'byin pa yi/_/sman pa rga shi med pa'i sman stsol ba/_/ci nas phyin chad nad rnams mi 'byung bar/_/
[\[191b.5\]]nad dang rga bas gzir rnams gso mdzad pa/_/khyod ni ston skyabs bla ma gcig pu lags/_/gtan du bde ba sbyin pa khyod nyag gcig_/khyod ni ru skya 'dzin pa don dam mkhyen pa lags/_/'khor ba'i sdug bsngal las ni zlog mdzad pa/_/lha yi lha ste 
[\[191b.6\]]'gro ba rnams kyi gtso/_/'jig rten kun gyi sgron mar gyur pa lags/_/khyod dang mjal na 'jig rten chu chen rgal/_/mi rnams kyi ni mi mchog khyod nyag gcig_/ye shes gzugs dang pha rol gnon pa yis/_/thub dbang khyod 'dra su yang ma mchis 
[\[191b.7\]]te/_/khyod ni lhar bcas 'jig rten thams cad kyi/_/ston pa po ste thar pa'i lam mtshon lags/_/khyod ni thams cad zil mnan kun mkhyen mchog_/'jig rten chos rnams kyis ni khyod ma gos/_/kun mkhyen sred bral rnam grol dpa' ba dang /_/ye 
[\[192a\]]
[\[192a.1\]]shes mchog brnyes khyod la bdag phyag 'tshal/_/ji ltar bar snang nam mkha' rnam par dag_/gzugs med gzung du ma mchis 'dus ma bgyis/_/de bzhin chos rnams dri med rnam par dag_/'jig rten rnam par 'dren pas rab tu bstan/_/
[\[192a.2\]]yod dang med par lta ba spangs nas kyang /_/rnam dag chos rnams bde bar gshegs pas gsungs/_/rkyen dang bcas shing rgyu dang bcas pa ste/_/sems can ma mchis gang zag srog ma mchis/_/gzod nas rnam dag nam mkha'i ngo bo nyid/_/sgyu ma smig 
[\[192a.3\]]rgyu chu zla 'dra ba ste/_/shin tu dag pa nam mkha'i ngo bo nyid/_/gnas pa ma mchis glog dang 'dra ba'i tshul/_/sngon gyi mtha' stong phyi ma'i mtha' yang stong /_/skye dang 'jig dang gnas pa'i ngo bo stong /_/'dir ni 'di dag dngos med dngos med min/_/'di 
[\[192a.4\]]dag thams cad rang bzhin ma mchis stong /_/chos dbyings rang bzhin ngo bo gang lags de/_/sems can khams kyi rang bzhin ngo bo lags/_/sems can khams kyi rang bzhin ngo bo gang /_/sangs rgyas chos kyi rang bzhin ngo bo de/_/sangs rgyas chos kyi 
[\[192a.5\]]rang bzhin ngo bo gang /_/de ni chos kun rang bzhin ngo bo nyid/_/chos kun rang bzhin ngo bo gang lags pa/_/sangs rgyas zhing gi ngo bo rang bzhin te/_/sangs rgyas zhing gi rang bzhin ngo bo gang /_/sangs rgyas byang chub rang bzhin ngo bo de/_/sangs rgyas byang chub rang 
[\[192a.6\]]bzhin ngo bo gang /_/de ni chos dbyings rang bzhin ngo bo nyid/_/chos rnams kun la rnam par dag pa 'di/_/gang tshe byang chub sems dpas de ltar mthong /_/de nas rgyal rnams ye shes dam pa yis/_/byang chub mchog tu de ni lung ston mdzad/_/chos rnams 
[\[192a.7\]]brda dang ming dang tha snyad tsam/_/mnyam pa lags te mi bden ming du btags/_/de dag sngon chad sus kyang ma thob ste/_/de dag gis ni ming rnams kun tu brjod/_/ming ma mchis par ming ni rnam par brtags/_/chos rnams stong ste rang bzhin rnam par 
[\[192b\]]
[\[192b.1\]]dag_/'jig rten 'du shes mkhas par rig nas ni/_/tha snyad tsam la kun tu spyad par bgyi/_/chos kun sgyu ma bzhin du rig nas kyang /_/mi bden snying po ma mchis rmi lam 'dra/_/rnam smin rgyu dang nying mtshams sbyor ba tsam/_/de la bden pa'i 'du shes yod mi 
[\[192b.2\]]bgyi/_/chos kun slu bar bgyid cing 'jigs pa lags/_/sgyu ma smig rgyu 'dra ste mi bden pa/_/mgal me'i 'khor lo gzugs brnyan 'dra ba lags/_/rtag tu byis pa'i skye bo rmongs par bgyid/_/byis pas bdag dang bdag gir 'dir brtags nas/_/blun 
[\[192b.3\]]po sred pas gzir ba 'dir rmongs te/_/'khor ba'i 'khor los yongs su 'khor ba na/_/sdug bsngal gyis non zhi ba 'thob mi 'gyur/_/'gro ba'i 'jug pa 'di ni yang dag min/_/gang gi 'jug pa de ni ma mchis te/_/'tsho ba'i 'jig rten lta ba gti mug 
[\[192b.4\]]ldongs/_/rgyun du yang dang yang du sdug bsngal rnyed/_/lha rnams sdug bsngal 'chi 'pho'i chos gcig pa/_/mi rnams kyi ni sdug bsngal tshol khro lags/_/dmyal ba dag gi sdug bsngal gnod pa rnams/_/gcig la gcig 'tshal dud 'gro rnams kyi 
[\[192b.5\]]lags/_/[{]yi dgas [,]yi dwags [}]sdug bsngal 'di na bkres dang skom/_/'jig rten thams cad sdug bsngal rnams su nub/_/skyabs med gyur dang rten med gyur pa yi/_/'jig rten sdug bsngal thams cad gzigs nas ni/_/drang srong chen po thugs brtse thugs rje can/_/
[\[192b.6\]]sdug bsngal rnam par dgrol phyir 'byung bar mdzad/_/byang chub sems dpa' bskal mang bye bar yang /_/brtul zhugs brtan zhing pha rol phyin la brtson/_/srid ma mchis pa de 'dra mkhyen nas ni/_/'dam las rgal te sems can rnams kyang 'dul/_/gang tshe 
[\[192b.7\]]chos rnams gsog dang gsob tu gzigs/_/nam mkha' chang stong 'dra zhing snying po med/_/de dag bdag gi ngo bo ma mchis pas/_/bdag med dngos med dngos po med ma lags/_/mtha' rnams kun tu lta ba kun spangs na/_/byang chub rdul med rnam dag thob par 
[\[193a\]]
[\[193a.1\]]'gyur/_/skye dang rga dang gnod par bgyi ba gang /_/'chi dang gnas pa gang lags su yang med/_/gang 'dir skye dang rga dang na dang 'chi/_/shed las skyes dang shed bu de ma mchis/_/'di na bdag dang bdag gi ma mchis te/_/gang zag shes skyes 
[\[193a.2\]]shed bu yong ma mchis/_/'di [{]brdzun [,]rdzun [}]bdag po ma mchis dbang ma mchis/_/'tsho ba'i 'jig rten sgyu ma lta bur 'jug_/byed pa ma mchis tshor ba po ma mchis/_/'on kyang las mchis 'bras bu don ma mchis/_/'gro ba'i las kyi rkyen gyis rang bzhin 'byung /_/
[\[193a.3\]]phan tshun du ni rgyu la rten par 'dus/_/dge dang mi dge'i las gang bgyid pa dang /_/gang zhig bsgoms dang gang zhig mang du bgyis/_/yul nam mchis phyogs nam mchis te/_/ngo bo nyid stong 'on kyang rnam par smin/_/nang dang slad rol bar na mi gnas te/_/chos 
[\[193a.4\]]rnams gang du'ang 'phungs pa yong ma mchis/_/de dag gang la'ang rten pa ma mchis la/_/rnam par smin pa slu bar yong mi bgyid/_/skyes pa mi mnga' 'gag pa mnga' ma lags/_/mkhas pa rnams ni go bar bgyi slad du/_/nyan pa la ni smra bas tshig kyang bstan/_/
[\[193a.5\]]lta ba rnam par sbyang ba'i slad du bstan/_/gang gi 'du shes 'du shes can ma mchis/_/mya ngan 'das mchis su yang zhi ma mchis/_/skye ba ma mchis mtha' gang mtha' de lags/_/bdag gi bdag med mtha' ni nam mkha'i mtha'/_/kun gyi mtha' ni mtha' mnyam thob pa 
[\[193a.6\]]des/_/sangs rgyas bsam gyis mi khyab dam pa 'thob/_/sngon gyi mtha' dang phyi ma'i mtha' dang ni/_/skye ba'i mtha' dang skye ba ma mchis mtha'/_/mtha' kun de ltar mnyam par mthong ba dang /_/chags med mtha' yi sgo shes ldan pa dang /_/dus gsum mtha' rnams la ni ma 
[\[193a.7\]]chags des/_/rgyal ba rnams kyi rigs mchog thob par 'gyur/_/'gro ba bcings las rnam par grol mdzad nas/_/zhi mchog mya ngan 'das pa brnyes par 'gyur/_/'gro kun rmi lam lta bur des gzigs nas/_/'dir ni ming dang gzugs la sems ma chags/_/chos kun 
[\[193b\]]
[\[193b.1\]]las ni rnam par dag pa'i mig/_zhi ba dang ni mi g.yo mi 'gul 'thob/_/chos rnams thams cad sgra med skad med pa/_/gzung du med cing dngos med rnam par dag_/de bzhin rgyal ba dam pa rnams kyi gdung /_/zhi ba'i ngo bo nyid de smon pa spangs/_/skyon med rims nad med cing mya 
[\[193b.2\]]ngan bral/_/spros kun nye bar zhi zhing bsam mi khyab/_/rgyal ba mchog rnams kyi ni chos 'di dag_/gzung bral rang bzhin sgra dang skad ma mchis/_/'gro la sman slad skyes bu dam pa yis/_/de yang yi ge rnams kyis gleng zhing bstan/_/gang gis 'jig rten bla mar rang 'byung 
[\[193b.3\]]mthong /_/mthong nas kyang ni yid la dad bgyid dang /_/khyad par 'gro ba'i chos kyang nyan pa yi/_/lha dang mi rnams rnyed pa legs par rnyed/_/phyogs dang phyogs mtshams rnams su chos 'di ni/_/'jig rten rnam par 'dren pas rab tu bstan/_/gang dag ma 'ongs sangs 
[\[193b.4\]]rgyas 'gyur ba rnams/_/thams cad kyang ni mnyam pa'i chos su 'gyur/_/sgra rnams thams cad brag ca tsam du bas/_/de ni brjod na rna bar grag par 'gyur/_/de ni tshul bzhin lam gyi rgyud 'gyur te/_/chos so 'tshal gyi slad du btags pa tsam/_/chos kun sgyu ma 'dra zhing 
[\[193b.5\]]gsog lags te/_/de dag sems can slad du rnam par phye/_/de dag rang bzhin ngo bo gang yin pa/_/de ni nams kyang rnam par dbyer mi rung /_/'jig rten na ni sangs rgyas chos rgyal mchog_/chos kyi dbang phyug kun rig kun mkhyen pa/_/ston pa de la slob na de bzhin 
[\[193b.6\]]du/_/'phags pa kun gyis de nyid don kyang rtogs/_/byung ba gang lags pa dang da ltar dang /_/ma 'ongs pa na 'byung ba gang lags pa/_/thams cad la yang thub pa skyes mchog gi/_/ye shes 'jug ste thogs pa yong mi mnga'/_/skyes bu dam pa de yis de ring bdag_/
[\[193b.7\]]dogs ma mchis par byang chub mchog lung bstan/_/bdag ni 'gro la phan phyir sangs rgyas 'gyur/_/bdag la som nyi ma mchis dogs ma mchis/_/chos thams cad rang bzhin gyis yongs su dag pa'i le'u ste dgu pa'o//_//de nas bcom ldan 'das kyis 
[\[194a\]]
[\[194a.1\]]byang chub sems dpa' de dag thams cad la bka' stsal pa/_skyes bu dam pa khyod kyis de bzhin gshegs pa'i byang chub ci nas yun ring du gnas par bya ba'i phyir mdo sde 'di zung shig_/khyod kyi nang nas su dag mdo sde 'di lta bu 'di dag gzung 
[\[194a.2\]]bar spro/_de nas der byang chub sems dpa' nyi khri dang lha'i bu khri stan las langs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das bdag cag gis mdo sde 'di lta bu 'di dag 
[\[194a.3\]]gzung bar 'tshal lo/_/rgyas par yang bgyi'o/_/bcom ldan 'das kyis bka' stsal pa/_rigs kyi bu khyed kyis chos bsgrub pa ji lta bus de bzhin gshegs pa'i byang chub 'di 'dzin par byed/_de nas der byang chub sems dpa' ye shes rgyal mtshan tog ces bya ba 
[\[194a.4\]]des/_bcom ldan 'das la 'di skad ces gsol to/_/bcom ldan 'das bdag gis dam pa'i chos gzung bar 'tshal na/_ci bdag de bzhin gshegs pa'i byang chub 'dzin pa lags sam/_bcom ldan 'das kyis bka' stsal pa/_rigs kyi bu khyod de ltar sgrub 
[\[194a.5\]]na de bzhin gshegs pa'i byang chub 'dzin pa yang dag pa yin no/_/byang chub sems dpa' mnyam par ltas gsol pa/_bcom ldan 'das bdag gis mtshams ma mchis pa mnyam pa nyid kyis byang chub mnyam pa nyid du mthong na/_ci bdag de bzhin gshegs pa'i byang chub 
[\[194a.6\]]'dzin pa lags sam/_bka' stsal pa/_rigs kyi bu khyod de ltar sgrub na nga'i byang chub 'dzin pa yang dag pa yin no/_/byang chub sems dpa' lta ba med kyis gsol pa/_bcom ldan 'das bdag gis so so'i skye bo'i chos rnams kyang ma mthong /_slob pa'i chos dang /_mi slob 
[\[194a.7\]]pa'i chos dang /_rang sangs rgyas kyi chos dang /_byang chub sems dpa'i chos dang /_sangs rgyas kyi chos rnams kyang ma mthong na/_ci bdag de bzhin gshegs pa'i byang chub 'dzin pa lags sam/_bka' stsal pa/_rigs kyi bu de ni de bzhin no/_/byang chub sems 
[\[194b\]]
[\[194b.1\]]dpa' chos thams cad la khas 'che ba med par shin tu gnas pas gsol pa/_bcom ldan 'das bdag gis chos kyi rang bzhin ci yang ma 'tshal cing mi 'dzin na/_ci bdag dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/byang chub 
[\[194b.2\]]sems dpa' mig mi 'dzums kyis gsol pa/_bcom ldan 'das bdag mig gis mi lta/_sems kyis mi gtod/_dran pa mi skyed na/_ci bdag dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/byang chub sems dpa' brjod du 
[\[194b.3\]]med pas gsol pa/_bcom ldan 'das bdag chos kyang mi ston/_chos ma lags pa yang mi ston/_bdag las chos kyi sgra yang mi 'byung /_chos kyi 'du shes pa yang rtog par mi bgyid na/_ci bdag dam pa'i chos 'dzin pa lags sam/_bka' stsal pa/_rigs kyi bu de 
[\[194b.4\]]ni de bzhin no/_/byang chub sems dpa' ming med pas gsol pa/_bcom ldan 'das bdag gang gi ming dang mtshan ma yang mi nyan lags na/_ci bdag dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/byang chub sems dpa' nam mkha'i 
[\[194b.5\]]mdzod kyis gsol pa/_bcom ldan 'das bdag gis chos thams cad nam mkha'i ngo bo nyid du rig nas gang la 'dzin pa'i chos rnams dang /_chos ma lags pa rnams mi mthong na/_ci bdag dam pa'i chos 'dzin pa lags sam/_bka' stsal pa/_rigs kyi bu de ni de 
[\[194b.6\]]bzhin no/_/byang chub sems dpa' mi g.yo ba'i stabs kyis 'gro bas gsol pa/_bcom ldan 'das bdag chos thams cad la mi dmigs mi g.yo mngon par zhen pa ma mchis na/_ci bdag dam pa'i chos 'dzin pa lags sam/_bka' stsal pa/_rigs kyi bu de ni de bzhin 
[\[194b.7\]]no/_/byang chub sems dpa' bdud 'joms kyis gsol pa/_bcom ldan 'das bdag sangs rgyas kyi yul la bdud kyi yul gyi rjes su mchis la/_bdud kyi yul la yang sangs rgyas kyi yul gyi rjes su mchi na/_ci bdag dam pa'i chos 'dzin pa lags sam/_bka' stsal 
[\[195a\]]
[\[195a.1\]]pa/_rigs kyi bu de ni de bzhin no/_/byang chub sems dpa' rdo rje'i stabs kyis 'gro bas gsol pa/_bcom ldan 'das gang chos kyi dbyings kyang 'byed par mi bgyid/_sems can khams la ma gtogs par yang chos kyi dbyings la 'jug par mi 
[\[195a.2\]]bgyid na/_ci de dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/byang chub sems dpa' mi dmigs pas gsol pa/_bcom ldan 'das gang chos ci yang mi dmigs la/_ba spu'i khung bu thams cad nas kyang chos kyi sgra 'byung na/_
[\[195a.3\]]ci de dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/byang chub sems dpa' kun nas bsrungs pas gsol pa/_bcom ldan 'das gang bdud kyi zhags pas kyang ma bcings la/_byang chub sems dpa'i spyad pa yang spyod 
[\[195a.4\]]na/_ci de dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/byang chub sems dpa' blo gros rgya mtshos gsol pa/_bcom ldan 'das gang chos thams cad rgya mtsho'i phyag rgyas yang dag par 'du ba dang /_rnam par grol 
[\[195a.5\]]ba'i ngo bo nyid ro gcig par 'tshal na/_ci de dam pa'i chos 'dzin pa lags sam/_bka' stsal pa/_rigs kyi bu de ni de bzhin no/_/lha'i bu mtshan bzang gis gsol pa/_bcom ldan 'das gang skye yang skye la/_phung po dang /_khams dang /_skye mched rnams 'byung 
[\[195a.6\]]ba yang mi 'dzin/_'byung yang 'byung la/_de sems dang yid du 'dogs par yang mi bgyid na/_ci de dam pa'i chos 'dzin pa lags sam/_bka' stsal pa/_lha'i bu de ni de bzhin no/_/lha'i bu dri ma med pas gsol pa/_bcom ldan 'das gang chos thams cad dri ma ma 
[\[195a.7\]]mchis pa dang /_snyigs ma ma mchis pa dang /_'dod chags kyi rdul dang bral bar rig nas/_rgyu las rnam par grol bar mi bgyid na/_ci de dam pa'i chos 'dzin pa lags sam/_bka' stsal pa/_lha'i bu de ni de bzhin no/_/lha'i bu sems can sgrol gyis 
[\[195b\]]
[\[195b.1\]]gsol pa/_bcom ldan 'das gang sems can rnams kyang sgrol bar bgyid la/_bdag ma mchis pa yang 'tshal/_bsgral nas kyang 'dzud par bgyid la/_tshu rol dang pha rol gyi 'gram na yang mi gnas na/_ci de dam pa'i chos 'dzin pa lags sam/_bka' stsal pa/_lha'i bu 
[\[195b.2\]]de ni de bzhin no/_/lha'i bu dbang byed kyis gsol pa/_bcom ldan 'das gang chos thams cad la dbang yang thob la/_chos gang yang skye bar yang mi bgyid/_'gag par yang mi bgyid na/_ci de dam pa'i chos 'dzin pa lags sam/_bka' stsal pa/_lha'i bu de ni de bzhin no/_/
[\[195b.3\]]lha'i bu rgyal po bzang gis gsol pa/_bcom ldan 'das gang sems can thams cad sems can mnyam pa dang /_chos thams cad chos mnyam pa dang /_zhing thams cad zhing mnyam pa dang /_sangs rgyas thams cad sangs rgyas mnyam par rjes su song na/_ci de dam pa'i chos 'dzin 
[\[195b.4\]]pa lags sam/_bka' stsal pa/_lha'i bu de ni de bzhin no/_/lha'i bu legs par sems kyis gsol pa/_bcom ldan 'das bdag chos ci yang mi sems shing spros par mi bgyid de/_mtshan mar mi bgyid na/_ci bdag dam pa'i chos 'dzin pa lags sam/_bka' stsal 
[\[195b.5\]]pa/_lha'i bu de ni de bzhin no/_/sring mo ud pa las gsol pa/_bcom ldan 'das bdag chos thams cad sangs rgyas kyi chos rnams lags par 'tshal la/_'on kyang bdag mngon par rdzogs par 'tshang mi rgya na/_ci bdag dam pa'i chos 'dzin pa lags sam/_bka' stsal 
[\[195b.6\]]pa/_sring mo de ni de bzhin no/_/bu mo mu tig phreng gis gsol pa/_bcom ldan 'das bdag gis bud med kyi chos rnams kyang mi dmigs/_skyes pa'i chos rnams kyang mi dmigs te/_sangs rgyas kyi chos rnams kyi mtshan nyid gang lags pa de bud med dang /_skyes pa'i chos 
[\[195b.7\]]rnams kyi mtshan nyid lags la/_chos de dag kyang chos kyang ma lags/_chos ma lags pa yang ma lags te/_de'i slad du 'di ltar bdag ni skyed par yang mi bgyid/_khas len par yang mi bgyid na/_ci bdag dam pa'i chos 'dzin pa lags sam/_bka' stsal pa/_bu mo de ni 
[\[196a\]]
[\[196a.1\]]de bzhin no/_/bu mo rin chen gyis gsol pa/_bcom ldan 'das bdag gis byang chub dang /_byang chub sems dpa'i spyod pa yang ma mthong la/_sems can thams cad kyi go cha yang bdag gis bgos/_de dag kyang gtan du bdag gis ma mthong na/_ci bdag 
[\[196a.2\]]dam pa'i chos 'dzin pa lags sam/_bka' stsal pa/_bu mo de ni de bzhin no/_/bu mo dri ma med pa'i 'od kyis gsol pa/_bcom ldan 'das bdag chos thams cad la yang chos kyi 'du shes mi skyed la/_sems can thams cad la yang sems can gyi 'du shes mi skyed/_chos 
[\[196a.3\]]thams cad kyis kyang sangs rgyas kyi chos rnams la rnam par mi rtog ste/_sangs rgyas kyi chos rnams kyi khongs su yang chos thams cad 'dus par yang dag par mthong la/_de dag gi khongs su yang ma zhen par yang dag par mthong na/_bcom ldan 'das bdag de ltar brtson 
[\[196a.4\]]na/_ci dam pa'i chos 'dzin pa lags sam/_bcom ldan 'das kyis bka' stsal pa/_bu mo khyod de ltar sgrub na dam pa'i chos 'dzin pa yang dag pa yin no/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das 'di ltar 
[\[196a.5\]]bsam gyis mi khyab pa'i chos rnam par nges pa'i spobs pa dang ldan pa'i bu mo rnams kyis 'dir rnam pa dang sgra dang brda sna tshogs kyis chos nyid de kho na glengs te/_chos gang dang yang 'gal bar mi bgyid la/_chos thams cad kyang byang chub dang mnyam pa nyid du ston pa ni ngo mtshar 
[\[196a.6\]]lags so/_/bcom ldan 'das kyis bka' stsal pa/_kau shi ka gzhan yang chos de ni de bzhin te/_bu mo 'di dag ni bsam gyis mi khyab pa'i chos rnam par nges pa ston pa la mkhas pa/_sangs rgyas mang po la bsnyen bkur byas pa/_bzod pa thob pa sha stag go/_/kau shi ka gzhan yang 
[\[196a.7\]]chos kyi rnam grangs 'di gzung ba dang /_gzhan dag la yang rgyas par bstan pa dang /_de bzhin gshegs pa mya ngan las 'das pa'i 'og tu yang ma 'ongs pa'i sems can chen po dam pa'i chos kyi grong khyer bsrung ba de dag la bstabs pa'i phyir khyod la gtad do/_/de ltar byas na khyod 
[\[196b\]]
[\[196b.1\]]kyis de bzhin gshegs pa la mchod pa'i mchog byas par 'gyur ro/_/brgya byin gyis gsol pa/_bcom ldan 'das chos kyi rnam grangs 'di bdag gis gzung lags so/_/'di ni bdag gis de bzhin gshegs pa'i byin gyi rlabs kho nas rgyas par bgyi'o/_/ma 'ongs pa'i 
[\[196b.2\]]sems can chen po de dag la yang bstabs par 'tshal lo/_/de ci'i slad du zhe na bcom ldan 'das bdag gis ni de bzhin gshegs pa la bka' drin bsabs pa'i rngo mi thogs te/_'di ltar bdag ni de bzhin gshegs pa'i chos kyis phan gdags pa'i slad du'o/_/bcom ldan 
[\[196b.3\]]'das gzhan yang ci nas bdud dang /_phyir rgol ba nges par bcom nas 'di 'dzam bu'i gling du spyod par 'gyur ba de lta bur chos kyi rnam grangs 'di de bzhin gshegs pas byin gyis brlab tu gsol/_bcom ldan 'das kyis bka' stsal pa/_kau shi ka de'i phyir legs par rab tu nyon 
[\[196b.4\]]la yid la zung shig dang /_bar du gcod pa thams cad rnam par sbyong ba zhes bya ba'i rig sngags dang /_gsang sngags kyi gzhi'i byin brlab ngas bstan par bya ste/_rig sngags dang /_gsang sngags kyi gzhi de dag gis bdud thams cad dang /_phas kyi rgol ba thams cad kyang shin tu 
[\[196b.5\]]tshar gcod par 'gyur la de bzhin gshegs pa'i chos kyi sgron ma 'di yang yun ring du gnas par 'gyur ro/_/tad+ya thA/_a b+ha ye/_b+ha ya bi ga te/_b+ha ya bi sho d+ha ne/_a b+ha ya dA de/_ni ru pa dra be/_a nA ku le/_A ku la saM sho d+ha ne/_a gra he/_a bi bA de/_a kalpe/_a ts+yut+te/_shu b+ha te dze/_
[\[196b.6\]]te dzo ba ti/_ma hA te dze/_u pa shA me/_mai t+r+yung+ga te/_sho Sha ya mA ne/_sat+ya dar+Sha Ne/_a bi rud d+he sa hi ta ar+the/_ar+tha sid+d+he/_a mr-i ta ba te/_sA ga re/_sA ga ra ba ti/_a b+hi de/_badzra san+d+hi/_ak+Sha ye/_ak+Sha ta pra b+he/_dzA ti bi sho d+ha ne/_shud+d+he/_shud+d+he/_a ba b+hA sa ba ti/_sa ma pra yo ge/_sa ma tsi te/_a nut+ta re/_
[\[196b.7\]]bud+d+ha a d+hi Sh+ThA ne/_shI la bi sho d+ha ne/_an+ti kra ma Ne/_a saM hA r+ye/_ni gr-i hI taM mAr ba lam/_pa rA dza yo b+h+r-i Sh+Ti ga tA nAM/_dz+wa lnga nAM d+ha rmo lkA nAM/_saM gr-i hI tA na/_d+ha rma tA nAM/_ung+g+ha TI naM/_d+harma ni d+hA nAn/_kau shi ka rig sngags dang /_gsang sngags kyi gzhi ni 'di dag yin te/_'das pa dang /_ma 'ongs pa 
[\[197a\]]
[\[197a.1\]]dang /_da ltar byung ba'i sangs rgyas rnams kyi dam pa'i chos yongs su gzung ba'i phyir gsungs so/_/rig sngags dang /_gsang sngags kyi gzhi 'di dag gis ni rtsod pa'i bdag po bdud thams cad tshar gcod par 'gyur ro/_/de nas bcom ldan 'das la 
[\[197a.2\]]tshangs pa kun du snang ba zhes bya bas 'di skad ces gsol to/_/bcom ldan 'das bdag gis kyang chos kyi rnam grangs 'di gzung bar bgyi/_bcang bar bgyi/_rgyas par bgyi'o/_/de ci'i slad du zhe na/_bcom ldan 'das byas pa gzo ba dang /_byas pa tshor ba ni dkar po'i 
[\[197a.3\]]chos legs par gsungs pa'i chos 'dul ba las bsngags pa'i slad du'o/_/bcom ldan 'das bdag ni de bzhin gshegs pa la byas pa gzo ba dang /_byas pa tshor ba rjes su dran zhing rjes su bsrung ste/_de bzhin gshegs pa'i chos kyi tshul 'di gzung bar bgyi/_yongs su 
[\[197a.4\]]bsrung bar bgyi'o/_/de nas bcom ldan 'das la lha'i bu bsod nams 'phags kyis gsol pa/_bcom ldan 'das rigs kyi bu'am/_rigs kyi bu mos de bzhin gshegs pa'i chos bzung na/_bsod nams ji tsam zhig skyed par 'gyur lags/_de nas bcom ldan 'das 
[\[197a.5\]]kyis lha'i bu de la tshigs su bcad de bka' stsal pa/_sangs rgyas spyan gyis phyogs bcu yi/_/zhing rnams ji snyed ngas mthong ba/_/de kun rin chen gang byas nas/_/mi gang sbyin pa sbyin byed la/_/gang zhig 'jig rten mgon po'i chos/_/snying nas yongs su 'dzin byed na/_/
[\[197a.6\]]de bas mi de'i bsod nams ni/_/shin tu mang du 'phel bar 'gyur/_/bskal pa'i bar du bzhugs nas ni/_/dpe rnams bstan pas bshad na yang /_/dam pa'i chos ni 'dzin pa yi/_/bsod nams zad par yong mi 'gyur/_/chos kyi rnam grangs 'di bstan pa na lha khrag 
[\[197a.7\]]khrig bdun cu rtsa drug gis bla na med pa yang dag par rdzogs pa'i byang chub tu sems bskyed do/_/byang chub sems dpa' drug khri ni mi skye ba'i chos rnams la bzod pa skyes so/_/stong gsum gyi stong chen po'i 'jig rten gyi khams 'di yang rnam pa drug dang mtshan ma chen po 
[\[197b\]]
[\[197b.1\]{]bcwa [,]bco [}]brgyad du rab tu g.yos par gyur to/_/'di lta ste/_shar phyogs mtho na nub phyogs dma'/_nub phyogs mtho na shar phyogs dma'/_lho phyogs mtho na byang phyogs dma'/_byang phyogs mtho na lho phyogs dma'/_dbus mtho na mtha' dma'/_mtha' mtho na dbus dma' 
[\[197b.2\]]bar gyur te/_g.yos/_rab tu g.yos/_kun tu rab tu g.yos/_'gul/_rab tu 'gul/_kun tu rab tu 'gul/_ldeg_/rab tu ldeg_/kun tu rab tu ldeg_/'khrugs/_rab tu 'khrugs/_kun tu rab tu 'khrugs/_'ur 'ur/_rab tu 'ur 'ur/_kun tu rab tu 'ur 
[\[197b.3\]]'ur/_chem chem/_rab tu chem chem/_kun tu rab tu chem chem mo/_/snang ba chen pos kyang 'jig rten khyab par gyur to/_/me tog gi char chen po yang bab bo/_/sil snyan dag kyang ma dkrol bar rang 'khrol zhing sil snyan dang /_glu'i dbyangs de dag las kyang sgra 'di 
[\[197b.4\]]lta bu byung ste/_bcom ldan 'das kyis chos kyi rnam grangs 'di phas kyi rgol ba thams cad kyis mi tshugs par byin gyis brlabs so/_/chos kyi rnam grangs 'di rnam par dkrug tu med pa'i tshul du chos kyi dbyings kyi phyag rgyas legs par btab bo zhes byung ngo /_/klu'i 
[\[197b.5\]]rgyal po rgya mtshos kyang stong gsum gyi stong chen po'i 'jig rten gyi khams thams cad khyab par mu tig gi char chen po phab bo/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung la/_gzhan 
[\[197b.6\]]dag la yang rgyas par yang dag par ston cig_/gsol pa/_bcom ldan 'das chos kyi rnam grangs 'di bdag gis gzung lags na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_de'i phyir 
[\[197b.7\]]chos kyi rnam grangs 'di klu'i rgyal po rgya mtshos zhus pa zhes bya bar zung shig_/klu'i bdag po'i gzungs kyi le'u zhes bya bar yang zung shig_/rin po che kun las btus pa'i chos kyi sgo yongs su dag pa'i le'u zhes bya bar yang zung shig_/bcom ldan 'das kyis de skad 
[\[198a\]]
[\[198a.1\]]ces bka' stsal nas/_tshe dang ldan pa kun dga' bo dang /_klu'i rgyal po rgya mtsho dang /_klu'i rgyal po ma dros pa dang /_klu'i rgyal po rgya mtsho'i bu dpal gyi gzi brjid dang /_rgyal po ma skyes dgra dang /_phyogs bcu nas 'dus pa'i byang chub sems dpa' sems dpa' 
[\[198a.2\]]chen po de dag thams cad dang /_'khor de dag thams cad dang /_lha dang mi dang lha ma yin dang dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa klu'i rgyal po rgya mtshos zhus pa zhes bya ba theg pa chen 
[\[198a.3\]]po'i mdo rdzogs so//_//rgya gar gyi mkhan po dzi na mi tra dang /_pradz+nyA bad+ma dang /_zhu chen gyi lo ts+tsha ba ban+de ye shes sde la sogs pas bsgyur cing zhus te gtan la phab pa/_/[{D154}]@##/_/rgya gar skad du/_Ar+ya sA ga ra nA 
[\[198a.4\]]ga rA dza pa ri prits+tsha nA ma ma hA yA na sU tra/_bod skad du/_'phags pa klu'i rgyal po rgya mtshos zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgya mtsho chen 
[\[198a.5\]]po na klu'i rgyal po rgya mtsho'i gnas klu'i rgyal po rgya mtsho'i 'khor gyi khyams bkod pa na/_dge slong brgyad stong gi dge 'dun chen po dang /_byang chub sems dpa' sems dpa' chen po phyogs bcu'i 'jig rten gyi khams nas 'dus pa mngon par shes pa mngon par shes pa rab tu 
[\[198a.6\]]mang po dang /_brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po bye ba khrag khrig brgya stong mang po dang thabs cig tu bzhugs te/_de nas bcom ldan 'das kyis 
[\[198a.7\]]thams cad dang ldan pa'i 'khor de 'dus par mkhyen nas klu'i rgyal po rgya mtsho la bka' stsal pa/_klu'i bdag po kye ma 'jig rten gnas pa 'di ni las rnam pa sna tshogs kyis bskyod nas sems kyi dmigs pa sna tshogs kyis las rnam pa sna tshogs mngon par 'du bya ba mngon par 
[\[198b\]]
[\[198b.1\]]'du byed de/_de yis 'gro ba yang sna tshogs su gyur to/_/klu'i bdag po 'khor 'di dang /_rgya mtsho chen po 'di na gzugs rnam pa sna tshogs ji snyed pa dang /_gzugs tha mal pa ji snyed snang ba la ltos/_klu'i bdag po 'di dag thams cad ni rang rang gi sems dang /_lus dang /_ngag 
[\[198b.2\]]dang /_yid kyi las dge ba dang mi dge ba sna tshogs su byas pas sna tshogs su gyur pa dag go/_/sems ni gzugs med pa/_bstan du med pa/_gzung du med pa'o/_/klu'i bdag po 'di ltar thams cad ni bcos ma sgrub pas gnas pa'i mtshan nyid de bdag po med pa/_bdag gi 
[\[198b.3\]]med pa/_yongs su 'dzin pa med pa'o/_/de dag ni las ji ltar bsags pas bsgrubs pa sna tshogs su byas pa dag ste/_'di la byed pa po gang yang med do/_/klu'i bdag po 'di ltar chos 'di dag thams cad ni bsam gyis mi khyab pa sgyu ma'i mtshan nyid kyi ngo bo nyid do/_/
[\[198b.4\]]klu'i bdag po de la byang chub sems dpa' mkhas pas chos thams cad bsgrubs pas gnas pa'i mtshan nyid du shes nas dge ba'i las mngon par 'du bya ba dag mngon par 'du bya'o/_/de dge ba'i las mngon par 'du bya bar 'du byed na bsgrubs pas gnas pa'i mtshan nyid kyi 
[\[198b.5\]]chos rnams kyis phung po dang /_khams dang /_skye mched gang dag mngon par 'grub pa de dag mdzes shing blta na sdug la gzugs bzang ba dag tu mngon par 'grub bo/_/klu'i bdag po de bzhin gshegs pa'i sku bsod nams bye ba khrag khrig brgya stong las skyes 
[\[198b.6\]]pa mtshan rnams kyis ji ltar brgyan pa dang /_ji ltar bsgrubs pa dang /_dpal gyis lha dang mir bcas pa'i 'jig rten zil gyis mnan nas ma chags par bzhugs te/_gang na brgya stong phrag bcu la dbang sgyur ba'i tshangs pa chen po 'di dag mog mog por gyur nas de bzhin 
[\[198b.7\]]gshegs pa'i sku la lta na yang mig zi zi por gyur pa la ltos/_klu'i bdag po byang chub sems dpa' 'di dag gi gzugs dang /_mtshan dang /_lus dang /_rgyan rnams la ltos/_klu'i bdag po de dag thams cad ni dge ba'i las mngon par 'du bya ba rnams kyis mngon par 
[\[199a\]]
[\[199a.1\]]'dus byas pas brgyan par bsgrubs pa'o/_/klu'i bdag po khyod kyi bkod pa 'di yang bsod nams thams cad las byung ba'o/_/klu'i bdag po brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_
[\[199a.2\]]lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa 'di dag gi bkod pa gang yin pa de dag thams cad kyang bsod nams las byung ba'o/_/klu'i bdag po rgya mtsho chen po 'di na gang dag lus sna tshogs gzugs mi sdug cing 
[\[199a.3\]]dbyibs ma legs pa dang /_dbyibs legs pa dang /_lus rags shing che ba rnams dang /_gang dag lus phra zhing chung ba de dag thams cad kyang rang rang gi sems dang /_lus dang /_ngag dang /_yid kyi las dge ba dang /_mi dge bas sna tshogs 
[\[199a.4\]]su gyur pa dag go/_/klu'i bdag po de bas na las bdag gir bya ba las kyi bgo skal la spyod pa/_las kyi skye gnas pa/_las kyi rnam par smin pa la rton par bya'o zhes klu'i bdag po khyed kyis de ltar slobs shig dang /_las bdag gir bya ba las kyi bgo skal la spyod 
[\[199a.5\]]pa/_las kyi rnam par smin pa la rton pa khyed dge ba'i chos mngon par 'du bya ba la blo 'jug par 'gyur ro/_/lta ba chud gson par byed par mi 'gyur ro/_/chad pa dang rtag par lta ba la gnas par mi 'gyur ro/_/khyed kyis sbyin pa'i gnas rnams mgu bar byed par 'gyur ro/_/
[\[199a.6\]]mgu bar byas nas kyang bsti stang byed par 'gyur ro/_/bsti stang byas pa'i rgyu las byung bas lha dang bcas pa'i 'jig rten gyis bsti stang byas par 'gyur ro/_/klu'i bdag po chos gcig gis sems can thams cad kyi ngan 'gro ngan song mi khom pa'i lam thams cad yang 
[\[199a.7\]]dag par gcod do/_/chos gcig po gang zhe na/_'di lta ste/_bdag ji ltar gyur cing nyin zhag rnams 'gro zhig gu snyam du dge ba'i chos rnams la rab tu rtog pa'o/_/de de ltar dge ba'i chos la rab tu rtog pa mang bas mi dge ba'i sems dang sems las byung ba'i chos rnams kyi go 
[\[199b\]]
[\[199b.1\]]skabs mi 'byed do/_/de mi dge ba'i chos spangs te dge ba'i chos dang ldan pas bsam pa dag pa'i sems can 'di lta ste/_sangs rgyas dang /_byang chub sems dpa' dang /_'phags pa nyan thos dang /_rang sangs rgyas rnams dang 'grogs pa rnyed par 'gyur ro/_/klu'i 
[\[199b.2\]]bdag po/_de la dge ba'i chos rnams gang zhe na/_dge ba'i chos rnams zhes bya ba ni lha dang mi'i phun sum tshogs pa'i rtsa ba dang rten to/_/nyan thos dang rang sangs rgyas kyi byang chub kyi rtsa ba dang rten to/_/bla na med pa yang dag par rdzogs pa'i byang chub kyi rtsa ba dang rten to/_/de la 
[\[199b.3\]]rtsa ba dang rten gang zhe na/_gang 'di dge ba bcu'i las kyi lam rnams so/_/dge ba bcu'i las kyi lam de dag kyang gang zhe na/_'di lta ste/_srog gcod pa spong ba dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]smra ba dang /_phra ma dang /_
[\[199b.4\]]tshig rtsub po dang /_tshig kyal pa dang /_brnab sems dang /_gnod sems dang /_log par lta ba spong ba'o/_/'di dag ni dge ba bcu'i las kyi lam zhes bya ste/_'jig rten pa dang /_'jig rten las 'das pa'i phun sum tshogs pa rnams kyi rtsa ba dang rten to/_/klu'i 
[\[199b.5\]]bdag po de la srog gcod pa spangs pa'i skyes bu gang zag ni rab tu zhi bar byed pa'i chos bcu 'thob bo/_/bcu gang zhe na/_'di lta ste/_'dis sems can thams cad la mi 'jigs pa byin pa yin no/_/de'i sems sems can thams cad la byams par dmigs pa la 
[\[199b.6\]]gnas pa yin no/_/de'i zhe sdang gi bag chags yang dag par chad pa yin no/_/des nad nyung bar 'gyur bar sgrub pa yongs su bzung ba yin no/_/des tshe ring bar 'gyur ba'i sa bon btab pa yin no/_/de la mi ma yin pa rnams kyang srung ba dang /_bskyab pa dang /_sbed par 
[\[199b.7\]]byed do/_/bde bar nyal zhing bde bar sad pa dang /_sdig pa'i rmi lam mi mthong ba yin no/_/de nyal ba na yang lha rnams srung bar byed do/_/de la shar gnyer ba med pa yin te/_shar gnyer ba'i bag la nyal med pa yin no/_/ngan 'gro thams cad kyis mi 'jigs pa dang /_
[\[200a\]]
[\[200a.1\]]shi 'phos nas kyang bde 'gro mtho ris kyi 'jig rten du lha rnams kyi nang du skye bar 'gyur te/_klu'i bdag po srog gcod pa spangs pa'i skyes bu gang zag ni rab tu zhi bar byed pa'i chos bcu po de dag 'thob bo/_/srog gcod pa spangs pa'i dge ba'i rtsa ba de gal 
[\[200a.2\]]te bla na med pa yang dag par rdzogs pa'i byang chub tu yongs su sngo na/_de dge ba'i rtsa ba des byang chub thob pa na sems kyi dbang gis tshe tshad med par 'gyur ro/_/klu'i bdag po ma byin par len pa spangs pa'i skyes bu gang zag ni yid brtan pa'i chos bcu 'thob bo/_/
[\[200a.3\]]bcu gang zhe na/_'di lta ste/_longs spyod che zhing de'i longs spyod de dag rgyal po dang /_rkun po dang /_me dang /_chu dang /_mi mdza' ba dang /_nye mtshams kyis mi 'phrogs pa yin no/_/skye bo mang po'i yid du 'ong bas skye bo mang po dga' ba yin no/_/nye ba'i nyon 
[\[200a.4\]]mongs pa med pa yin no/_/nor 'brel pa rnams la yid brtan du rung ba yin no/_/phyogs dang phyogs mtshams rnams su de'i bsngags pa rjod cing de la pha rol gyi gnod pa'i 'jigs pa thams cad med pa yin no/_/de'i dge ba brjod pa'i sgra dang tshigs su bcad pa mngon 
[\[200a.5\]]par 'phags par 'gyur ro/_/bag tsha ba med par 'khor gyi nang du 'jug ste zhum zhum po med par 'gyur ro/_/tshe dang /_stobs dang /_kha dog dang /_bde ba dang /_spobs pa dang /_longs spyod dang /_phyug pa phun sum tshogs pa rab tu 'dzin par 'gyur ro/_/de'i 
[\[200a.6\]]sems sbyin pa yang dag par 'ged pa la 'gro bar 'gyur ro/_/lus dang bral nas kyang bde 'gro mtho ris kyi 'jig rten du lha rnams kyi nang du skye bar 'gyur te/_klu'i bdag po de ltar ma byin par len pa spangs pa'i skyes bu gang zag ni yid brtan pa'i chos bcu po de dag 
[\[200a.7\]]'thob bo/_/ma byin par len pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_de dge ba'i rtsa ba des de bzhin gshegs pa nye ba'i nyon mongs pa can ma yin pa'i ye shes can du rang gi mngon par shes 
[\[200b\]]
[\[200b.1\]]pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/klu'i bdag po 'dod pa la log par g.yem pa spangs pa'i skyes bu gang zag ni mkhas pas bsngags pa'i chos bzhi 'thob bo/_/bzhi gang zhe na/_'di lta ste/_dbang 
[\[200b.2\]]po sdom pa dang /_rgod pa las yang dag par 'da' ba dang /_'jig rten thams cad kyis bsngags pa dang /_chung ma mi 'phrogs pa ste/_klu'i bdag po 'dod pa la log par g.yem pa spangs pa'i skyes bu gang zag ni mkhas pas bsngags pa'i chos bzhi po de dag 'thob bo/_/
[\[200b.3\]]'dod pa la log par g.yem pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_de dge ba'i rtsa ba des skyes bu chen po'i mtshan mdoms kyi sba ba sbubs su nub pa 'thob bo/_/klu'i bdag po [{]brdzun [,]rdzun [}]du smra ba spangs pa'i skyes bu 
[\[200b.4\]]gang zag ni lha dang mis bsngags pa'i chos brgyad 'thob bo/_/brgyad gang zhe na/_'di lta ste/_ud pa la'i dri 'byung bas kha yongs su dag pa 'thob par 'gyur ba dang /_'jig rten thams cad kyi tshad mar 'gyur ba dang /_lha dang mi dga' bas dbang gcig por 'gyur ba 
[\[200b.5\]]dang /_dbugs 'byin pas 'byung po rnams dogs pa med par 'gyur ba dang /_lhag pa'i bsam pa phun sum tshogs pas lus dang /_ngag dang /_sems yongs su dag par 'gyur ba dang /_tshig 'khrul pa med pas mchog tu dga' ba mang bar 'gyur ba dang /_tshig gzung 
[\[200b.6\]]bar 'os pas ngag nyan par 'gyur ba dang /_shes rab thob pas lha dang mi rnams kyi nang du kha na ma tho ba med par 'gyur ba yin te/_klu'i bdag po [{]brdzun [,]rdzun [}]du smra ba spangs pa'i skyes bu gang zag ni lha dang mis bsngags pa'i chos brgyad po de dag 'thob bo/_/[{]brdzun [,]rdzun [}]du smra ba spangs 
[\[200b.7\]]pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_de dge ba'i rtsa ba des bden pa'i rjes su 'jug pa'i tshig tu 'gyur ro/_/klu'i bdag po phra ma'i tshig spangs pa'i skyes bu gang zag ni mi phyed pa lnga 'thob bo/_/lnga gang zhe na/_
[\[201a\]]
[\[201a.1\]]'di lta ste/_gzhan gyi gnod pa'i 'jigs pa thams cad las shin tu 'da' bas lus mi phyed pa 'thob pa dang /_gzhan dag gi la chags pa med pas g.yog mi phyed pa 'thob pa dang /_las kyi rnam par smin pa la yid ches pas dad pa mi phyed pa 'thob pa dang /_
[\[201a.2\]]sgrub pa snying por byed pas chos las mi phyed pa 'thob pa dang /_mi slu bas mdza' bo mi phyed pa 'thob pa ste/_klu'i bdag po phra ma'i tshig spangs pa'i skyes bu gang zag ni mi phyed pa lnga po de dag 'thob bo/_/phra ma'i tshig spangs pa'i dge ba'i rtsa ba de gal te bla na med pa yang 
[\[201a.3\]]dag par rdzogs pa'i byang chub tu yongs su sngo na/_de dge ba'i rtsa ba des g.yog mi phyed pa'i de bzhin gshegs par 'gyur te/_bdud dang phas kyi rgol ba thams cad kyis kyang de bzhin gshegs pa de'i 'khor dbye bar mi nus so/_/klu'i bdag po tshig rtsub po spangs 
[\[201a.4\]]pa'i skyes bu gang zag ni ngag gi las yongs su dag pa brgyad 'thob bo/_/brgyad gang zhe na/_'di lta ste tshig ran pa dang /_phan pa'i tshig dang /_rigs pa'i tshig dang /_'jam pa'i tshig dang /_gzung ba'i tshig dang /_mnyan pa'i tshig dang /_skye bo mang po dga' ba'i 
[\[201a.5\]]tshig dang /_ma smad pa'i tshig yin te/_klu'i bdag po tshig rtsub po spangs pa'i skyes bu gang zag ni ngag gi las yongs su dag pa brgyad po de dag 'thob bo/_/tshig rtsub po spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_de 
[\[201a.6\]]dge ba'i rtsa ba des de bzhin gshegs pa tshangs pa'i sgra skad bsgrags pa'i dbyangs su 'gyur ro/_/klu'i bdag po tshig kyal pa spangs pa'i skyes bu gang zag ni gcig tu nges pa gsum 'thob bo/_/gsum gang zhe na/_'di lta ste/_tshig ran pas mkhas pa rnams 
[\[201a.7\]]gcig tu nges par dga' ba dang /_lan legs par lon pas gcig tu nges par de'i blo bden pa la 'gro ba dang /_bcos ma ma yin par mdza' bas gcig tu nges par lha dang mi'i che ba nyid 'thob pa yin te/_klu'i bdag po tshig kyal pa spangs pa'i skyes bu gang zag ni 
[\[201b\]]
[\[201b.1\]]gcig tu nges pa gsum po de dag 'thob bo/_/tshig kyal pa spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_de dge ba'i rtsa ba des phyad par lung ston cing gzhan du mi gsung ba'i de bzhin gshegs par 'gyur ro/_/
[\[201b.2\]]klu'i bdag po brnab sems spangs pa'i skyes bu gang zag ni dbang po lnga 'thob bo/_/lnga gang zhe na/_'di lta ste/_dbang po ma tshang ba med pas lus dang /_ngag dang /_sems la dbang ba 'thob pa dang /_dgra thams cad kyis mi rdzi bas longs spyod dang dbang phyug la dbang 
[\[201b.3\]]ba rgya chen po 'thob pa dang /_bsod nams kyi dbang gis de'i sems longs spyod dang yongs su spyod pa rgya chen po thams cad la 'gro ba dang /_dgab pa mchog 'thob pas rgyal po dang dbang pos mchod pa dang /_sngon phrag dog med pas longs spyod ji ltar smon pa rnams de 
[\[201b.4\]]las stong phrag brgya 'gyur du khyad par du 'gyur ba 'thob pa ste/_klu'i bdag po brnab sems spangs pa'i skyes bu gang zag ni dbang po lnga po de dag 'thob bo/_/brnab sems spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_
[\[201b.5\]]de dge ba'i rtsa ba des 'jig rten gsum gyis mchod pa'i de bzhin gshegs pa ston pa gcig pur 'gyur ro/_/klu'i bdag po gnod sems spangs pa'i skyes bu gang zag ni yid bde bar byed pa'i chos brgyad 'thob bo/_/brgyad gang zhe na/_'di lta ste/_de'i sems 
[\[201b.6\]]rnam par mi 'tshe ba la 'gro bar 'gyur ba dang /_de'i sems gnod sems rab tu zhi ba la 'gro bar 'gyur ba dang /_de'i sems rtsod pa med cing 'thab pa med pa la 'gro bar 'gyur ba dang /_de'i sems drang zhing mnyen la des pa la 'gro bar 'gyur ba dang /_'phags pa'i 
[\[201b.7\]]skye bor grags par 'gyur ba dang /_sems can thams cad la bde bar dga' zhing byams pa'i sems phan pa'i dngos po mang bar 'gyur ba dang /_bde ba la mngon par dga' zhing dad pa mang la skye bo mang pos bsti stang bya bar 'gyur ba dang /_sems snum zhing las su rung 
[\[202a\]]
[\[202a.1\]]bas tshangs pa'i 'jig rten du skye ba 'thob pa mi dkon par 'gyur ba ste/_klu'i bdag po gnod sems spangs pa'i skyes bu gang zag ni yid bde bar byed pa'i chos brgyad po de dag 'thob bo/_/gnod sems spangs pa'i dge ba'i rtsa ba de gal te 
[\[202a.2\]]bla na med pa yang dag par rdzogs pa'i byang chub tu yongs su sngo na/_de dge ba'i rtsa ba des sems thogs pa med pa'i de bzhin gshegs pa blta bas mi ngoms par 'gyur ro/_/klu'i bdag po log par lta ba spangs pa'i skyes bu gang zag ni yon tan gyi chos bcu 'thob bo/_/
[\[202a.3\]]bcu gang zhe na/_'di lta ste/_bsam pa dge bar 'gyur zhing grogs po dge ba rnyed par 'gyur ba yin/_las kyi rnam par smin pa la yid ches pas srog gi phyir yang sdig pa'i las mi byed pa yin/_lhar sangs rgyas 'dzin gyi gzhan lhar mi 'dzin pa yin/_ngo mtshar 
[\[202a.4\]]dang bkra shis dang bral bas lta ba drang ba yin/_grogs lha dang mi yin gyi dud 'gro'i skye gnas pa dang gshin rje'i 'jig rten pa grogs su mi 'gyur ba yin/_bsod nams sbyangs pas khyad par du 'gro ba yin/_log pa thams cad med pas 'phags pa'i lam du zhugs pa 
[\[202a.5\]]yin/_'jig tshogs la lta ba dang bral zhing sdig pa thams cad yongs su spangs pa yin/_yang dag par song zhing yang dag par zhugs pas sgrib pa med par mthong ba yin/_lha dang mi rnams kyi nang du mi khom pa dang bral ba yin te/_klu'i bdag po log par lta ba spangs 
[\[202a.6\]]pa'i skyes bu gang zag ni yon tan gyi chos bcu po de dag 'thob bo/_/log par lta ba spangs pa'i dge ba'i rtsa ba de gal te bla na med pa yang dag par rdzogs pa'i byang chub tu yongs su sngo na/_dge ba'i rtsa ba des de la sangs rgyas kyi chos thams cad mngon du 'gyur te/_mngon 
[\[202a.7\]]par shes pa myur ba'i de bzhin gshegs par 'gyur ro/_/klu'i bdag po dge ba bcu'i las kyi lam 'di dag ni 'jig rten pa dang /_'jig rten las 'das pa'i phun sum tshogs pa nas bla na med pa yang dag par rdzogs pa'i byang chub kyi bar gyi rtsa ba dang rten to/_bzlog 
[\[202b\]]
[\[202b.1\]]na mi dge ba bcu'i las kyi lam rnams te/_de dag shas cher bsten cing bsgoms te mang du byas na sems can dmyal ba'i rgyu'o/_/'bring ni dud 'gro'i skye gnas kyi rgyu'o/_/chung ngu ni gshin rje'i 'jig rten gyi rgyu'o/_/klu'i bdag po de la srog gcod pa bsten cing bsgoms 
[\[202b.2\]]te mang du byas na sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas gal te mi rnams kyi nang du skyes na yang rnam par smin pa gnyis mngon par sgrub ste/_tshe thung ba dang /_nad mang bar 'gyur ba'o/_/ma byin par 
[\[202b.3\]]len pas ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas gal te mi rnams kyi nang du skyes na yang rnam par smin pa gnyis mngon par sgrub ste/_longs spyod chung ba dang /_thun mong gi longs spyod du 'gyur ba'o/_/
[\[202b.4\]]'dod pa la log par g.yem pas ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas gal te mi rnams kyi nang du skyes na yang rnam par smin pa gnyis mngon par sgrub ste/_g.yog 'khor yid brtan du mi 
[\[202b.5\]]rung ba dang /_'gran zla dang bcas pa'i chung mar 'gyur ba'o/_/[{]brdzun [,]rdzun [}]du smra bas ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas gal te mi rnams kyi nang du skyes na yang rnam par smin pa gnyis mngon par 
[\[202b.6\]]sgrub ste/_skur pa mang ba dang /_gzhan gyis slu bar 'gyur ba'o/_/phra mas ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas gal te mi rnams kyi nang du skyes na yang rnam par smin pa gnyis mngon par 
[\[202b.7\]]sgrub ste/_g.yog 'khor mi 'dum pa dang /_g.yog 'khor ngan par 'gyur ba'o/_/tshig rtsub pos ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas gal te mi rnams kyi nang du skyes na yang 
[\[203a\]]
[\[203a.1\]]rnam par smin pa gnyis mngon par sgrub ste/_yid du mi 'ong ba thos pa dang /_thab mo'i tshig tu 'gyur ba'o/_/tshig kyal pas ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig rten du khrid do/_/de nas 
[\[203a.2\]]gal te mi rnams kyi nang du skyes na yang rnam par smin pa gnyis mngon par sgrub ste/_gzung bar 'os pa'i tshig ma yin pa dang /_ma nges pa'i spobs par 'gyur ba'o/_/brnab sems kyis ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig 
[\[203a.3\]]rten du khrid do/_/de nas gal te mi rnams kyi nang du skyes na yang rnam par smin pa gnyis mngon par sgrub ste/_chog mi shes pa dang /_'dod pa che bar 'gyur ba'o/_/gnod sems kyis ni sems can dmyal bar khrid do/_/dud 'gro'i skye gnas su khrid do/_/gshin rje'i 'jig 
[\[203a.4\]]rten du khrid do/_/de nas gal te mi rnams kyi nang du skyes na yang rnam par smin pa gnyis mngon par sgrub ste/_mi phan pa 'dod pa dang /_gzhan gyis gnod pa bya bar 'gyur ba'o/_/log par lta bas ni sems can dmyal bar khrid do/_/dud 'gro'i skye gnas su khrid do/_/
[\[203a.5\]]gshin rje'i 'jig rten du khrid do/_/de nas gal te mi rnams kyi nang du skyes na yang rnam par smin pa gnyis mngon par sgrub ste/_lta ba ngan par ltung ba dang /_g.yo sgyu can du 'gyur ba'o/_/klu'i bdag po de ltar na mi dge ba bcu po 'di dag gis sdug bsngal gyi phung po chen po tshad 
[\[203a.6\]]med pa yang dag par sgrub par 'gyur ro/_/klu'i bdag po de la srog gcod pa spangs pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang tshe ring bar 'gyur ro/_/byang chub sems dpa'i spyad pa spyod pa na yang gzhan gyis gnod 
[\[203a.7\]]pa bya ba'i 'jigs pa las yang dag par 'das par 'gyur ro/_/klu'i bdag po ma byin par len pa spangs pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang dngos po thams cad la mi lta bar yongs su gtong ba can du 
[\[203b\]]
[\[203b.1\]]'gyur ro/_/byang chub sems dpa'i spyad pa spyod pa na yang sangs rgyas kyi chos thams cad yang dag par bsgrubs pas bla na med pa'i chos rnyed par 'gyur ro/_/klu'i bdag po 'dod pa la log par g.yem pa spangs pa'i byang chub sems dpas sbyin pa byin na longs spyod che bar 
[\[203b.2\]]'gyur/_longs spyod mi 'phrogs pa dang chung ma mi g.yem par 'gyur ro/_/byang chub sems dpa'i spyad pa spyod pa na yang ma dang /_bu dang /_chung ma la su yang sdang ba'i sems kyis lta bar mi 'gyur ro/_/klu'i bdag po [{]brdzun [,]rdzun [}]du smra ba spangs pa'i byang chub sems dpas sbyin pa 
[\[203b.3\]]byin na longs spyod che bar 'gyur/_longs spyod mi 'phrogs pa dang /_skur pa 'debs pa med par 'gyur ba ni nan tan srung bar 'gyur ro/_/byang chub sems dpa'i spyad pa spyod pa na yang ji skad smras pa de bzhin byed de yi dam la brtan par 'gyur ro/_/klu'i bdag po phra ma'i tshig spangs 
[\[203b.4\]]pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang g.yog 'khor mi phyed par 'gyur ro/_/byang chub sems dpa'i spyad pa spyod pa na yang bsam pa 'thun pas byang chub sems dpa'i g.yog 'khor 'thob bo/_/klu'i bdag po 
[\[203b.5\]]tshig rtsub po spangs pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang /_gzung ba'i tshig tu 'gyur/_btsun pa'i tshig tu 'gyur ro/_/byang chub sems dpa'i spyad pa spyod pa na yang 'khor ma mgu bar su yang mi 'gro'o/_/klu'i 
[\[203b.6\]]bdag po tshig kyal pa spangs pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang /_mnyan par 'os pa'i tshig tu 'gyur/_yid ches pa'i tshig tu 'gyur ro/_/byang chub sems dpa'i spyad pa spyod pa na yang the tsom thams 
[\[203b.7\]]cad gcod pa la mkhas par 'gyur ro/_/klu'i bdag po brnab sems spangs pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang /_longs spyod dang yongs su spyod pa rgya chen po la de'i sems 'gro bar 'gyur ro/_/byang chub 
[\[204a\]]
[\[204a.1\]]sems dpa'i spyad pa spyod pa na yang rgya chen po la mos shing dbang che bar grags par 'gyur ro/_/klu'i bdag po gnod sems spangs pa'i byang chub sems dpas sbyin pa byin na longs spyod che bar 'gyur/_longs spyod mi 'phrogs pa dang /_mdzes 
[\[204a.2\]]pa dang skye bo mang po dga' zhing yid du 'ong bar 'gyur ro/_/byang chub sems dpa'i spyad pa spyod pa na yang thogs pa med pa'i blo dang /_thogs pa med pa'i sems dang /_dbang po ma tshang ba med par 'gyur ro/_/klu'i bdag po log par lta ba spangs pa'i byang chub sems dpas 
[\[204a.3\]]sbyin pa byin na longs spyod che bar 'gyur/_longs spyod mi 'phrogs pa dang /_sangs rgyas la dad cing yang dag par lta ba'i khyim du skye'o/_/byang chub sems dpa'i spyad pa spyod pa na yang sangs rgyas la lta ba dang /_chos nyan pa dang /_dge 'dun la bsnyen bkur byed pa dang /_
[\[204a.4\]]byang chub tu sems skyed pa dang mi 'bral bar 'gyur ro/_/klu'i bdag po de ltar dge ba bcu'i las kyi lam 'di dag sbyin pas brgyan na 'byor pa chen por 'gyur ro/_/dge ba bcu'i las kyi lam 'di dag nyid tshul khrims kyis brgyan na sangs rgyas kyi chos thams cad kyi don 
[\[204a.5\]]du smon pa yongs su rdzogs par 'gyur ro/_/dge ba bcu'i las kyi lam 'di dag nyid bzod pas brgyan na mtshan dang /_dpe byad bzang po dang /_sangs rgyas kyi dbyangs yongs su rdzogs par 'gyur ro/_/de bzhin du sbyar te brtson 'grus kyis brgyan na bdud phyir rgol ba 
[\[204a.6\]]bcom pa dang /_sangs rgyas kyi chos thams cad rdzogs par 'gyur ro/_/bsam gtan gyis brgyan na dran pa dang /_blo gros dang /_rtogs pa dang /_ngo tsha shes pa dang /_dga' ba yongs su dag par 'gyur ro/_/shes rab kyis brgyan na lta ba ngan pa thams cad 
[\[204a.7\]]yang dag par 'joms par 'gyur ro/_/byams pas brgyan na sems can thams cad la khong khro ba med pa'i sems su 'gyur ro/_/snying rjes brgyan na sems can thams cad yongs su mi gtong bar 'gyur ro/_/dga' bas brgyan na zhum pa med pa'i sems su 'gyur ro/_/
[\[204b\]]
[\[204b.1\]]btang snyoms kyis brgyan na rjes su chags pa dang khong khro ba spong bar 'gyur ro/_/bsdu ba'i dngos pos brgyan na sems can thams cad yongs su smin par byed par 'gyur ro/_/dran pa nye bar gzhag pas brgyan na lus dang /_tshor ba dang /_sems dang /_chos la mkhas 
[\[204b.2\]]par 'gyur ro/_/yang dag par spong bas brgyan na mi dge ba'i chos thams cad spong ba dang /_dge ba'i chos thams cad yongs su rdzogs par 'gyur ro/_/rdzu 'phrul gyi rkang pas brgyan na lus dang /_sems yang bar 'gyur ro/_/dbang po lngas brgyan na dad pa brtan 
[\[204b.3\]]pa dang /_brtson 'grus 'bar ba dang /_rmongs pa med pa dang /_sems las su rung ba la mkhas pa dang /_nyon mongs pa thams cad spong ba la mkhas par 'gyur ro/_/stobs kyis brgyan na rdzi ba med cing dbul ba dang nyes pa thams cad 'joms par 'gyur ro/_/byang chub 
[\[204b.4\]]kyi yan lag gis brgyan na chos thams cad yang dag pa ji lta ba bzhin du khong du chud par 'gyur ro/_/lam gyis brgyan na yang dag pa'i ye shes 'grub par 'gyur ro/_/zhi gnas kyis brgyan na nyon mongs pa thams cad 'joms par 'gyur ro/_/lhag mthong gis brgyan na chos 
[\[204b.5\]]thams cad yang dag pa ji lta ba bzhin du khong du chud pa'i shes rab dang ye shes su 'gyur ro/_/thabs kyis brgyan na 'dus byas dang 'dus ma byas kyi bde ba 'thob par 'gyur ro/_/klu'i bdag po mdor na dge ba bcu'i las kyi lam 'di dag gis stobs bcu yongs su rdzogs 
[\[204b.6\]]par 'gyur ro/_/mi 'jigs pa bzhi 'thob pa dang /_sangs rgyas kyi chos ma 'dres pa [{]bcwa [,]bco [}]brgyad 'thob pa nas/_sangs rgyas kyi chos thams cad kyi bar dag 'thob pa yongs su rdzogs par 'gyur ro/_/klu'i bdag po de bas na dge ba bcu'i las kyi lam 'di dag 
[\[204b.7\]]rgya cher rnam par dbye bas brgyan pa'i phyir brtson par gyis shig_/klu'i bdag po 'di lta ste/_dper na sa la gnas pa'i grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor thams cad dang /_rtswa dang /_
[\[205a\]]
[\[205a.1\]]shing gel pa dang /_sman dang /_nags tshal thams cad dang /_las kyi mtha' thams cad dang /_sa bon gyi tshogs thams cad dang /_'byung ba'i tshogs thams cad dang /_lo tog thams cad skyed pa dang /_rmo ba brko ba 
[\[205a.2\]]bya ba 'byung ba de dag gi gnas ni sa yin no/_/klu'i bdag po de bzhin du dge ba bcu'i las kyi lam rnams kyang lha dang /_mir skye ba'i rten to/_/slob pa dang /_mi slob pa'i 'bras bu rnyed pa dang /_nyan thos dang /_rang sangs rgyas kyi byang chub dang /_sangs 
[\[205a.3\]]rgyas dang byang chub sems dpa'i spyod pa thams cad kyi rten yin pa nas/_sangs rgyas kyi chos thams cad kyi bar gyi rten yin no/_/bcom ldan 'das kyis de skad ces bka' stsal nas/_klu'i rgyal po rgya mtsho dang /_dge slong de dag dang /_byang chub sems 
[\[205a.4\]]dpa' de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//
[\[205a.5\]]'phags pa klu'i rgyal po rgya mtshos zhus pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_mu ne bar ma dang /_zhu chen gyi lo ts+tsha ba ban+de ye shes sde la 
[\[205a.6\]]sogs pas bsgyur cing zhus te skad gsar chad kyis kyang bcos nas gtan la phab pa//_//[{D155}]@##/_/rgya gar skad du/_Ar+ya sA ga ra nA ga rA dza pa ri pr-i ts+tshA nA ma ma hA yA na sU tre/_bod 
[\[205a.7\]]skad du/_'phags pa klu'i rgyal po rgya mtshos zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das klu'i rgyal po rgya mtsho'i 
[\[205b\]]
[\[205b.1\]]gnas na/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_de nas bcom ldan 'das kyis klu'i rgyal po rgya mtsho la bka' stsal pa/_klu'i 
[\[205b.2\]]bdag po chos kyi mdo bzhi po 'di dag brjod na gang dag brjod pas chos kyi phung po brgyad khri bzhi stong brjod par 'gyur ba rnams yin no/_/bzhi gang zhe na/_'di lta ste/_'du byed thams cad mi rtag par/_byang chub sems dpa' sems dpa' chen po rnams kyi 
[\[205b.3\]]bstan pa mi zad pa'i shes pa rab tu 'jug pa dang /_zag pa dang bcas pa'i chos thams cad sdug bsngal bar/_byang chub sems dpa' sems dpa' chen po rnams kyi bstan pa mi zad pa'i shes pa rab tu 'jug pa dang /_chos thams cad la bdag med par byang 
[\[205b.4\]]chub sems dpa' sems dpa' chen po rnams kyi bstan pa mi zad pa'i shes pa rab tu 'jug pa dang /_mya ngan las 'das pa zhi bar byang chub sems dpa' sems dpa' chen po rnams kyi bstan pa mi zad pa'i shes pa rab tu 'jug pa ste/_klu'i bdag po chos kyi mdo 
[\[205b.5\]]bzhi po 'di dag brjod na gang dag brjod pas chos kyi phung po brgyad khri bzhi stong brjod par 'gyur ba rnams yin no/_/bcom ldan 'das kyis de skad ces bka' stsal nas/_dge slong de dag dang /_byang chub sems dpa' de dag yi rangs te/_bcom ldan 
[\[205b.6\]]'das kyis gsungs pa la mngon par bstod do//_//'phags pa klu'i rgyal po rgya mtshos zhus pa zhes bya ba theg pa chen po'i mdo rdzogs so//_//rgya gar gyi mkhan po su ren+d+ra bo d+hi dang /_zhu 
[\[205b.7\]]chen gyi lots+tsha ba ban+de ye shes sdes bsgyur cing zhus te gtan la phab pa//_//
[\[206a\]]
[\[206a.1\]{D156}]rgya gar skad du/_Ar+ya a na ba tap+ta nA ga rA dza pa ri prIts+tshA nA ma ma hA yA na sU tra/_bod skad du/_'phags pa klu'i rgyal po ma dros pas zhus pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/
[\[206a.2\]]'di skad bdag gis thos pa dus gcig na/_bcom ldan 'das rgyal po'i khab na bya rgod phung po'i ri la/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu 
[\[206a.3\]]bzhugs te/_de'i tshe bcom ldan 'das 'khor brgya stong phrag du mas bskor nas mdun gyis bltas te chos ston to/_/de nas klu'i rgyal po ma dros pa/_klu'i rgyal po 'bum phrag drug cu rtsa brgyad dang /_klu'i bu mo brgyad khri bzhi stong gis bskor te mdun du bdar 
[\[206a.4\]]nas sil snyan dang /_glu dbyangs len cing klu'i mthu chen po dang /_klu'i rdzu 'phrul chen pos me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan rnams thogs te/_bcom ldan 
[\[206a.5\]]'das ga la ba der song nas phyin pa dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_ji ltar thogs pa'i me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_
[\[206a.6\]]gdugs dang /_rgyal mtshan dang /_ba dan dang /_sil snyan dang /_pheg rdob pa de dag gis bcom ldan 'das la mchod pa byas te/_gus pa dang bcas/_zhe sa dang bcas shing rang gi skye bo'i 'khor dang phyogs gcig tu 'dug go/_/'dug nas kyang thal mo sbyar te bcom 
[\[206a.7\]]ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs dbye bar gnang na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig 
[\[206b\]]
[\[206b.1\]]zhu'o/_/de skad ces gsol pa dang /_bcom ldan 'das kyis mkhyen bzhin du klu'i rgyal po ma dros pa la 'di skad ces bka' stsal to/_/klu'i bdag po khyod sems can rnams kyi ched du de bzhin gshegs pa la ci 'dra ba zhig yongs su dri bar 'dod/_gsol pa/_bcom ldan 'das 
[\[206b.2\]]bdag byang chub sems dpa' sems can gyi mchog_/sems can chen po/_skyes bu dam pa/_seng ge ltar rnam par rtsen pa'i sems can rnams kyi ched du de bzhin gshegs pa la yongs su zhu bar 'tshal lo/_/bcom ldan 'das 'jig rten gyi yongs su 'dren pa/_'jig 
[\[206b.3\]]rten gyi chos kyis ma gos pa/_spyod pa dang bsam pa rnam par dag pa/_phan pa'i dngos po la yang dag par zhugs pa/_gsol ba ma btab par sems can thams cad la dge ba'i bshes gnyen bgyid pa/_stobs bcu'i stobs kyi shugs la yang dag par zhugs pa/_ngan 
[\[206b.4\]]pa'i tshogs can gyi tshogs kyi smra ba yang dag par rab tu 'joms pa/_bdud dang phyir rgol ba bcom pa/_sems ma zhum pa/_brtson 'grus brtan pa'i go cha shin tu bgos pa/_yid yongs su mi skyo ba/_dge ba'i rtsa ba'i tshogs dpag tu ma mchis pa bsags pa/_tshul 
[\[206b.5\]]khrims dang thos pas mi ngoms pa/_sems can thams cad la sems mnyam pa/_tha dad pa'i 'du shes dang bral ba/_mthar lta ba gnyi ga dang bral ba/_rten cing 'brel par 'byung ba la 'jug pa shes pa la mkhas pa/_sangs rgyas kyi chos kyi tshul zab mo la rab tu zhugs pa/_
[\[206b.6\]]zab cing gting dpag dka' ba/_nyan thos dang rang sangs rgyas kyi yid la bgyid pa dang bral ba/_thams cad mkhyen pa'i sems ma bskyud pa/_bsam pa rdo rje ltar brtan te mi phyed pa/_blo zla ba ltar dri ma ma mchis shing shin tu dkar ba/_sems nam mkha'i dkyil dang mtshungs 
[\[206b.7\]]pa/_bskal pa grangs ma mchis par yid yongs su mi skyo bar 'dzin pa/_sems sa dang /_chu dang /_me dang /_rlung dang mnyam pa/_gnod sems dang /_tha ba dang /_zhe sdang dang /_nga rgyal dang /_rgyags pa dang /_dregs pa thams cad yang dag par chad pa/_stong pa nyid dang /_
[\[207a\]]
[\[207a.1\]]mtshan ma med pa dang /_smon pa med pa la smon lam shin tu btab pa/_sgyu ma dang /_rmi lam dang /_mig yor dang /_brag ca dang /_smig rgyu dang /_chu zla lta bu'i chos kyi tshul la shin tu zhugs pa/_sangs rgyas dang chos dang dge 'dun gyi gdung rigs 'dzin pa/_chos 
[\[207a.2\]]kyi 'khor lo rab tu skor ba dga' ba dang mchog tu dga' ba dang dang ba rab tu thob pa u dum bA ra'i me tog ltar 'byung bar shin tu dka' ba/_rtse gcig tu bgyid pa yid la bgyid pa ma 'dres pa rnam pa'i mchog thams cad dang ldan pa'i sems can rnams kyi ched du bdag de bzhin gshegs 
[\[207a.3\]]pa la yongs su zhu bar 'tshal lo/_/bcom ldan 'das byang chub sems dpa' sems dpa' chen po de bas kyang khyad par du 'phags pa'i chos la rab tu zhugs pa rnams dang /_sems can rnams kyi ched du bdag de bzhin gshegs pa la yongs su zhu bar 'tshal na/_bcom ldan 
[\[207a.4\]]'das kyis byang chub sems dpa' sems dpa' chen po rnams la chos kyis rnam par rtsen pa/_rdo rje lta bu'i yon tan la 'jug pa/_spyod pa zab mo dang gzungs kyi sgo'i dkyil 'khor la 'jug pa bshad du gsol/_nyan thos gdul ba'i slad du bden pa bzhi rnam par gdon mi 'tshal 
[\[207a.5\]]ba la 'jug pa/_shes pa'i sgo la 'jug pa/_rang sangs rgyas gdul ba'i slad du brten pa'i chos la 'jug pa/_shes pa'i sgo la 'jug pa/_theg pa chen po pa gdul ba'i slad du chos thams cad la 'jug pa shes pa'i sgo la 'jug pa/_bdud kyi phyogs tshar gcod pa/_lta bar gyur pa 
[\[207a.6\]]thams cad rnam par 'jig pa nyon mongs pa thams cad dang bral ba/_sems can thams cad kyi sems kyi spyod pa rab tu shes pa/_so so yang dag par rig pa la 'jug pa/_chos thams cad rab tu ston pa/_ji ltar mos pa bzhin chos las rnam par grol bar bgyid pa de byang chub sems dpa' 
[\[207a.7\]]rnams la phan gdags pa'i slad du/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis bshad du gsol/_bcom ldan 'das ji ltar na byang chub sems dpa' nga rgyal dang /_rgyags pa dang dregs pa bcom pas ye shes kyi stobs can rnams 
[\[207b\]]
[\[207b.1\]]lags/_ji ltar na las kyi rnam par smin pa la rton pas chos kyi stobs can rnams lags/_ji ltar na 'jig rten gyi zang zing dang chos kyi sbyin pa la ser sna ma mchis pas sbyin pa'i stobs can rnams lags/_ji ltar na rnam par smin pa la mi re bar bdog pa thams cad yongs su 
[\[207b.2\]]gtong ba rnams lags/_ji ltar na smon lam gyis yang dag par song zhing ngan song thams cad kun tu chad pas tshul khrims kyi stobs can rnams lags/_ji ltar na sems can sdang ba thams cad dang du len pa'i rang bzhin can pas bzod pa'i stobs can rnams lags/_ji ltar na lus dang 
[\[207b.3\]]srog la mi lta bas brtson 'grus kyi stobs can rnams lags/_ji ltar na rab tu zhi ba la gnas shing bsam gtan las ldog pa yang mkhas pas/_bsam gtan gyi stobs can rnams lags/_ji ltar na sdig pa'i lta ba rnams dang bral zhing ma rig pa dang gti mug gi mun pa dang 
[\[207b.4\]]bral bas shes rab kyi stobs can rnams lags/_ji ltar na sems can yongs su smin par bgyi ba la yongs su smin par bgyi ba'i go cha 'tshal bas thabs kyi stobs can rnams lags/_ji ltar na lha'i mig dang lha'i rna ba dang pha rol gyi sems 'tshal ba dang /_sngon gyi skye ba dang /_rdzu 'phrul 
[\[207b.5\]]gyi bgyi bas rnam par rtsen pas mngon par shes pa thob pa rnams lags/_ji ltar na spobs pa rgyun mi 'chad cing tshig dang yi ge mi zad pas spobs pa'i stobs can rnams lags/_ji ltar na thos pa thams cad kun tu 'dzin pas gzungs thob pa rnams lags/_ji ltar na chos dkon mchog 
[\[207b.6\]]gcig la yang dag par gzhol bar bskyud pa ma mchis pa dang /_rgya mtsho'i phyag rgya'i ting nge 'dzin rab tu thob pa rnams lags/_ji ltar na sangs rgyas la lta ba rnam par dag pa la yang dag par gzhol bas sangs rgyas rjes su dran pa bskyud pa ma mchis pa rnams lags/_chos la lta ba rnam par dag 
[\[207b.7\]]pa la yang dag par gzhol bas chos rjes su dran pa rab tu thob pa rnams lags/_phyir mi ldog pa'i dge 'dun la yang dag par gzhol bas dge 'dun rjes su dran pa rab tu thob pa rnams lags/_byang chub kyi sems ma bskyud pas tshul khrims rjes su dran pa rab tu thob pa rnams lags/_
[\[208a\]]
[\[208a.1\]]'jig rten gyi zang zing dang chos kyi sbyin pa la ser sna ma mchis pas gtong ba rjes su dran pa rab tu thob pa rnams lags/_dga' ldan gyi gnas su skye ba gcig gis thogs pa'i byang chub sems dpa' rnams rjes su dran pas lha rjes su dran pa bskyud pa ma mchis pa rnams lags/_
[\[208a.2\]]de nas klu'i rgyal po ma dros pas bcom ldan 'das la zhu ba 'di dag zhus nas de'i 'og tu tshigs su bcad de zhus pa/_'jig rten don rnams mdzad par rang byung ba/_/lhag pa'i bsam dang bsam pa ci 'dra dang /_/'jug pa'i spyod dang spyod pa ci 'dra ba/_/byang chub sems dpa' rnams la bshad du gsol/_/
[\[208a.3\]]byams par sbyor dang snying rjer 'jug pa dang /_/dga' la 'jug cing btang snyoms sgom pa dang /_/bsam gtan rnam thar rnams la sbyor dag pa/_/de ni ma smad bdag la bshad du gsol/_/yang dag spong dang dran pa nyer gzhag dang /_/rdzu 'phrul stobs dang dbang po lam sgom dang /_/byang chub yan 
[\[208a.4\]]lag bden dang yang dag rig_/yon tan 'byung gnas rnams la bshad du gsol/_/sbyin dul sdom dang tshul khrims phun sum tshogs/_/bzod dang des dang de bzhin brtson 'grus dang /_/shes rab thob pas rab tu rtogs pa rnams/_/ji ltar 'gyur de de dag bshad du gsol/_/mngon shes rig dang 
[\[208a.5\]]so so yang dag rig_/dran dang shes bzhin de bzhin bag yod dang /_/thabs dang ldan dang tshul ni rtogs pa rnams/_/byang chub sems dpa' rnams la de bshad gsol/_/dga' dang mchog tu dga' dang yon tan dga'/_/'phags pa'i sbyangs dang rigs dang nor bdun dang /_/dgon 
[\[208a.6\]]par gnas shing nyon mongs ma mchis gnas/_/ji ltar 'gyur de de dag bshad du gsol/_/ji ltar spobs pa phun sum tshogs pa dang /_/gzungs la'ang shin tu rab tu gnas pa dang /_/rgyun mi 'chad par chos ni ston pa dang /_/bskyud pa ma mchis thos pa 'dzin par 'gyur/_/zhi gnas rjes su 
[\[208a.7\]]'thun dang lhag mthong dang /_/shes rab zab dang shin tu blo yangs dang /_/ye shes mtha' yas rtogs pa mnyam med du/_/byang chub sems dpa' mkhas pa ji ltar 'gyur/_/bdud kyi stobs bcom shin tu thul bar dka'/_/ngan pa'i tshogs can pha rol smra ba 'joms/_/ri rab 'dra bar mi g.yo shin tu 
[\[208b\]]
[\[208b.1\]]'phags/_/dag pa'i sems can zla ba lta bur spyod/_/stong pa mtshan med smon med rnam grol dang /_/sgyu ma smig rgyu lta bur chos nges dang /_/'dus byas rmi lam ngo bo nyid mos pa/_/de ni ma smad bdag la bshad du gsol/_/de nas bcom ldan 'das kyis klu'i rgyal po ma dros pa la 'di skad ces bka' 
[\[208b.2\]]stsal to/_/klu'i bdag po legs so legs so/_/klu'i bdag po khyod ji ltar sngon gyi dge ba'i rtsa ba'i rgyu 'thun pa dang /_snying rje chen po ma btang ba dang /_gsol ba ma btab par sems can thams cad la dge ba'i bshes gnyen byed pa dang /_'khor ba na yongs su mi skyo ba dang /_sangs rgyas dang chos 
[\[208b.3\]]dang dge 'dun gyi rigs rgyun mi gcod pas de bzhin gshegs pa la don 'di 'dri bar sems pa ni yang legs so/_/klu'i bdag po de'i phyir legs par shin tu nyon la yid la zung shig dang ji ltar byang chub sems dpa' rnams kyis 'di dag dang /_yon tan gyi khyad par gzhan dag kyang thob par 'gyur 
[\[208b.4\]]ba ngas khyod la bshad do/_/klu'i rgyal po ma dros pas bcom ldan 'das de bzhin no zhes gsol te bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/klu'i bdag po byang chub sems dpa' sems dpa' chen po chos gcig dang ldan na rnam pa'i mchog thams 
[\[208b.5\]]cad dang ldan pa'i sangs rgyas kyi chos rnams yongs su 'dzin to/_/chos gcig po gang zhe na/_'di lta ste/_sems can thams cad mi gtong ba'i thams cad mkhyen pa'i sems so/_/de'i thams cad mkhyen pa'i sems de yang rnam pa sum cu rtsa gnyis kyis shin tu bsdus pa yin te/_sum cu rtsa gnyis 
[\[208b.6\]]gang zhe na 'di lta ste/_bsam pas bsdus pa yin/_lhag pa'i bsam pas bsdus pa yin/_byams pa chen pos bsdus pa yin/_snying rje chen pos bsdus pa yin/_yongs su mi skyo bas bsdus pa yin/_stobs kyis bsdus pa yin/_rnam par gnon pas bsdus pa yin/_mthus bsdus pa yin/_so sor 
[\[208b.7\]]brtags pas bsdus pa yin/_dge ba'i bshes gnyen gyis bsdus pa yin/_chos spyod pas bsdus pa yin/_dge ba spyod pas bsdus pa yin/_bsdu ba'i dngos pos bsdus pa yin/_sdom pas bsdus pa yin/_thabs kyis bsdus pa yin/_bcos ma ma yin pas bsdus pa yin/_ji skad smras pa de bzhin 
[\[209a\]]
[\[209a.1\]]byed pas bsdus pa yin/_phyir bya ba'i re ba med pas bsdus pa yin/_ngo tsha shes pas bsdus pa yin/_khrel yod pas bsdus pa yin/_mchog tu dga' bas bsdus pa yin/_dad pas bsdus pa yin/_brtson 'grus kyis bsdus pa yin/_dran pas bsdus pa yin/_ting nge 'dzin gyis bsdus pa yin/_shes 
[\[209a.2\]]rab kyis bsdus pa yin/_dge ba'i rtsa ba thams cad kyis bsdus pa yin/_theg pa dman pa la 'dod pa med pas bsdus pa yin/_rgya chen po la mos pas bsdus pa yin/_sems can la lta bas bsdus pa yin/_sangs rgyas dang /_chos dang /_dge 'dun 
[\[209a.3\]]gyi rigs mi gcod pas bsdus pa yin te/_klu'i bdag po thams cad mkhyen pa'i sems de rnam pa sum cu rtsa gnyis po de dag gis bsdus na rnam pa'i mchog thams cad dang ldan pa'i sangs rgyas kyi chos rnams yongs su 'dzin to/_/klu'i bdag po gzhan yang thams 
[\[209a.4\]]cad mkhyen pa'i sems de tshogs bsags pa rnam pa bcu drug gis thams cad mkhyen pa'i ye shes kyi rjes su 'gro bar 'gyur te/_bcu drug gang zhe na/_'di lta ste/_tshul khrims kyi tshogs bsags pa yin/_thos pa'i tshogs bsags pa yin/_shes rab 
[\[209a.5\]]kyi tshogs bsags pa yin/_de bzhin gshegs pa la mchod pa dang /_rim gro bya ba'i tshogs bsags pa yin/_dgon pa la gnas pa'i tshogs bsags pa yin/_ji ltar thos pa'i chos ston pa'i tshogs bsags pa yin/_tshangs pa'i gnas pa bzhi'i 
[\[209a.6\]]tshogs bsags pa yin/_dga' bar 'gyur ba'i chos kyi tshogs bsags pa yin/_dge ba bcu'i las kyi lam gyi tshogs bsags pa yin/_lus dang ngag dang sems kyi rgyan gyi tshogs bsags pa yin/_sbyangs pa'i yon tan dang yo byad bsnyungs pa'i tshogs 
[\[209a.7\]]bsags pa yin/_'dod pa chung ba dang /_chog shes pa dang rab tu dben pa'i tshogs bsags pa yin/_phung po gsum pa'i chos kyi rnam grangs kyi yongs su bsngo ba'i tshogs bsags pa yin/_zhi gnas kyi tshogs bsags pa yin/_lhag mthong gi tshogs bsags 
[\[209b\]]
[\[209b.1\]]pa yin/_dge ba'i rtsa ba thams cad kyi tshogs bsags pa yin te/_klu'i bdag po thams cad mkhyen pa'i sems de tshogs bsags pa rnam pa bcu drug po de dag gis thams cad mkhyen pa'i ye shes kyi rjes su 'gro bar 'gyur ro/_/klu'i bdag po gzhan yang thams cad 
[\[209b.2\]]mkhyen pa'i sems de lam log pa dang /_lam ngan pa nyi shu rtsa gnyis dang bral te rnam par spangs na thams cad mkhyen pa'i ye shes thob par 'gyur te/_nyi shu rtsa gnyis gang zhe na/_'di lta ste/_nyan thos kyi sems dang bral ba yin/_rang sangs rgyas kyi sems 
[\[209b.3\]]dang bral ba yin/_nga rgyal dang bral ba yin/_lhag pa'i nga rgyal dang bral ba yin/_g.yo dang bral ba yin/_'jig rten gyi gsang tshig kun tu 'dzin pa dang bral ba yin/_log par zhugs pa dang bral ba yin/_yongs su skyo ba dang bral ba yin/_skrag pa dang 
[\[209b.4\]]bral ba yin/_khengs pa dang rtsod pa dang bral ba yin/_'dod chags dang /_zhe sdang dang /_gti mug dang bral ba yin/_las kyi sgrib pa dang bral ba yin/_chos kyi sgrib pa dang bral ba yin/_bdag la stod pa dang gzhan la smod pa dang bral ba yin/_slob 
[\[209b.5\]]dpon chos 'chab pa dang bral ba yin/_brjed ngas pa'i 'du shes dang bral ba yin/_sdig pa'i grogs po dang bral ba yin/_dge ba'i bshes gnyen la 'khu ba dang bral ba yin/_pha rol tu phyin pa drug gi mi 'thun pa'i phyogs dang bral ba yin te/_'di ltar ser sna dang /_
[\[209b.6\]]ngan pa'i ngang tshul dang /_gnod sems dang le lo dang g.yeng ba dang 'chal ba'i shes rab dang bral ba yin/_chad pa dang rtag pa dang bral ba yin/_thabs mi mkhas pa'i bsdu ba dang bral ba yin/_sdig pa thams cad dang bral ba yin te/_klu'i bdag po thams cad 
[\[209b.7\]]mkhyen pa'i sems de lam log pa dang /_lam ngan pa nyi shu rtsa gnyis po 'di dag dang bral te/_rnam par spangs na thams cad mkhyen pa'i ye shes thob par 'gyur ro/_/klu'i bdag po gzhan yang thams cad mkhyen pa'i sems bskyed pa de rgyal mtshan bcu gnyis kyis mngon 
[\[210a\]]
[\[210a.1\]]par 'phags na bdud thams cad dang /_bdud kyi ris thams cad dang /_pha rol rgol ba thams cad kyis thul bar dka' ba yin te/_bcu gnyis gang zhe na/_tshul khrims kyi rgyal mtshan gyis mngon par 'phags pa yin/_ting nge 'dzin 
[\[210a.2\]]gyi rgyal mtshan gyis mngon par 'phags pa yin/_shes rab kyi rgyal mtshan gyis mngon par 'phags pa yin/_rnam par grol ba'i ye shes kyi rgyal mtshan gyis mngon par 'phags pa yin/_snying rje chen po'i rgyal mtshan gyis mngon par 'phags pa yin/_thabs 
[\[210a.3\]]kyi rgyal mtshan gyis mngon par 'phags pa yin/_stong pa nyid dang /_mtshan ma med pa dang /_smon pa med pa'i rgyal mtshan gyis mngon par 'phags pa yin/_srog chags rnams la sems can med pa dang /_srog med pa dang /_gang zag med pa'i rgyal mtshan 
[\[210a.4\]]gyis mngon par 'phags pa yin/_rten cing 'brel par 'byung ba khong du chud pas/_mthar lta ba dang bral ba'i rgyal mtshan gyis mngon par 'phags pa yin/_rang gi sems yongs su dag pas sangs rgyas kyis byin gyis brlabs pa'i rgyal mtshan gyis mngon par 
[\[210a.5\]]'phags pa yin/_thams cad mkhyen pa'i ye shes rlom sems dang /_rtog pa dang /_rnam par rtog pa dang /_yongs su rtog pa dang bral ba'i rgyal mtshan gyis mngon par 'phags pa yin/_byang chub kyi sems mi brjed pa'i rgyal mtshan gyis mngon par 
[\[210a.6\]]'phags pa yin te/_klu'i bdag po thams cad mkhyen pa'i sems bskyed pa de/_rgyal mtshan bcu gnyis po de dag gis mngon par 'phags na/_bdud thams cad dang /_bdud kyi ris thams cad dang /_pha rol rgol ba thams cad kyis thul bar dka' ba 
[\[210a.7\]]yin no/_/klu'i bdag po gzhan yang thams cad mkhyen pa'i sems de'i gnas gnyis te/_gnyis gang zhe na/_'di lta ste/_ji skad smras pa de bzhin byed pa'i gnas dang /_dge ba'i rtsa ba thams cad yang dag pa'i byang chub tu yongs su bsngo ba'i gnas te/_
[\[210b\]]
[\[210b.1\]]gnas ni gnyis po de dag go/_/klu'i bdag po gzhan yang thams cad mkhyen pa'i sems de'i chud mi za ba gnyis te/_gnyis gang zhe na/_sems can thams cad la zhe sdang ba med pa'i sems dang /_log par zhugs pa rnams la cher snying rje ba ste/_gnyis po de dag 
[\[210b.2\]]go/_/klu'i bdag po gzhan yang thams cad mkhyen pa'i sems de'i zung du 'brel ba'i chos gnyis te/_de gnyis dang 'brel na thams cad mkhyen pa'i sems des nyan thos dang /_rang sangs rgyas thams cad zil gyis non par 'gyur te/_gnyis gang zhe na/_thabs dang /_
[\[210b.3\]]shes rab ste/_gnyis po de dag go/_/klu'i bdag po gzhan yang thams cad mkhyen pa'i sems de'i rton pa gnyis te/_gnyis gang zhe na/_sgrub pa rnams la 'gyod pa med pa dang /_'gyur ba la yid mi ches pa ste/_gnyis po de dag go/_/klu'i bdag po gzhan yang 
[\[210b.4\]]thams cad mkhyen pa'i sems de'i yi ge gnyis te/_gnyis gang zhe na/_nyan thos dang rang sangs rgyas kyi theg pa la 'dod pa med pa dang /_theg pa chen po la phan yon du mthong ba ste/_gnyis po de dag go/_/klu'i bdag po gzhan yang thams cad mkhyen pa'i sems de'i 
[\[210b.5\]]rgyun chad pa gnyis te/_gnyis gang zhe na/_sgyu dang g.yo'i rgyun chad pa dang /_mi drang ba'i rgyun chad pa ste/_rgyun chad pa gnyis po de dag go/_/klu'i bdag po gzhan yang thams cad mkhyen pa'i sems de'i rgyun mi chad pa gnyis te/_gnyis gang zhe na/_dran pa dang /_
[\[210b.6\]]sgyu med pas rgyun mi chad pa ste/_rgyun mi chad pa gnyis po de dag go/_/klu'i bdag po gzhan yang thams cad mkhyen pa'i sems de'i sgrib pa gsum ste/_gsum gang zhe na/_lus kyis nyes par spyod pa dang /_ngag gis nyes par spyod pa dang /_yid kyis nyes par 
[\[210b.7\]]spyod pa ste/_gsum po de dag go/_/klu'i bdag po gzhan yang thams cad mkhyen pa'i sems de'i sgrib pa med pa gsum ste/_gsum gang zhe na/_lus kyis legs par spyod pa dang /_ngag gis legs par spyod pa dang /_yid kyis legs par spyod pa ste/_sgrib 
[\[211a\]]
[\[211a.1\]]pa med pa gsum po de dag go/_/klu'i bdag po gzhan yang thams cad mkhyen pa'i sems de'i sgrib pa bzhi ste/_bzhi gang zhe na/_'di lta ste/_dam pa'i chos spong ba dang /_bla ma rnams la mi gus pa dang /_byang chub sems dpa' la zhe sdang ba dang /_
[\[211a.2\]]bdud kyi las khong du mi chud pa ste/_sgrib pa bzhi po de dag go/_/klu'i bdag po gzhan yang thams cad mkhyen pa'i sems de'i sgrib pa med pa bzhi ste/_bzhi gang zhe na/_dam pa'i chos yongs su 'dzin pa dang /_bla ma rnams la gus pa dang /_byang chub sems dpa' 
[\[211a.3\]]rnams la ston pa ltar phangs par sems pa dang /_bdud kyi las khong du chud pa ste/_sgrib pa med pa bzhi po de dag go/_/klu'i bdag po gzhan yang thams cad mkhyen pa'i sems de'i rin thang med pa'i chos thob pa lnga ste/_lnga gang zhe na/_rnam par smin pa la mi re bar 
[\[211a.4\]]gtong ba dang /_skye ba rnams la mi gnas pa'i tshul khrims dang /_sems can thams cad mi gtong ba'i snying rje chen po dang /_byams pa dang mi byams pa rnams la mi lta bar lus dang srog yongs su gtong ba dang /_thob pa dang /_bkur sti dang /_tshigs su bcad 
[\[211a.5\]]pa mi tshol bar chos ston pa ste/_klu'i bdag po thams cad mkhyen pa'i sems de'i rin thang med pa'i chos thob pa lnga po de dag go/_/klu'i bdag po gzhan yang thams cad mkhyen pa'i sems de'i rtul ba lnga ste/_lnga gang zhe na/_dge ba'i bshes gnyen la sten pa dang /_
[\[211a.6\]]'khor ba na yongs su mi skyo ba dang /_ye shes la mngon pa'i nga rgyal med pa dang /_dus ma yin par rnyed pa rnam par spong ba dang /_sangs rgyas kyi ye shes mtha' yas pa la zhum pa med pa ste/_klu'i bdag po thams cad mkhyen pa'i sems de'i rtul ba lnga po de dag go/_/
[\[211a.7\]]klu'i bdag po gzhan yang thams cad mkhyen pa'i sems de'i khyad par du 'phags pa gang dag nyan thos dang rang sangs rgyas rnams la med pa lnga ste/_lnga gang zhe na/_nyan thos las rnam par grol ba'i ye shes khyad par du 'phags pa dang /_rang sangs rgyas las rnam par 
[\[211b\]]
[\[211b.1\]]grol ba'i ye shes khyad par du 'phags pa dang /_chos thams cad bdag med par shes pas khyad par du 'phags pa dang /_sems can thams cad kyi sems kyi spyod pa shes pas khyad par du 'phags pa dang /_bag chags kyi mtshams sbyor ba yang dag par 'joms 
[\[211b.2\]]pa shes pas khyad par du 'phags pa ste/_khyad par du 'phags pa lnga po de dag go/_/klu'i bdag po gzhan yang thams cad mkhyen pa'i sems de'i mchog tu dga' ba lnga ste/_lnga gang zhe na/_ngan 'gro las shin tu 'das pas mchog tu dga' ba dang /_thams cad 
[\[211b.3\]]mkhyen pa dang nye bar gyur pas mchog tu dga' ba dang /_sangs rgyas kyi ye shes yang dag par mthong ba yongs su rdzogs pas mchog tu dga' ba dang /_tshul khrims la nan tan byed pa la 'gyod pa med pas mchog tu dga' ba dang /_sems can gyi don bya ba myong bas 
[\[211b.4\]]mchog tu dga' ba ste/_mchog tu dga' ba lnga po de dag go/_/klu'i bdag po gzhan yang thams cad mkhyen pa'i sems de'i stobs lnga ste/_lnga gang zhe na/_nga rgyal bcom pas ye shes kyi stobs dang /_thos pa dang ma bral bas shes rab kyi stobs dang /_
[\[211b.5\]]khong khro ba med pas byams pa'i stobs dang /_mtshan yongs su rdzogs pas bzod pa'i stobs dang /_'khor du bag tsha ba dang /_'jigs pa dang bral bas mi 'jigs pa'i stobs te/_stobs lnga po de dag go/_/klu'i bdag po gzhan yang thams cad mkhyen pa'i 
[\[211b.6\]]sems de'i rigs pa gang gis rigs pa ma yin par mi ltung ba'i rigs pa lnga ste/_lnga gang zhe na/_las kyi rnam par smin pa la yid ches pa'i rigs pa dang /_rten cing 'brel par 'byung ba dang mi 'gal ba'i rigs pa dang /_dus dang dus ma yin pa la so sor 
[\[211b.7\]]rtog pa'i rigs pa dang /_yang dag par sbyor ba'i rigs pa dang /_dge ba'i chos thams cad sgrub pa'i rigs pa ste/_rigs pa lnga po de dag go/_/klu'i bdag po gzhan yang thams cad mkhyen pa'i sems kyi shing ljon pa de'i snang ba lnga dang /_sa bon lnga dang /_rtsa ba 
[\[212a\]]
[\[212a.1\]]lnga dang /_sdong po lnga dang /_yal ga lnga dang /_lo ma lnga dang /_me tog lnga dang /_'bras bu lnga'o/_/de la de'i snang ba lnga gang zhe na/_nyon mongs pa dang bral ba'i snang ba dang /_rang gi sems nges par sems pa'i snang ba dang /_shes rab kyi snang ba dang /_
[\[212a.2\]]mig lnga'i snang ba dang /_thams cad mkhyen pa'i ye shes kyi snang ba ste/_snang ba lnga po de dag go/_/de la sa bon lnga gang zhe na/_bsam pa dang /_lhag pa'i bsam pa dang /_sems can la lta ba dang /_mos pa dang /_rgya chen po la mos pa ste/_sa bon lnga po de dag go_/
[\[212a.3\]]de la rtsa ba lnga gang zhe na/_byams pa chen po dang /_snying rje chen po dang /_dge ba'i rtsa bas mi ngoms shing dge ba'i rtsa ba thams cad yongs su sngo ba dang /_nyes pa brtul bas 'chags pa dang /_theg pa gzhan mi 'dod pa ste/_rtsa ba lnga po de dag go/_/de la sdong 
[\[212a.4\]]po lnga gang zhe na/_thabs la mkhas pa dang /_shes rab kyi pha rol tu phyin pa dang /_sems can yongs su smin par byed pa dang /_dam pa'i chos yongs su 'dzin pa dang /_rjes su chags pa dang /_khong khro ba dang bral bas btang snyoms pa ste sdong po lnga po de 
[\[212a.5\]]dag go/_/de la yal ga lnga gang zhe na/_sbyin pa dang /_tshul khrims dang /_bzod pa dang /_brtson 'grus dang /_bsam gtan te/_yal ga lnga po de dag go/_/de la lo ma lnga gang zhe na/_tshul khrims dang /_thos pa dang /_khyim nas 'byung ba dang 
[\[212a.6\]]dgon pa la gnas pa dang /_'phags pa'i rigs chog shes pa ste/_lo ma lnga po de dag go/_/de la me tog lnga gang zhe na/_bsod nams bsags pas mtshan phun sum tshogs pa dang /_sbyin pa sna tshogs bsags pas dpe byad bzang po phun sum tshogs pa 
[\[212a.7\]]dang /_sems nges par sems pas byang chub kyi yan lag phun sum tshogs pa dang /_chos rnam par 'grel pas spobs pa phun sum tshogs pa dang /_gzungs rab tu thob pas brjed ngas pa med pa phun sum tshogs pa ste/_me tog lnga po de dag go/_/de la 'bras 
[\[212b\]]
[\[212b.1\]]bu lnga gang zhe na/_'di lta ste/_slob pa'i 'bras bu thob pa dang /_mi slob pa'i 'bras bu thob pa dang /_rang sangs rgyas kyi 'bras bu thob pa dang /_phyir mi ldog pa'i byang chub sems dpa'i sa'i 'bras bu thob pa dang /_thams cad mkhyen pa'i ye shes kyi 'bras bu thob 
[\[212b.2\]]pa ste/_'bras bu lnga po de dag go/_/klu'i bdag po thams cad mkhyen pa'i sems kyi shing ljon pa de'i snang ba ni de lta bu'o/_/sa bon ni de lta bu'o/_/rtsa ba ni de lta bu'o/_/sdong po ni de lta bu'o/_/yal ga ni de lta bu'o/_/lo ma ni de lta bu'o/_/me tog 
[\[212b.3\]]ni de lta bu'o/_/'bras bu ni de lta bu'o/_/klu'i bdag po de lta bas na byang chub sems dpa' thams cad mkhyen pa'i shing ljon pa 'di lta bu yongs su 'dzin par 'dod pas thams cad mkhyen pa'i sems mi brjed par bya ste/_klu'i bdag po gang gis thams cad mkhyen pa'i 
[\[212b.4\]]sems shin tu bzung ba des gang dag yongs su zin par ma gyur pa'i yon tan phun sum tshogs pa de dag ngas ma mthong ngo /_/klu'i bdag po 'di lta ste/_dper na gang gis shing gang gis sa bon bzung bar gyur pa des de'i rtsa ba dang /_sdong po dang /_yal ga dang /_
[\[212b.5\]]lo ma dang /_me tog dang /_'bras bu rnams kyang bzung ba yin no/_/klu'i bdag po de bzhin du gang gis thams cad mkhyen pa'i sems shin tu bzung ba des byang chub kyi phyogs kyi chos rnams bzung ba yin no/_/klu'i bdag po de lta bas na thams cad mkhyen pa'i ye 
[\[212b.6\]]shes kyi 'byung gnas byang chub sems dpa'i yon tan la 'jug pa'i chos kyi sgo'i le'u 'di zung shig_/chongs shig_/lhogs shig_/'khor la yang rgya cher yang dag par rab tu shod cig_/khyod kyis de ltar bslab par bya'o/_/bcom ldan 'das kyis thams cad mkhyen 
[\[212b.7\]]pa'i ye shes kyi 'byung gnas kyi le'u 'di bshad pa na 'khor de las klu bdun khri nyis stong gis bla na med pa yang dag par rdzogs pa'i byang chub tu sems bskyed do/_/dge ba'i rtsa ba bskrun pa'i klu gzhon nu rnams dang /_klu'i bu mo rnams dang /_klu'i rgyal po rnams ni 
[\[213a\]]
[\[213a.1\]]rjes su 'thun pa'i bzod pa rab tu thob par gyur to/_/sngar 'dus pa'i byang chub sems dpa' lnga brgya ni mi skye ba'i chos la bzod pa rab tu thob par gyur to/_/de nas klu'i bu de dag dang /_klu'i bu mo dang /_klu'i rgyal po de dag steng gi bar snang la lus 
[\[213a.2\]]mi snang bar 'khod de/_dus kyi rjes su 'brang ba'i sprin chen po byin gyis brlabs nas bcom ldan 'das la mchod pa'i las kyi phyir lha'i tsan dan sbrul gyi snying po'i phye ma'i char rab tu phab bo/_/mu tig gi dra bas kyang thams cad dang ldan pa'i yul bying 'dzin khebs par byas so/_/
[\[213a.3\]]do shal dang zla gam lta bu rnams kyis kyang nam mkha'i ngos thams cad mngon par khebs par byas so/_/de nas bcom ldan 'das la klu'i rgyal po ma dros pas 'di skad ces gsol to/_/bcom ldan 'das ji tsam du de bzhin gshegs pas byang chub kyi sems dang /_thams cad 
[\[213a.4\]]mkhyen pa'i sems dang /_yon tan dag dang /_rnam pa dang /_'jug pa rab tu bshad pa ni ngo mtshar to/_/bcom ldan 'das byang chub sems dpa' dag rnam par dag pa'i lam gang la zhugs na shin tu mthar thug pa rab tu thob par 'gyur ba dang /_stobs bcu'i stobs 
[\[213a.5\]]nyid dang /_mi 'jigs pa bzhi'i 'jigs pa med pa nyid dang /_sangs rgyas kyi chos yongs su rdzogs par ma gyur gyi bar du bar skabs su zhum pa dang gang bar mi 'gyur ba byang chub sems dpa' rnams kyi rnam par dag pa'i lam byang chub sems dpa'i spyod yul zhes bgyi ba de bzhin 
[\[213a.6\]]gshegs pas bshad du gsol/_de skad ces gsol pa dang /_bcom ldan 'das kyis klu'i rgyal po ma dros pa la 'di skad ces bka' stsal to/_/klu'i bdag po byang chub sems dpa' rnams kyi rnam par dag pa'i lam ni brgyad po 'di dag ste/_brgyad gang zhe na/_'di 
[\[213a.7\]]lta ste/_pha rol tu phyin pa'i lam dang /_bsdu ba'i dngos po'i lam dang /_mngon par shes pa'i lam dang /_tshad med pa'i lam dang /_yan lag brgyad pa'i lam dang /_sems can thams cad la sems mnyam pa'i lam dang /_rnam par thar pa gsum gyi lam dang /_mi 
[\[213b\]]
[\[213b.1\]]skye ba'i chos la bzod pa rab tu thob pa'i lam ste/_klu'i bdag po byang chub sems dpa' rnams kyi rnam par dag pa'i lam ni brgyad po de dag go/_/de la pha rol tu phyin pa'i lam ni thams cad mkhyen pa nyid du yongs su bsngos pa'o/_/de ci'i phyir zhe na/_thams cad mkhyen 
[\[213b.2\]]pa nyid du yongs su ma bsngos pa'i sbyin pa ni sbyin pa'i pha rol tu phyin pa zhes bya ba'i ming mi 'thob bo/_/de bzhin du tshul khrims dang /_bzod pa dang /_brtson 'grus dang /_bsam gtan dang /_shes rab thams cad mkhyen pa nyid du yongs su ma bsngos pa ni shes rab kyi 
[\[213b.3\]]pha rol tu phyin pa zhes bya ba'i ming mi 'thob ste/_de'i phyir thams cad mkhyen pa nyid du yongs su bsngos pa ni pha rol tu phyin pa'i lam zhes bya'o/_/de la bsdu ba'i dngos po'i lam ni gzhan dag chos la mos par byed pa'o/_/de ci'i phyir zhe na/_klu'i bdag po 'di 
[\[213b.4\]]ltar byang chub sems dpa' des sems can gang dag bsdu ba'i dngos po bzhi po dag gis bsdus par gyur pa de dag des chos bstan pa kun tu shes par 'gyur te/_de'i phyir gzhan dag chos la mos par byed pa ni bsdu ba'i dngos po'i lam zhes bya'o/_/de la mngon par shes 
[\[213b.5\]]pa'i lam ni gang lha'i mig gis sangs rgyas kyi zhing thams cad mthong /_sems can shi 'pho dang skye ba yang mthong /_sangs rgyas bcom ldan 'das nyan thos kyi dge 'dun dang bcas pa yang mthong ngo /_/de dag mthong nas kyang rnam pa gang dag yongs su gzung bar bya ba de 
[\[213b.6\]]dag ni yongs su 'dzin/_gang dag yongs su spang bar bya ba de dag ni yongs su spang ngo /_/gang lha'i rna bas sangs rgyas bcom ldan 'das rnams kyis gsungs pa thos so/_/thos nas kyang 'dzin cing chud mi gson to/_/de sems can gzhan dag dang /_gang zag 
[\[213b.7\]]gzhan rnams kyi sems kyi rgyu ba yang rab tu shes te/_shes nas kyang so sor ci rigs par chos ston to/_/de sngon gyi gnas rjes su dran te/_dran nas kyang sngon byas pa'i dge ba'i rtsa ba chud mi gzon to/_/rdzu 'phrul gyis kyang sangs rgyas kyi zhing mtha' yas pa dag tu 'gro 
[\[214a\]]
[\[214a.1\]]zhing sems can gang dag rdzu 'phrul gyis 'dul ba dag kyang rdzu 'phrul gyis 'dul te/_de'i phyir mngon par shes pa'i lam zhes bya'o/_/de la tshad med pa'i lam ni gang sdug pa'i rnam par ltung ba'i tshangs pa rnams dang /_gzugs na spyod pa'i lha gzhan 
[\[214a.2\]]dag gi sems kyi 'jug pa yang rab tu shes te/_'di ni byams pa'i sems/_'di ni snying rje chen po'i sems/_'di ni dga' ba'i sems/_'di ni btang snyoms kyi sems so zhes ji lta bus 'dul ba de bzhin du rab tu 'dren te/_de phyir tshad med pa'i lam zhes bya'o/_/
[\[214a.3\]]de la yan lag brgyad pa'i lam ni sems can thams cad kyi rjes su song ba dang /_nyan thos kyi theg pa'i rjes su song ba dang /_rang sangs rgyas kyi theg pa'i rjes su song ba dang /_theg pa chen po'i rjes su song ba ste/_thams cad kyi rjes su 'gro bas de'i phyir yan lag brgyad pa'i 
[\[214a.4\]]lam zhes bya'o/_/de la sems can thams cad la sems mnyam pa'i lam ni 'di'i ni bya'o/_/'di'i ni mi bya'o/_/'di la ni bshad do/_/'di la ni mi bshad do/_/'di ni sbyin gnas so/_/'di ni sbyin gnas ma yin no zhes de rnam par rtog pa la mi spyod de/_sems 
[\[214a.5\]]can thams cad la sems mnyam pa nyid kyi rjes su 'gro bas de'i phyir sems can thams cad la sems mnyam pa'i lam zhes bya'o/_/de la rnam par thar pa gsum gyi lam ni dmigs pa thams cad spang ba'i phyir stong pa nyid dang /_rtog pa dang /_rnam par rtog pa dang /_
[\[214a.6\]]yongs su rtog pa dang /_mtshan ma dang /_rnam par rtog pa thams cad spang ba'i phyir mtshan ma med pa dang /_khams gsum pa la rton pa spang ba'i phyir smon pa med pa ste/_de'i phyir rnam par thar pa gsum gyi lam zhes bya'o/_/de la mi skye ba'i chos la bzod pa rab tu thob 
[\[214a.7\]]pa'i lam ni byang chub sems dpa' lung bstan pa rab tu thob pa yin te/_mi skye ba la bzod pa de dang ldan par rig nas sangs rgyas bcom ldan 'das rnams byang chub sems dpa' bla na med pa yang dag par rdzogs pa'i byang chub tu lung ston te/_de'i phyir mi skye ba'i chos la bzod pa rab tu 
[\[214b\]]
[\[214b.1\]]thob pa'i lam zhes bya'o/_/klu'i bdag po byang chub sems dpa' rnams kyi rnam par dag pa'i lam brgyad po 'di dag ni gcig pu bgrod pa'i lam du yang dag par 'du ba ste/_'di ltar byang chub sems dpa' grogs med par gcig pu gnyis su med par skad cig 
[\[214b.2\]]gcig dang ldan pa'i shes rab kyis byang chub kyi snying por gang thob par bya ba de rjes su 'thob pa'o/_/de bzhin gshegs pa zhes bya ba ci zhe na/_gang 'di chos thams cad kyi de bzhin nyid rjes su thob pa ste/_de'i phyir de bzhin gshegs pa zhes bya'o/_/klu'i 
[\[214b.3\]]bdag po byang chub sems dpa' rnams kyi rnam par dag pa'i lam brgyad po 'di dag ni sems can tha dad pa dang sna tshogs la sbyor ba rnams la bstan pa ste/_gang 'di mi dmigs pa nye bar bzung nas bstan pa de thams cad ni bstan pa gcig pa'o/_/de la lam de'i rnam par 
[\[214b.4\]]dag pa gang zhe na/_lam 'di ni rdul med pas rdul dang bral ba'o/_/lam 'di ni shin tu mi 'khrugs pas zhe sdang med pa'o/_/lam 'di ni shes rab kyis snang bas rmongs pa med pa'o/_/lam 'di ni rang bzhin gyis rnam par dag pas kun nas nyon mongs pa can ma yin pa'o/_/
[\[214b.5\]]lam 'di ni phyin ci log bzhi las byung ba'i phyir skye ba med pa'o/_/lam 'di ni ngo bo nyid kyis yang dag pa ma yin par mthong bas ngo bo nyid med pa'o/_/lam 'di ni 'dod pa dang /_gzugs dang /_gzugs med pa rnam par shes pas zag pa med pa'o/_/lam 'di ni 
[\[214b.6\]]dmigs pa tha dad pa dang bral bas nye bar zhi ba'o/_/lam 'di ni gar yang mi 'gro zhing gang nas kyang mi 'ong bas 'ong ba dang 'gro ba med pa'o/_/lam 'di ni nyon mongs pa thams cad mi gnas pas legs par gnas pa'o/_/lam 'di la ni bdud rnams kyis 'gro ba med pa'o/_/
[\[214b.7\]]lam 'di ni mu stegs can rnams kyis ma yin no/_/lam 'di la ni mngon pa'i nga rgyal can rnams kyi skabs med do/_/lam 'dir ni mi brtson pa rnams 'jug pa ma yin no/_/lam 'di ni dmigs pa can rnams dang shin tu ring zhing rnam par ring ngo /_/lam 'di 
[\[215a\]]
[\[215a.1\]]ni skyes bu ngan pa rnams kyis rnam par spangs pa'o/_/lam 'di ni skyes bu dam pa rnams kyis bsten pa'o/_/lam 'di ni rnal 'byor spyod pa rnams rjes su 'dong ba'o/_/lam 'di ni tshul bzhin la brtson pa rnams kyis bgrod par bde ba'o/_/lam 
[\[215a.2\]]'di ni yang dag par lta ba la yang dag par gnas pa rnams kyi rnal du 'jug pa'o/_/lam 'di ni brtson pa rnams la mi sgrib pas yangs pa'o/_/lam 'di ni yang dag par song ba dang /_yang dag par zhugs pa rnams la mi sgrib pa'o/_/lam 'di ni 'dod chags 
[\[215a.3\]]dang /_zhe sdang dang /_gti mug gi nyon mongs pa rnams kyi dri ma med pa'o/_/lam 'di ni shin tu kun nas nyon mongs pa can ma yin pas rnam par dag pa ste/_de'i phyir rnam par dag pa'i lam zhes bya'o/_/klu'i bdag po gang la la dag rnam par dag pa'i lam 
[\[215a.4\]]'di la zhugs pa dang /_'jug pa dang /_'jug par 'gyur ba de dag thams cad ni chos kyi dbyings rnam par dag pas bdag gi dbyings rnam par dag par rjes su rtogs so/_/bdag gi dbyings rnam par dag pas chos kyi dbyings rnam par dag par rjes su rtogs so/_/
[\[215a.5\]]chos kyi dbyings rnam par dag pas sems can gyi khams thams cad rnam par dag par rjes su rtogs so/_/sems can gyi khams thams cad rnam par dag pas mig gi khams rnam par dag par rjes su rtogs pa nas yid kyi khams kyi bar du rnam par dag par 
[\[215a.6\]]rjes su rtogs so/_/yid kyi khams rnam par dag pas 'dod pa dang /_gzugs dang /_gzugs med pa'i khams rnam par dag par rjes su rtogs so/_/'dod pa dang /_gzugs dang /_gzugs med pa'i khams rnam par dag pas nam mkha'i khams rnam 
[\[215a.7\]]par dag par rjes su rtogs so/_/nam mkha'i khams rnam par dag pas chos thams cad rnam par dag par rjes su rtogs te/_'di ltar nam mkha' rnam par dag pa'i rnam par dag pa 'dis chos thams cad mnyam mo/_/de ltar nam mkha' rnam par dag pa dang /_
[\[215b\]]
[\[215b.1\]]chos thams cad rnam par dag pa dang /_bdag rnam par dag pa 'di ni gnyis su med de gnyis su dbyer med do/_/gnyis su med pa rnam par dag pa 'dis lam de rnam par dag ste/_de'i phyir rnam par dag pa'i lam zhes bya'o/_/de la tshor ba med pas lam de ni tshor ba med pa 
[\[215b.2\]]ste/_tshor ba thams cad kyi rgyun bcad pa'o/_/de la ni mya ngan las 'das pa'i tshor ba yang med de/_de'i phyir tshor ba med pa zhes bya'o/_/lam de ni sems dang yid dang rnam par shes pa dang bral bas de la ni chos la sems pa ci yang med de/_de'i phyir rnam par dag pa'i 
[\[215b.3\]]lam zhes bya'o/_/bcom ldan 'das kyis rnam par dag pa'i lam bsgoms pa'i yon tan gyi le'u 'di bshad pa na yongs su sbyang ba byas pa'i srog chags khri nyis stong gis bzod pa rab tu thob par gyur to/_/de nas bcom ldan 'das la klu'i rgyal po ma dros pas 'di 
[\[215b.4\]]skad ces gsol to/_/bcom ldan 'das byang chub sems dpas ji ltar 'phags pa'i lam bsgom par bgyi/_bcom ldan 'das kyis bka' stsal pa/_klu'i bdag po 'di la byang chub sems dpa' 'phags pa rnam par dag pa'i lam bsgom par 'dod pas rnam 
[\[215b.5\]]par dag pa'i spyod pa la mkhas par bya ste/_des lus yongs su dag par bya/_ngag dang sems yongs su dag par bya'o/_/de la lus yongs su dag pa gang zhe na/_gang rang gi lus stong pa nyid pas sems can thams cad kyi lus stong pa nyid du rjes su rtogs pa dang /_
[\[215b.6\]]rang gi lus dben pas sems can thams cad kyi lus dben pa nyid du rjes su rtogs pa dang /_rang gi lus bems po pas sems can thams cad kyi lus bems por rjes su rtogs pa dang /_rang gi lus g.yo ba med pas sems can thams cad kyi lus g.yo ba med par rjes 
[\[215b.7\]]su rtogs pa dang /_rang gi lus mig yor dang 'dra bas sems can thams cad kyi lus mig yor lta bur rjes su rtogs pa dang /_rang gi lus rnam par dag pas sems can thams cad kyi lus rnam par dag par rjes su rtogs pa ste/_'di ni lus rnam par dag pa zhes 
[\[216a\]]
[\[216a.1\]]bya'o/_/klu'i bdag po gzhan yang lus yongs su dag pa ni lus kyi las la mngon par 'du mi byed par rtogs pa ste/_de mngon par 'du byed pa la yang mngon par 'du byed par rtog cing mngon par 'du byed pa dang /_mngon par 'du mi byed pa yang mnyam 
[\[216a.2\]]par byed/_mngon par 'du mi byed pa dang /_mngon par 'du byed pa yang mnyam par byed pa'o/_/de la lus kyang yongs su shes shing lus kyi chos nyid kyang rab tu shes so/_/de la lus kyi chos nyid gang zhe na/_sngon gyi mtha' nas ma skyes pa ni chos nyid do/_/phyi ma'i 
[\[216a.3\]]mthar mi 'pho ba ni chos nyid do/_/da ltar byung ba na mig yor lta bu'i chos nyid de/_'di ni lus kyi chos nyid ces bya'o/_/gzhan yang lus kyi chos nyid ni rgyu dang rkyen tshogs pa'i chos nyid de/_rgyu dang rkyen gang yin pa de dag kyang sems pa med pa'i phyir stong pa/_g.yo ba med pa/_
[\[216a.4\]]ngo bo nyid kyis dben pa'o/_/klu'i bdag po byang chub sems dpa' lus kyi chos nyid 'di lta bu 'di dag la rtog pa gang yin pa 'di yang lus yongs su dag pa'o/_/gzhan yang lus yongs su dag pa ni ji ltar de bzhin gshegs pa'i sku zag pa med cing khams gsum du 
[\[216a.5\]]gtogs pa ma yin pa de bzhin du/_rang gi lus kyang zag pa med cing khams gsum du gtogs pa ma yin par rtogs pa ste/_de zag pa med pa'i lus kyi srid par skye ba sgrub kyang zag pa med pa yang dag pa'i mtha' de yang mi 'dor ro/_/de zag pa med pa'i lus kyis 
[\[216a.6\]]gzugs kyi lus yongs su grub pa yang ston la/_rang bzhin gyis lus kyi chos nyid kyi rang bzhin 'di yang mi 'dor ro/_/de de bzhin gshegs pa'i sku rnam par dag pas rang gi lus rnam par dag par rtogs pa dang /_rang gi lus rnam par dag pas sems 
[\[216a.7\]]can thams cad kyi lus rnam par dag par rtogs pa 'di yang lus yongs su dag pa'o/_/de la ngag yongs su dag pa gang zhe na/_gang 'phags pa rnams dang /_gang 'phags pa ma yin pa rnams kyi ngag thams cad ni rnam par dag pa yin na/_sgro btags par na ni byis pa so 
[\[216b\]]
[\[216b.1\]]so'i skye bo rnams ni kun nas nyon mongs par 'gyur/_legs par thos pa dang /_nyes par thos pa rnams la rjes su chags pa dang /_khong khro bar 'gyur ro/_/yang dag par ngag thams cad ni 'dod chags dang bral ba/_zhe sdang dang bral ba/_gti mug dang bral ba ste/_de 
[\[216b.2\]]dag la 'dod chags dang /_zhe sdang dang /_rmongs pa'i yi ge rnams mi 'byung bas de'i phyir ngag thams cad rnam par dag pa zhes bya'o/_/ngag ni gsog ste/_gsog la ni 'dod chags dang /_zhe sdang dang /_gti mug gi nyon mongs pa rnams kyis nyon mongs par 'gyur ba 
[\[216b.3\]]med do/_/ngag ni gzung ba ma yin pa ste/_mig gis gzung bar bya ba ma yin pa nas yid kyi bar gyis gzung bar bya ba ma yin pa'o/_/ngag ni rlung dang 'dra ste/_rlung gis 'gyur ba'i tshogs pa med par mi 'byung ngo /_/ngag ni brag ca dang 'dra ste/_gang 'phags pa 
[\[216b.4\]]rnams dang /_gang 'phags pa ma yin pa rnams kyi ngag ni nang na yang mi gnas phyi rol du yang ma yin/_gnyig med par yang mi dmigs te/_rnam par rtog pa dang /_rnam par dpyod pa gang dag gis ngag 'byung ba'i rnam par rtog pa dang /_rnam par dpyod pa de dag 
[\[216b.5\]]kyang mi gnas pa/_gnas pa med pa/_rnam par rig pa med pa'o/_/klu'i bdag po de lta bas na/_de bzhin gshegs pa'i gsung 'byung ba gang yin pa dang /_gzhan sems can rnams kyi ngag gang yin pa de thams cad kyang med pa/_gsog_/[{]brdzun [,]rdzun [}]pa/_slu ba'i 
[\[216b.6\]]chos can no/_/gsol pa/_bcom ldan 'das de bzhin gshegs pa yang dag par gsung ba ma lags sam/_bka' stsal pa/_klu'i bdag po de de bzhin te/_de bzhin gshegs pa ni yang dag par gsung ba'o/_/de ci'i phyir zhe na/_de bzhin gshegs pas 
[\[216b.7\]]'dus byas thams cad ni ma byung bar mkhyen te/_ji ltar mkhyen pa de bzhin du de ston to/_/don 'dis na de bzhin gshegs pa yang dag pa gsung ba'o/_/klu'i bdag po de bzhin gshegs pa'i gsung yi ge la dpyod pa gang yin pa'i yi ge de dag la sems can thams 
[\[217a\]]
[\[217a.1\]]cad kyang dpyod de/_de bas na sems can thams cad ni chos kyi 'khor lo bskor yang chos kyi ngo bo nyid mi shes so/_/de'i phyir de dag yi ge la dpyod pa ni de byed pa'i sdug bsngal yang dag par zad par bya ba'i phyir 'byung ba ma yin no/_/klu'i bdag po de ltar 
[\[217a.2\]]na byis pa so so'i skye bo thams cad ni sgra thams cad la mngon par zhen to/_/de dag ni tha snyad thams cad la yang nyon mongs pa rnams dang ma 'dres pa'i ngag 'byung ngo /_/de dag nyon mongs kyang kun nas nyon mongs pas kun nas nyon mongs par 'gyur ba ni ma yin no/_/ngag la 
[\[217a.3\]]dpyod cing rnam par byang bar byed kyang chos nyid kyi rang bzhin gyis rnam par dag par 'gyur ba ma yin te/_klu'i bdag po 'di ni ngag yongs su dag pa zhes bya'o/_/de la sems yongs su dag pa gang zhe na/_sems kyi rang bzhin ni kun nas nyon mongs par bya bar mi nus so/_/
[\[217a.4\]]de ci'i phyir zhe na/_sems ni rang bzhin gyis 'od gsal yang de ni glo bur gyi nyon mongs pa dang /_nye ba'i nyon mongs pa rnams kyis nye bar nyon mongs so/_/de la byang chub sems dpa' ni glo bur gyi nye ba'i nyon mongs pa rnams kyi skabs mi 'byed de/_de rang bzhin gyis shin tu rnam 
[\[217a.5\]]par dag pa'i sems kyi las gang gis dge ba'i rtsa ba de dag la sogs pa'i sems de yang sems kyi rang bzhin nyid du rab tu shes so/_/sems kyi las gang gis sems can thams cad la byams pas khyab par byed pa'i sems de yang sems dang mnyam pa nyid du rab tu shes so/_/
[\[217a.6\]]sems kyi las gang gis dge ba'i rtsa ba thams cad byang chub tu yongs su sngo ba'i sems de yang byang chub dang mnyam pa nyid du rab tu shes so/_/de ltar sems yongs su dag pa 'dod chags la spyod pa thams cad dang lhan cig gnas kyang 'dod chags kyi dri mas kun tu gos 
[\[217a.7\]]par mi 'gyur ro/_/de bzhin du zhe sdang la spyod pa dang /_gti mug la spyod pa dang /_cha mnyam pa la spyod pa'i sems can rnams dang lhan cig gnas shing 'dug kyang de dag gi dri mas kun tu gos par mi 'gyur ro/_/de ltar sems yongs su dag pa de 'dod pa'i khams su 
[\[217b\]]
[\[217b.1\]]skye ste/_gzugs na spyod pa'i tshangs pa rab tu zhi ba'i spyod lam can rnams dang lhan cig gnas shing 'dug kyang de dag gi zil gyis gnon mi nus kyi/_byang chub sems dpa' de nyid kyis lha de dag zil gyis gnon to/_/de ltar sems yongs su dag pa de gzugs kyi 
[\[217b.2\]]khams su skyes la 'dod pa'i khams kyi sems can rnams dang lhan cig tu gnas shing 'dug kyang yongs su skyo ba mi skyed cing bdag brjod pas sems can de dag la brnyas pa'i sems mi skyed do/_/de ltar sems yongs su dag pa de ting nge 'dzin dang snyoms par 'jug pa 
[\[217b.3\]]thams cad la snyoms par zhugs kyang de ting nge 'dzin dang snyoms par 'jug pa de dag gi dbang gis mi skye'o/_/de ci'i phyir zhe na/_klu'i bdag po 'di ltar byang chub sems dpar de'i sems nges par sems pa thabs mkhas pas mngon par sgrub pa'i phyir ro/_/klu'i bdag po de 
[\[217b.4\]]ltar byang chub sems dpa' rnam par dag pa'i lam 'di la sgom pa rnam par dag pa'i spyod pa la mkhas pa yin no/_/klu'i bdag po dngos po sgom pas lam sgom pa ma yin/_dngos po rnam par 'jig pas lam sgom pa ma yin/_dngos 
[\[217b.5\]]po khas len pa ma yin/_dngos po khas mi len pas lam sgom pa ma yin/_dngos po srid pas ma yin/_dngos po mi srid pas lam sgom pa ma yin/_dngos po skye bas ma yin/_dngos po 'gag pas lam sgom pa ma yin/_dngos po 'dzin pas ma yin/_dngos po 'dor bas lam sgom pa ma yin/_
[\[217b.6\]]bdag tu ma yin/_bdag med par ma yin/_sems can du ma yin/_srog tu ma yin/_gso bar ma yin/_skyes bur ma yin/_gang zag tu ma yin/_shed las skyes su ma yin/_shed bu sgom pas lam sgom pa ma yin/_phung po mi rtag par sgom pas 
[\[217b.7\]]lam sgom pa ma yin/_phung po sdug bsngal bar sgom pas ma yin/_phung po bdag med par sgom pas ma yin/_phung po zhi bar sgom pas ma yin/_phung po 'dod chags dang bral bar sgom pas lam sgom pa ma yin/_phung po sgyu ma lta bur sgom pas lam sgom 
[\[218a\]]
[\[218a.1\]]pa ma yin/_phung po rmi lam lta bur sgom pas ma yin/_phung po mig yor lta bur sgom pas ma yin/_phung po brag ca lta bur sgom pas ma yin/_phung po stong pa nyid du sgom pas lam sgom pa ma yin/_phung po mtshan ma med 
[\[218a.2\]]par sgom pas lam sgom pa ma yin/_phung po smon pa med par sgom pas lam sgom pa ma yin no/_/de ci'i phyir zhe na/_'di ltar gang stong pa de ni dngos po ma yin/_dngos po med pa ma yin no/_/gang mtshan ma med pa dang /_smon pa med pa de ni dngos po ma yin/_
[\[218a.3\]]dngos po med pa ma yin te/_'di ni lam sgom pa zhes bya'o/_/phung po dang /_khams dang /_skye mched sgom pas lam sgom pa ma yin/_ma rig pa la 'dod chags dang bral bar sgom pas lam sgom pa ma yin pa nas rga shi'i bar la 'dod chags dang bral bar sgom pas 
[\[218a.4\]]lam sgom pa ma yin no/_/de bzhin du 'jig rten pa dang /_'jig rten las 'das pa dang /_'dus byas dang /_'dus ma byas dang /_zag pa dang bcas pa dang /_zag pa med pa dang /_kha na ma tho ba dang bcas pa dang /_kha na ma tho ba med pa sgom pas lam sgom 
[\[218a.5\]]pa ma yin te/_klu'i bdag po gang chos thams cad dngos por yang mi byed/_dngos po med par yang mi byed pa 'di ni lam sgom pa zhes bya'o/_/chos thams cad la mi gnas par sgom pa dang /_blang ba med pa dang dor ba med par sgom pa 'di ni lam sgom pa zhes bya'o/_/
[\[218a.6\]]bcom ldan 'das kyis rnam par dag pa'i lam sgom pa'i yon tan gyi le'u 'di bshad pa'i tshe 'khor gyi dkyil 'khor de las srog chags dgu khri nyis stong chos rnams la chos kyi mig rdul med cing dri ma dang bral ba rnam par dag go/_/srog chags khri nyis stong ni rjes su 'thun pa'i 
[\[218a.7\]]bzod pa rab tu thob par gyur to/_/srog chags bdun stong ni mi skye ba'i chos la bzod pa rab tu thob par gyur te/_de dag thams cad kyis mgrin gcig tu 'di skad ces smras so/_/bcom ldan 'das rigs kyi bu'am/_rigs kyi bu mo gang dag gis rnam par dag pa'i lam 
[\[218b\]]
[\[218b.1\]]sgom pa 'di mnyan te thos nas mi dngang zhing khong du chud par byed la 'dzin pa de dag ni de bzhin gshegs pa'i bla na med pa yang dag par rdzogs pa'i byang chub 'dzin par 'gyur ro/_/de dag ni de bzhin gshegs pas bskor ba'i chos kyi 'khor lo rjes su skor bar 'gyur ro/_/
[\[218b.2\]]de dag ni de bzhin gshegs pa'i dam pa'i chos dkon mchog rjes su srung bar 'gyur ro/_/de dag ni seng ge'i khri la 'dug cing ji ltar de bzhin gshegs pa dgra bcom pa yang dag par rdzogs pa'i sangs rgyas kyis da ltar bsgrags pa de bzhin du seng ge'i sgra sgrogs par 
[\[218b.3\]]'gyur ro/_/de dag ni bdud kyi dkyil 'khor pham par byed par 'gyur ro/_/de dag ni pha rol rgol ba thams cad tshar chod par 'gyur ro/_/de dag ni chos kyi tog sgreng bar 'gyur ro/_/de dag ni chos kyi sgron me 'bar bar byed par 'gyur ro/_/de dag ni chos kyi 
[\[218b.4\]]dung rab tu 'bud par 'gyur ro/_/de dag ni chos kyi rnga rdung bar 'gyur ro/_/de dag ni chos kyi char 'bebs par 'gyur ro/_/de nas bcom ldan 'das kyis klu de dag dang /_'khor bzhi po de dag gis legs par smras pa la rjes su yi rang ba mdzad nas/_klu'i rgyal po 
[\[218b.5\]]ma dros pa la tshigs su bcad de bka' stsal pa/_dngos por 'du shes gang gis kyang /_/lam bsgom nus pa ma yin te/_/lam 'di la ni 'di lta bur/_/dngos por 'du shes yod ma yin/_/dngos po dngos por byed pas min/_/dngos med dngos po med 
[\[218b.6\]]byed pas/_/nam mkha' rnam dag gang 'dra ba'i/_/lam bsgom nus pa ma yin no/_/gang zhig lam ni dngos byed min/_/dngos med dngos po med byed min/_/dngos dang dngos med bral ba de/_/mchog gi lam ni sgom pa'o/_/bdag tu lam sgom ma yin 
[\[218b.7\]]la/_/bdag med sgom pas ma yin te/_/'di ltar gnyis su med pa'i lam/_/grub cing bde ba bla na med/_/de bzhin srog dang gso ba dang /_/gang zag kyang ni de bzhin te/_/gang zag med pa'i lam 'di ni/_/srog med rab tu gnas pa med/_/stong pa 
[\[219a\]]
[\[219a.1\]]nyid la gnas nas su/_/gang dag la la lam sgom pa/_/de dag 'phags pa'i lam las ring /_/de dag lam sgom ma yin no/_/stong pa nyid la lam med de/_/lam sgom pa yang yod ma yin/_/de ltar mtshan nyid gcig pa ni/_/mtha' 
[\[219a.2\]]'das stong pa stong pa nyid/_/skye ba'i mtshan nyid lam ma yin/_/mtshan nyid med pa'ang de ma yin/_/gang zhig ma skyes mi 'gog pa/_/de ni lam sgom yin par gsungs/_/phung po lnga ni sgyu ma ltar/_/gang gis 'du shes 'jug pa dang /_/dngos por 'dzin pa'i 
[\[219a.3\]]'du shes can/_/lam la sgom pa ga la yin/_/lam 'di 'jig rten 'das pa ste/_/'di la phung po dngos med na/_/phung po rnam par 'jig pa'i phyir/_/sgom par nus pa ma yin no/_/phung po'i de bzhin nyid de ni/_/de bzhin nyid du rab tu bstan/_/de bzhin 
[\[219a.4\]]kho na de la ni/_/gzhan du 'gyur ba mi dmigs so/_/de bzhin nyid ni lam sgom min/_/de la yod dang med pa mnyam/_/de bzhin nyid la de bzhin shes/_/de ni lam la sgom pa yin/_/chos rnams kun ni de bzhin nyid/_/ngas ni de ltar sangs rgyas te/_/
[\[219a.5\]]de nyid rtogs par bya ba'i phyir/_/lam la sgom par byed pa yin/_/gang zhig lam ni mi shes bzhin/_/lhag par byed la'ang ma zhugs pa/_/sangs rgyas chos rnams tshol ba na/_/de la thogs pa 'byung bar 'gyur/_/ngas ni ji ltar lam bsgoms shing /_/ji lta 
[\[219a.6\]]bur ni reg pa ltar/_/de bzhin nyid la gnas nas su/_/de ltar de ni bshad par bya/_/theg pa dman pa 'byung ba'i phyir/_/lam 'di tshad dang bcas pa yin/_/theg pa chen po 'byung ba'i phyir/_/'di ni lam gyi dam pa yin/_/gang dag la la lam thob la/_/thob 
[\[219a.7\]]nas rgyun 'chad mi byed pa/_/de dang de dag lam thob ste/_/lam bsgom pa ni sgom par byed/_/mnyam ste mi mnyam med pa'i lam/_/rnal du 'dug cing drang shes pa/_/ngan pa'i lam kun rnam spangs nas/_/byang chub rjes su thob par byed/_/ji ltar klu yi rgyal 
[\[219b\]]
[\[219b.1\]]po khyod/_/rang gi gnas na 'dug byed cing /_/gnas nas g.yos pa med par yang /_/rgya mtsho 'di ni gang bar byed/_/de ltar sems can chen po dag_/lam bsgom pa ni bsgoms nas su/_/chos kyi dbyings las ma g.yos par/_/ye shes rgya mtsho 'gengs 
[\[219b.2\]]par byed/_/ji ltar klu yi rgyal po khyod/_/sa rnams 'di dag thams cad la/_/chu yi rgyun gyis ngoms byed kyang /_/de ni nang na gnas pa med/_/de ltar sems can chen po dag_/bsgom pa 'di la bsgoms nas ni/_/sems can chos kyis tshim byed kyang /_/nang 
[\[219b.3\]]na gnas pa ma yin no/_/ji ltar klu yi rgyal po khyod/_/pha rol gnon pas gdung ba med/_/de ltar dpa' bo lam thob pa/_/nyon mongs pas ni gdung ba med/_/sems can gang dag lta gnas shing /_/log pa'i lam du ltung ba dag_/lam 'di la ni rab gnas na/_/de 
[\[219b.4\]]dag mya ngan 'da' bar 'gyur/_/lam 'di la ni gnas nas su/_/byang chub sems dpa' grags chen po/_/bdud sdig can dang de bzhin du/_/pha rol mu stegs can rnams 'dul/_/gang tshe lam ni thob gyur pa/_/de tshe g.yo ba med par 'gyur/_/'jig rten 
[\[219b.5\]]chos rnams zil mnan nas/_/pad ma lta bur rab tu spyod/_/byang chub sems las ma nyams shing /_/lam 'di la ni mnyam gzhag pa/_/sems can gzhan rnams stong dag kyang /_/byang chub la ni rab tu 'dzud/_/lam 'di la ni rab gnas pa/_/mngon 
[\[219b.6\]]par shes pa lnga thob nas/_/rdzu 'phrul thams cad rnam sprul zhing /_/srog chags rnams la chos ston to/_/de dag lus dang ngag dang yid/_/thams cad du ni yongs dag cing /_/bsam gyis mi khyab sems can khams/_/'phags pa'i lam la rab tu 'dzud/_/
[\[219b.7\]]dmigs pa med pa'i bzod pa gang /_/rig rtogs khong du chud rtogs pa/_/de bzhin gshegs kyi rtogs thob nas/_/srog chags rnams la chos ston to/_/'jig rten 'di 'gro gang yin pa/_/de bzhin gshegs 'gro de yin te/_/de dag khong du chud 
[\[220a\]]
[\[220a.1\]]rtogs na/_/de dag 'gro ba med par 'gyur/_/sems can kun gyi 'gro gang yin/_/de dag 'gro ba nges 'gro zhing /_/sangs rgyas chos 'dir bslabs nas su/_/sgyu ma'i chos kyis rnam par sprul/_/ji ltar lam ni 'di sgom zhing /_/gang 
[\[220a.2\]]dag lam la sgom byed pa/_/de dag sngags dang yon tan rnams/_/'dren pa dag ni kun gyis gsungs/_/de dag gi ni yon tan mtha'/_/brgya lam na yang rtogs mi nus/_/gang dag lam ni 'di sgom pa/_/de dag dngos po med la gnas/_/gang dag 
[\[220a.3\]]mi skye mi 'byung ba'i/_/lam 'di la ni rab zhugs pa/_/de la dmigs can thams cad dang /_/bdud kyis gting dpogs ma yin no/_/de dag gus bcas dran pa dang /_/blo gros rtogs dang gzungs rnams dang /_/spobs pa thob cing tshul khrims dang /_/
[\[220a.4\]]thos dang gtong bas rnam par 'phel/_/gang dag lam ni 'di sgom pa/_/lus dag cing ni ngag dag la/_/sems dag shin tu sbyangs pa rnams/_/rab dag shin tu rnam par dag_/gang dag lam ni 'di sgom pa/_/'phags pa'i rtogs pa rjes 'thob cing /_/zab 
[\[220a.5\]]mo'i tshul la mkhas pa ste/_/chags med ye shes 'khrul pa med/_/gang dag 'das pa'i sangs rgyas dang /_/gang dag ma 'ongs da ltar byung /_/rdzogs pa'i sangs rgyas gang ji snyed/_/lam thob pas ni mchod pa yin/_/mdo sde 'di la gang dga' ba/_/
[\[220a.6\]]sems can de snyed legs par rnyed/_/de bzhin gshegs pa shin tu mthong /_/de dag dam chos rab tu thos/_/de nas bcom ldan 'das kyis chos bstan pas klu'i rgyal po ma dros pa/_tshim zhing mgu la yi rangs shing rab tu dga' ste/_dga' ba dang yid bde ba skyes nas 
[\[220a.7\]]bcom ldan 'das la 'di skad ces gsol to/_/bcom ldan 'das dge slong gi dge 'dun dang /_mngon par 'tshal ba mngon par 'tshal ba'i byang chub sems dpa' sems dpa' chen po rnams dang thabs cig tu dgung zla gsum bdag gi gnas ma dros par bzhugs par 
[\[220b\]]
[\[220b.1\]]bcom ldan 'das kyis gnang bar mdzad du gsol/_bdag gis rngo ci thogs su kun tu spyod pas bcom ldan 'das la bsnyen bkur 'tshal lo/_/de ci'i slad du zhe na/_bcom ldan 'das gang bdag gis 'di lta bu'i chos thos pa ni bdag gis de bzhin gshegs pa la 
[\[220b.2\]]slar bgyi ba'i rngo mi thogs so/_/de bzhin gshegs pa la mchod pa des bdag slad kyis kyang 'di 'dra ba'i chos thos pa dang 'bral bar mi 'gyur bar bcom ldan 'das bdag la thugs brtse ba'i slad du gnang bar mdzad du gsol/_de la bcom ldan 'das kyis ma gnang ngo /_/zla ba 
[\[220b.3\]]gnyis gsol te/_yang de bzhin du bcom ldan 'das kyis ma gnang ngo /_/zla ba phyed gsol pa dang /_thugs brtse ba'i slad du bcom ldan 'das kyis de la cang mi gsung bas gnang ba mdzad do/_/de nas klu'i rgyal po ma dros pas bcom ldan 'das kyis cang mi gsung 
[\[220b.4\]]bas gnang bar rig nas tshim zhing mgu la yi rangs shing rab tu dga' ste/_dga' ba dang yid bde ba skyes nas gnyen dang 'khor du bcas pas bcom ldan 'das kyi zhabs la phyag 'tshal nas/_bcom ldan 'das kyi drung nas song ste sprin bsdus 'brug bsgrags nas 'dzam bu'i 
[\[220b.5\]]gling du char pa'i rgyun mngon par phab ste rang gi gnas su phyin to/_/de nas klu'i rgyal po ma dros pas bu thu bo legs sbyin zhes bya ba la bos nas/_legs sbyin dang /_legs gnas dang /_zhi ba ldan dang /_dbang po zhi dang /_rnam par 'phrul dang /_gzi brjid che 
[\[220b.6\]]dang /_gzi brjid dpag med dang /_dpag med 'dzin dang /_yon tan dpag med 'dzin dang /_kun nas kha dog dang /_gzi brjid mchog dang /_nor mi zad dang /_bzod ldan la sogs pa bu lnga brgya theg pa chen po la yang dag par zhugs pa thams cad la bsgo ba/_
[\[220b.7\]]gzhon nu khyod shes par gyis shig_/kho bos de bzhin gshegs pa dge slong gi dge 'dun dang /_mngon par shes pa mngon par shes pa'i byang chub sems dpa' sems dpa' chen po rnams dang thabs cig tu zla ba phyed spyan drangs nas bcom ldan 'das kyis kho bo la thugs brtse ba'i 
[\[221a\]]
[\[221a.1\]]phyir gnang ngo /_/de la khyed thams cad lhan cig 'dus la klu'i rtse ba dang /_klu'i dga' ba dang /_klu'i dbyibs spongs shig_/'dod pa la rtse ba dang /_gzugs dang /_sgra dang /_dri dang /_ro dang /_reg pa la mngon par chags pa spongs la de 
[\[221a.2\]]bzhin gshegs pa mchod pa la rab tu 'dun par bya'o/_/dran pa dang /_shes bzhin dang /_bag yod pa la gnas par gyis la bcom ldan 'das la bsnyen bkur gyis shig_/de ci'i phyir zhe na/_bcom ldan 'das de ni bag mnga' ba'o/_/'khor kyang 
[\[221a.3\]]bag yod pa'o/_/cang mkhyen pa'o/_/'khor kyang cang shes pa'o/_/zhi ba'o/_/'khor kyang zhi ba'o/_/dul ba'o/_/'khor kyang dul ba'o/_/de la khyed zla ba phyed kyi bar du chung ma'i 'khor gyi nang du ma 'jug shig 'dod pa'i rnam par rtog pa mi skyed cing rnam par rtog 
[\[221a.4\]]par mi bya'o/_/gnod sems kyi rnam par rtog pa mi skyed cing rnam par rtog par mi bya'o/_/'tshe ba'i rnam par rtog pa mi skyed cing rnam par rtog par mi bya'o/_/gzhan yang bcom ldan 'das la chos nyan pa lha dang /_klu dang /_gnod sbyin dang /_dri za dang /_lha ma yin 
[\[221a.5\]]dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa dag kyang 'ong gis/_de la khyed kyis ji ltar kho bo sma bab par mi 'gyur ba de lta bu'i gnas dang bkod pa ston cig_/de ltar bcom ldan 'das la mchod pa byas na 'khor yi 
[\[221a.6\]]rangs par 'gyur ro/_/de nas klu'i rgyal po ma dros pas nang mi rnams la bsgo nas bcom ldan 'das la mchod pa'i las kyi phyir gangs kyi ri'i rgyal po dang mtsho chen po ma dros pa gnyis kyi bar du 'khor gyi khyams mtha' dpag tshad bdun brgya pa bai dUr+ya sngon po dag pa dang /_
[\[221a.7\]]'dzam bu chu klung gi gser gyis spras pa rdo rje sna tshogs rnam par bkra ba mngon par sprul to/_/'khor gyi khyams der rin po che'i shing ljon pa brgyad khri bzhi stong rin po che thams cad kyis legs par brgyan pa/_me tog dang /_'bras bu thams cad dang ldan pa dag sprul to/_/
[\[221b\]]
[\[221b.1\]]rin po che'i shing ljon pa brgyad khri bzhi stong re re la yang lo ma rin po che thams cad kyis legs par brgyan pa/_mu tig dmar po'i do shal dpyangs pa stong stong sprul to/_/'khor gyi khyams der khang [{]bzangs [,]bzang [}]rin po che thams cad kyis legs par brgyan pa/_gdugs 
[\[221b.2\]]dang /_rgyal mtshan dang /_ba dan bsgreng ba stong sprul te/_khang [{]bzangs [,]bzang [}]de dag thams cad du yang seng ge'i khri lha'i ras bcos ma zung bye ba phrag du ma bting ba rtsa ba gser la rin po che thams cad kyis spras pa brgyad khri bzhi stong bzhag go/_/khang [{]bzangs [,]bzang [}]thams cad du yang 
[\[221b.3\]]klu'i bu mo stong stong bkod de/_thams cad kyang me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan thogs pa sha stag go/_/steng gi bar snang yang rin po che'i 
[\[221b.4\]]dra ba'i gdugs kyis mngon par khebs par byas so/_/rin po che'i dra ba'i gdugs thams cad las kyang kha dog du ma kha dog sna tshogs kyi gos dang /_gdugs dang /_rgyal mtshan dang /_ba dan phal po che brgyad stong mngon par dpyangs so/_/ba dan thams cad la 
[\[221b.5\]]yang rin po che'i dril bu g.yer ka'i dra ba brgyus te/_de dag rlung gis bskyod na snyan pa yid du 'ong ba'i sgra 'byung ngo /_/zhal zas ro brgya dang ldan pa yang bshams so/_/de nas klu'i rgyal po ma dros pas 'di lta bu'i bkod pa 'di dag byas nas de'i nub mo 'das pa dang /_nye du dang /_
[\[221b.6\]]'khor du bcas pas thal mo sbyar nas bcom ldan 'das la dus sbron cing bskul ba'i phyir tshigs su bcad de gsol pa/_ye shes 'byung gnas ye shes 'byor pa'i mdzod/_/ye shes mtha' yas mkhyen pa khyod la gsol/_/ye shes che ba gang du'ang chags mi mnga'/_/
[\[221b.7\]]ye shes stobs mchog mnga' ba gshegs su gsol/_/phyogs bcu'i srog chags mang po thams cad kyi/_/sems kyi spyod pa mkhyen pa'i thub chen po/_/bdag gis gang zag mchog ni spyan drangs pa/_/drang srong chen po khyod la bdag dus skul/_/bzhed nyung 
[\[222a\]]
[\[222a.1\]]chog mkhyen gso sla dgang sla ba/_/shin tu mkhyen cing sdug bsngal rnams las 'grol/_/don med mi gsung spyod pa'i cho ga mkhyen/_/bcom ldan phung po mi mnga' dus 'di lags/_/kun du grags pa yon tan ye shes 'phags/_/ma 
[\[222a.2\]]bskul rtag tu byams thugs bshes gnyen mdzad/_/thub pa dag cing rnam dag nam mkha' bzhin/_/'dren pa bshos sbyar lags te dus 'di lags/_/bsnyengs pa mi mnga' stobs bcu shugs mnga' ba/_/[{]bcwa [,]bco [}]brgyad sangs rgyas chos rnams rab tu rdzogs/_/
[\[222a.3\]]spyi gtsug bltar mi gda' ba thugs rje 'phags/_/mgon po tshogs dang thabs cig gshegs su gsol/_/gzugs ni gzugs mchog mtshan gyis shin tu brgyan/_/sku ni dpe byad bzang pos mdzes par spras/_/phan pa'i chos ston mchog tu dga' mdzad pa/_/
[\[222a.4\]]bcom ldan thub chen dus de 'di lags so/_/tshangs pa'i dbyangs dang dbyangs snyan 'jam pa'i dbyangs/_/ka la ping ka 'jam dbyangs seng ge gnon/_/thams cad dbyangs mchog srid 'khod tshim mdzad pa/_/bdag la dga' mdzad gzigs shing gshegs 
[\[222a.5\]]su gsol/_/sangs rgyas zhing 'dir de bzhin gshegs kyi thugs/_/'tshal ba sems can gang yang ma mchis te/_/bcom ldan 'das ni kun gyi spyod pa mkhyen/_/rtag tu dus spyod dus de 'di lags so/_/'di na lha dang mi dang klu dag mang skom na/_/stobs 
[\[222a.6\]]bcu'i stobs mnga' pha rol dpung rnams 'joms pa po/_/thub chen thugs mchog log pa'i lam rnams rnam par 'jig_/dran rtogs blo gros ldan 'dir rtogs dang blo gros mdzod/_/ngan pa'i tshogs can tshogs 'joms khrel mnga' dpal mos dgyes/_/phan 
[\[222a.7\]]pa mdzad cing bde mdzad yon tan brgyas gtams pa/_/thugs rje rab tu bskyed nas klu brgya rnam 'dul zhing /_/mtshungs pa med pa'i mi mchog 'dir ni gshegs su gsol/_/phan blo thugs brtse ldan zhing 'gro la phan dgyes pa/_/ji ltar 'gro ba pha rol spyod 'byed 
[\[222b\]]
[\[222b.1\]]blo gros can/_/stobs bcu'i spyod pa rnam par 'byed pa rab gsung ba/_/dran rtogs blo gros ldan 'dir rtogs dang blo gros mdzod/_/de nas bcom ldan 'das kyis klu'i rgyal po ma dros pas dus bskul bar mkhyen nas dge slong rnams la bka' stsal pa/_dge slong dag klu'i 
[\[222b.2\]]rgyal po ma dros pas dus bskul gyis gnas der zla ba phyed gnas pa ltar gtsug lag khang skyong skos la chos gos dang /_lhung bzed thogs zhes bsgo shig_/de nas bcom ldan 'das byang chub sems dpa' bdun khri nyis stong dang /_rdzu 'phrul che zhing mthu che ba'i 
[\[222b.3\]]nyan thos nyis stong gis bskor cing mdun du bdar nas/_bya rgod phung po'i ri las rdzu 'phrul gyis gshegs so/_/de nas bcom ldan 'das nam mkha'i ngos la gshegs nas/_'od gang gis stong gsum gyi stong chen po'i 'jig rten gyi khams gsal bar 'gyur ba de lta bu'i 
[\[222b.4\]]'od sku las phyung bas 'dod pa na spyod pa dang /_gzugs na spyod pa'i lha'i bu dag gis bcom ldan 'das tshogs chen pos bskor cing nam mkha'i ngos las mtsho chen po ma dros par gshegs pa mthong nas de dag 'di snyam du/_bcom ldan 'das 'di lta bu'i tshogs kyis 
[\[222b.5\]]bskor te zla ba phyed gang na bzhugs pa der chos ston du nges so snyam du sems so/_/de na lha'i bu brgya stong mang po phyi bzhin 'brang ste/_gang dag bcom ldan 'das la blta bar 'dod pa dang /_gang dag chos nyan par 'dod pa dang /_gang dag klu'i rgyal po ma dros 
[\[222b.6\]]pa'i gnas dang /_bkod pa blta bar 'dod pa de dag bcom ldan 'das gshegs pa'i rjes bzhin dong ngo /_/de la lha'i bu kha cig ni lha'i me tog gi char mngon par 'bebs shing bcom ldan 'das gshegs pa'i rjes bzhin dong ngo /_/lha'i bu kha cig ni tsan dan 
[\[222b.7\]]sbrul gyi snying po'i phye ma'i char mngon par 'bebs shing bcom ldan 'das gshegs pa'i rjes bzhin dong ngo /_/lha'i bu kha cig ni sil snyan dang glu dbyangs len cing bcom ldan 'das kyi bsngags pa brjod de/_bcom ldan 'das gshegs pa'i rjes bzhin dong 
[\[223a\]]
[\[223a.1\]]ngo /_/lha'i bu kha cig ni rang gi lus kyi gos dang /_gdugs dang /_rgyal mtshan dang /_ba dan sgreng ba'i char 'bebs shing bcom ldan 'das gshegs pa'i rjes bzhin dong ngo /_/gnas gtsang ma'i ris kyi lha'i bu dag ni nyi ma 
[\[223a.2\]]dang /_zla ba dang /_rgyu skar dang /_skar ma zil du rlag par byed pa'i lha'i 'od kha dog bzang po rab tu zhi ba dang ldan pa'i lus kyis bcom ldan 'das gshegs pa'i rjes bzhin dong ngo /_/brgya byin dang /_tshangs pa dang /_'jig rten skyong ba rnams 
[\[223a.3\]]kyang rang rang gi bkod pa rnams kyis bcom ldan 'das gshegs pa'i rjes bzhin dong ngo /_/de nas bcom ldan 'das lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_
[\[223a.4\]]byang chub sems dpa' dang /_nyan thos chen po'i tshogs du mas bskor nas gangs ri'i rgyal po'i lho phyogs kyi ngos la bzhugs so/_/de nas bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/_/maud gal gyi bu khyod 
[\[223a.5\]]song ste/_klu'i rgyal po ma dros pa la de bzhin gshegs pa byon na ci dus la bab bam zhes sbron cig_/de nas tshe dang ldan pa maud gal gyi bu chen po de'i tshe shing ta la bdun srid du nam mkha' la mngon par 'phags nas bya'i rgyal po nam mkha' lding gi gzugs su rang gi 
[\[223a.6\]]lus byin gyis brlabs nas klu'i rgyal po ma dros pa'i gnas la bltas so/_/de nas ma dros pa na gnas pa'i klu dang klu'i bu mo dngangs skrag ste spu zing zhes byed nas/_phyogs phyogs su rab tu 'bros shing 'di skad ces gang gnas 'dir nam mkha' lding rgyu ba de dag 
[\[223a.7\]]thams cad gang nas 'ongs zhes 'dzer to/_/de nas klu'i rgyal po ma dros pas lag pa g.yas pas klu dang klu'i bu mo de dag la ma 'jigs ma 'jigs/_'di ni btsun pa maud gal gyi bus rdzu 'phrul rnam par sprul pa'o/_/zhes dbugs 'byin cing 'jog_/'god 
[\[223b\]]
[\[223b.1\]]rab tu 'god do/_/de nas tshe dang ldan pa maud gal gyi bu chen pos bskul nas song ngo /_/de nas klu'i rgyal po ma dros pa bu dang bcas/_chung ma dang bcas/_gnyen dang 'khor du bcas te me tog thams cad dang /_phye ma thams cad dang /_bdug pa thams cad 
[\[223b.2\]]dang /_byug pa thams cad dang /_gos dang /_gdugs dang /_rgyal mtshan dang /_ba dan dang /_sil snyan dang /_pheg rdob pa thogs nas/_bcom ldan 'das ga la ba der song ste phyin nas bcom ldan 'das la ci rigs su mchod pa byas so/_/
[\[223b.3\]]de nas bcom ldan 'das lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_byang chub sems dpa' dang /_nyan thos chen po du mas bskor nas klu'i rgyal po ma dros pa'i 
[\[223b.4\]]'khor gyi khyams su gshegs so/_/gshegs nas seng ge'i khri ji ltar bshams pa la skyil mo krung bcas te bzhugs so/_/'khor thams cad kyang khri la so sor ci rigs par 'khod do/_/de nas klu'i rgyal po ma dros pas bcom ldan 'das bzhugs par 
[\[223b.5\]]rig nas rang gi lag nas bza' ba dang /_bca' ba dang /_myong ba mi'i las 'das pa lha'i ro bro ba can ro brgya dang ldan pa'i zhal zas bzang po mang pos tshim par bstabs so/_/tshim par bstabs nas lhung bzed bzhag ste phyag bcabs par rig nas/_bcom 
[\[223b.6\]]ldan 'das la chos bshad par gsol ba btab bo/_/de nas bcom ldan 'das phye ma red kyi dus kyi tshe nang du yang dag 'jog las bzhengs nas chos bstan pa'i phyir bzhugs so/_/de nas sa'i dkyil 'khor kun tu dpag tshad stong nas bar snang gi bar du lha dang /_
[\[223b.7\]]klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa dag gis yongs su gang bar gyur to/_/de nas bcom ldan 'das la klu'i rgyal po ma dros pas 'di skad ces 
[\[224a\]]
[\[224a.1\]]gsol to/_/de bzhin gshegs pas 'khor 'di las byang chub tu sems ma bskyed pa'i sems can rnams ni byang chub tu sems bskyed par 'gyur ba dang /_byang chub tu sems bskyed pa rnams ni phyir mi ldog par 'gyur ba dang /_'khor bas skrag pa'i 
[\[224a.2\]]sems can rnams ni slob pa yang ma lags mi slob pa yang ma lags par 'gyur ba dang /_slob pa dang mi slob par 'gyur ba dang /_'khor ba la mngon du phyogs pa'i sems can rnams ni yid 'byung bar 'gyur ba dang /_klu dang gnod sbyin gyi 'khor 'di ni 'gro ba dman pa 
[\[224a.3\]]dang bral zhing rgya chen po'i 'gro bar 'gyur ba dang /_zab mo la mos pa'i byang chub sems dpa' rnams ni sems pa dang bsam pa rnam par dag par 'gyur ba dang /_de bzhin gshegs pa bzhugs kyang rung /_yongs su mya ngan las 'das kyang rung ste/_bdag dam pa'i 
[\[224a.4\]]chos yongs su 'dzin par 'gyur bar bgyi ba'i slad du chos bstan du gsol/_de nas bcom ldan 'das kyis klu'i rgyal po ma dros pa la 'di skad ces bka' stsal to/_/klu'i bdag po de'i phyir legs par shin tu nyon la yid la zung shig dang ngas khyod la bshad do/_/
[\[224a.5\]]bcom ldan 'das de bzhin no zhes gsol te/_klu'i rgyal po ma dros pa bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/klu'i bdag po byang chub sems dpa' chos gcig dang ldan na lha dang bcas pa'i 'jig rten 
[\[224a.6\]]mngon par 'du bar 'gyur ro/_/chos gcig po gang zhe na/_'di lta ste/_zab mo'i chos la rab tu sbyor ba'i bag yod pa'o/_/de la zab mo'i chos la rab tu sbyor ba'i bag yod pa gang zhe na/_klu'i bdag po 'di la byang chub sems dpa' sems dpa' chen po 
[\[224a.7\]]rten cing 'brel par 'byung ba la 'jug cing mthar lta ba gnyi ga dang bral la/_yod pa dang med par khas mi len pas chos thams cad rkyen gyi kha na las par yang dag par rjes su mthong ste/_gang rgyu med pa las byung ba'i chos de yang dag par rjes su ma mthong nas de 'di 
[\[224b\]]
[\[224b.1\]]snyam du sems te/_chos gang rgyu'i kha na las pa de ni rkyen gyi kha na las pa'o/_/gang rkyen gyi kha na las pa de ni ma skyes pa'o/_/gang ma skyes pa de ni stong pa'o/_/gang stong pa de ni mtshan ma med pa'o/_/gang mtshan ma med pa de ni smon pa med pa'o/_/
[\[224b.2\]]gang smon pa med pa de ni zhi ba'o/_/gang zhi ba de ni nye bar zhi ba'o/_/gang nye bar zhi ba de ni mi g.yo ba'o/_/gang mi g.yo ba de ni rang bzhin gyis bems po'o/_/rang bzhin gyis bems po gang yin pa de ni rkyen gyi kha na las pa'o/_/gang rkyen gyi kha na 
[\[224b.3\]]las pa de la ni bdag med/_bdag gi med do/_/gang bdag med pa de ni yongs su 'dzin pa med pa'i tshul gyis brjod du med pa'o/_/klu'i bdag po byang chub sems dpa' sems dpa' chen po bag yod pa can ni rton pa bzhi la rton te/_bzhi gang 
[\[224b.4\]]zhe na/_don la rton gyi tshig 'bru la ma yin pa dang /_ye shes la rton gyi rnam par shes pa la ma yin pa dang /_nges pa'i don la rton gyi drang ba'i don la ma yin pa dang /_chos nyid la rton gyi gang zag la ma yin te/_'di ni rton pa bzhi la rton pa'o/_/de la don ni 
[\[224b.5\]]gang /_ye shes ni gang /_nges pa'i don ni gang /_chos nyid ni gang zhe na/_don ces bya ba la gang stong pa nyid ni don te/_don gang yin pa de la lta ba rjes su rgyas par mi byed do/_/gang mtshan ma med pa ni don te/_de la rnam par rtog pa rjes su rgyas par 
[\[224b.6\]]mi byed do/_/gang smon pa med pa ni don te/_de la khams gsum pa rjes su rgyas par mi byed de/_'di ni don ces bya'o/_/klu'i bdag po gzhan yang don ces bya ba ni gang chos dang chos ma yin pa gnyis su dbyer med pa'o/_/gang chos rnam par gzhag pa brjod du 
[\[224b.7\]]yod pa sgra dang tshig gi lam gyis brjod du med cing gnas pa med pa dang /_gang zag med pa'i don te/_sems can dang gang zag tu tha snyad 'dogs pa 'di ni don ces bya'o/_/gzhan yang don ces bya ba ni gang chos don du gnyer ba yin gyi 'thob pa don du gnyer ba ma yin no/_/
[\[225a\]]
[\[225a.1\]]ji ltar na byang chub sems dpa' chos don du gnyer gyi 'thob pa don du gnyer bam yin zhe na/_gang mig don du gnyer ba ma yin/_gzugs don du gnyer ba ma yin/_rna ba dang /_sgra dang /_sna dang /_dri dang /_lce dang /_ro dang /_lus dang /_reg 
[\[225a.2\]]bya don du gnyer ba ma yin/_yid don du gnyer ba ma yin/_chos don du gnyer ba ma yin/_gzugs la mngon par zhen pa don du gnyer ba ma yin/_tshor ba la ma yin/_'du shes la ma yin/_'du byed la ma yin/_rnam par shes pa la mngon par zhen pa 
[\[225a.3\]]don du gnyer ba ma yin/_'dod pa dang /_gzugs dang /_gzugs med pa la mngon par zhen pa don du gnyer ba ma yin/_bdag la mngon par zhen pa don du gnyer ba ma yin/_sems can la ma yin/_srog la ma yin/_gso ba la ma yin/_skyes bu la ma 
[\[225a.4\]]yin/_gang zag la mngon par zhen pa don du gnyer ba ma yin/_de bzhin gshegs pa'i gzugs kyi sku la mngon par zhen pa don du gnyer ba ma yin/_chos kyi yi ge la mngon par zhen pa don du gnyer ba ma yin/_dge 'dun gyi tshogs la mngon par zhen pa don du gnyer ba ma 
[\[225a.5\]]yin/_sbyin pa la mngon par zhen pa don du gnyer ba ma yin/_tshul khrims dang /_bzod pa dang /_brtson 'grus dang /_bsam gtan la ma yin/_shes rab la mngon par zhen pa don du gnyer ba ma yin pa nas chos thams cad kyi bar la mngon par zhen pa don du gnyer ba 
[\[225a.6\]]ma yin te/_de ltar na byang chub sems dpa' chos don du gnyer ba zhes bya'o/_/gang don de dag la don ces tshig gis brjod du med pa 'di ni don ces bya'o/_/de la shes pa gang zhe na/_sdug bsngal la mi skye bar shes pa dang /_kun 'byung ba la sgro btags pa med par shes pa 
[\[225a.7\]]dang /_'gog pa la shin tu zad par shes pa dang /_lam la 'ong ba dang 'gro ba med par shes pa dang /_phung po rnams la sgyu ma lta bur shes pa dang /_khams rnams la chos kyi dbyings dbyer med par shes pa dang /_skye mched rnams la grong stong lta bur shes pa dang /_chos 
[\[225b\]]
[\[225b.1\]]rnams la rab tu rnam par 'byed pa shes pa dang /_sems can gyi dbang po mchog dang /_mchog ma yin pa shes pa dang /_dran pa la brjed pa med par shes pa dang /_dran pa nye bar gzhag pa rnams la dran pa med cing yid la byed pa med par shes pa dang /_
[\[225b.2\]]yang dag par spong ba rnams la dge ba dang mi dge ba rnams su yang dag par shes pa dang /_rdzu 'phrul gyi rkang pa rnams la lus dang sems yang bar shes pa dang /_dbang po rnams kyi rim pa shes pa dang /_stobs rnams la rdzi ba med par shes pa dang /_byang 
[\[225b.3\]]chub kyi yan lag rnams la chos thams cad rtogs par shes pa dang /_lam la 'dus ma byas par shes pa dang /_zhi gnas la zhi bar shes pa dang /_lhag mthong la chos rab tu rnam par 'byed par shes pa dang /_sngon gyi mtha' la ma byung bar shes pa 
[\[225b.4\]]dang /_phyi ma'i mtha' mi 'pho bar shes pa dang /_bar ma la mi gnas par shes pa dang /_lus la gzugs brnyan lta bur shes pa dang /_tshig la brag ca lta bur shes pa dang /_sems la sgyu ma'i chos lta bur shes pa 'di ni shes pa zhes bya'o/_/de 
[\[225b.5\]]la nges pa'i don gyi mdo sde gang zhe na/_gang rten cing 'brel bar 'byung ba 'di bstan pa ste/_'di ltar ma rig pa 'gags pa nas rga shi 'gags pa'i bar la bdag med par bstan pa dang /_sems can med pa dang /_srog med pa dang /_gso ba med pa dang /_
[\[225b.6\]]gang zag med par yongs su bstan pa ste/_ji ltar gzings lta bu'i mdo las chos kyang spang bar bya na/_chos ma yin pa lta ci smos zhes gsungs pa lta bu'o/_/de la rnam par thar pa'i sgo gsum yongs su ston pa dang /_dus gsum mnyam pa nyid dang /_bslab pa 
[\[225b.7\]]gsum la mi dmigs par slob pa ste/_ji ltar 'du byed thams cad 'gro ba med par mthong nas yang dag pa nyid mi 'gyur ba la mi 'jug cing 'jig rten las 'das pa'i dbang po rnams dang /_stobs rnams dang /_byang chub sems dpa'i shes rab la 'du shes dang 
[\[226a\]]
[\[226a.1\]]yid la byed pa thams cad mi 'byung ba 'di ni nges pa'i don gyi mdo sde'o zhes gsungs pa lta bu'o/_/de la chos nyid gang zhe na/_de bzhin gshegs pa byung yang rung /_ma byung yang rung /_chos nyid 'di ni 'dug pa nyid de/_chos kyi dbyings dang /_
[\[226a.2\]]chos gnas pa dang /_chos mi 'gyur ba nyid dang /_yang dag pa'i mtha' ni chos nyid ces bya'o/_/gang de bzhin nyid dang /_phyin ci ma log pa de bzhin nyid dang /_gzhan ma yin pa de bzhin nyid dang /_gnyis su med pa nyid dang /_yang dag pa nyid dang /_de kho na 
[\[226a.3\]]nyid dang /_yang dag pa'i mtha' sngon gyi mtha' ma yin pa dang /_sngon gyi mtha' yang dag pa'i mtha' ma yin pa 'di ni chos nyid ces bya'o/_/theg pa chen po pha rol tu phyin pa drug las byung ba ni chos nyid ces bya'o/_/rang sangs rgyas kyi theg pa rten cing 'brel 
[\[226a.4\]]par 'byung ba las byung ba dang /_sgra'i rjes su 'gro ba la mos pa las byung ba nyan thos kyi theg pa 'di ni chos nyid ces bya'o/_/longs spyod chen po'i phyir sbyin pa yang chos nyid ces bya'o/_/mtho ris su skye ba'i phyir tshul khrims dang /_shes rab chen po'i phyir 
[\[226a.5\]]thos pa dang /_ma bral ba'i phyir sgom pa ni chos nyid ces bya'o/_/klu'i bdag po gzhan yang tshul bzhin ma yin pa yid la byed pa'i rgyu las byung ba ni 'khor ba'o/_/tshul bzhin yid la byed pa'i rgyu las byung ba ni chos nyid do/_/nyon mongs pa'i stobs can ni 
[\[226a.6\]]byis pa'o/_/shes rab kyi stobs can ni mkhas pa ste/_'di ni chos nyid ces bya'o/_/chos nyid ces bya ba ni 'di lta ste/_chos thams cad kyi dbyings su yang dag par gzhol ba'o/_/klu'i bdag po de ltar na gang rten cing 'brel par 'byung ba la rton pa de ni rton 
[\[226a.7\]]pa bzhi po de dag la rton pa'o/_/gang rton pa bzhi po dag la rton pa de ni chad pa dang rtag pa la rton pa ma yin te/_de'i phyir sus rten cing 'brel par 'byung ba mthong ba des chos mthong ngo /_/sus chos mthong ba des de bzhin gshegs pa mthong ngo zhes bya'o/_/klu'i 
[\[226b\]]
[\[226b.1\]]bdag po rten cing 'brel bar 'byung ba zhes bya ba ni 'brel bar 'byung ba ma yin pa'o/_/'brel bar 'byung ba ma yin pa ni mi skye ba'o/_/mi skye ba ni chos so/_/chos ni 'dod chags dang bral ba'o/_/'dod chags dang bral ba ni de bzhin gshegs pa'o/_/rten 
[\[226b.2\]]cing 'brel par 'byung ba zhes bya ba ni rkyen las byung ba ste brjod du med pa'i chos nyid do/_/chos nyid mngon par rdzogs par byang chub pa'i phyir de bzhin gshegs pa'o/_/klu'i bdag po rten cing 'brel bar 'byung ba zhes bya ba ni shes rab kyi mig gis chos mthong ba 
[\[226b.3\]]ste/_chos mthong ba ni de bzhin gshegs pa'o/_/klu'i bdag po chos nyid de lta bu la mos pa'i byang chub sems dpa' ni bag yod pa zhes bya'o/_/klu'i bdag po byang chub sems dpa' bag yod pa ni nyon mongs pa rnams la rgyu bar mi byed pa dang /_'phags pa rnams 
[\[226b.4\]]la dad par byed pa dang /_'phags pa ma yin pa rnams yongs su mi gtong ba dang /_'phags pa'i rigs kun tu srung bar byed pa dang /_dam pa'i chos yongs su srung bar byed pa dang /_mang du thos brjed par mi byed pa dang /_tshul khrims kyi phung po 'dor 
[\[226b.5\]]bar mi byed pa dang /_ting nge 'dzin gyi phung po shin tu dkar bar byed pa dang /_shes rab kyi phung po las mi g.yo ba dang /_rnam par grol ba'i phung po shin tu gnas pa dang /_rnam par grol ba'i ye shes mthong ba'i phung po la rab tu gnas pa'o/_/klu'i bdag po 
[\[226b.6\]]byang chub sems dpa' bag yod pa ni sangs rgyas kyi chos tshad med pa la mos so/_/sangs rgyas kyi ye shes tshad med pa yongs su tshol lo/_/sangs rgyas kyi spobs pa tshad med pa la 'jug go/_/sangs rgyas kyi so so yang dag par rig pa tshad med pa la 
[\[226b.7\]]'jug go/_/sangs rgyas kyi rnam par sprul pa tshad med pa'i rjes su 'gro'o/_/sems can gyi bsam pa tshad med pa'i rjes su 'jug go/_/sangs rgyas kyi zhing tshad med par 'gro'o/_/de bzhin gshegs pa tshad med pa mthong ngo /_/chos tshad med pa nyan to/_/don 
[\[227a\]]
[\[227a.1\]]rtogs pa tshad med pa'i rjes su 'gro'o/_/sems can gyi khams tshad med pa yongs su smin par byed do/_/spyod pa tshad med pa la 'jug go/_/bag yod pa de ni bdag gi kha na las pa yin gyi gzhan gyi kha na las pa ma yin no/_/de ci'i phyir zhe na/_
[\[227a.2\]]klu'i bdag po bag yod pa'i byang chub sems dpa' ni rang gi sems nges par sems pa ste/_des sems nges par sems pa gsum gyis sems nges par bsam par bya'o/_/gsum gang zhe na/_'di lta ste/_nyon mongs pa la nges par sems pa dang /_yul 
[\[227a.3\]]la nges par sems pa dang /_nye bar len pa la nges par sems pa ste/_sems nges par sems pa gsum po de dag gis so/_/gzhan yang nges par sems pa gsum ste/_gsum gang zhe na/_zhi gnas la rtse gcig pa dang /_lhag mthong la mkhas 
[\[227a.4\]]pa dang /_chos la nan tan byed pa ste gsum po de dag go/_/gzhan yang sems nges par sems pa gsum ste/_gsum gang zhe na/_sems zhi ba dang /_sems dul ba dang /_sems yid du 'ong ba ste gsum po de dag go/_/gzhan yang sems nges par 
[\[227a.5\]]sems pa gsum ste/_gsum gang zhe na/_drang po dang /_sgyu med pa dang /_gnyer ba med pa ste gsum po de dag go/_/gzhan yang gsum ste/_gsum gang zhe na/_tshul 'chos pa med pa dang /_mnyen pa dang /_'grogs na bde ba ste gsum po de dag go/_/
[\[227a.6\]]gzhan yang gsum ste/_gsum gang zhe na/_stong pa nyid la nges par sems pa dang /_mtshan ma med pa la nges par sems pa dang /_smon pa med pa la nges par sems pa ste/_sems nges par sems pa gsum po de dag go/_/gzhan yang gsum ste/_
[\[227a.7\]]'du byed thams cad la mi rtag par sems nges par sems shing /_'du byed thams cad la sdug bsngal bar sems nges par sems pa dang /_chos thams cad la bdag med par sems nges par sems pa dang /_mya ngan las 'das pa ni zhi bar sems nges 
[\[227b\]]
[\[227b.1\]]par sems pa ste/_sems nges par sems pa gsum po de dag go/_/klu'i bdag po de la byang chub sems dpa'i sems nges par sems pa'i mchog ni 'di lta ste/_chos thams cad kyi dbyings mnyam pa nyid du khong du chud pa dang /_byams pa chen pos sems 
[\[227b.2\]]can thams cad la sems mnyam pa nyid dang /_snying rje chen pos sems can thams cad yongs su mi gtong ba dang /_dga' ba chen pos 'khor ba na yongs su mi skyo ba dang /_btang snyoms chen pos rjes su chags pa dang /_khong khro ba med pa dang /_bdog pa 
[\[227b.3\]]thams cad yongs su gtong bas rnam par smin pa la re ba med pa dang /_tshul khrims dang /_bslab pa dang /_sbyangs pa'i yon tan thams cad yang dag par 'dzin pas bdag la mi stod cing gzhan la mi smod pa dang /_sems can thams cad kyis nyes par 
[\[227b.4\]]byas pa bzod pa dang /_de dag de ltar rab tu thar bar bya ba'i sems kyis brtson 'grus brtan pa dang /_dge ba'i rtsa ba sgrub pa'i phyir lus dang srog la mi lta ba dang /_sangs rgyas kyi ye shes dang /_ting nge 'dzin dang snyoms par 'jug pa sgrub pas sems 
[\[227b.5\]]la bdag dbang ba ste/_ting nge 'dzin dang snyoms par 'jug pa'i dbang gis skye ba ma yin pa dang /_shes rab dang /_mngon par shes pa dang /_ye shes la mkhas pas mngon par 'du mi byed pa las mi nyams pa dang /_thabs la mkhas pas sems 
[\[227b.6\]]can thams cad dang 'thun par 'jug pa dang /_ye shes dang /_rnam par grol ba kun du srung bas nyan thos dang rang sangs rgyas kyi ye shes dang /_theg pa chen po khong du chud par bya ba'i phyir sangs rgyas kyi ye shes kyi rjes su 'gro ba dang /_dam pa'i chos 
[\[227b.7\]]yongs su gzung ba'i phyir sdug bsngal la mi mjed pa dang /_chos yang dag par bstan pa'i phyir 'thob pa dang bkur sti thams cad la mi chags pa dang /_mtshan yongs su rdzogs par bya ba'i phyir bsod nams kyis mi ngoms pa dang /_shes rab yongs su skyong 
[\[228a\]]
[\[228a.1\]]bas thos pas mi ngoms pa dang /_thos pa yongs su skyong bas dge ba'i bshes gnyen la bsten pa dang /_dge ba'i chos yongs su skyong bas gus pa dang bcas pa dang /_bla ma rab tu thob par bya ba'i phyir nga rgyal bcom pa dang /_
[\[228a.2\]]nga rgyal tshar gcad pa'i phyir bsam pa phun sum tshogs pa dang /_lhag pa'i bsam pa yongs su skyong bas g.yo med pa dang /_g.yo dang bral bas ji skad smras pa bzhin byed pa dang /_de byed pa'i phyir mi slu ba dang /_bden pa'i tshig la rab tu gnas pas ngag gi 
[\[228a.3\]]skyon thams cad rnam par spangs pa ste [{]brdzun [,]rdzun [}]gyi tshig dang bral ba dang /_yang dag pa dang yang dag pa las skyes pa dang /_bden pa dang bden pa las skyes pa ni sems nges par sems pa'o/_/klu'i bdag po 'di ltar byang chub sems dpa'i sems nges par 
[\[228a.4\]]sems pa de lta bu gang yin pa de ni bag yod pa zhes bya'o/_/klu'i bdag po byang chub sems dpa' bag yod pa la ni bdud kyis tshad mi rnyed do/_/de ci'i phyir zhe na/_klu'i bdag po 'di ltar byang chub sems dpa' ni tshad du bya ba ma yin pa'i chos la spyod do/_/de la 
[\[228a.5\]]tshad du bya ba'i chos rnams gang zhe na/_'dod chags ni tshad du bya ba'o/_/zhe sdang dang /_gti mug ni tshad du bya ba'o/_/byang chub sems dpa' ni de las 'das pas de'i phyir tshad med pa zhes bya'o/_/dmigs par lta ba ni tshad du bya ba'o/_/stong pa nyid la gnas 
[\[228a.6\]]pa'i byang chub sems dpa' la ni bdud kyis tshad mi rnyed do/_/rtog pa dang /_rnam par rtog pa dang /_yongs su rtog pa'i mtshan ma thams cad ni tshad du bya ba'o/_/mtshan ma med pa la gnas pa'i byang chub sems dpa' la ni bdud kyis tshad mi rnyed do/_/khams 
[\[228a.7\]]gsum pa ni tshad du bya ba'o/_/smon pa med pa la gnas pa'i byang chub sems dpa' la ni bdud kyis tshad mi rnyed do/_/nyan thos dang /_rang sangs rgyas kyi theg pa ni tshad du bya ba'o/_/theg pa chen po la zhugs pa'i byang chub sems dpa' la ni bdud kyis tshad mi 
[\[228b\]]
[\[228b.1\]]rnyed do/_/klu'i bdag po de lta bas na byang chub sems dpa'i bdud kyi las ni gnyis po 'di dag ste/_gnyis gang zhe na/_bla ma rnams la mi gus pa dang /_bdag brjod pas mngon pa'i nga rgyal byed pa'o/_/gnyis po de dag ni bdud kyi las te/_de dag byang chub 
[\[228b.2\]]sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_byang chub sems dpa'i sde snod pha rol tu phyin pa'i lam 'dor ba dang /_'jig rten rgyang 'phen pa'i gsang tshig dang /_nyan thos dang /_rang 
[\[228b.3\]]sangs rgyas kyi theg pa dang rab tu ldan pa'i mdo sde kun 'dzin pa'o/_/gnyis po de dag ni bdud kyi las te/_de dag byang chub sems dpas yongs su spang bar bya'o/_/gzhan yang gnyis te/_gnyis gang zhe na/_thabs dang bral ba'i shes rab dang /_
[\[228b.4\]]shes rab dang bral ba'i thabs te gnyis po de dag go/_/de la thabs dang bral ba'i shes rab ni 'di lta ste/_sems can thams cad la mi lta zhing 'dus ma byas pa'i chos la rtog pa'o/_/shes rab dang bral ba'i thabs ni 'di lta ste/_dmigs par 
[\[228b.5\]]lta bar lhung ba'i bsdu ba'i dngos po bzhi'o/_/gnyis po de dag ni bdud kyi las te/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_thos pa nyung ngus bsam gtan rnyed pa dang /_
[\[228b.6\]]mang du thos kyang bdag stod pa'o/_/gnyis po de dag ni bdud kyi las te/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_dge ba'i rtsa ba dang bral bas skye ba yongs su 'dzin pa dang /_
[\[228b.7\]]dge ba'i rtsa ba bsags kyang theg pa chung ngu 'dod pa'o/_/gnyis po de dag ni bdud kyi las te/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_dam pa'i chos mi srung ba dang /_sems can 
[\[229a\]]
[\[229a.1\]]yongs su smin par mi byed pa'o/_/gnyis po de dag ni bdud kyi las te/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_byang chub sems dpa' la zhe sa spangs pa dang /_
[\[229a.2\]]chos smra ba'i bsngags pa mi brjod pa dang gnyis po de dag ste/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_dge ba'i rtsa ba yang dag par blangs pa 'dor ba dang /_mi dge ba'i 
[\[229a.3\]]sems dang du len pa dang gnyis po de dag ste/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_dgon pa la gnas kyang 'dod pa dang /_gnod sems dang /_'tshe ba'i rnam par 
[\[229a.4\]]rtog pa dang /_'khor gyi tshogs kyi nang du zhugs kyang 'thob pa dang /_bkur stis bskor ba dang gnyis po de dag ste/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_snod 
[\[229a.5\]]ma yin pa la ston pa dang /_snod du gyur pa khyad du gsod pa dang gnyis po de dag ste/_de dag byang chub sems dpas yongs su spang bar bya'o/_/gzhan yang bdud kyi las gnyis te/_gnyis gang zhe na/_bdud kyi las 'di lta bu 'di dag khong du mi chud pa 
[\[229a.6\]]dang /_thams cad mkhyen pa'i sems la g.yeng ba'o/_/gnyis po de dag ni bdud kyi las te/_byang chub sems dpas yongs su spang bar bya'o/_/klu'i bdag po 'di ltar bag yod pa 'di lta bu la gnas pa'i byang chub sems dpa' bdud kyi las de lta 
[\[229a.7\]]bu de dag mi 'byung ngo /_/klu'i bdag po bag yod pa'i byang chub sems dpa' ni stobs bskyed pa bcu drug rab tu 'thob bo/_/bcu drug gang zhe na/_'di lta ste/_dran pa'i stobs bskyed pa rab tu 'thob pa dang /_blo gros kyi stobs bskyed pa rab tu 'thob pa dang /_
[\[229b\]]
[\[229b.1\]]rtogs pa'i stobs bskyed pa rab tu 'thob pa dang /_ngo tsha shes pa'i stobs bskyed pa rab tu 'thob pa dang /_mos pa'i stobs bskyed pa rab tu 'thob pa dang /_bsod nams kyi stobs bskyed pa rab tu 'thob pa dang /_gzungs kyi stobs bskyed pa rab tu 'thob 
[\[229b.2\]]pa dang /_spobs pa'i stobs bskyed pa rab tu 'thob pa dang /_gzugs kyi stobs bskyed pa rab tu 'thob pa dang /_longs spyod kyi stobs bskyed pa rab tu 'thob pa dang /_lus kyi stobs bskyed pa rab tu 'thob pa dang /_sems kyi stobs bskyed pa rab tu 'thob 
[\[229b.3\]]pa dang /_rdzu 'phrul gyi stobs bskyed pa rab tu 'thob pa dang /_chos ston pa'i stobs bskyed pa rab tu 'thob pa dang /_bdud tshar gcod pa'i stobs bskyed pa rab tu 'thob pa dang /_nan tan gyi stobs bskyed pa rab tu 'thob pa dang /_de la dran pa'i 
[\[229b.4\]]stobs bskyed pa gang zhe na/_dran pa gang gis sangs rgyas thams cad kyis gsungs pa/_kun tu 'dzin pa dang /_rab tu 'dzin pa'o/_/blo gros kyi stobs bskyed pa ni/_gang byang chub sems dpa' de'i blo gros de sangs rgyas kyis gnang ba dang /_sems 
[\[229b.5\]]can thams cad kyis mi phyed pa yin no/_/rtogs pa'i stobs bskyed pa ni gang sgras bstan pa'i don thams cad rtogs par 'gyur ro/_/ngo tsha shes pa'i stobs bskyed pa ni gang mi dge ba'i chos rnam par spangs nas dge ba'i chos thams cad dang ldan pa'o/_/mos 
[\[229b.6\]]pa'i stobs bskyed pa ni gang sdug bsngal rnyed kyang bla'i bya ba ma yin pa mi byed pa'o/_/bsod nams kyi stobs bskyed pa ni gang bdud kyi sde bye ba brgyas kyang zil gyis gnon mi nus pa'o/_/gzungs kyi stobs bskyed pa ni gang sangs rgyas thams cad kyis gsungs pa 
[\[229b.7\]]thos shing de thams cad kun tu 'dzin pa dang /_mi brjed pa dang /_de gzhan dag la yang ston pa'o/_/spobs pa'i stobs bskyed pa ni gang nges pa'i tshig gzhan dang gzhan gyis thogs pa med cing rgyun chad pa med la chags pa med par bskal pa brgya stong du 
[\[230a\]]
[\[230a.1\]]'chad pa'o/_/gzugs kyi stobs bskyed pa ni gang byang chub sems dpa' de'i gan du brgya byin dang /_tshangs pa la sogs pa nye bar 'ongs na mog mog por 'gyur ba'o/_/longs spyod kyi stobs bskyed pa ni gang lag na rin po che dang longs spyod 
[\[230a.2\]]mi zad pa'o/_/lus kyi stobs bskyed pa ni gang pha rol gyi gnod pa thams cad kyis mi rdzi ba'o/_/sems kyi stobs bskyed pa ni gang sems gcig gis sems can thams cad kyi sems kyi spyod pa rab tu shes pa'o/_/rdzu 'phrul gyi stobs bskyed pa ni gang rdzu 
[\[230a.3\]]'phrul gyis 'dul ba'i sems can rnams la rdzu 'phrul dang cho 'phrul thams cad kyis chos ston pa'o/_/chos ston pa'i stobs bskyed pa ni 'di lta ste/_ci rigs par chos bstan pas gang byang chub sems dpa'i chos bstan pa shes pa de dag yang dag par sdug bsngal 
[\[230a.4\]]zad par bya ba'i phyir nges par 'byung ba'o/_/bdud tshar gcod pa'i stobs bskyed pa ni 'di lta ste/_sangs rgyas kyi chos la bya ba mi 'dor bas stobs mnyam pa med pa yin no/_/nan tan gyi stobs bskyed pa ni 'di lta ste/_ji skad smras pa de bzhin du byed pa 
[\[230a.5\]]ste/_de dag ni stobs bskyed pa rab tu 'thob pa bcu drug go/_/klu'i bdag po de ltar byang chub sems dpa' gang stobs bskyed pa bcu drug po de dag thob par 'dod pa'i byang chub sems dpa' des rtag tu bag yod par bya'o/_/klu'i bdag po 'di lta ste/_
[\[230a.6\]]dper na rgya mtsho chen por chu thams cad 'bab pa'o/_/klu'i bdag po de bzhin du bag yod par sangs rgyas kyi chos thams cad yang dag par 'du'o/_/klu'i bdag po 'di lta ste/_dper na sa la sa bon thams cad skye'o/_/klu'i bdag po de bzhin du bag 
[\[230a.7\]]yod pa la dge ba'i chos thams cad skye'o/_/klu'i bdag po 'di lta ste/_dper na 'khor los sgyur ba'i rgyal po la sems can thams cad dga'o/_/klu'i bdag po de bzhin du bag yod pa'i byang chub sems dpa' la lhar bcas pa'i 'jig rten 
[\[230b\]]
[\[230b.1\]]dga'o/_/de nas de'i tshe bcom ldan 'das kyis tshigs su bcad pa 'di dag gsungs so/_/byang chub sems dpa' mkhas pa gang dag cig_/sangs rgyas byang chub rjes su thob 'dod pa/_/des ni bag med spyod pa rnam spangs nas/_/rtag tu bag 
[\[230b.2\]]yod pa la brtson 'grus bya/_/mkhas pa bsten pa'i chos la mos pa dag_/mthar lta ba la gnas par mi byed de/_/rgyu med rkyen med chos ni yod ma yin/_/chos ni rgyur bcas rkyen bcas rab tu shes/_/rkyen las skyes pa gang yin de ma skyes/_/
[\[230b.3\]]de la skye ba ngo bo nyid kyis med/_/rkyen la rag las gang yin stong par gsungs/_/stong nyid gang shes de ni bag yod pa'o/_/rkyen khar gang las de ni mtshan ma med/_/smon lam ldan pa zhi zhing nye bar zhi/_/mi g.yo bems po rtswa dang shing lta bu/_/de 
[\[230b.4\]]la bdud kyi yul ni yod ma yin/_/rkyen gyi khar las 'di ni gang shes pa/_/de 'dir nga dang nga yir 'byung mi 'byung /_/de ni bdag min bdag gi ma yin par/_/de ltar gang shes de ni bag yod pa'o/_/rje yod ma yin yongs su 'dzin med pa/_/gzung 
[\[230b.5\]]ba med cing grol bar bya ba med/_/bcings med grol med rang bzhin 'od gsal bar/_/chos rnams rtag tu shes pa bag yod pa'o/_/don la rton gyi tshig 'brur dga' ma yin/_/rtag tu ye shes spyod yul rnam shes grol/_/nges pa'i don gyi mdo 
[\[230b.6\]]sde'i tshul shes pa/_/de ni chos la rton gyi gang zag min/_/sangs rgyas bstan 'dir don ni stong nyid don/_/de bzhin mtshan ma med dang smon las grol/_/srid pa gsum dang rtog dang ltar mi gnas/_/mdo don gang yin de ni bag yod pa'o/_/sgra dang brjod 
[\[230b.7\]]pas brjod du med pas na/_/chos dang chos min gnyis su gang mi byed/_/chos rnams 'jog byed pa yang yod min te/_/gang zag med pa'i don 'di bag yod pa'o/_/chos don gnyer gyi nyon mongs don gnyer min/_/mig gzugs mi gnyer rna dang 
[\[231a\]]
[\[231a.1\]]sgra la min/_/sna dri mi gnyer lce dang ro la min/_/lus reg ma yin yid dang chos la min/_/gzugs kyi skye dang gnas pa don mi gnyer/_/tshor min 'du shes ma yin 'du byed min/_/rnam par shes pa'i gnas pa'ang don mi gnyer/_/
[\[231a.2\]]de 'dra de ni chos don gnyer zhes bya/_/khams gsum pa yi gnas pa'ang don mi gnyer/_/bdag dang sems can mi gnyer lta rmongs min/_/gzugs lus nam yang don du gnyer ma yin/_/mig blo ma yin yid kyang don mi gnyer/_/dge 'dun mi gnyer 
[\[231a.3\]]chos kyang don mi gnyer/_/sbyin pa nam du'ang don du mi gnyer zhing /_/tshul khrims bzod min brtson 'grus bsam gtan min/_/bdag gi bye brag shes rab don mi gnyer/_/chos kun don du mi gnyer gang yin pa/_/de ni rtag tu chos gnyer rgyal bas 
[\[231a.4\]]gsungs/_/nams kyang don rnams mi gnyer gang yin pa/_/de ni sangs rgyas bstan 'dir bag yod yin/_/skye ba med shes sangs rgyas ye shes te/_/skye med gang yin de ni 'byung ba min/_/'byung ba med la zhi ba'ang yod ma yin/_/de ltar 
[\[231a.5\]]gang shes de ni lam sgom yin/_/phung po lnga ni sgyu ma lta bur shes/_/ji ltar chos dbyings de ltar chos rnams shes/_/nang gi grong stong 'dra bar rab tu shes/_/de ltar gang shes de ni bag yod pa'o/_/chos kyi dbyer med pa dang dbye ba dang /_/de bzhin 
[\[231a.6\]]sems can dbang po rnams kyang shes/_/dran pa nye bar gzhag la dran mi 'jug_/de 'dra'i ye shes stobs can bag yod pa'o/_/yang dag spong la gnyis su rab shes dang /_/de ni rdzu 'phrul sems stobs rab tu shes/_/stobs la thul ba 
[\[231a.7\]]yod pa ma yin dang /_/dbang po rnams kyi rim pa shes pa dang /_/byang chub yan lag bsam gtan khong du chud/_/mkhas pa 'dus ma byas pa'i chos mngon shes/_/zhi gnas la ni sems rab zhi bar shes/_/lhag mthong gis ni chos rnams 
[\[231b\]]
[\[231b.1\]]dbye ba rtogs/_/chos rnams sngon gyi mtha' nas byung ba med/_/phyi ma'i mthar yang 'pho ba gang yang med/_/de bzhin chos kun bar la'ang gnas min par/_/de ltar gang shes de ni bag yod pa'o/_/lus ni snying po med de gzugs brnyan 
[\[231b.2\]]'dra/_/ngag kyang stong pa brag ca lta bu ste/_/sems kyang sgyu ma lta bur rlung 'dra bar/_/de ltar gang shes de ni bag yod pa'o/_/nges pa'i mdo tshul la ni rab shes shing /_/brten nas 'byung tshul khong du chud rtogs la/_/ma rig pa dang skye 'chi 'gog 
[\[231b.3\]]pa dag_/nges don gang shes de ni bag yod pa'o/_/rnam par thar pa'i sgo dang dus gsum dang /_/bslab pa gsum dang dmigs pa med pa dang /_/bdag med sems can srog med gang zag med/_/chos dang chos min gzings dang 'dra bar bstan/_/
[\[231b.4\]]ma skyes thob dang mi 'gyur 'byung ba dang /_/'jig rten 'das pa'i dbang po shes rab sgom/_/de la sems pa cung zad mi 'byung ste/_/de yi tshul rtogs pa ni bag yod pa'o/_/sangs rgyas byung ngam mya ngan 'das kyang rung /_/chos dbyings de ni 
[\[231b.5\]]rtag tu gnas pa ste/_/yang dag don ni rtag tu mthong ba mkhas/_/chos nyid 'di shes pa ni bag yod pa'o/_/sngon gyi mtha' gang de ni yang dag mtha'/_/de yi mtha' ni rgya chen chos rnams kun/_/nam mkha'i mtha' ni rtag tu sems can mtha'/_/
[\[231b.6\]]chos nyid 'di shes pa ni bag yod pa'o/_/chos nyid las kyi rnam smin med shes kyang /_/dge dang mi dge'i las ni chud mi za/_/pha rol phyin la gnas pa ma gtogs par/_/ye shes kyis ni sangs rgyas theg mi mthong /_/dben par gnas par nga rgyal 
[\[231b.7\]]theg pa ste/_/nyan thos rnam par grol ba'i sgra phyir 'brang /_/sbyin pa yis ni longs spyod rab tu 'thob/_/tshul khrims kyis ni mtho ris nges par 'thob/_/thos pas shes rab de bzhin sgom pa 'thob/_/'dus byas kun ni tshul bzhin min las byung /_/
[\[232a\]]
[\[232a.1\]]gang dag mya ngan 'das kun tshul bzhin gyis/_/'di 'dra'i chos nyid 'di ni bag yod pa'o/_/byis pa dag ni rtag tu nyon mongs phye/_/mkhas pa ye shes kyis ni chos ston to/_/chos dbyings rtag tu sgrib pa med pa la/_/chos 'di thams 
[\[232a.2\]]cad mtshungs par rab tu 'jug_/brten nas 'byung ba rab tu shes pa yi/_/de yi yon tan bzhi po 'di yin te/_/don dang ye shes de bzhin chos nyid dang /_/nges pa'i don shes de ni bag yod pa'o/_/chos kun brten pa yin par gang shes pa/_/
[\[232a.3\]]des ni chos mthong bde bar gshegs kyang mthong /_/de ni chos nyid brten nas 'byung bar mnyam/_/chos nyid rtag tu 'dod chags bral ba thob/_/brten nas byung bas gnas te thob 'gyur te/_/chos ni sgra dang bral zhing yi ge med/_/chos 'di rjes 
[\[232a.4\]]su rtogs pa de yi phyir/_/sangs rgyas la ni de bzhin gshegs zhes bya/_/shes rab mig gis brten pa mthong ba ste/_/mthong ba med par mthong ba chos mthong ba'o/_/shes rab mig gis brten pa gang mthong ba/_/de ni sangs rgyas mthong ba yin zhes 
[\[232a.5\]]bya/_/de ni phyir zhing nyon mongs mi spyod de/_/rtag tu 'phags pa la ni dad par byed/_/zhig pa'i chos kyang 'dor ba ma yin zhing /_/'phags pa'i rigs ni kun du srung bar byed/_/mkhas pa thos pa brjed par mi byed pa/_/de ni sangs rgyas bstan pa 
[\[232a.6\]]yongs su srung /_/'phags pa'i tshul khrims spong bar mi byed de/_/mkhas pa ting nge 'dzin las rtag mi nyams/_/shes rab phung po las ni mkhas mi g.yo/_/rnam par grol ba'i phung /_por rtag tu gnas/_/rnam grol ye shes rnam par mthong ba la/_/
[\[232a.7\]]rab tu gnas par gang gyur bag yod pa'o/_/sangs rgyas chos rnams mtha' yas rab rtogs pa/_/de ni thub pa'i ye shes mtha' yas tshol/_/sangs rgyas byang chub spobs pa phun sum dang /_/so sor rig dang sems can bsam pa shes/_/sems 
[\[232b\]]
[\[232b.1\]]can dag gi bsam pa tshad med shes/_/skad cig gcig gis mtha' yas zhing du 'gro/_/tshad med pa yi de bzhin gshegs mthong nas/_/de dag las thos chos ni 'dzin par byed/_/thos nas de ni de bzhin don kyang rtogs/_/sems can tshad med 
[\[232b.2\]]yongs su smin par byed/_/de dag gi ni spyod pa tshad med shes/_/dran dang ldan pa gang yin bag yod pa'o/_/rtag tu bdag gi khar las bag yod pa/_/rang sems nges par sems pa yon tan 'jug_/sems la nges sems nyon mongs yod ma yin/_/
[\[232b.3\]]de ni nam du'ang yul gyis nyams pa med/_/skye dang gnas dang 'jig pa shes pa ni/_/nye bar len pa kun las sems dben te/_/lhag mthong dang ni zhi gnas la yang mkhas/_/de yi sgrub pa nyams par mi 'gyur ro/_/shin tu zhi zhing dul sems las 
[\[232b.4\]]su rung /_/rtag tu drang zhing g.yo med yon po min/_/tshul 'chos med cing mnyen la des pa ste/_/'di ni nges par sems pa'i phan yon no/_/stong pa mtshan med smon pa med cing dben/_/'khor ba sdug bsngal ba dang mi rtag shes/_/rtag tu chos 
[\[232b.5\]]bdag med cing mya ngan 'das/_/nges par sems pa'i sems spyod bag yod pa'o/_/rtag tu thams cad mkhyen pa'i sems 'dzin cing /_/sems can rnams la byams pa'i sems mnyam pa/_/snying rjes sems can rnams ni mi gtong zhing /_/dga' 
[\[232b.6\]]bas 'khor ba na ni skyo ba med/_/btang snyoms chen po skyon rnams spangs pa ste/_/kun gtong 'dod chags bral ba 'dod pa med/_/sbyangs pa thams cad dang ni mi g.yeng bsnyen/_/byas dang ma byas bzod pas ji mi snyam/_/sems can thar bar bya phyir 
[\[232b.7\]]ngoms med sems/_/de ni rtsom pa brtan par zhi ba tshol/_/lus dang srog la'ang de ni mi lta zhing /_/ting 'dzin kun la rim gyis bsam gtan byed/_/ting 'dzin dbang gis de ni skyes ma yin/_/shes rab kyis ni 'dus ma byas shes kyang /_/thabs 
[\[233a\]]
[\[233a.1\]]kyis 'dus ma byas par de mi ltung /_/mkhas pa sems can kun dang 'thun par 'jug_/nyan thos rnams la bden pa'i gtam brjod kyang /_/rnam par grol la mkhas pa de mi reg_/sems can thams cad la ni snying 
[\[233a.2\]]brtse zhing /_/de ni thams cad mkhyen pa nyid la re/_/gang la 'di 'dra'i phan yon 'di yod pa/_/sangs rgyas bstan 'dir de ni bag yod yin/_/de ni de bzhin chos nyid la yang gnas/_/de yi spyod pa bdud kyis shes ma yin/_/bag yod pa 
[\[233a.3\]]la tshad ni yod min te/_/nyon mongs mtshan ma dag la tshad yod do/_/de ni mtshan ma med cing nyon mongs bral/_/de yi yul ni bdud kyis shes mi nus/_/gang rnams g.yo zhing rlom sems rtogs pa dag_/de ni bdud kyi las su ngas bshad do/_/
[\[233a.4\]]dmigs pa kun las rnam par rab grol ba/_/thams cad bdud kyis thul ba ma yin no/_/bag yod pa la dran pa brjed pa med/_/bag yod pa la blo gros brjed pa med/_/bag yod pa ni rtogs dang mos pa dang /_/ngo tsha shes dang khrel yod mi spyod 
[\[233a.5\]]med/_/de phyir de bzhin gshegs pa'i bsod nams dang /_/shes rab dang ni bag yod 'di thos nas/_/gang dag chos dang chos nyid rab gnas pa/_/sangs rgyas thams cad ci 'drar de 'gyur ro/_/phyogs bcu'i sangs rgyas gang rnams ji 
[\[233a.6\]]snyed dang /_/byang chub sems dpa' mchod par gang 'dod pa/_/de dag gis ni bag yod 'di thos na/_/bsam pas nan tan snying por byed par 'gyur/_/gang dag gis ni bag yod 'di thos nas/_/dga' zhing dad pa rgya che rnyed gyur pa/_/rtag tu 
[\[233a.7\]]bag yod par ni rab 'gyur zhing /_/de dag rang byung sangs rgyas nyid du 'gyur/_/bcom ldan 'das kyis bag yod pa'i le'u 'di bshad pa'i tshe srog chags bzhi khri nyis stong gis bla na med pa yang dag par rdzogs pa'i byang chub tu sems bskyed do/_/srog 
[\[233b\]]
[\[233b.1\]]chags khri nyis stong ni mi skye ba'i chos la bzod pa rab tu thob par gyur to/_/srog chags brgyad stong ni rjes su 'thun pa'i bzod pa rab tu thob par gyur to/_/srog chags sum khri nyis stong ni chos rnams la chos kyi mig rdul med cing dri ma dang bral ba rnam par 
[\[233b.2\]]dag go/_/dge slong brgyad brgya ni ma lus par kun shes pa brda sprod par gyur to/_/stong gsum gyi stong chen po'i 'jig rten gyi khams 'di yang rnam pa drug tu g.yos nas snang ba chen pos 'jig rten gyi khams 'di khyab par gyur to/_/gangs ri'i rgyal 
[\[233b.3\]]po dang mtsho chen po ma dros pa thams cad du yang sngon ma mthong ma thos pa'i me tog gis pus mo nub pa tsam du gyur to/_/'di lta ste/_sangs rgyas kyi mthu dang /_klu'i rgyal po ma dros pa'i dad pa'i rgyus chos kyi rnam grangs 'di la mchod pa'i las kyi phyir mtsho 
[\[233b.4\]]ma dros pa thams cad rin po che'i pad ma dri rab tu zhim pa kha dog brgya stong du ma tshad shing rta'i 'khor lo tsam brgya stong phrag du ma mu med pas gang bar gyur to/_/de nas klu'i rgyal po'i bu theg pa chen po la yang dag par zhugs pa lnga brgya po de dag thams cad kyis 
[\[233b.5\]]so so nas bcom ldan 'das la mchod pa'i las kyi phyir rin po che'i gdugs rnams phul nas 'di skad ces gsol to/_/bcom ldan 'das sangs rgyas ni bdag cag gi ched du byung ba lags so/_/de ci'i slad du zhe na/_'di ltar bcom ldan 'das bdag 
[\[233b.6\]]cag 'jig rten thams cad dang mi 'thun pa'i chos 'di thos kyang ma dngangs ma skrag dngangs par ma gyur gyi/_'di lta bu'i chos nyan pa la slar zhing ngoms ma 'tshal ba'i slad du'o/_/bcom ldan 'das byang chub sems dpa' sangs rgyas 'byung ba ci 'dra/_chos 
[\[233b.7\]]kyi 'khor lo skor ba ci 'dra/_dam pa'i chos yongs su gzung ba ci 'dra ba bshad du gsol/_bcom ldan 'das kyis bka' stsal pa/_bzhin [{]bzangs [,]bzang [}]dag de'i phyir legs par shin tu nyon la yid la zung shig dngangs bshad do/_/bcom ldan 
[\[234a\]]
[\[234a.1\]]'das legs so zhes gsol te klu'i rgyal po'i bu de dag bcom ldan 'das kyi ltar nyan pa dang /_bcom ldan 'das kyis de dag la 'di skad ces bka' stsal to/_/bzhin [{]bzangs [,]bzang [}]dag dad pa 'byung ba ni byang chub sems dpa'i sangs rgyas 
[\[234a.2\]]'byung ba'o/_/dad pa dad pa zhes bya ba de gang zhe na/_'jig rten pa dang 'jig rten las 'das pa'o/_/de la 'jig rten pa'i dad pa gang zhe na/_dad pa gang gis dge ba'i chos rnams kyi sngon du 'gro ba dang /_las kyi rnam par smin pa la rton pa dang /_
[\[234a.3\]]las dang mi 'gal ba dang /_'phags pa rnams la sten pa dang /_bsti stang du byas te dad par gnas pas gdung ba med pa dang /_bsti stang du byas te chos nyan pa dang /_sgrib pa sel ba dang /_byang chub kyi yan lag sgom pa dang /_chos yongs su 
[\[234a.4\]]tshol ba dang /_longs spyod sbyin zhing bged pa dang /_ngang tshul ngan pa tshul khrims la 'god pa dang /_yang dag pa la sbyor ba dang /_gshe ba dang sdang ba rnams dang bar byed pa dang /_thams cad mkhyen pa'i sems las mi 'gong ba dang /_sangs rgyas 
[\[234a.5\]]la dad pa mi phyed pa dang /_chos la dad cing mi spong ba dang /_dge 'dun la yang dag par dad pa dang /_nga rgyal las kyang nga rgyal rnam par spangs nas sems mtshungs pa dang /_yul la ye shes chags pa med pa dang /_lus dang srog gi phyir yang sdig pa'i 
[\[234a.6\]]las mi spyod pa dang /_ji skad smras pa de bzhin byed pa dang /_bdud kyi yul las shin tu 'das pa dang /_'phags pas gnang ba'i lus dang /_ngag dang /_yid kyi las kha na ma tho ba med pa dang /_chog shes pas 'tsho ba rnam par dag pa dang /_shes 
[\[234a.7\]]pas yang dag par 'jug pas shes rab kyi phung po'i rtsa ba yongs su tshol ba dang /_nor bdun yang dag par 'du ba dang /_stobs kyi sngon du dbang po 'gro ba dang /_log par lta ba la kha na ma tho bar 'du shes pa dang /_yang dag par lta ba la yang dag 
[\[234b\]]
[\[234b.1\]]par sbyor ba dang /_rjes su bstan pa la 'thun par 'dzin pa dang /_gso sla zhing dgang sla ba dang /_dmigs pa med pa'i sems kyis bsti stang du byas te/_nye bar 'gro ba dang /_'khor ba la skyo ba'i sems dang /_mya ngan las 'das pa la yon tan dang 
[\[234b.2\]]phan yon du lta ba dang /_dam pa'i chos yongs su tshol ba la brtson pa dang /_de bzhin gshegs pa'i bstan pa la khyim nas 'byung ba'i sems dang /_tshangs par spyod par gnas pa la chog mi shes pa dang /_pha rol rjes su bzung bar byed pas nges par 
[\[234b.3\]]sbyin pa dang /_byas pa gzo ba dang /_byas pa shes pa dang /_byas pa la re ba med pa dang /_bdag gi 'thob pas rlom sems su mi byed pa dang /_pha rol gyi 'thob pa la phrag dog med pa dang /_bzod pa dang /_des pa dang /_kha na ma tho ba la 
[\[234b.4\]]nyes par lta ba dang /_ltung ba byung ba la mi gleng ba dang /_dbang po'i sgo srung ba dang /_mal cha spong zhing gtong ba dang /_dgon pa la phyogs pa yid la byed pa dang ma bral bas rtag par rgyun du dben pa la gzhol ba dang /_yang dag par dga' bar 'gyur 
[\[234b.5\]]ba'i chos rnams la 'dzin pa med pa'i sems dang /_rtsod pa med pa dang /_nga rgyal las kyang nga rgyal rnam par spong ba dang /_bdag gi nyes pa la lta ba dang /_pha rol gyi nyes pa bzod par byed pa dang /_tshul khrims kyi tshogs yongs su tshol ba dang /_
[\[234b.6\]]ting nge 'dzin gyi tshogs sgrub pa dang /_lam gyi tshogs la brtson pa 'di ni bzhin [{]bzangs [,]bzang [}]dag 'jig rten pa'i dad pa zhes bya ste/_bzhin [{]bzangs [,]bzang [}]dag gang 'jig rten pa'i dad pa 'byung ba ni sangs rgyas 'byung ba zhes bya'o/_/de la 'jig rten las 'das pa'i dad 
[\[234b.7\]]pa gang zhe na/_dad pa gang gis chos thams cad stong par yid ches pa dang /_lta bar song ba thams cad dang /_bral ba dang /_chos thams cad mtshan ma med pa dang /_smon pa med par yid ches pa dang /_chos thams cad mngon par 'dus ma byas pa ste/_
[\[235a\]]
[\[235a.1\]]'ong ba dang 'gro ba las log par yid ches pa dang /_chos thams cad lus dang /_ngag dang /_sems dang bral zhing 'dod chags dang bral bar yid ches pa dang /_bdag dang /_sems can dang /_srog dang /_gang 
[\[235a.2\]]zag dang /_'dod chags dang bral ba dang /_chos thams cad de bzhin nyid la gnas par yid ches pa dang /_bgrang ba med pa'i tshul gyis chos thams cad gsog dang /_nam mkha' la bcangs pa dang 'dra zhing byis pa brid pa dang mtshungs la/_gsob 
[\[235a.3\]]dang 'dra bar yid ches pa dang /_chos thams cad sngon gyi mtha' dang phyi ma'i mthar ngo bo nyid med de/_yang dag pa'i mtha' ma yin pa la gnas par yid ches pa dang /_chos thams cad nam mkha'i mtha' dang 'dra zhing chos kyi dbyings su yang dag par 'du la 
[\[235a.4\]]dus gsum las shin tu 'das shing zag pa med par yid ches pa dang /_chos thams cad 'dod pa'i sred pa la lta ba dang /_ma rig pa dang bral zhing nye bar nyon mongs pa med pa la rang bzhin gyis yongs su dag cing rang bzhin gyis 'od gsal bar yid ches pa dang /_
[\[235a.5\]]chos thams cad glo bur gyi nyon mongs pa las kun tu 'byung ba la mi ltos shing spros pa thams cad kyi spyod pa yang dag par chad la btang snyoms shing rjes su chags pa dang /_khong khro ba dang bral zhing blang ba med par yid ches pa dang /_chos thams cad sems 
[\[235a.6\]]kyis sgro btags pa med cing dor ba med par yid ches pa dang /_chos thams cad dngos po dang dngos po med pa la mi gnas shing ci yang ma yin la nus pa cung zad kyang med par yid ches pa dang /_chos thams cad nam mkha' dang 'dra ste/_dngos po thams cad 
[\[235a.7\]]las dben zhing gnas pa med par yid ches pa dang /_gdeg pa med pa dang /_gzhog pa med pa'i tshul gyis chos thams cad chu shing gi phung po ltar snying po med par yid ches pa dang /_chos thams cad 'dus ma byas dang 'dra bar gyur la mya ngan las 'das pa 
[\[235b\]]
[\[235b.1\]]dang mtshungs shing rang bzhin gyis nye bar zhi bar yid ches pa 'di ni bzhin [{]bzangs [,]bzang [}]dag 'jig rten las 'das pa'i dad pa zhes bya ste/_bzhin [{]bzangs [,]bzang [}]dag gang 'jig rten las 'das pa'i dad pa 'byung ba de ni sangs rgyas 'byung ba zhes bya'o/_/bzhin [{]bzangs [,]bzang [}]dag 
[\[235b.2\]]sangs rgyas 'byung ba zhes bya ba de ni chos thams cad skye ba med pa la bya'o/_/bzhin [{]bzangs [,]bzang [}]dag chos thams cad skye ba med pa zhes bya ba de ni mnyam pa nyid kyi tshig [{]bla dgas [,]bla dwags [}]so/_/de ci'i phyir zhe na/_'di ltar gzugs 'byung ba ni sangs rgyas 'byung ba ma yin 
[\[235b.3\]]no/_/sangs rgyas 'byung ba ni gzugs skye ba med pas rab tu phye ba yang ma yin no/_/tshor ba dang /_'du shes dang /_'du byed rnams dang /_rnam par shes pa 'byung ba ni sangs rgyas 'byung ba ma yin no/_/sangs rgyas 'byung ba ni rnam par shes pa skye 
[\[235b.4\]]ba med pas rab tu phye ba yang ma yin no/_/phung po dang /_khams dang /_skye mched 'byung ba ni sangs rgyas 'byung ba ma yin no/_/sangs rgyas 'byung ba ni phung po dang /_khams dang /_skye mched skye ba med pas rab tu phye ba yang ma yin no/_/rig pa 'byung 
[\[235b.5\]]ba dang /_ma rig pa 'byung ba ni sangs rgyas 'byung ba ma yin no/_/sangs rgyas 'byung ba ni rig pa dang ma rig pa skye ba med pas rab tu phye ba yang ma yin no/_/rga shi'i bar du 'byung ba ni sangs rgyas 'byung ba ma yin no/_/sangs rgyas 'byung ba ni rga shi skye ba 
[\[235b.6\]]med pas rab tu phye ba yang ma yin no/_/skye ba skye ba dang /_mi skye ba skye ba ni sangs rgyas 'byung ba ma yin no/_/sangs rgyas 'byung ba ni skye ba dang mi skye bas rab tu phye ba yang ma yin no/_/dran pa nye bar gzhag pa 'byung ba ni sangs rgyas 'byung ba ma yin no/_/
[\[235b.7\]]sangs rgyas 'byung ba ni dran pa med cing yid la byed pa med pas rab tu phye ba yang ma yin no/_/de bzhin du bsdus te/_byang chub kyi phyogs kyi chos sum cu rtsa bdun nas lam gyi bar du 'byung ba ni sangs rgyas 'byung ba ma yin no/_/sangs rgyas 'byung ba ni 
[\[236a\]]
[\[236a.1\]]lam skye ba dang mi skye bas rab tu phye ba yang ma yin no/_/shes rab 'byung ba ni sangs rgyas 'byung ba ma yin no/_/sangs rgyas 'byung ba ni shes rab 'byung ba med pas rab tu phye ba yang ma yin no/_/bcom ldan 'das kyis sangs rgyas 'byung ba 
[\[236a.2\]]'di bstan pa na klu gzhon nu lnga brgya po de dag rjes su 'thun pa'i bzod pa thob par gyur to/_/de nas bcom ldan 'das kyis de'i tshe tshigs su bcad pa 'di dag gsungs so/_/dad pa 'byung ba rgyal ba 'byung /_/'byung ba med pas rab tu phye/_/gang dag dad pa 
[\[236a.3\]]med pa ni/_/de dag sangs rgyas mi 'byung ngo /_/dad pa dkar po'i chos rnams kyi/_/sngon du 'gro dang skyed par gsungs/_/dad pa las kyi rnam smin dang /_/las dang 'gal bar mi 'gyur ba'o/_/dad ni 'phags pa bsten pa dang /_/bsti stang byas te 
[\[236a.4\]]bsnyen bkur byed/_/sems la gdung ba med pa dang /_/dang ba skyed par byed pa'o/_/bsti stang byas te chos nyan cing /_/sgrib pa rnam par sel ba dang /_/byang chub yan lag sgom pa dang /_/lam gyi rjes 'thun dad pa'o/_/chos kyis 
[\[236a.5\]]longs spyod tshol ba dang /_/sbyin pa'i rjes su bsngags pa dang /_/tshul khrims ldan dang ngang tshul ngan/_/de la dad pa yang dag 'jug_/byang chub sems las mi 'gong zhing /_/gshe dang sdang ba dang bar byed/_/sangs rgyas chos la dad par byed/_/
[\[236a.6\]]dge 'dun la yang dad pa'o/_/nga rgyal las kyang nga rgyal spong /_/khyi dang 'dra bar nga rgyal med/_/yul la chags pa ma yin pa/_/de ni dad pa'i mtshan nyid do/_/dad dang ldan pa bdag shes te/_/sdig pa'i las ni mi byed cing /_/bden pa'i tshig tu smra 
[\[236a.7\]]byed la/_/ji skad smras pa de bzhin byed/_/dad ldan chags las rab tu 'das/_/dad ldan yid la rnyog pa med/_/dad ldan lus dang ngag dang yid/_/'phags pa rnams dang 'thun par 'jug_/dad pas 'tsho ba yongs sbyong zhing /_/rtag tu 
[\[236b\]]
[\[236b.1\]]ye shes tshol bar byed/_/shes rab phung po'i rtsa ba gang /_/thos pa de tshol dad pa'o/_/stobs rnams dang ni dbang po dang /_/nor bdun yang dag 'du ba dang /_/log par lta ba rnam spong zhing /_/yang dag lta ba tshol bar byed/_/bla ma rnams kyis 
[\[236b.2\]]bstan pa la/_/dad dang ldan pa 'thun par 'dzin/_/gso sla zhing ni dgang sla ste/_/sdug bsngal med pas tshol bar byed/_/dmigs pa med pa'i sems kyis ni/_/bsti stang byas te chos 'dri zhing /_/'khor bas rtag tu skyo ba dang /_/mya ngan 'da' 
[\[236b.3\]]ba'i yon tan dga'/_/bstan la khyim nas myur 'byung dang /_/tshangs pa'i spyod la mi chags dang /_/thar pa'i tshogs ni gang yin pa/_/de dag dad dang ldan pas tshol/_/sems can mang po rjes su 'dzin/_/phan pa byas shes drin mi bgrang /_/dad 
[\[236b.4\]]dang ldan pa byas pa la/_/phyir bya bar ni sbyor ba med/_/bdag gis 'thob pas mi snyems shing /_/gzhan gyi thob la phrag dog med/_/bzod dang des pa phun sum tshogs/_/g.yo med drang zhing mnyen pa yin/_/dad dang ldan ni mngon mthong yang /_/
[\[236b.5\]]gzhan gyi nyes pa mi gleng zhing /_/dbang po dang ni yid zhi la/_/dgon par gnas la 'dun pa yin/_/dben par gzhol ba'i sems kyis ni/_/yang dag dga' bar 'gyur la 'dun/_/'thab pa dang ni rtsod med cing /_/bdag gi nyes pa yang dag mthong /_/
[\[236b.6\]]tshul khrims sdom pa yongs su tshol/_/ting nge 'dzin dang lam sgom la/_/rtag tu brtson zhing dad ldan pa/_/de ni dad ldan mtshan nyid do/_/'jig rten 'das pa ji snyed dang /_/dad pa de yi rjes su 'gro/_/sangs rgyas gsungs pa zab mo yi/_/chos 
[\[236b.7\]]ni rnam par 'jig mi byed/_/dad ldan stong par yid ches te/_/de la lta ba yod ma yin/_/chos kun mtshan ma med par ni/_/the tsom med cing rnam rtog med/_/smon lam rnam par spong byed cing /_/'ong ba dang ni 'gro ba rtogs/_/chos rnams 
[\[237a\]]
[\[237a.1\]]mngon par 'du mi byed/_/lus dang sems ni g.yel mi gtong /_/bdag dang sems can rdul sel cing /_/'dod chags med pa'i chos la dad/_/dad pa de bzhin nyid la gnas/_/lam gyi 'gro ba khong du chud/_/yang dag mtha' ni mtha' 
[\[237a.2\]]min zhing /_/de ni nam mkha'i mtha' 'dra bar/_/chos rnams kun la yid ches te/_/ye shes dbyings la mnyam par gzhag_/chos kun zag pa yod min zhing /_/dus gsum las ni shin tu 'das/_/srid dang las dang ma rig dang /_/lta ba dad ldan 
[\[237a.3\]]mi 'dzin to/_/chos rnams thams cad 'od gsal zhing /_/nyon mongs can min rang bzhin dag_/shes nas nyon mongs glo bur gyis/_/sems ni 'byung bar byed ma yin/_/chos rnams thams cad ltos med cing /_/de dag la ni rgyu ba med/_/btang 
[\[237a.4\]]snyoms gyur cing g.yo ba med/_/de ni nyes pa mi 'dzin to/_/blang ba med cing dor ba med/_/gzung ba med cing grol ba med/_/bcangs pas byis pa brid 'dra bas/_/chos rnams gsog tu yid kyang ches/_/gsob dang gdeg pa med pa dang /_/snying po 
[\[237a.5\]]med de chu shing 'dra/_/rang bzhin gyis ni slu ba ste/_/gnas med cing ni dngos po med/_/chos kun ci yang med pa ste/_/don ni cung zad med par shes/_/chos rnams nam mkha' mtshungs pa dang /_/'dra bar gyur pas 'dus ma byas/_/chos rnams mya ngan 
[\[237a.6\]]'das 'dra zhing /_/rang bzhin gyis ni zhi bar dad/_/dad par de la'ang dad byed de/_/nam mkhar 'phangs pa'i rdo ba bzhin/_/byang chub sems dpa' gang zhig la/_/dad pa 'di 'dra 'di yod pa/_/de la sangs rgyas rnams 'byung ste/_/bsnyen bkur bya ba'ang de bzhin 
[\[237a.7\]]no/_/gzugs 'byung ba ni sangs rgyas dag_/'byung bar bstan pa ma yin no/_/'gog pas ma yin ldang bas min/_/'gro bas ma yin 'ong bas min/_/gzugs kyi skye med gang yin dang /_/'gog pa min dang gnas min dang /_/'ong ba med cing 'gro 
[\[237b\]]
[\[237b.1\]]med pa/_/'di ni sangs rgyas 'byung bar 'dod/_/byang chub sems dpa' shes ldan la/_/de bzhin phung po lnga rnams kyi/_/skye ba med pas rab phye ba/_/sangs rgyas 'byung zhes ngas bstan to/_/gnas med pa la gnas bcas nas/_/khams dang 
[\[237b.2\]]skye mched phung po yi/_/skye ba med pas rab phye ba/_/sangs rgyas 'byung bar de bstan to/_/rig pa skye bar gyur na ni/_/de ltar 'khor ba 'bri 'gyur te/_/rkyen 'di rab tu bstan pas na/_/des ni sangs rgyas rab tu phye/_/mi skye ba dang skye ba dang /_/
[\[237b.3\]]'gog pa med la gang gnas pa/_/dngos po'i 'du shes can des ni/_/nga la bsnyen bkur byed mi nus/_/dran pa 'byung ba 'di yis ni/_/sangs rgyas 'byung bar bstan ma yin/_/dran med yid la byed med pa/_/de ni sangs rgyas yin par 
[\[237b.4\]]bstan/_/byang chub phyogs kyi chos nyid kyi/_/phyogs rnams kun kyang de bzhin te/_/de yi skye med gang yin pa/_/de ni sangs rgyas 'byung bar 'dod/_/nga yi sangs rgyas 'byung 'di 'dra/_/'di ni gang dag rtogs gyur pa/_/de dag nga yi bstan la dad/_/
[\[237b.5\]]de dag la ni chags pa med/_/bzhin [{]bzangs [,]bzang [}]dag de la byang chub sems dpa'i chos kyi 'khor lo bskor ba gang zhe na/_bzhin [{]bzangs [,]bzang [}]dag chos kyi 'khor lo bskor ba zhes bya ba ni gang 'di lta bu'i chos 'di khong du chud pa dang /_dga' ba dang /_mos 
[\[237b.6\]]pa dang /_dad pa dang /_'dzin pa dang /_kun 'dzin pa dang /_len pa dang /_dran pa ma brjed pa dang /_tshul bzhin yongs su rtog pa dang /_snying rje chen po mi nyams pa dang /_thams cad mkhyen pa'i sems kyis gzhan dag la 'chad pa dang /_
[\[237b.7\]]ston pa dang /_yang dag par rab tu ston pa dang /_skyo ba la mi brjed pa dang /_'thob pa dang /_bkur sti la ma chags pa dang /_dus dus su skul ba dang /_dran par byed pa dang /_yongs su 'dzin pa dang /_rjes su 'dzin pa 'di ni chos kyi 'khor 
[\[238a\]]
[\[238a.1\]]lo bskor ba zhes bya'o/_/bzhin [{]bzangs [,]bzang [}]dag gzhan yang ji ltar de bzhin gshegs pas chos kyi 'khor lo bskor ba'i chos kyi 'khor lo de'i rnam pa la 'jug pa cung zad tsam zhig bshad par bya'o/_/de bzhin gshegs pas chos skye ba dang /_
[\[238a.2\]]chos ma yin pa skye ba'i phyir chos kyi 'khor lo ma bskor to/_/chos gzhig pa dang /_chos ma yin pa gzhig pa'i phyir chos kyi 'khor lo ma bskor to/_/de bzhin gshegs pas so so'i skye bo'i chos ni dman pa dang /_'phags pa'i chos ni rgya che ba'i phyir 
[\[238a.3\]]chos kyi 'khor lo ma bskor gyi/_bzhin [{]bzangs [,]bzang [}]dag de bzhin gshegs pas so so'i skye bo'i chos dang /_'phags pa'i chos rang bzhin gyis ma skyes pa'i phyir chos kyi 'khor lo bskor to/_/chos kyi 'khor lo de ni yang dag par yongs su ma chad par bskor 
[\[238a.4\]]bas de'i phyir de ma chad pa'i 'khor lo'o/_/chos kyi 'khor lo de rten cing 'brel par 'byung ba lugs dang 'thun par bskor bas de'i phyir de ni mi skye ba'i 'khor lo'o/_/'khor lo de gnyis kyis mi skor te/_mig dang gzugs kyis bskor bas mi skor ba nas yid 
[\[238a.5\]]dang chos kyi bar gyis bskor bas mi skor ba'i bar du ste/_de'i phyir de mi gnyis pa'i 'khor lo'o/_/'khor lo de 'das pa'i chos la dmigs pa'i rnam pas mi skor/_ma 'ongs pa dang /_da ltar byung ba'i chos la dmigs pa'i rnam pas mi skor te/_de'i phyir de 
[\[238a.6\]]mi dmigs pa'i 'khor lo'o/_/'khor lo de bdag tu lta ba kun nas ldang bas mi skor/_sems can dang /_srog dang /_gso ba dang /_gang zag tu lta ba kun nas ldang bas mi skor te/_de'i phyir de stong pa nyid kyi 'khor lo'o/_/'khor lo de mtshan ma la 
[\[238a.7\]]dmigs pa'i 'du shes dang /_spros pa yid la byed pas mi skor te/_de'i phyir de mtshan ma med pa'i 'khor lo'o/_/'khor lo de 'dod pa'i khams thob par bya ba'i phyir mi skor/_gzugs dang gzugs med pa'i khams thob par bya ba'i phyir mi skor te/_
[\[238b\]]
[\[238b.1\]]de'i phyir de smon pa med pa'i 'khor lo'o/_/'khor lo de 'di dag ni so so'i skye bo'i chos/_'di dag ni slob pa'i chos/_'di dag ni mi slob pa'i chos/_rnam pa 'di lta bu 'di dag ni sangs rgyas kyi chos so zhes chos tha dad pa'i phyir mi skor te/_de'i phyir tha dad pa 
[\[238b.2\]]med pa'i 'khor lo'o/_/'khor lo de chos kyi brda la mi 'jug ste/_de'i phyir de gnas pa med pa'i 'khor lo'o/_/bzhin [{]bzangs [,]bzang [}]dag chos kyi 'khor lo zhes bya ba ni don dam pa'i 'khor lo ste/_bden pa mi phyed pa'i rnam pas bskor ba'o/_/dus 
[\[238b.3\]]gsum mnyam pas ji lta ba bzhin gyi 'khor lo'o/_/dngos por lta ba las rab tu 'das pa'i phyir dngos po med pa'i 'khor lo'o/_/lus dang sems ma 'dres shing yid dang rnam par shes pa dang bral bas dben pa'i 'khor lo'o/_/'gro ba lnga dang phrad 
[\[238b.4\]]pa ma yin pas kun gzhi med pa'i 'khor lo'o/_/'byung ba chen po ngo bo nyid kyis dngos po med pas yang dag pa'i 'khor lo'o/_/yang dag par sbyor zhing slu ba ma yin pas mnyam pa'i 'khor lo'o/_/yi ge mi zad pas mi zad pa'i 'khor lo'o/_/chos 
[\[238b.5\]]thams cad chos kyi dbyings su yang dag par 'du bas/_chos kyi dbyings kyi 'khor lo'o/_/sngon gyi mtha' ma yin par skor bas yang dag pa'i mtha'i 'khor lo'o/_/ngo bo nyid kyis ngo bo nyid med pas de bzhin nyid kyi 'khor lo'o/_/rang gi yid la byed 
[\[238b.6\]]pa rgyun bcad pas mngon par 'du mi byed pa'i 'khor lo'o/_/'phags pa'i spyod yul thob par byed pa'i phyir 'dus ma byas pa'i 'khor lo'o/_/nang kun tu ston pas stong pa nyid kyi 'khor lo'o/_/phyi rol la mi 'jug pas mtshan ma med pa'i 'khor lo'o/_/phyi nang 
[\[238b.7\]]gi dang ma 'dres pas smon pa med pa'i 'khor lo'o/_/brjod pa med pa'i tshul gyis brjod du med pa'i 'khor lo'o/_/bzhin [{]bzangs [,]bzang [}]dag chos kyi 'khor lo de de bzhin gshegs pas sems can gyi dbang po la bskor kyang rung /_ma bskor kyang rung brjod du med 
[\[239a\]]
[\[239a.1\]]pa'i chos nyid 'di mi 'dor te/_bzhin [{]bzangs [,]bzang [}]dag 'di ni byang chub sems dpa'i chos kyi 'khor lo bskor ba zhes bya'o/_/chos kyi 'khor lo bskor ba 'di bstan pa'i tshe lha dang /_klu dang /_gnod sbyin dang /_dri za dang /_lha ma yin dang /_
[\[239a.2\]]nam mkha' lding dang /_mi'am ci dang /_lto 'phye chen po de dag gis ca co dang ga zha'i sgra phyung ste 'di skad ces gsol to/_/de bzhin gshegs pas 'di 'dra ba'i chos kyi 'khor lo 'di bskor cing pha rol shes par mdzad pa ni mdzad dka' ba mdzad pa'o/_/
[\[239a.3\]]bcom ldan 'das nam mkha'i 'khor lo bskor ba de ni chos kyi 'khor lo bskor ba'o/_/gang dag gis 'tshal ba de dag gis kyang de dang mnyam pa nyid du 'tshal ba dang /_bcom ldan 'das sems bskyed pa de dag la rjes su yi rang ngo /_/gang dag chos 
[\[239a.4\]]kyi 'khor lo bskor ba 'di thos nas byang chub tu sems bskyed par 'gyur ba de dag kyang chos kyi 'khor lo 'di lta bu bskor bar 'gyur ro/_/de ltar bstan pa 'di thos nas 'khor de las srog chags khris bla na med pa yang dag par rdzogs pa'i byang chub tu sems 
[\[239a.5\]]bskyed do/_/bzhin [{]bzangs [,]bzang [}]dag de la byang chub sems dpa' dam pa'i chos yongs su 'dzin pa gang zhe na/_bzhin [{]bzangs [,]bzang [}]dag dam pa'i chos yongs su 'dzin pa zhes bya ba ni chos thams cad yang dag par sdud pa ste/_chos thams cad yang dag par sdud pa 
[\[239a.6\]]'di ni dam pa'i chos yongs su 'dzin pa zhes bya'o/_/bzhin [{]bzangs [,]bzang [}]dag gzhan yang dam pa'i chos yongs su 'dzin pa ni gang de bzhin gshegs pas spyod pa brgyad khri bzhi stong dang /_chos kyi phung po brgyad khri bzhi stong bstan pa'i chos kyi phung po brgyad khri bzhi stong 
[\[239a.7\]]de dag sdud pa de ni dam pa'i chos yongs su 'dzin pa zhes bya'o/_/bzhin [{]bzangs [,]bzang [}]dag ji ltar de bzhin gshegs pas byang chub mngon par rdzogs par sangs rgyas pa de bzhin du chos kyi 'khor lo bskor to/_/de bzhin du yongs su mya ngan las 'das so/_/de bzhin 
[\[239b\]]
[\[239b.1\]]nyid ji lta ba dang /_de bzhin nyid gang yin pa de la chos thams cad kyi skye ba med/_'gag pa med do/_/gang mi skye mi 'gag pa de la 'dzin pa med/_'thab pa med/_rtsod pa med/_bstan pa med/_shin tu brjod pa med do/_/gang brjod du med pa de la dam pa'i 
[\[239b.2\]]chos bsdu ba gang yang med do/_/de'i phyir bsdu ba med/_yongs su 'dzin pa med pa ni dam pa'i chos zhes bya'o/_/de nas klu'i rgyal po ma dros pa'i bu mya ngan med pa zhes bya bas bcom ldan 'das la 'di skad ces gsol to/_/bcom ldan 'das bdag dam pa'i 
[\[239b.3\]]chos yongs su 'dzin pa la spobs so/_/bcom ldan 'das kyis bka' stsal pa/_mya ngan med pa khyod spobs par gyis shig_/gsol pa/_bcom ldan 'das 'di lta ste dper na rgya mtsho chen po na rin po che bdag gi ma mchis pa/_yongs su 
[\[239b.4\]]'dzin pa ma mchis pa/_yongs su gzung ba ma mchis pa gang dag mchis pa de dag bsrung bar bgyi ba ma lags mod kyi/_'on kyang bcom ldan 'das ded dpon dang /_ded dpon chen po gang dag lus dang srog la mi lta bar rin po che chen po de dag 
[\[239b.5\]]'tshal ba'i slad du rgya mtsho chen por zhugs pa de dag 'dzam bu'i gling du ma phyin par bar ma dor rgya mtsho'i nang du 'khyams par mi 'gyur bar shin tu bsrung ba bgyis te/_de dag rgya mtshor zhugs shing 'ong ba dang 'gro ba'i tshe bsrung ba chen po bgyis nas/_de 
[\[239b.6\]]ltar rin po che de dag 'dzam bu'i gling du phyin pa dang /_skye bo mang po 'tsho bar 'gyur ro/_/bcom ldan 'das de bzhin du de bzhin gshegs pas chos gang mngon par rdzogs par sangs rgyas pa de shin tu mngon par grub pa ma mchis te/_de ni lha dang bcas 
[\[239b.7\]]pa'i 'jig rten gang gis kyang yongs su gzung bar mi nus mod kyi/_'on kyang bcom ldan 'das byang chub sems dpa' sems dpa' chen po gang dag 'di 'dra ba'i chos dkon mchog de bzhin nyid mngon par rdzogs par sangs rgyas pa mngon par rdzogs 
[\[240a\]]
[\[240a.1\]]par byang chub par bgyi ba'i slad du go cha 'tshal ba de dag shin tu yongs su bsrung bar bgyis te/_skyes bu dam pa de dag shin tu yongs su bzung na theg pa chen po 'dir nges par 'byung bar 'gyur ro/_/de dag byung bar gyur na chos kyi 'khor lo 
[\[240a.2\]]skor bar 'gyur te/_dam pa'i chos yongs su 'bar bar 'gyur ro/_/bcom ldan 'das de lta bas na gang 'di chos smra ba theg pa chen po la yang dag par zhugs pa rnams yongs su 'dzin pa dang /_srung ba dang /_skyob pa dang /_sbed pa dang /_rim gro bgyid 
[\[240a.3\]]pa dang /_bla ma'i yongs su spyad pa bgyid pa de ni dam pa'i chos yang dag phul yongs su 'dzin pa lags so/_/de nas bcom ldan 'das kyis klu'i rgyal po ma dros pa'i bu mya ngan med pa la legs so zhes bya ba gnang ste/_mya ngan med pa legs so legs 
[\[240a.4\]]so/_/gang 'di chos smra ba theg pa chen po la yang dag par zhugs pa rnams yongs su 'dzin pa dang /_kun tu srung ba 'di ni dam pa'i chos yongs su 'dzin pa yin no/_/chos smra ba yongs su bzung bas dam pa'i chos yongs su bzung ba yin kyi/_'on kyang 
[\[240a.5\]]mya ngan med pa dam pa'i chos yongs su 'dzin pa bcu ste/_bcu gang zhe na/_khengs pa med pa dang /_lhag pa'i nga rgyal med pa dang /_g.yo ba med pa dang /_chos don du gnyer ba dang /_chos 'dod pa dang /_chos yongs su tshol ba dang /_chos la so 
[\[240a.6\]]sor rtog pa dang /_chos ston pa dang /_chos la nan tan byed pa dang /_chos sgrub par gnas shing mos la rnam par grol ba ste/_bcu po de dag ni dam pa'i chos yongs su 'dzin pa'o/_/gzhan yang dam pa'i chos yongs su 'dzin pa bcu ste/_bcu gang zhe 
[\[240a.7\]]na/_mya ngan med pa 'di la rigs kyi bu'am/_rigs kyi bu mos chos smra ba zhig yod par thos na phyogs der phyag 'tshal ba dang /_mthong bar dga' ba dang /_'ongs nas mgu bar byed pa dang /_stan 'ding zhing gos dang zas sbyor ba dang /_kun tu srung bar byed 
[\[240b\]]
[\[240b.1\]]pa dang /_bsti stang byas te bsnyen bkur byed pa dang /_des bshad pa nyan pa dang /_ji ltar thos pa ltar gzhan dag la yang ston pa dang /_de'i mi snyan pa 'gog pa dang /_de'i bsngags pa brjod pa ste/_mya ngan med pa bcu po de dag ni dam pa'i chos yongs su 
[\[240b.2\]]'dzin pa'o/_/mya ngan med pa gzhan yang sbyin pa bzhi po 'di dag ni/_dam pa'i chos yongs su 'dzin par 'gyur ba ste/_bzhi gang zhe na/_gro ga dang /_snag tsha dang /_smyug gu dang /_glegs bam sbyin pa dang /_chos smra ba rnams la gos dang /_zas dang /_
[\[240b.3\]]mal cha dang /_na ba'i gsos sman dang /_yo byad sbyin pa dang /_chos thos nas chos smra ba rnams la g.yo med par legs so zhes bya ba sbyin pa dang /_chos sbyin pa ni bzhi pa ste/_sbyin pa bzhi po de dag ni dam pa'i chos yongs su 'dzin par 'gyur ba'o/_/mya 
[\[240b.4\]]ngan med pa brtson 'grus bzhi po 'di dag ni dam pa'i chos yongs su 'dzin par 'gyur ba ste/_bzhi gang zhe na/_chos ston pa'i brtson 'grus dang /_chos kun tu tshol ba'i brtson 'grus dang /_chos smra ba la bsnyen bkur bya ba'i brtson 'grus dang /_dam pa'i chos 
[\[240b.5\]]spong ba'i sems can rnams chos dang 'thun pas tshar gcad pa'i brtson 'grus te/_mya ngan med pa brtson 'grus bzhi po de dag ni dam pa'i chos yongs su 'dzin par 'gyur ba'o/_/de nas bcom ldan 'das kyis zhus pa lung bstan pas klu gzhon nu lnga brgya po de dag tshim 
[\[240b.6\]]zhing mgu la yi rangs te/_bcom ldan 'das la bsnyen bkur bya ba dang /_kun tu spyad pa'i phyir gnyen dang 'khor du bcas pa dang /_rang rang gi lus phul nas 'di skad ces gsol to/_/deng slan chad yongs su mya ngan las 'das kyi bar du bdag cag bcom 
[\[240b.7\]]ldan 'das kyi zhabs 'bring na rtag par rgyun du mchis la 'di lta bu'i dam pa'i chos kun tu bsrung zhing sba ba'i slad du spro bar bgyi'o/_/bcom ldan 'das bdag cag ni de bzhin gshegs pa yongs su mya ngan las 'das nas sku ma gyes shing gcig tu mkhregs pa 
[\[241a\]]
[\[241a.1\]]la mchod pa bgyid pa dang /_rin po che sna bdun gyi mchod rten bgyi bar 'tshal lo/_/de nas tshe dang ldan pa 'od srung chen pos klu gzhon nu de dag la 'di skad ces smras so/_/de bzhin gshegs pa ni sems can thams cad la cher thugs rje che 
[\[241a.2\]]bas ring bsrel yungs 'bru tsam byin gyis brlab pa mdzad na/_rigs kyi bu dag khyed de bzhin gshegs pa'i sku ma gyes shing gcig tu mkhregs pa la mchod pa bya'o/_/zhes de skad ces zer ba ni skye bo phal po che'i dge ba'i chos kyi bar chad byed par 'dod pa yin no/_/
[\[241a.3\]]de nas klu gzhon nu lnga brgya po de dag gis tshe dang ldan pa 'od srung chen po la 'di skad ces smras so/_/btsun pa 'od srung khyod de skad ma gsung shig_/rang gi shes rab dang /_de bzhin gshegs pa'i shes rab dang /_ye shes mtshungs pa mnyam du ma bsgrun 
[\[241a.4\]]cig_/de bzhin gshegs pa ni thams cad mkhyen pa/_thams cad gzigs pa ste/_byin gyi rlabs dang rdzu 'phrul gyi rnam par 'phrul pa'i ye shes kyi stobs can te/_de bzhed na stong gsum gyi stong chen po'i 'jig rten gyi khams kyi lha dang /_klu dang /_
[\[241a.5\]]gnod sbyin gyi gnas thams cad du ma gyes shing gcig tu mkhregs pa'i sku byin gyis rlob ste/_de dag thams cad kyis kyang gzhan ni ma yin gyi/_de bzhin gshegs pa la bdag cag mchod pa byed par shes so/_/btsun pa 'od srung chen po yang gang gi tshe de 
[\[241a.6\]]bzhin gshegs pa yongs su mya ngan las 'da' ba de'i tshe sems can thams cad kyi sems mos pas sku gdung byin gyis rlab bo/_/btsun pa 'od srung chen po gal te de bzhin gshegs pa 'og min gyi gnas su yungs 'bru tsam gyi sku gdung gcig byin gyis 
[\[241a.7\]]brlabs nas/_des 'dzam bu'i gling thams cad du khyab par snang ba de yang sangs rgyas kyi rnam par sprul ba'o/_/de nas tshe dang ldan pa rab 'byor gyis klu'i rgyal po'i bu de dag la 'di skad ces smras so/_/rigs kyi bu dag de bzhin gshegs pa yongs su 
[\[241b\]]
[\[241b.1\]]mya ngan las 'da' 'am/_smras pa/_btsun pa rab 'byor gang dag skyes pa de dag yongs su mya ngan las 'da'o/_/smras pa/_rigs kyi bu dag khyod de bzhin gshegs pa skyes so snyama'am/_smras pa/_de bzhin nyid ji ltar byung ba de ltar skyes so/_/
[\[241b.2\]]smras pa/_gal te de bzhin nyid ji ltar skye ba de ltar skyes na de la ni chos gang gi skye ba yang med do/_/smras pa/_btsun pa rab 'byor gang de bzhin nyid skye ba de sangs rgyas skye ba'o/_/smras pa/_gang sangs rgyas skye ba 'di 'dra na yongs su mya ngan las 
[\[241b.3\]]'da' ba ci 'dra/_smras pa/_btsun pa rab 'byor ji ltar skye ba med pa de ltar 'gag pa med do/_/de ltar chos kyi 'khor lo bskor ro/_/de ltar yongs su mya ngan las 'da'o/_/bcom ldan 'das kyis gtam 'di bka' stsal cing bshad pa'i tshe mtsho 
[\[241b.4\]]chen po ma dros pa rin po che'i pad ma tshad shing rta'i 'khor lo tsam dri rab tu zhim pa 'dab ma brgya stong du ma dang ldan pa rin po che'i dra bas g.yogs pas gang bar gyur to/_/de dag gi nang nas rin po che'i pad ma gcig shin tu mdzes shing blta na rab tu sdug la 
[\[241b.5\]]mchog tu 'bar bar gyur to/_/tshe dang ldan pa kun dga' bos pad ma bkod pa de dag mthong ngo /_/mthong nas bcom ldan 'das la 'di skad ces gsol to/_/bcom ldan 'das 'di su'i ltas sngon du byung ba lags/_bcom ldan 'das kyis bka' stsal pa/_kun 
[\[241b.6\]]dga' bo cung zhig sdod cig dang mthong bar 'gyur ro zhes bcom ldan 'das kyis de skad ces gsungs nas ring por ma lon par 'og gi 'jig rten gyi khams bcom ldan 'das rin chen tog gi sangs rgyas kyi zhing rin po che bkod pa'i 'jig rten gyi khams nas byang chub 
[\[241b.7\]]sems dpa' drug khri byung ste/_de dag rin po che'i pad ma de dag la skyil mo krung bcas nas 'khod par kun du snang ngo /_/pad ma de la yang 'jam dpal gzhon nur gyur pa 'dug par kun du snang ngo /_/de nas thams cad dang ldan pa'i 'khor de ngo mtshar du gyur nas 
[\[242a\]]
[\[242a.1\]]thal mo sbyar te/_byang chub sems dpa' de dag la phyag 'tshal nas/_'jam dpal gzhon nur gyur pa bar snang la 'phags pa dang /_brgya byin dang /_tshangs pa la sogs pa lha rnams de'i steng na rin po che'i gdugs 'dzin cing phyag 'tshal to/_/
[\[242a.2\]]de nas 'jam dpal gzhon nur gyur pa dang lhan cig lhags pa'i byang chub sems dpa' de dag kyang shing ta la bdun tsam du nam mkha' la 'phags nas bcom ldan 'das la mchod pa'i las kyi phyir sngon ma mthong ma thos pa'i me tog gi char nam mkha'i ngos las rab tu 
[\[242a.3\]]phab po/_/me tog de dag las 'di lta bu'i sgra byung ste/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen tog bcom ldan 'das de bcom ldan 'das la gnod pa chung ngam/_nyam nga ba nyung ngam/_bskyod 
[\[242a.4\]]pa yang ngam/_'tsho ba dang /_stobs dang /_bde ba la reg par gnas sam zhes snyun gsol to zhes de skad gsung ngo /_/'jam dpal gzhon nur gyur pa 'di byang chub sems dpa' brgyad khri dang lhan cig tu klu'i rgyal po ma dros pa'i rnam par dag pa'i lam gyi 
[\[242a.5\]]chos kyi sgo'i le'u nyan du mchis pa ste/_bcom ldan 'das kyis chos kyi bka' mchid kyis yang dag par dga' bar mdzod cig ces sgra phyung ngo /_/de nas 'jam dpal gzhon nur gyur pa dang /_byang chub sems dpa' de dag bar snang de las babs nas bcom ldan 'das 
[\[242a.6\]]kyi zhabs la mgo bos phyag 'tshal te/_rin po che'i pad ma de dag la 'khod do/_/de nas bcom ldan 'das kyis mkhyen bzhin du 'jam dpal gzhon nur gyur pa la 'di skad ces bka' stsal to/_/'jam dpal khyod ci sems na byang chub sems dpa' rnams 
[\[242a.7\]]dang lhan cig tu 'dir 'ongs/_'jam dpal gyis gsol pa/_bcom ldan 'das 'di na chos ston pa bdag cag bcom ldan 'das de bzhin gshegs pa rin chen tog gi sangs rgyas kyi zhing rin po che bkod pa'i 'jig rten gyi khams na mchis pas thos nas 
[\[242b\]]
[\[242b.1\]]bdag cag bcom ldan 'das la blta ba dang /_chos kyi rnam grangs 'di nyan par 'tshal ba'i slad du 'dir mchis so/_/de nas bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das bcom ldan 'das de 
[\[242b.2\]]bzhin gshegs pa rin chen tog gi sangs rgyas kyi zhing 'jig rten gyi khams rin po che bkod pa de 'di nas thag ji srid mchis na/_skyes bu dam pa 'di dag 'di ltar myur bar 'dir mchis/_'jam dpal gyis smras pa/_btsun pa 'od srung chen 
[\[242b.3\]]po/_gal te rdzu 'phrul gyi stobs phun sum tshogs pa khyod 'jig rten gyi khams der 'gro na/_tshe'i tshad zad cing yongs su mya ngan las 'das kyang sangs rgyas kyi zhing der mi phyin te/_'jig rten gyi khams de 'di nas de srid do/_/bcom ldan 'das kyis 
[\[242b.4\]]bka' stsal pa/_'od srung chu bo gang gA'i klung drug cu'i bye ma snyed kyi sangs rgyas kyi zhing 'das pa na 'jig rten gyi khams rin po che bkod pa zhes bya ba de nas byang chub sems dpa' sems dpa' chen po 'di dag lhags so/_/gnas brtan gyis gsol pa/_
[\[242b.5\]]bcom ldan 'das de dag ji srid kyi 'dir mchis/_'jam dpal gyis smras pa/_gnas brtan gyis sems len pa med par zag pa las ji srid kyis sems rnam par grol ba de srid kyis so/_/gnas brtan gyis smras pa/_skyes bu dam pa de dag 'di 'dra 
[\[242b.6\]]bar mgyogs par lhags pa ni ngo mtshar to/_/'jam dpal gyis smras pa/_gnas brtan 'od srung chen po'i sems ji srid kyis rnam par grol/_smras pa/_skad cig pa 'gyur ba srid kyis so/_/'jam dpal gyis smras pa/_gnas brtan gyi sems rnam 
[\[242b.7\]]par grol lam/_smras pa/_'jam dpal rnam par grol lo/_/'jam dpal gyis smras pa/_sems de gang gis bcings nas gang las rnam par grol/_gnas brtan gyis smras pa/_'jam dpal gal te sems bcings par gyur na ni rnam par mi grol te/_rnam 
[\[243a\]]
[\[243a.1\]]par grol ba'i ye shes mthong bar mi 'gyur ro/_/smras pa/_btsun pa 'od srung chen po'i sems bcings pa med na rnam par grol ba gang yin/_smras pa/_gang bcings pa med par yongs su shes pa de rnam par grol ba'o/_/smras pa/_
[\[243a.2\]]btsun pa 'od srung chen po'i sems gang gis sems gang yongs su shes/_'das pas sam/_'on te ma 'ongs pas sam/_'on te da ltar byung bas sam/_gang 'das pa de ni zad pa/_gang ma 'ongs pa de ni ma phyin pa/_gang da ltar byung ba ni gnas pa 
[\[243a.3\]]med pa yin na sems gang gis sems gang yongs su shes/_smras pa/_'jam dpal 'di ni 'gog pa ste/_de la sems kyi bgrang ba gang yang med do/_/'jam dpal gyis smras pa/_btsun pa 'od srung sems 'gog pa yongs su shes sam/_smras 
[\[243a.4\]]pa/_sems 'gog pa ni yongs su shes par mi nus so/_/smras pa/_sems de thams cad 'gog par ltung ba ste/_de'i phyir cung zad kyang yongs su shes par 'gyur ba med do/_/smras pa/_'jam dpal khyod spobs par gyis shig_/kho bo la ni khyod la 
[\[243a.5\]]lan gdab pa'i nus pa med do/_/'jam dpal gyis smras pa/_btsun pa 'od srung chen po 'di la ji snyam du sems/_brag ca la spobs pa yod dam/_smras pa/_med do/_/de ci'i phyir zhe na/_brag ca ni rten cing 'brel par 'byung ba'i phyir ro/_/smras pa/_btsun pa 
[\[243a.6\]]'od srung chen po chos thams cad kyang brag ca lta bu ma yin nam/_smras pa/_'jam dpal de de bzhin no/_/'jam dpal gyis smras pa/_btsun pa 'od srung chen po 'di la ji snyam du sems/_brag ca'i spobs pa bcad nus sam/_smras pa/_mi brjod pas 
[\[243a.7\]]de bcad do/_/smras pa/_btsun pa 'od srung chen po de de bzhin te/_kun mi 'dri bas byang chub sems dpa'i spobs pa chad do/_/btsun pa 'od srung chen po gal te bskal par yongs su 'dri na yang kho bo yang bskal par spobs par 'gyur ro/_/de nas bcom ldan 'das 
[\[243b\]]
[\[243b.1\]]la tshe dang ldan pa 'od srung chen pos 'di skad ces gsol to/_/bcom ldan 'das ji ltar des bstan pas 'khor 'di dag gi yun ring po'i don dang /_phan pa dang bde bar 'gyur ba dang /_chos nyid 'di mngon sum du 'gyur bar bgyi ba'i slad du 'jam dpal gzhon 
[\[243b.2\]]nur gyur pa la bskul du gsol/_de nas byang chub sems dpa'i 'khor der byang chub sems dpa' sems dpa' chen po shes rab brtsegs zhes bya ba 'dus par gyur te 'dug pa des 'jam dpal gzhon nur gyur pa la 'di skad ces smras so/_/'jam dpal 
[\[243b.3\]]gnas brtan 'od srung chen po 'di ci'i phyir sems zhing dman pa dman pa lta bus ston/_'di ci'i phyir gnas brtan zhes bya/_'jam dpal gyis smras pa/_'di ni nyan thos te 'jigs pa med pa ma yin no/_/shes rab brtsegs kyis smras pa/_ci 'di 
[\[243b.4\]]theg pa chen po la ma zhugs sam/_smras pa/_rigs kyi bu de ni ma yin te/_'di ni nyan thos kyi theg pas rnam par grol ba'o/_/smras pa/_'jam dpal nyan thos kyi theg pa zhes bya ba 'di ji lta bu/_smras pa/_rigs kyi bu bcom ldan 'das shAkya thub pa 
[\[243b.5\]]de bzhin gshegs pa theg pa gsum las brtsams te chos ston to/_/gsum gang zhe na/_nyan thos kyi theg pa dang /_rang sangs rgyas kyi theg pa dang /_theg pa chen po ste/_theg pa gsum po de dag go/_/de ci'i phyir zhe na/_sems can 'di dag ni dman pa la mos 
[\[243b.6\]]pa'i phyir ro/_/smras pa/_'jam dpal stong pa nyid tshad med/_mtshan ma med pa tshad med/_smon pa med pa tshad med na ci'i phyir nyi tshe ba'i 'du shes su mdzad/_smras pa/_rigs kyi bu de bzhin gshegs pa ni thabs la mkhas pa ste/_gang gi phyir stong pa nyid 
[\[243b.7\]]tshad med/_mtshan ma med pa tshad med/_smon pa med pa tshad med kyang nyi tshe ba'i 'du shes kyis mos par mdzad do/_/smras pa/_'jam dpal bdag phyir zhing dman pa la mos pa'i sems can rnams dang phrad par 'gyur du 'ong gis 'gro'o/_/'jam dpal gyis 
[\[244a\]]
[\[244a.1\]]smras pa/_rigs kyi bu re zhig sdod la klu'i rgyal po ma dros pa'i spobs pa ji tsam pa dang /_chos nyid tshad med pa yang nyon cig/_/de nas tshe dang ldan pa 'od srung chen pos byang chub sems dpa' shes rab brtsegs la 'di skad ces 
[\[244a.2\]]smras so/_/rigs kyi bu de bzhin gshegs pa rin chen tog de ci 'dra ba'i chos ston/_smras pa/_sangs rgyas dang byang chub sems dpa' rnams kyi gtam ste/_ro gcig pa dang /_tshad med pa'i chos las byung ba dang /_phyir mi ldog pa dang /_sangs 
[\[244a.3\]]rgyas nyid du 'gyur ba dang /_gzhan la mos pa ma yin pa dang /_thams cad mkhyen pa'i ye shes su yang dag par 'du ba'o/_/'jigs pa med pa ma yin pa'i sems can rnams ni der mi skye ste/_bcom ldan 'das de'i chos bstan pa ni de 'dra'o/_/
[\[244a.4\]]de nas klu'i rgyal po ma dros pas 'jam dpal gzhon nur gyur pa la 'di skad ces smras so/_/'jam dpal khyod de bzhin gshegs pa gang la blta bar 'dod de 'dir 'ongs/_ci gzugs de bzhin gshegs par blta'am/_smras pa/_de ni ma yin no/_/
[\[244a.5\]]smras pa/_ci tshor ba dang /_'du shes dang /_'du byed dang /_rnam par shes pa de bzhin gshegs par blta'am/_smras pa/_de ni ma yin no/_/smras pa/_ci gzugs kyi mi rtag pa de bzhin gshegs par blta'am/_smras pa/_de ni ma yin no/_/
[\[244a.6\]]smras pa/_ci tshor ba dang /_'du shes dang /_'du byed dang /_rnam par shes pa'i mi rtag pa de bzhin gshegs par blta'am/_smras pa/_de ni ma yin no/_/smras pa/_ci gzugs kyi sdug bsngal ba dang /_bdag med pa dang /_zhi ba dang /_stong 
[\[244a.7\]]pa dang /_mtshan ma med pa dang /_smon pa med pa dang /_mngon par 'du mi byed pa de bzhin gshegs par blta'am/_smras pa/_de ni ma yin no/_/smras pa/_ci tshor ba dang /_'du shes dang /_'du byed dang /_rnam par shes pa'i sdug bsngal ba dang /_
[\[244b\]]
[\[244b.1\]]bdag med pa dang /_zhi ba dang /_stong pa dang /_mtshan ma med pa dang /_smon pa med pa dang /_mngon par 'du mi byed pa de bzhin gshegs par blta'am/_smras pa/_de ni ma yin no/_/smras pa/_ci gzugs kyi mtshan nyid de bzhin gshegs par blta'am/_
[\[244b.2\]]rnam par shes pa'i mtshan nyid kyi bar du de bzhin gshegs par blta'am/_smras pa/_de ni ma yin no/_/smras pa/_ci sha'i mig gis de bzhin gshegs par blta'am/_smras pa/_de ni ma yin no/_/smras pa/_ci lha'i mig gis de bzhin gshegs par 
[\[244b.3\]]blta'am/_smras pa/_de ni ma yin no/_/smras pa/_ci shes rab kyi mig gis de bzhin gshegs par blta'am/_smras pa/_de ni ma yin no/_/smras pa/_'jam dpal de bzhin gshegs pa la blta ba ji lta bu yin/_'jam dpal gyis smras pa/_klu'i 
[\[244b.4\]]bdag po de bzhin gshegs pa ci 'dra ba de 'dra bar de la blta'o/_/smras pa/_'jam dpal de bzhin gshegs pa ci 'dra/_smras pa/_klu'i bdag po de bzhin gshegs pa ni mi mnyam pa dang mnyam pa/_mtshungs pa med pa/_rab tu 'dra ba med pa'o/_/mi mnyam pa 
[\[244b.5\]]zhes bya ba ni/_de la gnyen po med pa'o/_/mi mnyam pa dang mnyam pa zhes bya ba ni de la gnyen po mnyam pa yang med pa'o/_/mtshungs pa med ces bya ba ni gzugs kyi mtshan nyid ma yin pa'i phyir ro/_/rab tu 'dra ba med ces bya ba ni rtags med cing mtshan ma med pa'i 
[\[244b.6\]]phyir ro/_/klu'i bdag po de bzhin gshegs pa ni de 'dra ste de ltar blta bar bya'i/_sha'i mig dang /_lha'i mig dang /_shes rab kyi mig gis blta ba ma yin no/_/de ci'i phyir zhe na/_sha'i mig ni snang ba mthong ba yin la/_de bzhin gshegs pa ni mun pa dang snang ba 
[\[244b.7\]]ma yin pas sha'i mig gis de blta bar mi nus so/_/lha'i mig ni mngon par 'du byed pa'i mtshan nyid yin la/_de bzhin gshegs pa ni shin tu mngon par 'dus ma byas pas lha'i mig gis de blta bar mi nus so/_/shes rab kyi mig gis ni 'byung ba yongs su shes 
[\[245a\]]
[\[245a.1\]]pa'i mtshan nyid yin la/_de bzhin gshegs pa ni shin tu mi 'byung bas shes rab kyi mig gis de blta bar mi nus so/_/smras pa/_'jam dpal de bzhin gshegs pa mthong ba shin tu rnam par dag pa ji lta bu yin/_smras pa/_klu'i bdag po 
[\[245a.2\]]gang gi tshe mig gi rnam par shes pa'i rnam par shes pa dang /_sems kyang mi skye la gzugs kyi rnam par shes pa'i rnam par shes pa dang /_rnam par shes pa yang mi 'gog pa de tsam gyis na de bzhin gshegs pa mthong ba shin tu rnam par dag pa yin 
[\[245a.3\]]no/_/de nas byang chub sems dpa' sems dpa' chen po gang dag de bzhin gshegs pa rin chen tog gi sangs rgyas kyi zhing nas lhags pa de dag ngo mtshar du gyur nas 'di skad ces smras so/_/gang dag gis klu'i rgyal pos zhus pa 'di thos pa dang /_
[\[245a.4\]]thos nas mos pa dang /_mi dngang mi skrag la 'dzin pa dang /_ston pa'i skyes bu dam pa de dag ni de bzhin gshegs pa legs par mthong ba yin no/_/bdag cag kyang 'dir lhags shing tshul 'di thos pas bdag cag don med par ma gyur to/_/gang na 
[\[245a.5\]]chos kyi rnam grangs 'di spyod pa'i grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor de dag na de bzhin gshegs pa yongs su mya ngan las mi 'da' ba dang /_dam pa'i chos kyang nub par mi 'gyur bar 
[\[245a.6\]]rig par bya'o/_/chos kyi rnam grangs 'dis bdud kyi dkyil 'khor tshar gcad do/_/mu stegs can gyi gnas thams cad pham par byas so/_/de nas klu'i rgyal po ma dros pas 'jam dpal gzhon nur gyur pa la 'di skad ces smras so/_/'jam dpal mi 
[\[245a.7\]]spyod pa la spyod pa'i byang chub sems dpa' byang chub rnyed dka' ba ma yin no zhes bya na/_'jam dpal ji ltar na byang chub sems dpa' mi spyod pa la spyod pa zhes bya/_'jam dpal gyis smras pa/_klu'i bdag po gtong ba phun sum tshogs pa rnams kyi spyod 
[\[245b\]]
[\[245b.1\]]pa'i stong pa nyid gang yin pa de nyid ser sna can rnams kyi spyod pa'i stong pa nyid de/_spyod pa mnyam pa de ni mi spyod pa la spyod pa zhes bya'o/_/tshul khrims dang /_bzod pa dang /_brtson 'grus dang /_bsam gtan yang de bzhin no/_/shes rab dang ldan pa 
[\[245b.2\]]rnams kyi spyod pa'i stong pa nyid gang yin pa de nyid shes rab 'chal pa rnams kyi spyod pa'i stong pa nyid de/_spyod pa mnyam pa de ni mi spyod pa la spyod pa zhes bya'o/_/klu'i bdag po gzhan yang 'dod chags la spyod pa rnams kyi spyod pa'i stong pa nyid gang yin pa de nyid 'dod 
[\[245b.3\]]chags dang bral ba rnams kyi spyod pa'i stong pa nyid de/_spyod pa mnyam pa de ni mi spyod pa la spyod pa zhes bya'o/_/zhe sdang la spyod pa rnams dang /_gti mug la spyod pa rnams kyang de bzhin no/_/cha mnyam pa la spyod pa rnams kyi spyod pa'i stong pa nyid gang yin 
[\[245b.4\]]pa de nyid nyon mongs pa med pa rnams kyi spyod pa'i stong pa nyid de/_spyod pa mnyam pa de ni mi spyod pa la spyod pa zhes bya'o/_/klu'i bdag po gzhan yang de bzhin gshegs pas spyod pa brgyad khri bzhi stong dang /_chos kyi phung po brgyad khri bzhi stong gang dag 
[\[245b.5\]]gsungs pa spyod pa brgyad khri bzhi stong po de dag gi spyod pa'i stong pa nyid gang yin pa de nyid 'phags pa rnam par grol ba'i spyod pa'i stong pa nyid de/_spyod pa mnyam pa de ni mi spyod pa la spyod pa zhes bya'o/_/klu'i bdag po gzhan yang gang gi tshe byang chub sems dpa' spyad 
[\[245b.6\]]pa spyod pa na spyod pa de la mi spyod pas spyod de/_spyad pa spyod pa na spyod pa de yang yang dag par rjes su mi mthong zhing mngon par zhen pa med pa la mi rtog cing rlom sems su mi byed de/_de'i phyir mi spyod pa la spyod pa zhes bya'o/_/smras pa/_'jam dpal ci'i 
[\[245b.7\]]phyir byang chub sems dpa' mi spyod pa la spyod pa zhes bya/_smras pa/_klu'i bdag po gang byang chub sems dpa'i sems dang po bskyed pa nas bzung ste/_byang chub kyi snying po'i bar du dge ba'i spyod pa dang /_mi skye ba'i spyod pa dang /_dngos po med pa'i spyod pa dang /_
[\[246a\]]
[\[246a.1\]]gzung ba med pa'i spyod pa dang /_kun gzhi med pa'i spyod pa dang /_nyon mongs pa med pa'i spyod pa dang /_ngo bo nyid med pa'i spyod pa dang /_'byung ba med pa'i spyod pa dang /_rgyu ba med pa'i spyod pa dang /_gnas pa med pa'i spyod pa dang /_yang dag pa'i spyod 
[\[246a.2\]]pa dang /_cho ga'i spyod pa dang /_spyod pa de lta bu la mos pa'i byang chub sems dpa' ni mi spyod pa'i spyod pa la spyod pa'o/_/gang gi tshe byang chub sems dpa' mi skye ba'i spyad pa la spyod par gyur pa na mtshan nyid med pa'i rjes su song zhing rgyu ba med la shes rab la mos pas rnam 
[\[246a.3\]]par grol te/_rnam par grol nas kyang gnyis su med pa'i mtha' las kyang mi 'da' la yang dag pa'i mtha' yang mngon sum du 'gyur zhing yang dag pa'i mtha' de mngon du byed pa yang ma yin te/_de'i phyir byang chub sems dpa' mi skye ba'i chos la bzod pa rab tu 'thob bo/_/
[\[246a.4\]]de nas klu'i rgyal po ma dros pas yang 'jam dpal gzhon nur gyur pa la 'di skad ces smras so/_/'jam dpal mi skye ba'i chos la bzod pa thob pa ji lta bu/_smras pa/_gzugs mi skye bar bzod pa rab tu thob pa ni mi skye ba la bzod pa rab tu thob pa zhes bya'o/_/de bzhin 
[\[246a.5\]]du tshor ba dang /_'du shes dang /_'du byed dang /_rnam par shes pa mi skye bar bzod pa rab tu thob pa ni mi skye ba la bzod pa rab tu thob pa zhes bya'o/_/chos thams cad kyi bar du mi skye bar bzod pa rab tu thob pa ni mi skye ba la bzod pa rab tu thob pa zhes bya'o/_/klu'i bdag 
[\[246a.6\]]po gzhan yang byang chub sems dpa' mi skye ba la bzod pa rab tu thob pa des bzod pa rab tu 'thob ste/_de ni kun tu 'gro ba zhes bya'o/_/de rab tu thob pas sems can thams cad bzod pa rab tu thob pa nyid du yang dag par rjes su mthong ngo /_/kun tu 'gro ba yang mi 
[\[246a.7\]]skye ba nyid du yang dag par rjes su mthong ngo /_/sems can thams cad kyang ngo bo nyid du med pa yang dag par rjes su mthong ngo /_/sems can thams cad ma skyes pa nyid du yang dag par rjes su mthong ngo /_/sems can thams cad de'i mtshan nyid du yang dag par 
[\[246b\]]
[\[246b.1\]]rjes su mthong ngo /_/mnyam pa nyid las gzhan chos phra rab kyang yang dag par rjes su mi mthong ngo /_/bzod pa de yang skad cig pa'o/_/cis skad cig pa zhe na/_mig dang /_gzugs dang /_mig gi rnam par shes pa nas yid dang /_chos dang /_yid kyi 
[\[246b.2\]]rnam par shes pa'i bar gyis so/_/ji ltar mig la sogs pa skad cig pa de bzhin du sngon gyi mtha'i bzod pa yang skad cig pa/_phyi ma'i mtha' dang da ltar byung ba'i bzod pa yang skad cig pa'o/_/ji ltar dus gsum gyis bzod pa skad cig pa de bzhin du sems can 
[\[246b.3\]]thams cad kyang skad cig pa'o/_/cis skad cig pa zhe na/_'dod chags dang /_zhe sdang dang /_gti mug gi nyon mongs pa rnams kyis skad cig pa'o/_/ji ltar sems can thams cad skad cig pa de ltar phyin ci log gis nyon mongs pa skye ba gang yin pa de dag kyang skad 
[\[246b.4\]]cig pa'o/_/de ltar ye shes dang ldan pa mi skye ba la bzod pa rab tu thob pa'i byang chub sems dpas ni sems can thams cad rnam par grol la nye bar yang dag par rjes su mthong ngo /_/de ci'i phyir zhe na/_'di ltar byang chub sems dpa' de 'di snyam du sems te/_
[\[246b.5\]]bdag gi nyon mongs pa ji ltar skad cig pa dang /_ji ltar gsog yin pa ltar sems can thams cad kyi nyon mongs pa yang de ltar skad cig pa'o/_/de ltar gsog go/_/rnam par grol ba la ni nyon mongs pa de dag gi rtsa ba med do/_/stobs med do/_/gal 
[\[246b.6\]]te de dag shin tu rnam par grol ba ma yin na ni su yang mya ngan las 'da' bar mi 'gyur ba zhig na/_gang gi phyir de dag shin tu rnam par grol ba de'i phyir de dag rnam par grol ba'i ngo bo nyid du gnas so/_/de ltar ye shes dang ldan pa'i byang chub sems dpa' ni sems 
[\[246b.7\]]can yongs su smin par byed pa la skyo ba med do/_/de ci'i phyir zhe na/_chos thams cad bcings pa med pas rang bzhin gyis rnam par grol bar yang dag par rjes su mthong ba'i phyir ro/_/de 'di snyam du sems te/_sems can 'di dag ni rang bzhin gyis shin tu 
[\[247a\]]
[\[247a.1\]]kun nas nyon mongs pa can ma yin la/_rang bzhin gyis rnam par grol ba ma yin na sgro btags pa'i nyon mongs pas kun nas nyon mongs so/_/sems can 'di dag ni rang bzhin gyis shin tu kun nas nyon mongs pa can ma yin la rang bzhin gyis rnam 
[\[247a.2\]]par grol ba yin na yang dag pa ma yin pa yongs su rtog pas kun nas nyon mongs so/_/sems can 'di dag ni rang bzhin gyis shin tu kun nas nyon mongs pa can ma yin la rang bzhin gyis rnam par grol ba yin na/_'du shes dang /_sems dang /_yid la byed pas 
[\[247a.3\]]kun nas nyon mongs so/_/klu'i bdag po mi skye ba'i chos la bzod pa rab tu thob pa'i byang chub sems dpa' ni sangs rgyas kyi yul yang mthob/_so so'i skye bo dang /_slob pa dang /_mi slob pa dang /_rang sangs rgyas kyi yul la yang mi gnas/_yul thams cad kyang 
[\[247a.4\]]spong /_yul la 'dod chags kyis chags pa'ang med/_yul la zhe sdang gis sdang ba yang med/_yul la gti mug gis rmongs pa yang med do/_/yul la 'dod chags dang bral ba thob pa yang ma yin la/_'dod chags dang bral ba'i mtha' la yang gnas shing sems 
[\[247a.5\]]can yongs su smin par bya ba dang /_rang gi yul la nyon mongs pa med par longs spyod pa'i phyir yul thams cad kyang mi spong ngo /_/de bdud kyi yul la yang rgyu zhing sangs rgyas kyi yul gyi ngo bo nyid kyi mtshan nyid kyang mi 'dor ro/_/chos kyi dbyings kyi yul yang rnam 
[\[247a.6\]]par 'khrug par mi byed la sems can gyi khams kyi yul la yang gnas so/_/chos thams cad yul med cing yul dang bral bar yang rab tu shes shing las kyi yul la yang 'jug go/_/shes rab kyis las med cing las kyi rnam par smin pa med par yang so sor rtog la mngon 
[\[247a.7\]]par 'du byed pa'i yul la yang mngon par 'du byed do/_/mngon par 'du mi byed pa'i yul la yang mi 'jug la btang snyoms pa yang ma yin no/_/dge ba mngon par 'du byed pa dang /_chos thams cad ma skyes par yang yang dag par rjes su mthong la/_'phags pa'i skyon 
[\[247b\]]
[\[247b.1\]]med pa la 'jug pa yang ma yin no/_/de skad ces smras pa dang /_klu'i rgyal po ma dros pas 'jam dpal gzhon nur gyur pa la 'di skad ces smras so/_/'jam dpal byang chub sems dpa' 'phags pa'i skyon med pa la mi 'jug ces de skad smra na/_byang chub sems 
[\[247b.2\]]dpa' skyon med pa la 'jug pa gang yin/_smras pa/_klu'i bdag po phyir mi ldog pa la 'jug pa'i byang chub sems dpa' ni skyon med pa la 'jug pa'o/_/klu'i bdag po yid la byed pa thams cad la nga'i ba med par byang chub sems dpas rab tu shes kyang ngar 'dzin 
[\[247b.3\]]pa dang /_nga yir 'dzin par zhugs pa'i sems can rnams kyi ched du brtson 'grus rtsom mo/_/smras pa/_'jam dpal byang chub sems dpa' ngar 'dzin pa dang /_nga yir 'dzin pa gang las rnam par grol te/_ngar 'dzin pa dang /_nga yir 'dzin pas bcings pa'i 
[\[247b.4\]]sems can rnams la snying rje skyed pa gang yin/_smras pa/_phung po lngar sgro btags pa la gnas pa'i byang chub sems dpa' ngar 'dzin pa dang /_nga yir 'dzin pa rab tu shes shing phung po dang /_khams dang /_skye mched kyis rlom sems su yang mi byed la/_phung 
[\[247b.5\]]po dang /_khams dang /_skye mched la gnas pa'i sems can rnams kyi ched du bsams bzhin du srid pa'ang len te/_de skye la 'du byed thams cad mi skye bar yang yang dag par rjes su mthong /_skye ba dang /_mi skye ba'i phyir skye ba dang /_mi skye ba thams cad kyang yang 
[\[247b.6\]]dag par rjes su mthong ngo /_/klu'i bdag po shes rab kyis ni byang chub sems dpa'i skyon med pa la 'jug pa ste/_thabs kyis kyang zhugs pas srid par 'gro ba rnams su kun tu snang ngo /_/klu'i bdag po stong pa nyid ni byang chub sems dpa'i skyon med pa la 'jug pa 
[\[247b.7\]]ste/_thabs kyis kyang zhugs pas lta bar lhung ba'i sems can rnams la snying rje chen po skyed do/_/mtshan ma med pa ni byang chub sems dpa'i skyon med pa la 'jug pa ste/_thabs kyis kyang zhugs pas rnam par rtog pa la spyod pa'i sems can rnams la snying rje chen po 
[\[248a\]]
[\[248a.1\]]skyed do/_/smon pa med pa ni byang chub sems dpa'i skyon med pa la 'jug pa ste/_thabs kyis kyang zhugs pas smon lam la spyod pa'i sems can rnams la snying rje chen po skyed do/_/klu'i bdag po byang chub sems dpa' bdag med pa'i chos la 
[\[248a.2\]]yang 'jug la sems can thams cad kyang mi rtag pa nyid dang /_srog med pa dang /_gang zag med pa la yang 'jug la byang chub kyi sems kyang mi brjed pa dang /_'dus ma byas pa'i chos la yang 'jug la skyes bu chen po'i mtshan sum cu rtsa gnyis kyis 
[\[248a.3\]]dge ba'i rtsa ba yang sogs pa dang /_shin tu zhi zhing nye bar yang zhi la ma rig pa shin tu ma zhi zhing nye bar zhi ba yang ma zhi ba dang /_bag la nyal yang dag par 'joms la sngon gyi dam bcas pa yang mi 'dor ba dang /_sems dang /_yid dang /_rnam par shes 
[\[248a.4\]]pa dang yang bral la thams cad mkhyen pa'i sems la yang mnyam par gzhag pa dang /_nga rgyal thams cad kyang yang dag par 'joms la sems can thams cad kyi dbang po rtogs pa la yang mkhas pa dang /_'phags pa'i yon tan yang brjod la 'phags pa ma 
[\[248a.5\]]yin pa'i chos la gnas par yang brtson pa dang /_spros pa yang med la spros pa la yang 'jug pa dang /_nye bar yang zhi la nye bar ma zhi ba yang yongs su 'dzin pa dang /_mi g.yo zhing rnam par mi g.yo ba yang rgyun mi gcod la sangs rgyas kyi zhing gi rgyan rnam par 
[\[248a.6\]]bsgrub par yang nye bar gnas pa ni klu'i bdag po byang chub sems dpa'i skyon med pa 'jig rten las 'das pa ste/_'jig rten las ldog pa yang ma yin pa'o/_/klu'i bdag po de ltar gang shes rab dang /_thabs dang ldan pa dang 'phags pa'i ting nge 'dzin 'di 
[\[248a.7\]]ni byang chub sems dpa'i skyon med pa la 'jug pa'o/_/klu'i bdag po 'di lta ste/_dper na nyan thos kyi skyon med pa la 'jug pa ni log par mi ltung ba'i chos te rgyun du zhugs pa zhes bya'o/_/klu'i bdag po de bzhin du byang chub sems dpa'i skyon med pa la 'jug pa 
[\[248b\]]
[\[248b.1\]]ni log par mi ltung ba'i chos te phyir mi ldog pa zhes bya'o/_/klu'i bdag po nyan thos kyi skyon med pa la 'jug pa ni mi 'da' ba ste/_gdon mi za bar 'bras bu thob par byed pa'o/_/byang chub sems dpa'i skyon med pa la 'jug pa ni 'da' ba ste/_nyan thos kyi 
[\[248b.2\]]'bras bu thob par mi byed kyi byang chub kyi snying po'i 'bras bu dang nye bar byed pa'o/_/de'i phyir nyan thos kyi skyon med pa ni tshad du bya ba'o/_/byang chub sems dpa'i ni tshad du bya ba ma yin pa'o/_/klu'i bdag po 'di lta ste/_dper na skyes bu gnyis shig g.yang sa chen 
[\[248b.3\]]por ltung ba las de la skyes bu gcig ni 'di 'dra ba'i stobs dang /_brtson 'grus dang /_brtul ba dang /_thabs dang /_sngon gyi sbyor ba dang /_rigs pa dang ldan par gyur pa zhig pas ltung yang brtson 'grus chen po'i stobs kyis g.yang sa chen po de nas drangs 
[\[248b.4\]]nas slar g.yang sa chen po de'i khar phyin te gnas so/_/cig shos ni stobs bskyed pa chung la thabs la mi mkhas pas ltung ba de bzhin du/_klu'i bdag po byang chub sems dpa' yang shes rab kyi stobs bskyed pas chos thams cad stong pa nyid dang /_mtshan ma 
[\[248b.5\]]med pa dang /_smon pa med pa dang /_mngon par 'du byed pa med par rnam par lta zhing nye bar rtog la sems can thams cad la dmigs pa'i snying rje chen pos yang dag par btang ba'i thabs la mkhas pas yang thams cad mkhyen pa'i sems la gnas so/_/nyan 
[\[248b.6\]]thos kyi theg pa can ni chos la so sor brtags nas 'bras bu mngon du byed do/_/klu'i bdag po g.yang sa chen po zhes bya ba de ni 'dus ma byas kyi chos kyi tshig [{]bla dgas [,]bla dwags [}]so/_/brtson 'grus kyi stobs dang ldan pa'i skyes bu zhes bya ba de ni byang chub sems dpa'i tshig [{]bla dgas [,]bla dwags [}]
[\[248b.7\]]so/_/g.yang du lhung nas slar bzlog ma nus pa zhes bya ba de ni nyan thos kyi theg pa can gyi tshig [{]bla dgas [,]bla dwags [}]so/_/klu'i bdag po gang dag skyon med pa 'di thos pa de dag ni nges par bla na med pa yang dag par rdzogs pa'i byang chub tu 'byung zhing byang chub sems dpa'i 
[\[249a\]]
[\[249a.1\]]skyon med pa dang yang nye bar 'gyur ro/_/de nas bcom ldan 'das la klu'i rgyal po'i bu rnam par 'phrul pa zhes bya bas 'di skad ces gsol to/_/bcom ldan 'das bdag zang zing ma mchis pa'i sems kyis chos kyi rnam grangs 'di ring du gnas par 
[\[249a.2\]]bgyi ba dang /_dam pa'i chos yongs su gzung ba'i slad du byang chub tu sems bskyed cing /_sangs rgyas dang /_chos dang /_dge 'dun la skyabs su mchi'o/_/bdag sangs rgyas kyi ye shes kyis sems kyi rang bzhin gyis byang chub kyi rang bzhin dang /_byang chub kyi 
[\[249a.3\]]rang bzhin gyis chos thams cad kyi rang bzhin mngon par yang dag par khong du chud par bgyis te rab tu bshad par bgyi'o/_/bcom ldan 'das gang dag rnam par dag pa'i lam gyi chos kyi sgo'i le'u 'di mi nyan pa de dag ni bdud kyis byin gyis brlabs pa lags so/_/
[\[249a.4\]]de ci'i slad du zhe na/_bcom ldan 'das chos kyi rnam grangs 'di la nges par 'byung ba'i byang chub sems dpa' ni 'byung ba'i lam thams cad du nges par 'byung ba lags pa'i slad du'o/_/de nas tshe dang ldan pa rab 'byor gyis klu'i rgyal po'i bu rnam par 'phrul pa la 'di skad 
[\[249a.5\]]ces smras so/_/rigs kyi bu khyod kyis gang sems kyi rang bzhin gyis byang chub mngon par rdzogs par 'tshang rgya zhes bya ba de la sems kyi rang bzhin de gang yin/_smras pa/_btsun pa rab 'byor gyi rang bzhin gang yin pa'i rang bzhin de sems kyi rang bzhin no/_/smras 
[\[249a.6\]]pa/_rab 'byor gyi rang bzhin ji lta bu/_smras pa/_gang 'dod chags dang /_zhe sdang dang /_gti mug gi rang bzhin no/_/smras pa/_'dod chags dang /_zhe sdang dang /_gti mug gi rang bzhin ji lta bu/_smras pa/_rtog pa dang /_rnam par rtog pa'i rang bzhin no/_/
[\[249a.7\]]de ci'i phyir zhe na/_rab 'byor 'di la ji snyam du sems/_rtog pa med na 'dod chags dang /_zhe sdang dang /_gti mug skye bar 'gyur ram/_smras pa/_de ni ma yin no/_/smras pa/_gang mi rtog cing rnam par mi rtog pa de mi skye ba'o/_/gang mi skye ba de rang bzhin 
[\[249b\]]
[\[249b.1\]]te/_'di ni 'dod chags dang /_zhe sdang dang /_gti mug rnams kyi rang bzhin no/_/btsun pa rab 'byor gyis sems kyi rang bzhin zhes bya ba de gang yin zhes smras pa la 'od gsal ba de ni sems kyi rang bzhin no/_/gang sems kyi 'od gsal ba de la 'dod chags 
[\[249b.2\]]dang /_zhe sdang dang /_gti mug med do/_/smras pa/_rigs kyi bu nyon mongs pa gang dag skye ba de dag skye ba na gang las skye/_smras pa/_btsun pa rab 'byor phyin ci log las nyon mongs pa rnams skye mod kyi_/sems kyi rang bzhin ni nam yang kun nas nyon mongs 
[\[249b.3\]]pa ma yin no/_/btsun pa rab 'byor gal te sems kyi rang bzhin kun nas nyon mongs pa can yin du zin na ni gang yang shin tu rnam par dag par mi 'gyur ba zhig na/_gang gi phyir sems kyi rang bzhin kun nas nyon mongs pa can ma yin pa de'i phyir nyon mongs pa yongs 
[\[249b.4\]]su shes pas rnam par dag pa zhes bya'o/_/rab 'byor gyis smras pa/_rigs kyi bu ji ltar na nyon mongs pa rnams yongs su shes pa gang yin/_smras pa/_btsun pa rab 'byor rkyen yod par gyur na skye'i rkyen med na mi skye bar tshul bzhin yid la byed pa ni nyon 
[\[249b.5\]]mongs pa rnams yongs su shes pa'o/_/smras pa/_rigs kyi bu ji ltar na byang chub sems dpa' tshul bzhin la rab tu brtson pa yin/_smras pa/_btsun pa rab 'byor gang gi tshe byang chub sems dpa' sbyor ba thams cad dang mi ldan par gnas pa de'i tshe tshul bzhin la 
[\[249b.6\]]brtson pa yin no/_/btsun pa rab 'byor gzhan yang gang gi tshe byang chub sems dpa' sems dpa' chen po nyan thos dang /_rang sangs rgyas kyis rnam par grol ba'i chos ston kyang rnam par grol ba der mi ltung ba 'di yang byang chub sems dpa'i tshul bzhin la sbyor ba'o/_/
[\[249b.7\]]btsun pa rab 'byor gzhan yang gang gi tshe byang chub sems dpa' sems dpa' chen po rang gi nyon mongs pa dben pas sems can thams cad kyi nyon mongs pa dben par khong du chud pa de yang de'i tshul bzhin la sbyor ba'o/_/gzhan yang gang gi tshe byang chub sems 
[\[250a\]]
[\[250a.1\]]dpa' sbyor ba la sbyor ba ma yin pa dang /_sbyor ba ma yin pa la sbyor bar mthong ba de yang byang chub sems dpa'i tshul bzhin la sbyor ba'o/_/de nas tshe dang ldan pa rab 'byor gyis klu'i rgyal po'i bu rnam par 'phrul pa la 'di skad ces smras so/_/rigs 
[\[250a.2\]]kyi bu byang chub sems dpa'i sbyor ba la sbyor ba ma yin pa dang /_sbyor ba ma yin pa la sbyor bar mthong ba ji lta bu/_smras pa/_btsun pa rab 'byor chos kyi dbyings gnyis su med pa'i tshul gyis gang mig dang /_gzugs nas yid dang chos kyi bar de dag ni sbyor ba 
[\[250a.3\]]ma yin par blta'o/_/sbyor ba ma yin pa zhes bya ba ni khams gsum du nying mtshams mi sbyor ba ste/_de la byang chub sems dpa' thabs kyis nying mtshams sbyor ba de ni sbyor ba zhes bya'o/_/btsun pa rab 'byor de ltar rab tu brtson pa'i byang chub sems dpa' ni tshul 
[\[250a.4\]]bzhin la rab tu brtson pa zhes bya'o/_/de nas bcom ldan 'das kyis klu'i rgyal po'i bu de la legs so zhes bya ba gnang ste/_skyes bu dam pa khyod kyis ji ltar sangs rgyas kyi mthus byang chub sems dpa'i tshul bzhin la sbyor ba 'di de ltar bstan pa ni legs so legs 
[\[250a.5\]]so/_/byang chub sems dpa' gang dag theg pa chen po 'di la tshul bzhin de lta bu la rab tu brtson pa de dag ni thams cad mkhyen pa nyid du nges pa yin par blta'o/_/de nas bcom ldan 'das la klu'i rgyal po'i bu rnam par 'phrul pas 'di skad ces gsol to/_/
[\[250a.6\]]bcom ldan 'das ji ltar na byang chub sems dpa' sems dpa' chen po zang zing ma mchis pa'i sems kyis sangs rgyas dang /_chos dang /_dge 'dun la skyabs su mchis pa lags/_bka' stsal pa/_rigs kyi bu gang gi phyir byang chub sems dpas chos 
[\[250a.7\]]thams cad bdag med pa dang /_sems can med pa dang /_srog med pa dang /_gang zag med par shes nas gzugs su ma yin/_mtshan du ma yin/_chos su ma yin par de bzhin gshegs pa yang dag par rjes su mthong ba de lta bu ni zang zing med pa'i sems 
[\[250b\]]
[\[250b.1\]]kyis sangs rgyas la skyabs su song ba yin no/_/de bzhin gshegs pa'i chos nyid gang yin pa de ni chos kyi dbyings so/_/chos kyi dbyings gang yin pa de ni thams cad kyi rjes su song ba zhes bya ste/_de ltar chos thams cad chos kyi dbyings kyi rjes 
[\[250b.2\]]su song bar mthong ba de lta bu ni zang zing med pa'i sems kyis chos la skyabs su song ba yin no/_/gang chos kyi dbyings 'dus ma byas par rab tu bsgom pa dang /_nyan thos kyi theg pa la 'dus ma byas pa ston pa dang /_'dus byas dang /_'dus ma 
[\[250b.3\]]byas gnyis su med pa 'di lta bu ni zang zing med pa'i sems kyis dge 'dun la skyabs su song ba yin no/_/bstan pa 'di bshad pa'i tshe klu'i rgyal po'i bu rnam par 'phrul pas rjes su 'thun pa'i chos la bzod pa rab tu thob par gyur to/_/de nas klu'i rgyal po 
[\[250b.4\]]ma dros pa chung ma'i 'khor dang bcas/_bu dang bcas/_gnyen dang 'khor du bcas te/_dngos po thams cad kyis sangs rgyas dang /_chos dang /_dge 'dun la skyabs su song nas rang gi gnas bcom ldan 'das dge slong gi dge 'dun dang bcas pa la 
[\[250b.5\]]phul te 'di skad ces gsol to/_/bcom ldan 'das bdag smon lam 'debs pa ni 'di lags te/_gang bdag gi gnas 'di nas klung chen po bzhi 'bab pa rgya mtsho chen po bzhir 'bab pa'i rgya mtsho chen po de dag dang /_bcom ldan 'das klung chen po 'di dag 
[\[250b.6\]]la 'tshal ba'i sems can rkang gnyis pa dang /_rkang bzhi pa dang /_rkang [{]mangs [,]mang [}]dang /[ {]ri dgas [,]ri dwags [}]dang /_bya gang lags pa de dag rgyu des bla na med pa yang dag par rdzogs pa'i byang chub tu gyur cig_/gang dag byang chub tu smon pa de dag kyang rgyu des rnam par grol 
[\[250b.7\]]bar gyur cig_/de nas de'i tshe sangs rgyas bcom ldan 'das kyis 'dzum pa mdzad do/_/'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/_de nas bcom ldan 'das kyi zhal gyi sgo nas kha dog du ma'i 'od zer byung nas mtha' 
[\[251a\]]
[\[251a.1\]]yas mu med pa'i 'jig rten gyi khams 'od kyis khyab par byas te/_slar log nas de bzhin gshegs pa'i dbu'i gtsug tu nub bo/_/de nas tshe dang ldan pa kun dga' bos bcom ldan 'das la tshigs su bcad de gsol pa/_/
[\[251a.2\]]mtshungs pa ma mchis gzugs mnga' mthong na dga'/_/skyes mchog bcom ldan skyes bu khyu mchog pa/_/'jig rten 'das la 'jig rten sgron ma yi/_/'od gzi bzhad pa'i don 'di bdag la gsungs/_/bsod nams brgya mnga' bsod nams lhag pa 
[\[251a.3\]]po/_/ye shes kyis 'phags ye shes snang mdzad pa/_/chos dbang mi mtshungs chos kyi bka' mchid can/_/bcom ldan ci yi don du bzhad pa ston/_/bden pa gzigs shing rtag tu bden la dgyes/_/dbang po zhi ba zhi gnas pha rol phyin/_/zhi la rab zhi 
[\[251a.4\]]zhi gnas dgyes pa po/_/bzhad don yon tan mthar phyin bdag la gsungs/_/'jam pa'i gsung can tshangs pa'i dbyangs 'byin pa/_/bya mchog mang po'i sgra dang sil snyan sgra/_/sgra dbyangs yan lag thams cad rdzogs pa'i dbyangs/_/thub pa bzhad 
[\[251a.5\]]par sbyor ba bdag la gsungs/_/thub pa shes rab 'byung gnas shes rab grol/_/rtag tu mnyam gzhag 'khrul pa'i thugs mi mnga'/_/thams cad mkhyen pa sems can spyod la mkhas/_/mtshungs med bzhad pa'i don ni legs par gsungs/_/
[\[251a.6\]]ye shes mi phyed dbang gi mthar phyin pa/_/rdzu 'phrul mtha' yas pa yi stobs ston cing /_/stobs bcu mnga' ba dbang gi pha rol gshegs/_/bde bar gshegs khyod ci slad 'dir 'dzum ston/_/sku 'od dpal gyis snang ba mdzad pa po/_/khyod kyi 
[\[251a.7\]]'od kyis gzhan 'od gsal mi 'gyur/_/ji ltar rgyal ba'i 'od ni mnga' ba ltar/_/nyi zla zhugs dang nor bu'i ma lags so/_/bsod nams chen po the tsom mi mnga' ba/_/rdzogs pa'i byang chub sems dpa' phyogs gsal mdzad/_/bcom ldan 
[\[251b\]]
[\[251b.1\]]ci slad bzhad pa ston pa de/_/mi mtshungs ye shes mnga' bas bdag lung ston/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo klu'i rgyal po ma dros pa de bzhin gshegs 
[\[251b.2\]]pa la 'di 'dra ba'i bkod pa 'di dag gis mchod pa byed pa mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_klu'i rgyal po ma dros pa 'dis byang chub bsgrub pa'i phyir sangs rgyas bye ba phrag dgu bcu 
[\[251b.3\]]rtsa dgu'i gan du tshangs par spyod pa spyad do/_/gang gi tshe de bzhin gshegs pa mar me mdzad kyis nga la khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro/_/zhes lung bstan pa 
[\[251b.4\]]de'i tshe de'i dus na klu'i rgyal po 'di tshong dpon gyi bu rnam par dag pa'i blo gros zhes bya bar gyur te/_des nga lung bstan pa thos nas smon lam btab pa/_bdag kyang ma 'ongs pa'i dus na ji ltar khye'u blo gros bzang po 'di lung bstan pa bzhin du lung ston par gyur cig 
[\[251b.5\]]ces smras so/_/kun dga' bo klu'i rgyal po ma dros pa 'di ji ltar da ltar nga la 'bul ba de bzhin du bskal pa bzang po'i de bzhin gshegs pa thams cad la yang rang gi gnas brgyan nas 'bul bar 'gyur te/_de bzhin gshegs pa de dag thams cad kyis kyang 
[\[251b.6\]]de'i lhag pa'i bsam pa mkhyen nas rnam par dag pa'i lam gyi chos kyi rnam grangs 'di 'chad par 'gyur ro/_/sa phyogs 'di nyid du de bzhin gshegs pa log par dad sel dang /_gser thub dang /_'od srung yang bzhugs nas rnam par dag pa'i lam gyi chos kyi 
[\[251b.7\]]sgo'i le'u 'di gsungs so/_/klu'i bdag po ma dros pa 'di bskal pa bzang po'i de bzhin gshegs pa thams cad la mchod pa byed par 'gyur ro/_/chos kyang nyan par 'gyur ro/_/de'i 'og tu de bzhin gshegs pa grangs med pa mnyes par byed par 'gyur/_
[\[252a\]]
[\[252a.1\]]tshangs par spyad pa yang spyod par 'gyur/_dam pa'i chos kyang yongs su 'dzin par 'gyur te/_bskal pa grangs med pa bdun stong lnga brgya na de bzhin gshegs pa dgra bcom pa yang dag par rdzogs pa'i sangs rgyas ma dros pa zhes bya ba 
[\[252a.2\]]nyid du 'gyur ro/_/kun dga' bo de bzhin gshegs pa ma dros pa byang chub thob pa'i tshe sems can gang yang 'dod chags kyi gdung ba'am/_zhe sdang gi gdung ba'am/_gti mug gi gdung ba'am/_pha rol gyi gdung bas gdung bar mi 'gyur te/_sems 
[\[252a.3\]]can de dag thams cad kyang nges par tshe'i tshad du 'gyur ro/_/kun dga' bo de bzhin gshegs pa ma dros pa'i tshe'i tshad ni lo bye ba phrag brgyad cur 'gyur ro/_/kun dga' bo de bzhin gshegs pa ma dros pa'i sangs rgyas kyi zhing ni [(]baidUr+ya [,]bai DUr+ya [)]las grub par 'gyur te/_sa 
[\[252a.4\]]chen po de ni 'dzam bu'i gling gi gser gyi pad mas khebs par 'gyur/_lha dang mi de dag gi longs spyod dang /_yongs su spyad pa dang /_bza' ba dang /_btung ba yang bsams pa tsam gyis 'byor bar 'gyur/_mi de dag thams cad mngon par shes pa 
[\[252a.5\]]lngas nam mkha' la 'gro bar 'gyur/_dga' ldan gyi lha rnams kyi longs spyod dang /_yongs su spyod pa ci 'dra bar mi de dag gi yang de 'dra bar 'gyur ro/_/sems can de dag gnyis kyis gnyis sbyor ba ma yin gyi/_de dag thams cad chos kyi dga' ba la 
[\[252a.6\]]dga' zhing mos par 'gyur/_nyon mongs pa rnams kyang rab tu zhi bar 'gyur ro/_/de bzhin gshegs pa de yang yongs su mi skyo bar chos ston par 'gyur ro/_/ji ltar da ltar nga rdzu 'phrul gyi cho 'phrul thams cad kyis chos ston pa ltar de sha thang bar chos ston par mi 
[\[252a.7\]]'gyur ro/_/sems can de dag kyang chos brjod pa tsam gyis 'dul bar 'gyur ro/_/de ci'i phyir zhe na/_sa 'di ltar sangs rgyas kyi zhing de na lha dang mi rnams la chos kyi gtam gcig ston par 'gyur ba'i phyir ro/_/sangs rgyas kyi zhing de na nyin mtshan zhes so sor bgrang du 
[\[252b\]]
[\[252b.1\]]med par 'gyur/_de ci'i phyir zhe na/_kun dga' bo de bzhin gshegs pa ma dros pa de'i rang gi lus las 'od bkye bas thams cad dang ldan pa'i sangs rgyas kyi zhing de gsal bas khyab par 'gyur ro/_/de nas sems can de dag 'di snyam du de bzhin gshegs pa chos 
[\[252b.2\]]kyi bka' mchid mdzad par 'gyur ro snyam du sems par 'gyur zhing de dag 'od des bskul ba dang /_chos nyan pa'i phyir nam mkha' las 'dong bar 'gyur ro/_/de ltar de dag 'dus nas de bzhin gshegs pa de shing ta la bdun srid du/_steng gi bar snang la 
[\[252b.3\]]'phags te/_nam mkha' la gnas pa'i seng ge'i khri la 'dug nas/_sems can de dag la chos ston par 'gyur ro/_/de der 'dug pa dang sangs rgyas kyi zhing de thams cad du snang bar 'gyur te/_dper na zla ba nya ba'i dkyil 'khor bzhin no/_/de na 
[\[252b.4\]]dge ba'i rtsa ba yongs su smin pa'i sems can de dag 'di snyam du ji ltar bcom ldan 'das de'i seng ge'i khri gnas med pa de bzhin du chos thams cad kyang gnas med de nam mkha'i ngo bo nyid do snyam du sems par 'gyur te/_de dag de nyid kyis mngon par rtogs par 
[\[252b.5\]]'gyur/_bzod pa yang rab tu 'thob par 'gyur ro/_/de bzhin gshegs pa de ni rdo rje'i sgo la 'jug pa zhes bya ba'i chos kyi rnam grangs ston to/_/'di lta ste/_dper na rdo rje ni gang dang gang du bab pa de dang de dag 'joms so/_/de bzhin du de bzhin gshegs 
[\[252b.6\]]pa de'i chos bstan pa yang bag la nyal dang kun nas ldang ba thams cad 'joms so/_/kun dga' bo de bzhin gshegs pa ma dros pa de gang gi tshe yongs su mya ngan las 'da' ba de'i tshe byang chub sems dpa' smon lam khyad par 'phags zhes bya ba 'di nga'i 'og tu de bzhin 
[\[252b.7\]]gshegs pa kun du snang ba zhes bya bar 'gyur te/_sangs rgyas kyi zhing yang 'di 'dra ba nyid du 'gyur ro/_/zhes byang chub sems dpa' smon lam khyad par 'phags pa lung bstan nas yongs su mya ngan las 'da'o/_/de nas klu'i rgyal po ma dros pa'i bu rtag tu dad 
[\[253a\]]
[\[253a.1\]]pa thob ces bya ba des nor bu rin po che'i gdugs rin po ches spras pa de bzhin gshegs pa la phul lo/_/phul nas 'di skad ces gsol to/_/bcom ldan 'das de'i tshe de'i dus na byang chub sems dpa' smon lam khyad par 'phags zhes 
[\[253a.2\]]bgyi bar 'gyur ba de gang lags/_de nas bcom ldan 'das kyis klu'i rgyal po'i bu rtag tu dad pa thob kyi lhag pa'i bsam pa mkhyen nas tshe dang ldan pa kun dga' bo la bka' stsal pa/_kun dga' bo de'i tshe de'i dus na byang chub sems dpa' smon lam khyad par 
[\[253a.3\]]'phags zhes bya bar 'gyur ba de gzhan yin pa snyam du khyod sems na de ltar mi blta'o/_/de ci'i phyir zhe na/_kun dga' bo klu'i rgyal po'i bu rtag tu dad pa thob pa 'di nyid de'i tshe de'i tshe dus na byang chub sems dpa' smon lam khyad par 'phags zhes bya bar 'gyur 
[\[253a.4\]]te/_bcom ldan 'das ma dros pa de'i 'og tu de bzhin gshegs pa dgra bcom pa yang dag par rdzogs pa'i sangs rgyas kun du snang ba zhes bya ba 'jig rten du 'byung ngo /_/bcom ldan 'das kyis zhus pa lung bstan cing rnam par dag pa'i lam gyi chos kyi rnam grangs 
[\[253a.5\]]'di mthar phyin pa'i dus shes nas phyogs bcu nas 'dus pa'i byang chub sems dpa' sems dpa' chen po de dag dang /_brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am 
[\[253a.6\]]ci dang /_lto 'phye chen po rnams tshim zhing mgu la yi rangs shing rab tu dga' ste/_dga' ba dang yid bde ba skyes nas mngon par dga' ste stan las langs nas/_bcom ldan 'das la tshul bzhin du mchod de/_rang rang gi sangs rgyas kyi zhing dang rang rang gi gnas su dong ngo /_/de nas 
[\[253a.7\]]klu'i rgyal po ma dros pa bu dang bcas/_chung ma dang bcas/_gnyen dang 'khor du bcas te klu'i rgyal po lha srung du mngon par sprul nas bcom ldan 'das kyi gzhal med khang rnam pa'i mchog thams cad dang ldan pa yang mngon par sprul te/_bcom ldan 'das der bzhugs su gsol nas/_
[\[253b\]]
[\[253b.1\]]byang chub sems dpa'i dge 'dun dang bcas/_nyan thos kyi dge 'dun dang bcas par bkod de rang gi gnas nas byung nas bcom ldan 'das kyi zhabs 'bring du song ste/_des bcom ldan 'das byang chub sems dpa' dang bcas/_nyan thos kyi dge 'dun dang bcas pa bya rgod phung po'i ri la 
[\[253b.2\]]bskyal nas bcom ldan 'das kyis gnang ste rang gi gnas su song ngo /_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chos kyi rnam grangs 'di zung shig_/gsol pa/_bdag gis gzung lags so/_/bcom ldan 'das kyis bka' stsal pa/_
[\[253b.3\]]kun dga' bo de'i phyir rnam par dag pa'i lam gyi chos kyi rnam grangs 'di 'khor bzhi po dag la rgyun mi 'chad par ston cig_/de ltar na khyod dam pa'i chos yongs su gzung ba byas par 'gyur ro/_/de nas bcom ldan 'das klu'i rgyal po ma dros pa'i gnas nas bya rgod phung po'i ri la 
[\[253b.4\]]gshegs so zhes rgyal po'i khab kyi bram ze dang /_khyim bdag rnams kyis thos nas de dag thams cad dad pa thob ste/_lhan cig tu bcom ldan 'das ga la ba der dong ngo /_/de dag de ltar phyin pa dang /_sangs rgyas bcom ldan 'das kyis rnam par dag pa'i lam gyi chos kyi rnam grangs 
[\[253b.5\]]'di nyid las brtsams te/_de lta de ltar chos bstan nas 'khor de las srog chags khris byang chub tu sems bskyed do/_/srog chags lnga stong ni chos la chos kyi mig skyes so/_/bcom ldan 'das kyis de skad ces bka' stsal pa dang /_tshe dang ldan pa kun dga' bo dang /_nyan 
[\[253b.6\]]thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa klu'i rgyal po ma dros pas zhus pa zhes bya ba theg pa chen po'i mdo 
[\[253b.7\]]rdzogs so//_//rgya gar gyi mkhan po dzi na mi tra dang /_dA na shI la dang /_ban de ye shes sde dang /_yi ge pa dgon gling rma la sogs pas zhu chen bgyis te gtan la phab pa//_//
[\[254a\]]
[\[254a.1\]{D157}]@##/_/rgya gar skad du/_Ar+ya dru ma ki nan ra rA dza pa ri prIts+tshA nA ma ma hA yA na sU tra/_bod skad du/_'phags pa mi[(] [,)]'am ci'i rgyal po sdong pos zhus pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad 
[\[254a.2\]]la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na ri bya rgod kyi phung po la dge slong drug khri nyis stong gi dge slong gi dge 'dun chen po dang /_byang chub sems dpa' sems dpa' chen po phal cher phyogs bcu'i 
[\[254a.3\]]'jig rten gyi khams nas 'dus pa bdun khri nyis stong thams cad kyang mngon par shes pas mngon par shes pa/_gzungs rab tu thob pa/_spobs pa chags pa med pa/_ting nge 'dzin rab tu thob pa/_dran pa dang /_blo gros dang /_rtogs pa dang /_mos pa dang /_ngo tsha shes pa 
[\[254a.4\]]dang /_khrel yod pa phun sum tshogs pa/_bsam pa rdo rje ltar brtan zhing mi phyed pa/_sangs rgyas kyi chos thams cad la sbyor ba phun sum tshogs pa/_lhag pa'i bsam pa khyad par du 'phags pa la zhugs pa/_bdag nyid byang chub kyi sems mi 'dor ba/_sems 
[\[254a.5\]]can gzhan byang chub kyi sems yang dag par 'dzin du 'jug pa/_sbyin pa dang /_dul ba dang /_sdom pa dang /_des pa dang /_bzod pa dang /_sdug pa'i dngos po thams cad yongs su gtong ba dang /_yongs su bsngo ba'i cho ga shes pa/_lus dang /_ngag dang /_sems 
[\[254a.6\]]dang /_tshul khrims kyi rgyan gyis legs par brgyan pa/_sems can thams cad la sems snyoms pa dang /_bzod pa dang /_des pa'i stobs kyi go cha shin tu bgos pa/_bskal pa bye ba khrag khrig brgya stong phrag grangs med par brtson 'grus shin tu brtsams pa/_bsam 
[\[254a.7\]]gtan dang /_rnam par thar pa dang /_ting nge 'dzin dang /_snyoms par 'jug pa dang /_mngon par shes pa'i ye shes kyis rnam par rol pa/_tshig thams cad rab tu dbye ba la spobs pa chags pa med pa'i shes rab dang /_ye shes la mkhas pa/_ri rab kyi ri ltar 
[\[254b\]]
[\[254b.1\]]sems g.yo ba med pa/_sa dang /_chu dang /_me dang /_rlung dang /_ri ltar rjes su chags pa dang /_khong khro ba dang bral ba byams pa chen po la gnas te 'od zer thogs pa med pa/_snying rje chen po la gnas te sems can thams cad kyi bya ba gcig la brtson pa/_dga' 
[\[254b.2\]]ba chen po la gnas te chos la dga' zhing mgu ba dang ldan pa/_btang snyoms chen po la gnas par brtson pa/_gnyis su med pa'i ye shes rab tu thob pa/_'jig rten gyi chos brgyad po rnyed pa dang /_ma rnyed pa dang /_grags pa dang /_ma grags pa dang /_
[\[254b.3\]]bstod pa dang /_smad pa dang /_bde ba dang /_sdug bsngal las rab tu 'das pa/_pha rol rgol ba ngan pa'i tshogs can gyi tshogs thams cad kun du rab tu 'joms pa/_bdud dang phyir rgol ba bcom pa/_u dum bA ra'i me tog mthong ba ltar shin tu 'byung bar dka' 
[\[254b.4\]]ba/_gsol ba ma btab par sems can thams cad la dge ba'i bshes gnyen byed pa/_rab tu yongs su mya ngan las 'da' ba'i bshes gnyen byed pa/_seng ge'i sgra chen po sgrogs pa/_sangs rgyas kyi chos zab mo dang mi 'jigs pa sgrogs pa/_de bzhin gshegs 
[\[254b.5\]]pa'i phyag rgyas btab pa/_mi 'khrugs par phyad par lung ston pa/_ji ltar smras pa/_de bzhin byed pa/_de kho na'i chos kyi tshul la brtson pa 'od kyis nyi ma dang zla ba mog mog por byed pa/_phyogs bcur sgra bsgrags pa/_sangs rgyas kyi chos thams cad la sems pa/_
[\[254b.6\]]chos dkon mchog gi mdzod yang dag par 'dzin pa/_dkon mchog gsum gyi rigs mi gcod par yid la byed pa/_sangs rgyas kyi zhing mtha' yas pa 'da' ba la mkhas pa/_shin tu rnam par phye ba rnam par 'byed pa gnas pa'i blo dang ldan pa mthong ba dang /_thos 
[\[254b.7\]]pa don yod pas rnam par gnon pa/_rtag par rgyun du sems can yongs su smin par byed pa la brtson pa/_shes rab dang thabs la mkhas pa'i mchog thob pa/_sems can thams cad kyi dbang po mchog dang mchog ma yin pa shes pas ci rigs par chos ston pa/_
[\[255a\]]
[\[255a.1\]]sems can thams cad kyi spyod pa la lta ba'i cho ga la mkhas pa/_sems can thams cad kyi 'jug pa dang btags pa la bde blag tu mkhas pa/_mi 'jigs pa chen pos 'jigs pa med pa/_rga ba dang /_na ba dang /_'chi ba dang /_nyon mongs 
[\[255a.2\]]pa rab tu zhi bar byed pa/_sangs rgyas bye ba khrag khrig brgya stong dpag tu med pa la dge ba'i rtsa ba bskrun pa/_mtshan dang dpe byad bzang po yongs su rdzogs pa'i bsod nams dang /_ye shes kyi tshogs bsags pa/_stong pa nyid dang /_mtshan ma med pa dang /_
[\[255a.3\]]smon pa med pa'i chos thams cad la mos pa la/_smon pa med pa sems can dang /_chos thams cad sgyu ma dang /_smig rgyu dang /_rmi lam dang /_chu zla dang /_mig yor dang /_brag ca dang /_nam mkha' dang mtshungs par mos pa/_sgra skad thams cad nges pa'i 
[\[255a.4\]]tshig gis ston pa'i ye shes la mkhas pa/_chos dang /_don dang nges pa'i tshig dang /_spobs pa so so yang dag par rig pa thob pa/_'jig rten las 'das pa'i shes rab kyi dbang po mngon sum du gyur pa/_shugs chen po 'dzin pa'i stobs bcu la nye bar gyur pa/_
[\[255a.5\]]sha'i mig dang /_lha'i mig dang /_shes rab kyi mig dang /_chos kyi mig dang /_sangs rgyas kyi spyan snang ba thob pa/_lam gyi yan lag gi tshogs shin tu bsags pa'i lam thams cad la 'jug pa'i ye shes la mkhas pa/_byang chub sems dpa'i sde snod snang ba la 
[\[255a.6\]]'jug pa'i cho ga shes pa/_phyir mi ldog pa'i chos kyi 'khor lo bskor ba/_mtshan nyid kyi phyag rgya'i ting nge 'dzin rab tu thob pa/_rdo rje dkyil 'khor gyi ting nge 'dzin la 'jug pa'i ye shes la mkhas pa/_chos thams cad la dbang byed pa'i ting nge 'dzin mngon du gyur pa/_chos 
[\[255a.7\]]dkon mchog gi sgron ma 'dzin pa/_sems can thams cad kyi sems kyi rgyud la rnam par lta ba/_sems can thams cad kyi sems kyi bsam pa la rnam par lta bar mkhas pa/_sems can thams cad la sangs rgyas kyi ye shes kyi bya bas so sor nye bar gnas pa rnam 
[\[255b\]]
[\[255b.1\]]pa'i mchog thams cad dang ldan pa'i yon tan rin po che thams cad kyis brgyan pa/_bskal pa thams cad du bsngags pa yongs su brjod kyang mthar mi phyin pa sha stag la 'di lta ste/_byang chub sems dpa' sems dpa' chen po dga' byed dang /_dga' 'byung dang /_
[\[255b.2\]]lag na rin po che dang /_rin chen me tog dang /_rin po che'i tog dang /_mthong dga' dang /_mig gis mthong dga' dang /_mdzes pa'i blo gros dang /_dga' zhing mchog tu dga' byed dang /_sa 'dzin dang /_spyan ras gzigs dbang phyug dang /_mthu chen thob dang /_
[\[255b.3\]]dpal chen dang /_bdud thul dang /_me tog man dA ra ba'i dri dang /_rlung lha dang /_bden dga' dang /_mnyam lta dang /_ri rab rtse 'dzin dang /_ri rab brtsegs dang /_ri rab mchog dang /_dra ba can gyi 'od dang /_rgyal ba'i blo gros dang /_skye bar tshim byed 
[\[255b.4\]]dang /_'gro ba 'dzin dang /_lha'i rgyal pos mchod dang /_mchog gi blo gros dang /_thogs med sems dang /_skya ring blo gros dang /_mi skyob pa dang /_dpag med rin chen mdzod dang /_'od kyi tog dang /_'od dpal dang /_sgron ma'i rgyal po dang /_byang chub blo gros dang /_
[\[255b.5\]]'od kyis yang dag brgyan dang /_sna tshogs me tog dang /_lha'i rgyal po dang /_lha'i tshul gyis lta ba dang /_dpung bzang dang /_legs par bsam pa sems pa dang /_'khor lo rab gnas rkang pa dang /_mi g.yo rkang pas rnam par gnon dang /_rdo rje'i rkang pas rnam par 
[\[255b.6\]]gnon dang /_rkang pas 'jig rten gsum rnam par gnon dang /_dga' spobs dang /_spobs myur dang /_spobs pa mi 'chad pa dang /_spobs pa byin gyis brlabs dang /_'jam sgra dang /_sems can thams cad tshim byed dang /_tshangs dbyangs dang /_bzang skyong 
[\[255b.7\]]dang /_rin chen 'byung gnas dang /_ded dpon bzang po dang /_mis byin dang /_chu lha dang /_byams pa dang /_'jam dbyangs dang /_byang chub sems dpa' sems dpa' chen po 'jam dpal gzhon nur gyur pa la sogs pa byang chub sems dpa' bdun khri nyis stong 
[\[256a\]]
[\[256a.1\]]dang thabs cig tu bzhugs so/_/gang stong gsum gyi stong chen po'i 'jig rten gyi khams 'di'i brgya byin dang /_tshangs pa dang /_'jig rten skyong ba dang /_de las gzhan pa lha dang /_klu dang /_gnod sbyin dang /_dri za dang /_lha ma yin dang /_nam mkha' 
[\[256a.2\]]lding dang /_mi'am ci dang /_lto 'phye chen po dang /_mi dang /_mi ma yin pa rnams bcom ldan 'das la lta ba dang /_phyag bya ba dang /_bsnyen bkur ba dang /_chos mnyan pa'i phyir 'khor de nyid du 'dus par gyur te 'dug go/_/de nas byang chub sems dpa' sems dpa' 
[\[256a.3\]]chen po lha'i cod pan zhes bya ba 'khor de nyid du 'dus pa des/_byang chub sems dpa'i 'khor chen po de 'dus par rig nas stan las langs te/_bla gos phrag pa gcig la gzar nas/_bcom ldan 'das kyi zhabs la mgo bos phyag 'tshal te/_bcom ldan 'das la lan 
[\[256a.4\]]gsum bskor ba byas nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la tshigs su bcad pa 'di dag gis mngon par bstod do/_/'jig rten 'das pa 'jig rten sgron ma mdzad/_/khyod ni 
[\[256a.5\]]'jig rten don mdzad blo gros ldan/_/snang ba brnyes shing nyon mongs dri bsal ba/_/'jig rten snang mdzad khyod la phyag 'tshal lo/_/sbyin la dgyes shing stobs bcu mchog mnga' ba/_/dul ba 'dul ba gdul ba'i pha rol phyin/_/bcom ldan lha dang mi dang klus mchod pa/_/gdul 
[\[256a.6\]]ba'i mthar phyin khyod la phyag 'tshal lo/_/mtshan mchog 'gro ba mang po'i don mdzad pa/_/'dom gang 'od ni gser gyi kha dog lta/_/dge ba'i mtshan gyi dam pa'i gzugs mnga' ba/_/srid gsum mtshungs med khyod la phyag 'tshal lo/_/pha rol phyin pas gzhan gyi 
[\[256a.7\]]tshogs 'joms shing /_/pha rol rgol ba'i rgol 'joms mi g.yo ba/_/sems can gzhan gyi sems dang spyod la mkhas/_/thugs rje mchog mnga' khyod la phyag 'tshal lo/_/dgra bcom rgyal po nyon mongs rdul bsal ba/_/'tsho ba dag cing brtul zhugs tshul khrims 
[\[256b\]]
[\[256b.1\]]gnas/_/lha yi lha mchog dri med dri ma bral/_/pha rol tshogs 'joms khyod la phyag 'tshal lo/_/bde gshegs rin chen mchog tu dga' mdzad pa/_/dgon par rtag gnas rtag tu dgon par dgyes/_/rdul skyon gti mug rnyog pa mi mnga' ba/_/nam mkha' mnyam thugs 
[\[256b.2\]]khyod la phyag 'tshal lo/_/chu bo bzhi rgal bden bzhi bka' mchid gsung /_/mig sbyin bdud rtsi chos kyi bka' mchid can/_/'gro ba'i don mdzad 'jig rten gsum rgyu ba/_/'khor lo zhabs mnga' khyod la phyag 'tshal lo/_/lha dang mis mchod pa yi mthu bo che/_/mgon 
[\[256b.3\]]po lha yi dbang po bdun 'joms pa/_/mi dang lha klu tshogs kyis mnod pa yi/_/mi mchog dam pa khyod la phyag 'tshal lo/_/rtag tu bde sdug dam pa'i chos la dgyes/_/mnyam thugs 'gro ba kun la byams pa'i thugs/_/chos la mnyam gnas mi rnams kha lo sgyur/_/
[\[256b.4\]]yon tan mthar phyin khyod la phyag 'tshal lo/_/snyan pa'i sgra dbyangs rnam par dag dang ldan/_/tshangs pa'i sgra dbyangs lta bur 'jam pa'i gsung /_/thams cad dbyangs kyi yan lag gsung tshul rdzogs/_/bden pa snyan gsung khyod la phyag 'tshal lo/_/stong pa mtshan ma med 
[\[256b.5\]]cing smon dang bral/_/zab mo blta dka' shin tu rtogs par dka'/_/thar la 'jug par mkhas pa blo gros ldan/_/thar pa'i lam dgyes khyod la phyag 'tshal lo/_/rgyu la rten pa mkhas pa'i bcom ldan 'das/_/mtha' gnyis lta ba rtag tu mi mnga' ba/_/las kyi rnam 
[\[256b.6\]]smin 'bras bu kho na gsung /_/lta ba'i mun bral khyod la phyag 'tshal lo/_/gang nas ma byon gang du'ang gshegs ma lags/_/rtag tu dben pa'i chos rnams rab gsung ba/_/smig rgyu rgyu bzhin nga yi mi mnga' ba/_/dge ba'i chos tshul khyod la phyag 'tshal lo/_/skye ba mi 
[\[256b.7\]]skye gang du'ang skye ma lags/_/skye dang 'jig dang gang du'ang mi bas pa/_/chos kyi gnas nyid ji lta'i gnas la gnas/_/gnas la mi gnas rgyal la phyag 'tshal lo/_/de bzhin kho na de bzhin yang dag gsung /_/rtag tu mi g.yo de bzhin nyid la bzhugs/_/ri rab rgyal mtshan 
[\[257a\]]
[\[257a.1\]]rdo rje 'dra ba'i sku/_/mi g.yo ri rab mtshungs la phyag 'tshal lo/_/sku ni dben zhing mnyam thugs blo ldan pa/_/grags pa mtha' yas 'jig rten gsum grags pa/_/skyes bu mchog la zhu ba zhus pa rnams/_/'jig rten zla bas myur du skabs dbyer 
[\[257a.2\]]gsol/_/de nas byang chub sems dpa' sems dpa' chen po lha'i cod pan gyis tshul dang 'thun pa'i tshigs su bcad pa 'di dag gis bcom ldan 'das la mngon par bstod nas 'di skad ces gsol to/_/bcom ldan 'das gal te bdag gis zhus pa lung 
[\[257a.3\]]bstan pa'i slad du/_de bzhin gshegs pa dgra bcom pa yang dag par rdzogs pa'i sangs rgyas kyis skabs dbye bar gnang na bcom ldan 'das la bdag phyogs 'ga' zhig zhu'o/_/de skad ces gsol pa dang /_bcom ldan 'das kyis byang chub sems dpa' 
[\[257a.4\]]sems dpa' chen po lha'i cod pan la 'di skad ces bka' stsal to/_/rigs kyi bu khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang /_ngas dri ba dris pa de dang de'i lung bstan pas khyod kyi sems 
[\[257a.5\]]rangs par bya'o/_/de skad ces bka' stsal pa dang /_byang chub sems dpa' sems dpa' chen po lha'i cod pan gyis bcom ldan 'das la legs so zhes gsol te/_bcom ldan 'das kyi ltar nyan cing bcom ldan 'das la 'di skad ces gsol to/_/bcom ldan 
[\[257a.6\]]'das ji ltar na byang chub sems dpa' spobs pa sna tshogs kyi rgyan dang ldan pa rnams lags/_ji ltar na byang chub sems dpa' chos zab mo rnam par gdon mi za ba la 'jug pa shes pa la mkhas pa rnams lags/_ji ltar na byang chub sems dpa' sems can thams 
[\[257a.7\]]cad kyi dbang po mchog dang mchog ma lags pa shes pa la mkhas pa rnams lags/_ji ltar na byang chub sems dpa' so so ci rigs par chos ston pa la mkhas pa rnams lags/_ji ltar na byang chub sems dpa' sems can thams cad la sems kyi bsam pa mnyam 
[\[257b\]]
[\[257b.1\]]zhing spyod pa shes pa la 'jug par mkhas pa rnams lags/_ji ltar na byang chub sems dpa' rgyu dang dbye ba dang /_las kyi rnam par smin pa la 'jug pa shes pa la brjed pa ma mchis par spyod pa rnams lags/_ji ltar na byang chub sems dpa' sbyin pa'i rgyan gyis 
[\[257b.2\]]brgyan pa rnams lags/_ji ltar na byang chub sems dpa' tshul khrims kyi rgyan gyis brgyan pa rnams lags/_ji ltar na byang chub sems dpa' bzod pa'i rgyan gyis brgyan pa rnams lags/_ji ltar na byang chub sems dpa' brtson 'grus kyi rgyan gyis brgyan pa 
[\[257b.3\]]rnams lags/_ji ltar na byang chub sems dpa' bsam gtan gyi rgyan gyis brgyan pa rnams lags/_ji ltar na byang chub sems dpa' shes rab kyi rgyan gyis brgyan pa rnams lags/_ji ltar na byang chub sems dpa' tshangs pa'i lam la mkhas pa rnams lags/_
[\[257b.4\]]ji ltar na byang chub sems dpa' mngon par shes pa las mi nyams pa rnams lags/_ji ltar na byang chub sems dpa' g.yul las rnam par rgyal ba rnams lags/_ji ltar na byang chub sems dpa' rgal nas pha rol thang la gnas pa rnams lags/_ji ltar na 
[\[257b.5\]]byang chub sems dpa' nyan thos dang /_rang sangs rgyas thams cad dang /_sems can thams cad kyi spyod lam yang ston la mtshungs par spyod par yang rnam par mi rtog pa rnams lags/_ji ltar na byang chub sems dpa' 'khor ba la yang lta la mya ngan las 'das pa 
[\[257b.6\]]la yang mi gnas pa rnams lags/_ji ltar na byang chub sems dpa' khams sna tshogs la yang rnam par lta la chos kyi dbyings las kyang mi g.yo ba rnams lags/_ji ltar na byang chub sems dpa' don yang mi 'dor la gnod par yang kun du gda' ba rnams lags/_
[\[257b.7\]]ji ltar na byang chub sems dpa' bsod nams kyi nor dang ldan la thabs kyis nor ma mchis pa rnams lags/_ji ltar na byang chub sems dpa' a zhes bgyi ba'i sgos rnam pa ma mchis pa'i sgor 'jug pa rnams lags/_ji ltar na byang chub sems dpa' sangs 
[\[258a\]]
[\[258a.1\]]rgyas kyi chos thams cad mngon sum du 'gyur ba rnams lags/_ji ltar na byang chub sems dpa' chos rnam par gdon mi za ba rnams la rnam par phye ba shin tu rnam par 'byed pa rnams lags/_ji ltar na byang chub sems dpa' 'jig rten gyi bya ba dang 
[\[258a.2\]]'thun par zhugs kyang nyon mongs pa thams cad kyis mi gos pa rnams lags/_ji ltar na byang chub sems dpa' gzhan dag gis bltar mi mthong ba'i chos kyi dbang phyug rnams lags/_ji ltar na byang chub sems dpa' de bzhin gshegs pa mthong ba dang mi 'bral ba 
[\[258a.3\]]rnams lags/_ji ltar na byang chub sems dpa' shin tu dul zhing mi 'khrugs pa'i chos can rnams lags/_ji ltar na byang chub sems dpa' chos rnams blangs pa ma mchis par slob dpon rnams lags/_ji ltar na byang chub sems dpa' sems can thams cad 
[\[258a.4\]]kyi ston par gyur pa rnams lags/_ji ltar na byang chub sems dpa' sangs rgyas thams cad kyi chos kyi 'khor lo rjes su bskor ba rnams lags/_ji ltar na byang chub sems dpa' sangs rgyas kyi chos thams cad dbang bskur ba thob pa rnams lags/_de skad 
[\[258a.5\]]ces gsol pa dang /_bcom ldan 'das kyis byang chub sems dpa' sems dpa' chen po lha'i cod pan la legs so zhes bya ba gnang ste/_rigs kyi bu legs so legs so/_/rigs kyi bu khyod skye bo mang po la phan pa dang /_skye bo mang po la bde ba dang /_'jig rten 
[\[258a.6\]]la snying brtse ba dang /_skye bo phal po che'i don dang /_lha dang mi rnams la phan pa dang /_bde ba'i phyir zhugs pa dang /_rigs kyi bu khyod da ltar gyi dang /_ma 'ongs pa'i sems can rnams rjes su gzung ba dang /_theg pa chen po 'di yun ring du gnas par bya ba'i phyir/_rigs 
[\[258a.7\]]kyi bu khyod de bzhin gshegs pa la gang don 'di yongs su 'dri bar sems pa ni legs so/_/rigs kyi bu de'i phyir shin tu legs par nyon la yid la zung shig dngangs khyod la bshad do/_/bcom ldan 'das legs so zhes gsol nas/_byang chub sems dpa' sems dpa' 
[\[258b\]]
[\[258b.1\]]chen po lha'i cod pan bcom ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/rigs kyi bu byang chub sems dpa' chos bzhi dang ldan na spobs pa sna tshogs kyi rgyan dang ldan pa rnams yin no/_/bzhi gang zhe na/_'di lta ste/_
[\[258b.2\]]sems can thams cad la 'od zer thogs pa med pa rnams rin po che dang sdug pa'i dngos po thams cad yongs su gtong zhing yid 'gyod pa med pa rnams yin/_chos smra ba gzhan dag gis bshad pa mi zlog cing rjes su yi rang ste dga' ba dang /_mgu ba dang /_dang 
[\[258b.3\]]ba dang mchog tu dga' ba thob nas legs so zhes bya ba sbyin pa dang /_chos mnyan pa'am/_chos bgro ba'am/_de bzhin gshegs pa'i mchod rten gyi phyir ram/_mtshan mo 'dug par bskul na mchog tu dga' ba dang ldan pa dang /_byang chub kyi sems kyi lhag pa'i 
[\[258b.4\]]bsam pa dang /_zang zing med pa'i sems kyi chos kyi sbyin pa sbyin te/_rigs kyi bu byang chub sems dpa' chos 'di bzhi dang ldan na spobs pa sna tshogs rgyan dang ldan pa rnams yin no/_/rigs kyi bu byang chub sems dpa' chos bzhi dang ldan na chos zab mo rnam par gdon mi 
[\[258b.5\]]za ba la 'jug pa shes pa la mkhas pa rnams yin no/_/bzhi gang zhe na/_rten cing 'brel par 'byung ba dang rjes su 'thun pa dang /_bdag gi rang bzhin ltar sems can thams cad kyi rang bzhin rtogs pa dang /_'du byed thams cad gar yang mi 'gro/_gang nas kyang ma 'ongs 
[\[258b.6\]]par rab tu shes pa dang /_chos thams cad nam mkha'i phyag rgyas btab par mos pa ste/_rigs kyi bu byang chub sems dpa' chos 'di bzhi dang ldan na chos zab mo rnam par gdon mi za ba la 'jug pa shes pa la mkhas pa rnams yin no/_/rigs kyi bu byang chub sems 
[\[258b.7\]]dpa' chos bzhi dang ldan na sems can thams cad kyi dbang po mchog dang mchog ma yin pa shes pa la mkhas pa rnams yin no/_/bzhi gang zhe na/_chos kyi dbyings kyi sgo shin tu sbyangs pa dang /_sgrib pa med pa'i sgo mngon sum du gyur pa dang /_mngon par shes pas rnam 
[\[259a\]]
[\[259a.1\]]par rtse ba shes pa dang /_sems las su rung zhing ting nge 'dzin phun sum tshogs pa ste/_rigs kyi bu byang chub sems dpa' chos 'di bzhi dang ldan na sems can thams cad kyi dbang po mchog dang /_mchog ma yin pa shes pa la mkhas pa rnams yin no/_/rigs 
[\[259a.2\]]kyi bu byang chub sems dpa' chos bzhi dang ldan na so so ci rigs par chos ston pa la mkhas pa rnams yin no/_/bzhi gang zhe na/_so so yang dag par rig pa shes pa dang /_sems can gzud pa shes pa dang /_chos rab tu rnam par 'byed pa'i shes pa dang /_bdag 
[\[259a.3\]]gis sems sbyangs pas sems can thams cad kyi sems sbyangs par rab tu shes pa ste/_rigs kyi bu byang chub sems dpa' chos 'di bzhi dang ldan na so so ci rigs par chos ston pa la mkhas pa rnams yin no/_/rigs kyi bu byang chub sems dpa' chos bzhi dang 
[\[259a.4\]]ldan na sems can thams cad la sems kyi bsam pa mnyam zhing spyod pa shes pa la 'jug par mkhas pa rnams yin no/_/bzhi gang zhe na/_shes rab kyi 'dzud pa dang /_ye shes chags pa med pa dang /_thabs kyis zhugs pas sgrib pa thams cad rgyun bcad pa dang /_blo shin 
[\[259a.5\]]tu sbyangs pa ste/_rigs kyi bu byang chub sems dpa' chos 'di bzhi dang ldan na sems can thams cad la sems kyi bsam pa mnyam zhing /_spyod pa shes pa la 'jug par mkhas pa rnams yin no/_/rigs kyi bu byang chub sems dpa' chos bzhi dang ldan na rgyu dang /_bya ba dang 
[\[259a.6\]]las kyi rnam par smin pa la 'jug par shes pa la brjed pa med par spyod pa rnams yin no/_/bzhi gang zhe na/_chad par smra ba ma yin pa dang /_rtag par smra ba ma yin pa dang /_rgyu dang bya ba dang las kyi 'bras bu la yang dag par ji lta ba bzhin du 'jug pa dang /_chos la chos 
[\[259a.7\]]nyid du byed cing chos la chos su smra'i 'di la bdag dang bdag gir mi smra ba ste/_de ltar bya ba la 'jug pas rgyu dang bya ba dang /_las kyi 'bras bu ma rung bar mi byed pa ste/_rigs kyi bu byang chub sems dpa' chos 'di bzhi dang ldan na/_rgyu dang bya ba dang las kyi rnam par smin pa 
[\[259b\]]
[\[259b.1\]]la 'jug pa shes pa la brjed pa med par spyod pa rnams yin no/_/rigs kyi bu byang chub sems dpa' chos bzhi dang ldan na sbyin pa'i rgyan gyis brgyan pa rnams yin no/_/bzhi gang zhe na/_mtshan gyis legs par brgyan pa rnams yin/_dpe byad bzang pos rnam par spras 
[\[259b.2\]]pa rnams yin/_gzugs lta bas mi ngoms pa rnams yin/_lag na rin po che thob pas longs spyod mi zad pa ste/_rigs kyi bu byang chub sems dpa' chos 'di bzhi dang ldan na sbyin pa'i rgyan gyis brgyan pa rnams yin no/_/rigs kyi bu byang chub sems dpa' chos bzhi 
[\[259b.3\]]dang ldan na/_tshul khrims kyi rgyan gyis brgyan pa rnams yin no/_/bzhi gang zhe na/_'khor los sgyur ba'i rgyal por 'gyur zhing byang chub kyi sems kyis brgyan pa dang /_lha'i dbang po brgya byin du 'gyur zhing byang chub kyi sems kyis brgyan pa dang /_mi mjed kyi bdag 
[\[259b.4\]]po tshangs par 'gyur zhing byang chub kyi sems kyis brgyan pa dang /_ngan 'gro thams cad yang dag par bcad nas lha dang mir skye ba yongs su bzung bar gyur cing byang chub kyi sems kyis brgyan pa yin te/_rigs kyi bu byang chub sems dpa' chos 'di bzhi dang ldan na tshul 
[\[259b.5\]]khrims kyi rgyan gyis brgyan pa rnams su rig par bya'o/_/rigs kyi bu byang chub sems dpa' chos bzhi dang ldan na bzod pa'i rgyan gyis brgyan pa rnams yin no/_/bzhi gang zhe na/_tshangs pa'i skad dang sgra dbyangs lta bu dang ldan pa rnams yin/_ka la ping ka'i sgra dang /_
[\[259b.6\]]rnga sgra lta bu dang ldan pa rnams yin/_skye bo mang pos mthong na sdug cing yid du 'ong ba rnams yin/_dge ba'i chos rnams la yi dam la brtan pa rnams yin te/_rigs kyi bu byang chub sems dpa' chos 'di bzhi dang ldan na bzod pa'i rgyan gyis brgyan pa rnams su rig par 
[\[259b.7\]]bya'o/_/rigs kyi bu byang chub sems dpa' chos bzhi dang ldan na brtson 'grus kyi rgyan gyis brgyan par rig par bya'o/_/bzhi gang zhe na/_dam bcas pa nyams 'og tu chud par bya ba'i chog shes pas dge ba'i chos rnams la yi dam la brtan pa rnams yin/_pha rol gyis mnan 
[\[260a\]]
[\[260a.1\]]pa med pas rdo rje'i lus rab tu thob pa rnams yin/_bya ba ci yod ces bya ba la mos pas gsol ba ma btab par sems can thams cad la dge ba'i bshes gnyen byed pa rnams yin/_thos pa'i tshogs bsags pas mi ngoms pa'i phyir yid yongs su mi 
[\[260a.2\]]skyo ba rnams yin te/_rigs kyi bu byang chub sems dpa' chos 'di bzhi dang ldan na/_brtson 'grus kyi rgyan gyis brgyan pa rnams su rig par bya'o/_/rigs kyi bu byang chub sems dpa' chos bzhi dang ldan na bsam gtan gyi rgyan gyis brgyan pa rnams yin no/_/
[\[260a.3\]]bzhi gang zhe na/_mi rgod pa rnams yin/_ma khengs pa rnams yin/_mu cor smra ba med pa rnams yin/_cang shes kyi sems mi 'dor ba rnams yin te/_rigs kyi bu byang chub sems dpa' chos 'di bzhi dang ldan na bsam gtan gyi rgyan gyis brgyan pa rnams yin 
[\[260a.4\]]no/_/rigs kyi bu byang chub sems dpa' chos 'di bzhi dang ldan na shes rab kyi rgyan gyis brgyan pa rnams yin no/_/bzhi gang zhe na/_'di lta ste/_bdag dang sems can dang /_srog dang gso ba dang /_skyes bu dang /_gang zag tu smra ba med pa rnams yin/_spobs 
[\[260a.5\]]pa chags pa med pa rnams yin/_tshig thams cad rab tu dbye ba bstan pa shes pa la mkhas pa rnams yin/_chos thams cad la som nyi med cing the tsom dang bral ba rnams yin te/_rigs kyi bu byang chub sems dpa' chos 'di bzhi dang ldan na shes rab kyi rgyan 
[\[260a.6\]]gyis brgyan pa rnams yin no/_/rigs kyi bu byang chub sems dpa' chos bzhi dang ldan na tshangs pa'i lam la mkhas pa rnams yin no/_/bzhi gang zhe na/_'di lta ste/_sems can thams cad kyi dpung gnyen bya ba'i phyir mngon par bsgrubs pa'i byams pa dang /_
[\[260a.7\]]sems can thams cad yongs su smin par bya ba'i phyir mngon par bsgrubs pa'i snying rje chen po dang /_chos thams cad la dga' bas mngon par bsgrubs pa'i dga' ba dang /_de bzhin gshegs pa'i ye shes kyi phyir mngon par bsgrubs pa'i btang snyoms te/_rigs 
[\[260b\]]
[\[260b.1\]]kyi bu byang chub sems dpa' chos 'di bzhi dang ldan na tshangs pa'i lam la mkhas pa rnams yin no/_/rigs kyi bu byang chub sems dpa' chos bzhi dang ldan na mngon par shes pa las mi nyams pa rnams yin no/_/bzhi gang zhe na/_'di lta ste/_bsam gtan bzhi 
[\[260b.2\]]sdud pa'i shes pa dang /_gzugs med pa'i snyoms par 'jug pa bzhi bsgrubs pa'i thabs shes pa dang /_rang gis sems la dbang sgyur ba'i chos shes pa dang /_sangs rgyas la blta ba'i phyir sangs rgyas kyi zhing mtha' yas par 'gro ba ste/_rigs kyi bu byang chub sems 
[\[260b.3\]]dpa' chos 'di bzhi dang ldan na mngon par shes pa las mi nyams pa rnams yin no/_/rigs kyi bu byang chub sems dpa' chos bzhi dang ldan na g.yul las rnam par rgyal ba rnams yin no/_/bzhi gang zhe na/_'di lta ste/_nang nye bar zhi ba dang /_phyi rol du mi rgyu ba dang /_
[\[260b.4\]]chos thams cad la sgyu ma lta bu rab tu rtog pa'i shes pa dang /_ye shes kyi stobs can yin gyi nyon mongs pa'i stobs can ma yin pa ste/_rigs kyi bu byang chub sems dpa' chos 'di bzhi dang ldan na g.yul las rnam par rgyal ba rnams yin no/_/rigs kyi bu byang chub 
[\[260b.5\]]sems dpa' chos bzhi dang ldan na rgal nas pha rol thang la gnas pa rnams yin no/_/bzhi gang zhe na/_'di lta ste/_'dod pa'i chu bo yang rab tu shes la 'dod chags dang bral ba yang mngon sum du mi byed pa dang /_srid pa'i chu bo yang rab tu shes la bsams bzhin 
[\[260b.6\]]du yang skye ba dang /_lta ba'i chu bo yang rab tu shes la lta ba'i bcing bas bcings pa yang mi 'dor ba dang /_ma rig pa'i chu bo yang rab tu shes la rten cing 'brel bar 'byung ba'i rjes su 'thun par yang byed pa ste/_rigs kyi bu byang chub sems dpa' chos 'di bzhi dang 
[\[260b.7\]]ldan na rgal nas pha rol thang la gnas pa rnams yin no/_/rigs kyi bu byang chub sems dpa' chos bzhi dang ldan na nyan thos dang rang sangs rgyas thams cad dang /_sems can thams cad kyi spyod lam yang ston la mtshungs par spyod pa yang rnam par mi rtog 
[\[261a\]]
[\[261a.1\]]pa rnams yin no/_/bzhi gang zhe na/_'di lta ste/_sgyu ma lta bu'i ting nge 'dzin shin tu yongs su bsgrubs pa dang /_chos thams cad rnam par bsgrubs pas so sor nye bar gnas pa'i mtshan nyid du shin tu brtags pa dang /_mngon par shes pa 
[\[261a.2\]]lngas rnam par rtse ba shes pa dang ldan pa dang /_yid kyi lus mngon par bsgrubs pa la mkhas pa ste/_rigs kyi bu byang chub sems dpa' chos 'di bzhi dang ldan na nyan thos dang /_rang sangs rgyas thams cad dang /_sems can thams cad kyi spyod lam yang 
[\[261a.3\]]ston la mtshungs par spyod par yang rnam par mi rtog pa rnams yin no/_/rigs kyi bu byang chub sems dpa' chos bzhi dang ldan na 'khor ba la yang lta la mya ngan las 'das pa la yang mi gnas pa rnams yin no/_/bzhi gang zhe na/_'di lta ste/_sangs rgyas 
[\[261a.4\]]kyi byin gyi rlabs dang /_snying rje chen po'i sems dang /_thabs la mkhas pa dang /_sngon gyi yi dam mi 'dor ba ste/_rigs kyi bu byang chub sems dpa' chos bzhi dang ldan na 'khor ba la yang lta la mya ngan las 'das pa yang mi gnas pa rnams yin no/_/rigs kyi 
[\[261a.5\]]bu byang chub sems dpa' chos bzhi dang ldan na khams sna tshogs la yang rnam par lta la chos kyi dbyings las kyang mi g.yo'o/_/bzhi gang zhe na/_'di lta ste/_sems can rang bzhin med pas chos rang bzhin med par rtog pa dang /_chos rang bzhin med pas sems 
[\[261a.6\]]can rang bzhin med par rtog pa dang /_sems can rang bzhin med pas sangs rgyas kyi chos rang bzhin med par mos pa dang /_sems can rang bzhin med pa la som nyi med cing the tsom dang bral ba yin te/_rigs kyi bu byang chub sems dpa' chos 'di bzhi dang ldan na khams sna 
[\[261a.7\]]tshogs la yang rnam par lta la chos kyi dbyings las kyang mi g.yo'o/_/rigs kyi bu byang chub sems dpa' chos bzhi dang ldan na don yang mi 'dor la gnod par yang kun du snang ngo /_/bzhi gang zhe na/_'di lta ste/_bsam pa mya ngan las 'das par song ba rnams yin/_
[\[261b\]]
[\[261b.1\]]sbyor ba 'khor bar song ba rnams yin/_sangs rgyas kyi chos thams cad yongs su bskang ba la bsam pa song ba rnams yin/_nyan thos dang /_rang sangs rgyas kyi yul la yang kun tu snang ba rnams yin te/_rigs kyi bu byang chub sems dpa' chos 'di bzhi dang ldan 
[\[261b.2\]]na don yang mi 'dor la gnod par yang kun du snang ngo /_/rigs kyi bu byang chub sems dpa' chos bzhi dang ldan na bsod nams kyis nor dang ldan la thabs kyis nor med pa rnams yin no/_/bzhi gang zhe na/_'di lta ste/_rgya chen po la mos pa'i sems can 'dul ba'i 
[\[261b.3\]]phyir bsod nams kyis 'khor los sgyur ba dang /_brgya byin dang tshangs pa'i bsod nams kyang nye bar ston pa dang /_'gro ba phal pa 'dul ba'i phyir dbul zhing dman par yang nye bar ston pa dang /_slong ba mthong na bdog pa thams cad gtong zhing /_nor med par 
[\[261b.4\]]yang 'gyur ba dang /_nor chen po dang ldan pa mthong na bsod nams kyis longs spyod zad mi shes par yang nye bar ston pa ste/_rigs kyi bu byang chub sems dpa' chos 'di bzhi dang ldan na bsod nams kyis nor dang ldan pa yin la/_thabs kyis nor med pa rnams 
[\[261b.5\]]yin no/_/rigs kyi bu byang chub sems dpa' chos bzhi dang ldan na a zhes bya ba'i sgos rnam pa med pa'i sgo la 'jug pa rnams yin no/_/bzhi gang zhe na/_'di lta ste/_'du byed thams cad mi rtag par shes pa sbyong ba dang /_'du byed thams cad gzod ma nas sdug 
[\[261b.6\]]bsngal lo zhes byang chub rab tu rnyed pa dang /_chos thams cad bdag med do zhes lta bar gyur pa yongs su sbyong ba dang /_mya ngan las 'das pa ni gzod ma nas zhi ba zhes ye shes la 'jug pa ste/_rigs kyi bu byang chub sems dpa' chos 'di bzhi dang ldan na/_a 
[\[261b.7\]]zhes bya ba'i sgos rnam pa med pa'i sgo la 'jug pa rnams yin no/_/rigs kyi bu byang chub sems dpa' chos bzhi dang ldan na sangs rgyas kyi chos thams cad mngon sum du 'gyur ba yin no/_/bzhi gang zhe na/_'di lta ste/_shes rab kyi mig shin tu rnam par dag pa rnams yin/_
[\[262a\]]
[\[262a.1\]]chos kyi mig gis snang ba thob pa rnams yin/_sangs rgyas kyi spyan mngon sum du gyur pa rnams yin/_sangs rgyas kyi chos thams cad la dbang bskur ba thob pa rnams yin te/_rigs kyi bu byang chub sems dpa' chos 'di bzhi dang ldan na sangs rgyas kyi 
[\[262a.2\]]chos thams cad mngon sum du 'gyur ba rnams yin no/_/rigs kyi bu byang chub sems dpa' chos bzhi dang ldan na/_chos rnam par gdon mi za ba rnams la rnam par phye ba shin tu rnam par 'byed pa rnams yin no/_/bzhi gang zhe na/_'di lta ste/_so so yang dag par 
[\[262a.3\]]rig pa shes pa sgrib pa med pa dang /_bden pa bzhi rnam par dgod pa shes pa dang /_rton pa la gnas su shes pa dang /_gzungs la g.yeng ba med par shes pa ste/_rigs kyi bu byang chub sems dpa' chos 'di bzhi dang ldan na chos rnam par gdon mi za ba rnams la 
[\[262a.4\]]rnam par phye ba shin tu rnam par 'byed pa rnams yin no/_/rigs kyi bu byang chub sems dpa' chos bzhi dang ldan na 'jig rten gyi bya ba dang /_'thun par zhugs kyang nyon mongs pa thams cad kyis mi gos pa rnams yin no/_/bzhi gang zhe na/_'di lta ste/_'jig rten 
[\[262a.5\]]gyi chos mngon sum du gyur pa dang /_'jig rten las sems can yang dag par sgrol ba dang /_rjes su chags pa dang /_khong khro ba spong ba dang /_gzod ma nas rnam par dag cing 'od gsal bas kyang rang bzhin gyis kun nas nyon mongs pa med pa yin te/_rigs kyi 
[\[262a.6\]]bu byang chub sems dpa' chos bzhi dang ldan na 'jig rten gyi bya ba dang 'thun par zhugs kyang nyon mongs pa thams cad kyis mi gos pa rnams yin no/_/rigs kyi bu byang chub sems dpa' chos bzhi dang ldan na gzhan dag gis bltar mi mthong ba'i chos kyi dbang 
[\[262a.7\]]phyug rnams yin no/_/bzhi gang zhe na/_'di lta ste/_sems kyi dbang phyug dang /_shes rab kyi dbang phyug dang /_ye shes kyi dbang phyug dang /_thabs kyi dbang phyug ste/_rigs kyi bu byang chub sems dpa' chos 'di bzhi dang ldan na gzhan dag gis bltar 
[\[262b\]]
[\[262b.1\]]mi mthong ba'i chos kyi dbang phyug rnams yin no/_/rigs kyi bu byang chub sems dpa' chos bzhi dang ldan na/_de bzhin gshegs pa mthong ba dang mi 'bral ba rnams yin no/_/bzhi gang zhe na/_'di lta ste/_sems can rnams sangs rgyas mthong ba yang dag par 
[\[262b.2\]]'dzin du 'jug pa dang /_sems can rnams chos nyan pa yang dag par 'dzin du 'jug pa dang /_sems can rnams byang chub kyi sems yang dag par 'dzin du 'jug pa dang /_sangs rgyas rjes su dran pa'i ting nge 'dzin dang mi 'bral ba yin te/_rigs kyi bu byang 
[\[262b.3\]]chub sems dpa' chos 'di bzhi dang ldan na de bzhin gshegs pa mthong ba dang mi 'bral ba rnams yin no/_/rigs kyi bu byang chub sems dpa' chos bzhi dang ldan na shin tu dul zhing mi 'khrugs pa'i chos can rnams yin no/_/bzhi gang zhe na/_'di lta ste/_'phags 
[\[262b.4\]]pa 'jig rten las 'das pa'i shes rab kyis rnam par grol ba ye shes mthong ba mngon sum du gyur pa dang /_bden pa la nye bar brtags pas chos thams cad ji lta ba bzhin pa dang /_bag chags kyi mtshams sbyor ba thams cad yang dag par gcod pa la mkhas 
[\[262b.5\]]par gyur pa dang /_nyon mongs pas mi 'khrugs pa'i chos can te/_rigs kyi bu byang chub sems dpa' chos bzhi dang ldan na shin tu dul zhing mi 'khrugs pa'i chos can rnams yin no/_/rigs kyi bu byang chub sems dpa' chos bzhi dang ldan na chos rnams blangs 
[\[262b.6\]]pa med par slob dpon rnams yin no/_/bzhi gang zhe na/_'di lta ste/_sems can thams cad la phan pa'i dngos po phun sum tshogs pa rnams yin/_sems can yongs su smin par bya ba la brtan zhing bsam pa sgyu med pa rnams yin/_bdag gis bde ba la mi 
[\[262b.7\]]chags pa rnams yin/_gang ye shes yongs su tshol ba de yang /_sems can thams cad kyi ched du yin gyi bdag 'ba' zhig gi phyir ma yin pa ste/_rigs kyi bu byang chub sems dpa' chos 'di bzhi dang ldan na chos rnams blangs pa med par slob dpon rnams yin no/_/
[\[263a\]]
[\[263a.1\]]rigs kyi bu byang chub sems dpa' chos bzhi dang ldan na sems can thams cad kyi ston par gyur pa rnams yin no/_/bzhi gang zhe na/_'di lta ste/_bdag gi don gtong zhing gzhan gyi don byed pa rnams yin/_bdag gi bde ba thams cad gtong 
[\[263a.2\]]zhing /_sems can rnams la chos kyi bde ba sbyin pa rnams yin/_ji ltar thos pa'i chos ston pa la ngal ba med pa rnams yin/_chos kyi 'tsho bas 'tsho'i zang zing gis 'tsho ba ma yin pa ste/_rigs kyi bu byang chub sems dpa' chos 'di bzhi dang ldan na sems 
[\[263a.3\]]can thams cad kyi rton par gyur pa rnams yin no/_/rigs kyi bu byang chub sems dpa' chos bzhi dang ldan na/_sangs rgyas thams cad kyi chos kyi 'khor lo rjes su bskor ba rnams yin no/_/bzhi gang zhe na/_'di lta ste/_gzungs rab tu thob pa dang /_spobs pa rgyun 
[\[263a.4\]]mi 'chad pa dang /_sems can gyi bsam pa shes pa la 'jug pa dang /_mya ngan las 'das pa'i lam du khrid cing mi phyed pa'i chos ston pa yin te/_rigs kyi bu byang chub sems dpa' chos 'di bzhi dang ldan na sangs rgyas thams cad kyi chos kyi 'khor lo rjes su bskor 
[\[263a.5\]]ba rnams yin no/_/rigs kyi bu byang chub sems dpa' chos bzhi dang ldan na sangs rgyas kyi chos thams cad la dbang bskur ba thob pa rnams yin no/_/bzhi gang zhe na/_'di lta ste/_spyod pa thams cad las rab tu 'das pa rnams yin/_byang chub sems dpa'i 
[\[263a.6\]]spyod pa las mi ldog cing mi skye ba'i chos la bzod pa rab tu thob pa rnams yin/_bsams bzhin du tshe dang /_'chi 'pho dang /_skye ba yang ston la phyir mi ldog pa'i phyag rgyas kyang btab pa rnams yin/_de bzhin gshegs pa'i phyag rgya la yang dag par gzhol zhing sa bcur 
[\[263a.7\]]nges par byung na/_sa nas sar 'phar ba la mkhas pa yin te/_rigs kyi bu byang chub sems dpa' chos 'di bzhi dang ldan na/_sangs rgyas kyi chos thams cad la dbang bskur ba thob pa rnams yin no/_/bcom ldan 'das kyis bzhi pa bsgrub pa'i chos kyi rnam grangs 'di 
[\[263b\]]
[\[263b.1\]]bshad pa na/_stong gsum gyi stong chen po'i 'jig rten gyi khams 'di rnam pa drug tu g.yos nas snang ba chen pos kyang 'jig rten gyi khams khyab par gyur to/_/steng gi bar snang las lha bye ba khrag khrig brgya stong gis lha'i glu dbyangs blangs te/_lha'i me tog man dA 
[\[263b.2\]]ra ba'i char rab tu phab nas 'di skad ces kye ma'o bcom ldan 'das kyis 'dir sangs rgyas bcom ldan 'das rnams kyi bla na med pa yang dag par rdzogs pa'i byang chub bzhi pa bsgrub pa'i chos kyi rnam grangs 'di las bstan pa 'di ni bskal pa bye ba khrag khrig grangs med 
[\[263b.3\]]pa nas bsgrubs pa lags so/_/bcom ldan 'das gang bzhi pa sgrub pa'i chos kyi rnam grangs 'di nyan pa dang /_mnyan nas mos pa dang /_mos nas 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang ston pa dang /_
[\[263b.4\]]byang chub kyi sems dang mi 'bral ba'i sems can de dag ni/_dge ba'i rtsa ba ngan ngon dang ldan pa ma lags te/_de dag ni ji ltar de bzhin gshegs pa dgra bcom pa yang dag par rdzogs pa'i sangs rgyas da ltar seng ge'i sgra sgrog pa bzhin du lha dang /_mi dang /_lha ma 
[\[263b.5\]]yin gyi 'jig rten gyi mdun du seng ge'i sgra sgrog par 'gyur ro/_/bcom ldan 'das bdag cag kyang bzhi pa bsgrub pa'i chos kyi rnam grangs 'di thos pas rnyed pa legs par rnyed do/_/zhes ched du rjod pa ched du brjod do/_/bcom ldan 'das kyis bzhi pa bsgrub pa'i 
[\[263b.6\]]chos kyi rnam grangs 'di bshad pa na/_lha dang mi'i srog chags brgyad khri bzhi stong ni/_bla na med pa yang dag par rdzogs pa'i byang chub tu sems skyes so/_/byang chub sems dpa' khri nyis stong ni mi skye ba'i chos la bzod pa rab tu thob par gyur to/_/de nas 
[\[263b.7\]]bcom ldan 'das la byang chub sems dpa' sems dpa' chen po lha'i cod pan gyis 'di skad ces gsol to/_/bcom ldan 'das gang dag de bzhin gshegs pa yongs su mya ngan las 'das pa'i mdo sde 'di lta bu 'di 'dzin pa dang /_gzhan dag la rgya cher 
[\[264a\]]
[\[264a.1\]]rab tu ston pa'i byang chub sems dpa' de dag chos du dang ldan par 'gyur/_bcom ldan 'das kyis bka' stsal pa/_rigs kyi bu gang dag de bzhin gshegs pa yongs su mya ngan las 'das pa'i mdo sde 'di lta bu 'di 'dzin pa dang /_
[\[264a.2\]]gzhan dag la yang rgya cher yang dag par ston pa'i byang chub sems dpa' de dag ni chos brgyad dang ldan par 'gyur ro/_/brgyad gang zhe na/_'di lta ste/_de dag yang dag par rdzogs pa'i byang chub la bsam pa nges te/_bsam pa phun sum tshogs par 'gyur ba dang /_sems 
[\[264a.3\]]can thams cad la zhe sdang ba'i sems med de/_shin tu byams pa bsgom pa bsgoms par 'gyur ba dang /_sems can thams cad yongs su smin par bya ba la gnas te/_snying rje chen po la gnas par 'gyur ba dang /_chos 'dod de chos don du gnyer bar 'gyur 
[\[264a.4\]]ba dang /_thos pa tshol bas mi ngoms te mtsho chen rgya mtsho lta bur 'gyur ba dang /_lus dang srog 'dor zhing dam pa'i chos yongs su 'dzin par 'gyur ba dang /_bsod nams kyi tshogs bsags te/_dge ba'i rtsa ba brtan par 'gyur ba dang /_sangs rgyas kyi byin gyi 
[\[264a.5\]]rlabs kyis byin gyis brlabs te/_smon lam gyis yang dag par byung bar 'gyur ba dang /_'khor gyi nang du 'jigs pa med pas bdud dang phyir rgol ba bcom par 'gyur ba ste/_rigs kyi bu gang de bzhin gshegs pa yongs su mya ngan las 'das pa'i mdo sde 'di lta 
[\[264a.6\]]bu 'di 'dzin pa dang /_gzhan dag la rgya cher ston pa'i byang chub sems dpa' de dag ni chos brgyad po 'di dag dang ldan par 'gyur ro/_/de nas de'i tshe sangs rgyas kyi mthus stong gsum gyi stong chen po'i 'jig rten gyi khams 'di rnam pa drug tu g.yos par gyur to/_/
[\[264a.7\]]stong gsum gyi stong chen po'i 'jig rten gyi khams 'di na gang dag sa phyogs mthon dman can dang /_ri nag po dang /_chu mig dang /_mtsho dang /_lteng ka dang /_rgya mtsho chen po de dag thams cad mi snang bar gyur to/_/sa chen po 'di thams cad kyang lag mthil 
[\[264b\]]
[\[264b.1\]]ltar mnyam par gnas par gyur to/_/chu na gnas pa'i sems can rnams la yang gnod pa med par gyur to/_/stong gsum gyi stong chen po'i 'jig rten gyi khams 'di na shing skam gang dag lo brgya lon pa de dag thams cad las kyang me tog dang /_'bras bu sna 
[\[264b.2\]]tshogs skyes par gyur nas/_bcom ldan 'das ga la ba de logs su btud mngon par btud nas phyag 'tshal bar gyur to/_/de ma yin pa shing gzhan thams cad las kyang me tog dang 'bras bu sna tshogs skyes nas bcom ldan 'das ga la ba de logs su btud mngon par btud nas 
[\[264b.3\]]phyag 'tshal bar gyur to/_/sa chen po las pad ma tshad shing rta'i 'khor lo tsam sna tshogs blta na sdug pa kha dog dang ldan pa dri dang ldan pa yid du 'ong ba skyes so/_/snang ba chen pos kyang stong gsum gyi stong chen po'i 'jig rten gyi khams 'di gsal bar gyur to/_/
[\[264b.4\]]mi snang zhing ma dkrol bar steng gi bar snang las lha'i sil snyan dang /_glu dbyangs kyi sgra byung ste grags par gyur to/_/ri'i rgyal po gangs can dang /_ri'i rgyal po spos kyi ngad ldang las kyang lha'i me tog sna tshogs sngon dri mi mnam pa rnams kyang mchog gi dri langs par 
[\[264b.5\]]gyur te/_dri des stong gsum gyi stong chen po'i 'jig rten gyi khams 'dir dri zhim po bsnam par gyur to/_/ri'i rgyal po gangs can dang /_ri'i rgyal po spos kyi ngad ldang de las me tog gi char chen po bab ste/_de dag bcom ldan 'das kyi 'khor gyi dkyil 'khor 
[\[264b.6\]]gang na ba der mngon par babs nas sa chen po 'dir me tog gi char de dag gis pus mo man cad nub par gyur to/_/me tog gi shing de dag las me tog sna tshogs kyi char rab tu 'bab cing /_sil snyan dang /_glu dbyangs sna tshogs kyi sgra dag kyang byung ngo /_/steng gi bar 
[\[264b.7\]]snang la rin po che sna tshogs kyi gdugs dpag tshad brgya stong phrag bcu'i tshad tsam kun du gnas par gyur to/_/rin po che'i gdugs de las mu tig gi do shal dang /_rin po che'i dril bu g.yer ka'i dril bu sna tshogs kyi dra ba 'phyang bar gyur to/_/dril bu g.yer ka'i dra ba'i sgra yid 
[\[265a\]]
[\[265a.1\]]du 'ong ba/_yid dga' bar byed pa/_chags par byed pa des stong gsum gyi stong chen po'i 'jig rten gyi khams 'di go bar byas par gyur to/_/de nas tshe dang ldan pa shA ri'i bus bcom ldan 'das la 'di skad ces gsol to/_/bcom ldan 'das 
[\[265a.2\]]dga' bar bgyid pa/_mgu bar bgyid pa'i mtshan ma rgya chen po 'di lta bu 'di dang /_stong gsum gyi stong chen po'i 'jig rten gyi khams 'di rgyan thams cad kyis brgyan par gyur pa gda' ba 'di su'i snga ltas lags/_bcom ldan 'das kyis bka' stsal pa/_shA ri'i 
[\[265a.3\]]bu 'di ni mi'am ci'i rgyal po sdong po ri spos kyi ngad ldang nas 'khor mi'am ci stong phrag du ma dang 'khor dri za stong phrag du ma dang /_'khor lha stong phrag du ma dang bcas te 'ong ba de'i snga ltas so/_/de skad gsungs ma thag tu de nas skad cig de la mi'am ci'i rgyal po sdong 
[\[265a.4\]]po sil snyan dang /_glu dbyangs len pa brgyad khri bzhi stong dang /_'khor brgya stong du mas bskor nas steng gi bar snang la me tog gi chu bo'i char 'bebs shing /_bcom ldan 'das ga la ba der 'ongs te phyin nas 'khor dang bcas pas/_bcom ldan 'das kyi 
[\[265a.5\]]zhabs la phyag 'tshal te/_bcom ldan 'das la lan gsum bskor ba byas nas/_bcom ldan 'das kyi spyan sngar 'dug go/_/de nas bcom ldan 'das kyi spyan sngar mi'am ci'i rgyal po sdong po bdag nyid kyis pi bang gi khog pa [(]baidUr+ya [,]bai DUr+ya [)]las byas pa/_'dzam bu'i gling 
[\[265a.6\]]gi gser gyi sab le'u can/_sa le sbram dang /_nor bu dang /_rin po che du mas spras pa/_sngon gyi las kyi rnam par smin pas yongs su sbyangs pa blangs te/_sil snyan brgyad khri bzhi stong po de dag dang lhan cig tu grag par byed do/_/mi'am ci'i rgyal po sdong pos pi 
[\[265a.7\]]bang de blangs ma thag tu de nas pi bang gi sgra des stong gsum gyi stong chen po'i 'jig rten gyi khams dbyangs kyis go bar gyur to/_/pi bang gi sgra des 'dod pa na spyod pa'i rgyud kyi sgra dang /_glu'i sgra dang /_lha'i glu dbyangs kyi sgra rnams zil gyis mnan te mi gsal bar gyur to/_/
[\[265b\]]
[\[265b.1\]]de nas pi bang gi sgra bskul bas 'dod pa na spyod pa'i lha'i bu de dag gis/_lha'i rol mo bor te bcom ldan 'das ga la ba der lhags so/_/mi'am ci'i rgyal po sdong pos pi bang de blangs ma thag tu de nas stong gsum gyi stong chen po'i 'jig rten gyi khams 'di'i shing dang /_ri'i rgyal 
[\[265b.2\]]po ri rab dang /_gangs can dang /_spos kyi ngad ldang dang /_btang bzung dang /_btang bzung chen po dang /_de ma yin pa gzhan ri nag po rnams dang /_rtswa dang /_shing gel pa dang /_sman dang /_nags tshal ji snyed pa de dag thams cad ldeg_/rab tu ldeg_/kun tu rab 
[\[265b.3\]]tu ldeg go/_/g.yo rab tu g.yo/_kun tu rab tu g.yo'o/_/'gul rab tu 'gul/_kun tu rab tu 'gul lo/_/'di lta ste dper na chang gis ra ro ba'i mi 'khyar/_rab tu 'khyar/_kun tu rab tu 'khyar ba de bzhin du shing de dag thams cad dang /_ri thams cad kyang 'dud rab tu 'dud/_
[\[265b.4\]]kun tu rab tu 'dud do//_//bam po gnyis pa/_mi'am ci'i rgyal po sdong pos pi bang khog pa [(]baidUr+ya [,]bai DUr+ya [)]las byas pa blangs ma thag tu/_de nas bcom ldan 'das kyi 'khor gyi dkyil 'khor der 'dus pa'i nang nas phyir mi ldog pa'i byang chub sems dpa' ma gtogs 
[\[265b.5\]]par 'dod chags dang bral ba'i dge slong dang /_dge slong ma dang /_dge bsnyen dang /_dge bsnyen ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_brgya byin dang /_tshangs pa dang /_
[\[265b.6\]]'jig rten skyong ba dang /_mi dang /_mi ma yin pa dang /_rnam par thar pa brgyad la bsam gtan pa'i dgra bcom pa dang /_thams cad dang ldan pa'i 'khor gyis pi bang gi sgra de thos pa dang /_pi bang gi sgra de ma bzod nas rang rang gi stan las langs te 'dar/_rab tu 'dar 
[\[265b.7\]]kun tu rab tu 'dar ro/_/'dud rab tu 'dud/_kun du rab tu 'dud do/_/gar byed rab tu gar byed/_kun du rab tu gar byed do/_/nyan thos chen po de dag thams cad kyang rang rang gi stan la mi dga' ste/_'gul/_rab tu 'gul zhing spyod lam yang 'khrugs nas 
[\[266a\]]
[\[266a.1\]]byis pa chung ngu bzhin du gar byed pa lta bur ston to/_/de nas byang chub sems dpa' lha'i cod pan gyis nyan thos chen po de dag thams cad la 'di skad ces smras so/_/tshe dang ldan pa nyan thos chen po dag nyon mongs pa dang bral ba/_rnam par thar pa brgyad 
[\[266a.2\]]la bsam gtan pa bden pa bzhi mthong bar gyur pa yin na/_ci'i phyir rang gi lus 'jog par mi nus shing /_tshe dang ldan pa dag byis pa chung ngu bzhin du gar byed pa lta bur ston/_nyan thos chen po de dag gis smras pa/_rigs kyi bu mi'am ci'i rgyal po sdong pos pi bang 
[\[266a.3\]]'di blangs pa dang /_sil snyan dang /_glu dbyangs sbyar bas pi bang gi sgra des bdag cag la dbang med par bdag cag gi lus/_rang rang gi stan la 'dug par mi dga' zhing 'dar/_rab tu 'dar/_kun du rab tu 'dar te/_sems rnam par gzhag par yang ma nus so/_/
[\[266a.4\]]de nas byang chub sems dpa' lha'i cod pan gyis gnas brtan 'od srung chen po la 'di skad ces smras so/_/btsun pa 'od srung chen po rgas gtugs 'khogs pa/_'dod pa nyung ba chog shes pa/_sbyangs pa'i yon tan 'dzin pa dang /_lha dang /_mi dang /_lha ma yin du bcas 
[\[266a.5\]]pa'i 'jig rten gyi mchod rten du gyur pa yin na/_ci'i phyir rang gi lus 'dzin par mi nus shing /_gnas brtan du gyur kyang byis pa chung ngu bzhin du gar byed pa lta bur ston/_gnas brtan 'od srung chen pos smras pa/_rigs kyi bu dper na dmu rlung phyad pa'i rlung langs 
[\[266a.6\]]pa na shing dang /_nags dang /_ri thams cad gang gis bdag rnam par gzhag pa'i stobs med mthu med de/_de dag thams cad mi 'dod bzhin du g.yo rab tu g.yo/_'gul rab tu 'gul lo/_/rigs kyi bu de bzhin du gang 'di mi'am ci'i rgyal po sdong pos pi bang 
[\[266a.7\]]blangs pa de'i sgra thos pas bdag cag dmu rlung phyad pas ri chen po bdas pa bzhin du bdag 'dzin ma nus par gyur to/_/de ci'i phyir zhe na/_skyes bu dam pa 'di'i smon lam dang /_bsod nams dang /_ye shes kyi khyad par ni 'di 'dra ste/_des nyan thos kyi bsod nams 
[\[266b\]]
[\[266b.1\]]dang ye shes dang /_gzi brjid thams cad zil gyis non to/_/byang chub sems dpa' lha'i cod pan gyis smras pa/_btsun pa 'od srung chen po phyir mi ldog pa'i byang chub sems dpa' rnams kyi dpal dang /_gzi brjid dang /_stobs la gang gi phyir pi bang gi sgra des 
[\[266b.2\]]bskul ba'am/_bskyod par mi nus pas btsun pa 'od srung chen po su zhig bla na med pa yang dag par rdzogs pa'i byang chub tu sems mi skyed/_de ci'i phyir zhe na/_gang nyi tshe'i ye shes dang ldan pa rnams kyi stobs dang /_gzi brjid de ni pi bang gi sgra 'dis zil gyis non 
[\[266b.3\]]to/_/gang theg pa chen po la zhugs pa rnams kyi stobs dang /_gzi brjid de la ni zil gyis gnon par mi nus pa la ltos/_de nas mi'am ci'i rgyal po sdong pos pi bang gi sgra de sgrog pa na sangs rgyas kyi mthu dang /_mi'am ci'i rgyal po sdong po'i sngon gyi smon 
[\[266b.4\]]lam gyi byin gyi rlabs kyis pi bang de dang sil snyan brgyad khri bzhi stong po de dag las tshigs su bcad pa 'di dag byung ngo /_/tha ma 'bring dang de bzhin mchog rnams kyi/_/chos rnams thams cad mnyam zhing chos rnams dben/_/zhi ba stong pa mi 'gyur 'khrugs pa med/_/
[\[266b.5\]]gzod nas dag ste dri med nam mkha' bzhin/_/gang dag da ltar gyi dang 'das pa yi/_/sems can kun mnyam sems can sems can med/_/sems can skad du sgra rnams 'byung ba yang /_/chos kyi sgra dang mtshungs te de yang med/_/zhing rnams thams cad 
[\[266b.6\]]zhing mnyam zhing min te/_/bar snang dang ni mtshungs shing mnyam par snang /_/'phel ba ma yin mi zad ma skyes te/_/gsob gsog nam mkha' lta bur rnam par dag_/sangs rgyas kun mnyam sangs rgyas sangs rgyas min/_/chos dbyings nges par 'dres pa 
[\[266b.7\]]med pa ste/_/tshul khrims shes rab ye shes rnam grol mnyam/_/mtshan nyid gcig ste mtshan mnyam mtshan nyid med/_/nyon mongs thams cad nyon mongs ma yin grol/_/rtog dang rtog pa kun rtog rnam par rtog_/nang na rgyu ba ma yin phyi rol min/_/'du 
[\[267a\]]
[\[267a.1\]]shes mdud pa phyin ci log las gyur/_/rnam par rtog pas chos dbyings ming btags pa/_/ming de nyid kyang gzhan min de bzhin min/_/ming dang gzugs kyi rang bzhin rjes rtogs pa/_/de dag rtag tu mi chags 'jig rten spyod/_/gang rnams 'das 
[\[267a.2\]]pa'i bde gshegs grangs med pa/_/de dag gis ni gang gsungs chos mang po/_/gzod nas zad cing dengs dang 'jigs las dben/_/de dag yul dang phyogs su 'gro ma yin/_/chos 'di dag ni yi ge las byung ste/_/yi ge gang dag zad can zad pa'i chos/_/
[\[267a.3\]]yi ge zad pa'i chos nyid shes pas na/_/chos rnams kun la rnam par rtog mi byed/_/sems kyi rgyud ni rgyud mnyam rgyud ma yin/_/rang bzhin gzhan dang gzhan te chags pa med/_/sems dang sems byung chos mtha' med shes pas/_/'phags pa rnams 
[\[267a.4\]]ni mnyam pa'i chos la 'jug_/mtha' dang mtha' med kun chad rnam par chad/_/thog ma tha ma bar ma mnyam gyur pa/_/dus gsum dag ni dben pas shes pa mnyam/_/shes pa de yang mtha' yod ma yin no/_/skye bo rtag tu ming dang gzugs la chags/_/
[\[267a.5\]]mtha' dang mtha' med lta bas gos pa rnams/_/rgyu dang rkyen las byung bar shes pas na/_/bdag dang sems can rnam par rtog ma yin/_/bdag las ldang ba rtag tu ldang ma yin/_/chos de kun nas bslang ba med pa ste/_/gang dag ldang dang ldang ba med rtog pa/_/
[\[267a.6\]]de dag bzod pa mnyam nyid rjes 'thun pa/_/chos kun rtag tu bdag med rang bzhin te/_/sprin dang glog dang nam mkha' lta bu gsog_/bdag dang sems can rtag tu rang bzhin stong /_/'di ni gzungs kyi phyag rgyar 'jug pa'o/_/chos rnams mtshan nyid gcig ste 
[\[267a.7\]]mtshan nyid med/_/gang gis thar pa'i sgo gsum rnam rtogs nas/_/thug pa med pa'i chos rnams ston byed kyang /_/chos la yongs su rtog pa mi byed do/_/tha ma 'bring dang de bzhin mchog rnams kyi/_/chos 'di dag ni yi ge las byung ste/_/yi ge rnams la 
[\[267b\]]
[\[267b.1\]]rnam par rtog mi byed/_/de lta bur ni don rnams bshad pa yin/_/don dang tshig 'bru gnyis la mi 'jug ste/_/gnyis med rtag tu don ni sgra dang bral/_/gang gis mtha' 'di dben par shes pa ni/_/de yi sngon gyi mtha' ni nye bar chad/_/gang dag sngon mtha' nye bar chad pa 
[\[267b.2\]]rnams/_/'gro ba'i don du 'dus byas rnams la spyod/_/yang dag mtha' ni rtag tu mtha' med shes/_/de yi byams dang snying rje shin tu dag_/gang gi byams dang snying rje rnam dag pa/_/sdug bsngal dang ni bde ba mtshungs mnyam sbyor/_/rgod dang khengs pa ma yin brtan pa 
[\[267b.3\]]yi/_/skyes bu mchog de don gyi cho ga shes/_/chos kyi tshul 'di zhi zhing dben pa ste/_/'chang ba na ni dga' ba 'thob par 'gyur/_/nam yang 'phel ba med cing 'bri ba med/_/chos nyid 'di ni ngar 'dzin med cing zhi/_/bar snang lam gyi sgra ni gzung med de/_/gang gis bshad 
[\[267b.4\]]pa med kyang grags par gyur/_/gang gis bshad dang gang la bshad pa rnams/_/de dag thams cad dbang can [{]brdzun [,]rdzun [}]pa yin/_/tshigs su bcad pa mngon par bsgrub pa 'di bshad pa na/_byang chub sems dpa' brgya stong mi skye ba'i chos la bzod pa rab tu thob par gyur to/_/de nas 
[\[267b.5\]]bcom ldan 'das la byang chub sems dpa' lha'i cod pan gyis 'di skad ces gsol to/_/bcom ldan 'das tshigs su bcad pa 'di lta bu 'di dag ga las byung /_/bcom ldan 'das kyis bka' stsal pa/_rigs kyi bu khyod kyis mi'am ci'i rgyal po sdong po la dris shig 
[\[267b.6\]]dang /_des de'i lan glon par 'gyur ro/_/de nas byang chub sems dpa' lha'i cod pan gyis mi'am ci'i rgyal po sdong po la 'di skad ces smras so/_/mi'am ci'i bdag po tshigs su bcad pa mngon par bsgrub pa 'di dag ga las byung /_smras pa/_sems can 
[\[267b.7\]]thams cad kyi sgra ga las byung ngo /_/smras pa/_mi'am ci'i bdag po sems can thams cad kyi sgra ga las byung /_smras pa/_rigs kyi bu sems can thams cad kyi sgra ni nam mkha' las 'byung ngo /_/smras pa/_mi'am ci'i bdag po sems can thams cad kyi 
[\[268a\]]
[\[268a.1\]]sgra khong pa'i nang nas mi 'byung ngam/_smras pa/_rigs kyi bu de la ji snyam du sems/_sems can thams cad kyi sgra lus kyi nang gi khong nas byung ngam/_'on te sems las byung /_smras pa/_mi'am ci'i bdag po lus las kyang ma yin/_sems las kyang ma 
[\[268a.2\]]yin no/_/de ci'i phyir zhe na/_lus ni bems po g.yo ba med pa/_byed pa med pa rtswa dang bong ba dang rtsig pa dang /_shing dang /_mig yor lta bu'o/_/sems ni gzugs med pa/_bstan du med pa/_thogs pa med pa/_rnam par rig pa med pa ste/_sgyu ma lta bu'o/_/smras pa/_rigs 
[\[268a.3\]]kyi bu lus dang sems ma gtogs par gzhan gang nas sgra 'byung bar 'gyur/_smras pa/_mi'am ci'i bdag po sems can rnams kyi sgra ni yid la byed pa las 'byung bar btags so/_/smras pa/_gal te nam mkha' med na sgra ga las 'byung /_smras pa/_mi'am ci'i bdag po nam mkha' 
[\[268a.4\]]ma gtogs par gzhan gang nas sgra 'byung bar 'gyur/_smras pa/_rigs kyi bu de'i phyir rnam grangs 'dis sgra ji snyed pa de dag thams cad ni nam mkha' las 'byung bar rig par bya'o/_/nam mkha'i ngo bo nyid ni sgra ste/_rnam par rig ma thag tu 'gag go/_/'gags nas nam mkha'i ngo 
[\[268a.5\]]bo nyid du yang dag gnas so/_/de'i phyir chos thams cad ni nam mkha' dang mnyam zhes bya ste rnam par rig pa med pa rnam par shes par bya ba ma yin mod kyi sgra dang sgra'i brdas brjod do/_/brjod pa de yang tha snyad do/_/gang sgras brjod pa 'di 'dra bar rab tu shes pa de ni chos gang la 
[\[268a.6\]]yang mngon par mi chags so/_/gang mngon par mi chags pa de ni rnam par mi 'phro'o/_/gang rnam par mi 'phro ba de mi 'khor ro/_/gang mi 'khor ba de mi phyed pa'o/_/gang mi phyed pa de mi skye'o/_/gang mi skye ba de mi 'jig par 'dod do/_/gang mi 'jig pa de dang ba'o/_/gang dang ba 
[\[268a.7\]]de dag pa'o/_/gang dag pa de dri ma med pa'o/_/gang dri ma med pa de 'od gsal ba'o/_/gang 'od gsal ba de sems kyi rang bzhin no/_/sems kyi rang bzhin gang yin pa de 'jug pa'o/_/gang 'jug pa de mtshan ma thams cad gnon pa'o/_/gang mtshan ma thams cad gnon pa de 
[\[268b\]]
[\[268b.1\]]skyon med pa la 'jug pa zhes bya'o/_/byang chub sems dpa'i skyon med pa la 'jug pa gang yin pa de ni mi skye ba'i chos la bzod pa rab tu thob pa ste/_des na skyon med pa la zhugs pa'i byang chub sems dpa' mi skye ba'i chos la bzod pa rab tu thob pa zhes bya'o/_/gang bzod pa rab tu thob 
[\[268b.2\]]pa des thams cad bzod de/_de stong par yang bzod de gang zag tu yang bzod do/_/de ci'i phyir zhe na/_gang zag las stong pa gzhan ma yin te/_gang zag nyid stong pa'o/_/de mtshan mar yang bzod de mtshan ma med par bzod pa'o/_/de ci'i phyir zhe na/_mtshan ma'i ngo bo nyid 
[\[268b.3\]]mtshan ma med pa'o/_/de smon par yang bzod/_de smon pa med pa yang bzod do/_/de ci'i phyir zhe na/_smon lam gyi ngo bo nyid kyi mtshan nyid smon pa med pa'o/_/de sems can thams cad rang bzhin gyis yongs su mya ngan las 'das par yang bzod de sems can rnams 'chi 'pho ba 
[\[268b.4\]]dang skye bar yang bzod do/_/de ci'i phyir zhe na/_'chi 'pho dang skye ba ni sgyu ma'i ngo bo nyid do/_/rigs kyi bu de ltar mi skye ba'i chos la bzod pa rab tu thob pa'i byang chub sems dpa' ni 'gag pa med pa ste/_chos thams cad dang 'gal ba med pa yin no/_/bdag bzod pa'i rjes su 
[\[268b.5\]]'gro yang sems can thams cad kyi rjes su 'gro bas kyang 'gro/_bdag bzod pa rjes su 'gro yang chos thams cad kyi rjes su 'gro bas kyang 'gro ste/_'ong ba yang med/_'gro ba yang med do/_/chos thams cad chos kyi dbyings la gnas par yang yang dag pa ji lta ba bzhin 
[\[268b.6\]]du rab tu shes so/_/ji ltar chos kyi dbyings la gnas pa de ltar sems can thams cad gnas te/_gang gi gnas de 'thob pa'i gnas med pa'i tshul gyis rjes su thob pa de sgra'i brda'i tha snyad kyi sgra nye bar bzung nas/_mi skye ba'i chos la bzod pa dang ldan pa zhes bya'o/_/mi 
[\[268b.7\]]skye ba'i chos la bzod pa ni gang gis kyang brjod pa'am/_bsnyad pa'am/_bstan par mi nus so/_/de ci'i phyir zhe na/_don de ni brjod du med pa/_sgra med pa/_bshad du med pa yin yang brjod du med pa'i don brjod pas bstan pa 'di ni rigs kyi bu de bzhin 
[\[269a\]]
[\[269a.1\]]gshegs pa'i che ba nyid do/_/de nas bcom ldan 'das la byang chub sems dpa' lha'i cod pan gyis 'di skad ces gsol to/_/bcom ldan 'das kye ma mi'am ci'i rgyal po sdong po 'di ji tsam du chos zab mo la bzod pa ston par spobs pa dang /_'di lta bur 
[\[269a.2\]]rgya che ba'i yul la nye bar spyod cing longs spyod pas 'byor ba dang /_chos ston pas zab mo'i bzod pa 'di lta bu dang ldan pa ni ngo mtshar to/_/bcom ldan 'das mi'am ci'i rgyal po sdong pos de bzhin gshegs pa dgra bcom pa yang dag par rdzogs pa'i sangs rgyas ji snyed cig la dge ba'i rtsa ba 
[\[269a.3\]]bskrun na des 'di spobs pa 'di lta bu grub par gyur/_bcom ldan 'das kyis bka' stsal pa/_rigs kyi bu gang gA'i klung gi bye ma snyed kyi 'jig rten gyi khams kyi skar ma'i gzugs ji snyed pa bgrang ba'i tshul gyis tshad gzung bar nus sam/_de bzhin du mi'am ci'i rgyal po sdong po 
[\[269a.4\]]'dis yang dag par rdzogs pa'i sangs rgyas ji snyed cig la dge ba'i rtsa ba bskrun pa dang /_bla na med pa yang dag par rdzogs pa'i byang chub btsal ba'i phyir de bzhin gshegs pa de dag gi gnan tshangs par spyod pa spyad pa'i de bzhin gshegs pa dgra bcom pa yang dag par rdzogs pa'i 
[\[269a.5\]]sangs rgyas de dag kyang tshad gzung bar mi nus te/_des na 'di'i spobs pa 'di 'dra'o/_/de nas byang chub sems dpa' lha'i cod pan gyis mi'am ci'i rgyal po sdong po la 'di skad ces smras so/_/mi'am ci'i bdag po khyod de bzhin gshegs pa dgra bcom pa yang dag par rdzogs 
[\[269a.6\]]pa'i sangs rgyas mang po de dag las dge ba'i rtsa ba bskrun pa'i dge ba'i rtsa ba mang po de lta bu bsdoms pas ci bla na med pa yang dag par rdzogs pa'i byang chub mngon par rdzogs par 'tshang rgya'am/_mi'am ci'i rgyal po sdong pos smras pa/_rigs kyi bu byang chub sems dpa' rnams 
[\[269a.7\]]dge ba'i rtsa ba yang dag par sgrub pa na/_gang dag gis nam du yang ngoms par mi 'gyur ba byang chub sems dpa' rnams kyi mi ngoms pa bcu gnyis po 'di dag ste/_bcu gnyis gang zhe na/_'di lta ste/_de bzhin gshegs pa la mchod pa dang /_rim gro bya bas mi ngoms 
[\[269b\]]
[\[269b.1\]]pa dang /_chos mnyan pas mi ngoms pa dang /_dam pa'i chos yongs su gzung bas mi ngoms pa dang /_chos rgya cher rab tu bstan pas mi ngoms pa dang /_sems can yongs su smin par bya bas mi ngoms pa dang /_dge ba'i rtsa ba yang dag par bsgrub pas mi ngoms pa dang /_dgon 
[\[269b.2\]]pa la gnas pas mi ngoms pa dang /_pha rol tu phyin pa thams cad yongs su bskang bas mi ngoms pa dang /_ye shes mngon par rab tu dang zhing yongs su smin par bya bas mi ngoms pa dang /_chos nges par sems shing tshul bzhin la rab tu sbyor bas mi ngoms pa dang /_bsod nams 
[\[269b.3\]]dang ye shes kyi tshogs yongs su btsal bas mi ngoms pa dang /_byang chub kyi phyogs kyi chos thams cad yang dag par bsgrub pas mi ngoms pa'o/_/rigs kyi bu 'di dag ni byang chub sems dpa' rnams dge ba'i rtsa ba yang dag par bsgrub pa na gang dag nam du yang ngoms par mi 
[\[269b.4\]]'gyur ba byang chub sems dpa' rnams kyi mi ngoms pa bcu gnyis te/_des na byang chub sems dpa' rnams dge ba'i tshogs bsags pa la mi ngoms pa zhes bya'o/_/de nas bcom ldan 'das la mi'am ci'i rgyal po sdong pos 'di skad ces gsol to/_/bcom ldan 'das byang 
[\[269b.5\]]chub sems dpa' rnams kyi ting nge 'dzin dkon mchog 'byung gnas zhes bgyi ba mchis te/_byang chub sems dpa' ting nge 'dzin de la brten na yon tan rin po che'i khyad par gyi chos thams cad 'thob par 'gyur ro zhes bgyi ba zhig bdag gis thos na/_bcom ldan 'das gang thos pas/_
[\[269b.6\]]byang chub sems dpa' rnams yon tan rin po che'i khyad par gyi chos thams cad 'thob par 'gyur bar bgyi ba'i slad du/_byang chub sems dpa'i ting nge 'dzin dkon mchog 'byung gnas de bzhin gshegs pas legs par bshad du gsol/_bcom ldan 'das kyis bka' stsal 
[\[269b.7\]]pa/_mi'am ci'i bdag po de'i phyir shin tu legs par nyon la yid la zung shig dang /_byang chub sems dpa'i ting nge 'dzin dkon mchog 'byung gnas ngas khyod la bshad do/_/mi'am ci'i rgyal po sdong pos bcom ldan 'das la legs so zhes gsol nas/_bcom 
[\[270a\]]
[\[270a.1\]]ldan 'das kyi ltar nyan pa dang /_bcom ldan 'das kyis de la 'di skad ces bka' stsal to/_/mi'am ci'i bdag po 'di la byang chub sems dpa' ni sangs rgyas dkon mchog rgyun mi 'chad pa dang /_chos dkon mchog rgyun mi 'chad pa dang /_dge 'dun dkon mchog 
[\[270a.2\]]rgyun mi 'chad par bya ba'i phyir sems bskyed pa rin po che brgyad cu po 'di dag la 'jug go/_/brgyad cu gang zhe na/_'di lta ste/_de thams cad mkhyen pa'i sems rin po che mi brjed pa dang /_lhag pa'i bsam pa'i sems rin po che mi gtong ba dang /_dge ba rin po che thams cad kyi sems mi 
[\[270a.3\]]'dor ba dang /_dge ba rin po che thams cad la rab tu sbyor ba'i sems mi 'dor ba dang /_yi dam la brtan pa'i sems rin po che yongs su mi 'dor ba dang /_bdog pa thams cad yongs su gtong ba'i sems rin po che byang chub tu yongs su sngo bas rnam par smin pa la mi re ba'i sems 
[\[270a.4\]]rin po che la 'jug pa dang /_mi dge ba'i rtsa ba rnam pa gsum rnam par spangs pas/_lus kyi rgyan gyi sems rin po che dang /_ngag gi skyon rnam pa bzhi rnam par spangs pas ngag gi rgyan gyi sems rin po che dang /_brnab sems dang gnod sems dang log par lta ba dang bral 
[\[270a.5\]]bas sems kyi rgyan gyi sems rin po che dang /_tshul khrims ma nyams shing skyon med de 'dren ma ma yin zhing thun tshags ma yin pas tshul khrims kyi rgyan gyi sems rin po che dang /_sems can thams cad la sems snyoms pas khong khro ba med pa'i sems rin po che dang /_sems 
[\[270a.6\]]can thams cad kyis nyes par byas pa la ci mi snyam pas bzod pa dang nges pa'i sems rin po che dang /_byang chub kyi yan lag la lta bas lus dang srog la mi lta ba'i sems rin po che dang /_mtho dman med pas rjes su chags pa dang khong khro ba dang bral ba'i sems rin po che dang /_
[\[270a.7\]]zhum pa med pas brtson 'grus brtan pa'i go cha'i sems rin po che dang /_lhod pa med pa'i brtson pa thams cad nyams 'og tu chud par byed pa'i sems rin po che dang /_byang chub kyi lam gyi tshogs bsags pas dran pa dang /_blo gros dang /_rtogs pa dang /_ngo tsha shes pa dang 
[\[270b\]]
[\[270b.1\]]mos pa brjed pa med pa'i sems rin po che dang /_sems la dbang byed pas bsam gtan dang /_rnam par thar pa dang /_ting nge 'dzin dang /_snyoms par 'jug pa dang bskyed pa'i sems rin po che dang /_dam pa'i chos bsags pas chos yongs su tshol ba'i sems rin po che dang /_
[\[270b.2\]]'jigs pa med cing spobs pas thos pa 'dzin pa'i sems rin po che dang /_sdig pa 'dod pa med pas zang zing med par chos ston pa'i sems rin po che dang /_chags pa'i sems med pas slob dpon chos mi 'chab pa'i sems rin po che dang /_nan tan snying por byed pas tshul bzhin 
[\[270b.3\]]du yang yid la byed pa'i sems rin po che dang /_de ltar byed pas ji ltar thos pa'i chos rnams la nan tan byed pa'i sems rin po che dang /_gzhan gyi dring la mi 'jog pas shes rab kyis so sor rtog pa'i sems rin po che dang /_sems can thams cad la byams pas khyab pas byams pa chen 
[\[270b.4\]]po'i sems rin po che dang /_sems can thams cad la lta bas snying rje chen po'i sems rin po che dang /_chos la dga' mos dad pas dga' ba chen po'i sems rin po che dang /_chos thams cad nges par sems pas btang snyoms chen po'i sems rin po che dang /_dge ba'i rtsa ba 
[\[270b.5\]]bsags pas 'khor ba na yongs su mi skyo ba'i sems rin po che dang /_bdag gi bde ba la mi chags pas sems can thams cad yongs su smin par byed pa'i sems rin po che dang /_chos 'dzin pas bsdu ba'i dngos po'i sems rin po che dang /_thams cad du rnam par 'phrul 
[\[270b.6\]]pas mngon par shes pa chen po'i sems rin po che dang /_ma thos pa'i chos mnyan pa'i phyir dge ba'i bshes gnyen la bsten pa'i sems rin po che dang /_dge ba'i rtsa ba thams cad sogs pas sdig pa'i grogs po spong ba'i sems rin po che dang /_tha dad pa med pas sems can 
[\[270b.7\]]thams cad la sbyor ba mnyam pa'i sems rin po che dang /_sems can thams cad kyi bsam pa la 'jug pas/_sems can thams cad kyi nyon mongs pa'i nad yongs su shes pa'i sems rin po che dang /_sems can thams cad kyi nyon mongs pa'i nad rab tu zhi bar byed pas 
[\[271a\]]
[\[271a.1\]]chos kyi sman thams cad yongs su tshol ba'i sems rin po che dang /_chos kyi bdag nyid pas ma bslabs pa rnams la mi brnyas pa'i sems rin po che dang /_sems can thams cad la 'dud pas nga rgyal med pa'i sems rin po che dang /_'chos pa med pa'i 
[\[271a.2\]]g.yo dang sgyu med pa'i sems rin po che dang /_dam pa'i chos yun ring du gnas pas chos la dga' ba'i sems rin po che dang /_sangs rgyas thams cad la byas pa gzo bas dam pa'i chos yongs su 'dzin pa'i sems rin po che dang /_brtan pa'i grogs po'i phyir byas pa shes shing 
[\[271a.3\]]byas pa gzo ba'i sems rin po che dang /_ltos pa med pas lan du phan 'dogs pa la mi re ba'i sems rin po che dang /_dkar po'i phyogs srung bas dgon pa la dga' ba'i sems rin po che dang /_las byas pa chud mi gson pas rtag tu rab tu 'byung ba'i sems rin po che dang /_
[\[271a.4\]]sdom pa'i spyod pa sogs pas 'phags pa'i rigs la dga' ba'i sems rin po che dang /_sems can thams cad mgu bar byed pas sbyangs pa'i yon tan thams cad dang yo byad bsnyungs pa'i sems rin po che dang /_shes rab kyis mi ngoms pas 'dod pa chung zhing chog shes pa'i sems 
[\[271a.5\]]rin po che dang /_lus dang sems dben pas dga' ba la dben pa'i sems rin po che dang /_mtshan dang dpe byad bzang po yongs su rdzogs par byed pas bsod nams kyi tshogs kyis mi ngoms pa'i sems rin po che dang /_sems can thams cad kyi the tshom gcad pa'i phyir ye 
[\[271a.6\]]shes kyi tshogs yongs su tshol ba'i sems rin po che dang /_sangs rgyas mthong ba dang mi 'bral ba'i phyir sangs rgyas rjes su dran pa'i sems rin po che dang /_chos mnyan pa dang mi 'bral ba'i phyir chos rjes su dran pa'i sems rin po che dang /_phyir mi ldog pa'i dge 'dun 
[\[271a.7\]]la gzhol ba'i phyir dge 'dun rjes su dran pa'i sems rin po che dang /_byang chub kyi sems las mi g.yo ba'i phyir tshul khrims rjes su dran pa'i sems rin po che dang /_nyon mongs pa thams cad yongs su bor bas gtong ba rjes su dran pa'i sems rin po che dang /_skye ba gcig 
[\[271b\]]
[\[271b.1\]]gis thogs pa'i byang chub sems dpa' rjes su dran pa'i phyir lha rjes su dran pa'i sems rin po che dang /_mtshungs par byed pa'i phyir byang chub sems dpa' rjes su dran pa'i sems rin po che dang /_don thams cad rtogs pas don so so yang dag par rig pa'i sems rin po che 
[\[271b.2\]]dang /_chos kyi dbyings 'dres pa med pas chos so so yang dag par rig pa'i sems rin po che dang /_sems can gyi tshig thams cad rtogs pas nges pa'i tshig so so yang dag par rig pa'i sems rin po che dang /_tshig 'bru'i rang bzhin rjes su rtogs pas spobs pa so so yang dag 
[\[271b.3\]]par rig pa'i sems rin po che dang /_rnam par shes pa sgyu ma lta bur yongs su shes pa'i tshul gyis ye shes la rton pa'i sems rin po che dang /_bkri ba'i don gyi mdo sde las dang bya ba dang 'gal bas nges pa'i don gyi mdo sde la rton pa'i sems rin po che dang /_gang zag gi rang 
[\[271b.4\]]bzhin rjes su rtog pas chos nyid la rton pa'i sems rin po che dang /_khams gsum thams cad la mngon par zhen pas 'jigs pa'i phyir 'du byed thams cad la mi rtag pa dang /_sdug bsngal bar so sor rtog pa'i sems rin po che dang /_sems can thams cad la bdag med 
[\[271b.5\]]pas chos thams cad la bdag med par so sor rtog pa'i sems rin po che dang /_'dod pa'i khams las shin tu 'da' bas mi gtsang bar so sor rtog pa'i sems rin po che dang /_shin tu zhi zhing nye bar zhi bas mya ngan las 'das pa la zhi bar so sor rtog pa'i sems rin po che dang /_
[\[271b.6\]]bdud rtsi'i sgo la yang dag par gzhol bas rnam par thar pa'i sgo stong pa nyid dang /_mtshan ma med pa dang /_smon pa med pa la mos pa'i sems rin po che dang /_mi skye ba'i chos la bzod pa rab tu thob pas chos thams cad la ma skyes pa dang ma byung bas mos pa'i sems 
[\[271b.7\]]rin po che dang /_lta ba thams cad la mngon par zhen pa med pas chos thams cad la sgyu ma dang /_smig rgyu dang /_chu zla dang /_mig yor dang /_rmi lam lta bur yang dag par gzhol ba'i sems rin po che dang /_rtag pa dang chad pa dang bral bas rten cing 'brel bar 
[\[272a\]]
[\[272a.1\]]'byung ba dang 'thun pa'i sems rin po che dang /_gnyis dang bral bas mthar lta ba thams cad sel ba'i sems rin po che dang /_theg pa gcig tu khong du chud pas gnyis su med pa'i chos kyi sgo la 'jug pa'i sems rin po che dang /_skyon med pa la 'jug pas 
[\[272a.2\]]spyod pa thams cad las ldog pa'i sems rin po che dang /_chos thams cad mnyam pa nyid kyi phyir yang dag par skyon med pa la so sor rtog pa'i sems rin po che dang /_sangs rgyas kyi chos thams cad skye ba med pa'i phyir byang chub kyi phyogs kyi chos thams cad yang dag par sgrub pa'i 
[\[272a.3\]]sems rin po che ste/_'di dag ni chos rin po che brgyad cu'o/_/mi'am ci'i bdag po de ltar gang chos brgyad cu po 'di la 'jug pa dang thob pa dang /_nan tan byed pa de ni dkon mchog 'byung gnas ting nge 'dzin ces bya'o/_/chos 'di dag ni ting nge 'dzin sgrub pa'o/_/byang 
[\[272a.4\]]chub sems dpas gang gi tshe dkon mchog 'byung gnas ting nge 'dzin 'di rab tu thob par gyur pa de'i tshe/_des gang la dbang thob par ma gyur pa'i rin po che'i 'jig rten gyi'am/_'jig rten las 'das pa de gang yang med do/_/mi'am ci'i bdag po de la 'jig rten gyi rin 
[\[272a.5\]]po che ni gang /_'jig rten las 'das pa'i rin po che ni gang zhe na/_mi'am ci'i bdag po de la 'jig rten gyi rin po che ni 'di lta ste/_lha dang mi rnams kyi che ba nyid dang /_brgya byin dang /_tshangs pa'i che ba nyid dang /_'jig rten skyong ba'i che ba nyid dang /_'khor los 
[\[272a.6\]]sgyur ba'i che ba nyid dang /_tshong dpon dang /_khyim bdag dang /_bram ze dang /_rgyal rigs shing sA la chen po lta bu'i che ba nyid do/_/de de ltar lha dang mi rnams kyi che ba nyid rab tu thob kyang rgyags pa mi skyed/_bag med pa mi skyed do/_/de bag yod par gyur pas/_byang 
[\[272a.7\]]chub sgrub par byed pa'i chos rnams yang dag par bsgrub pa ste/_'di ni 'jig rten gyi rin po che zhes bya'o/_/de la 'jig rten las 'das pa'i rin po che gang zhe na/_'di lta ste/_'jig rten las 'das pa'i chos rin po che'o/_/'jig rten las 'das pa'i chos 
[\[272b\]]
[\[272b.1\]]rin po che gang zhe na/_chos gang 'jig rten las sgrol ba'o/_/'jig rten las sgrol ba'i chos gang zhe na/_'di lta ste/_'phags pa 'jig rten las 'das pa'i shes rab ste/_shes rab kyi 'jig rten las sgrol lo/_/shes rab rin po ches ni 'jig rten las 'das pa'i 
[\[272b.2\]]chos thams cad bsdus te/_shes rab ni 'jig rten las 'das pa'i chos thams cad kyi gtso bo yin no/_/mi'am ci'i bdag po 'di lta ste dper na klung thams cad kyi gtso bo ni rgya mtsho chen po'o/_/ri thams cad kyi gtso bo ni ri'i rgyal po ri rab bo/_/skar ma thams cad kyi 
[\[272b.3\]]gtso bo ni zla ba'o/_/snang ba thams cad kyi gtso bo ni nyi ma'o/_/[{]ri dgas [,]ri dwags [}]thams cad kyi gtso bo ni seng ge'o/_/skye dgu thams cad kyi gtso bo ni rgyal po'o/_/sum cu rtsa gsum pa thams cad kyi gtso bo ni brgya byin no/_/tshangs pa la dbang du bya ba rnams kyi gtso bo ni tshangs pa chen 
[\[272b.4\]]po'o/_/mi'am ci'i bdag po de bzhin du 'jig rten las 'das pa'i chos thams cad kyi gtso bo ni shes rab ste/_de'i phyir shes rab ni chos thams cad kyi rgyal po zhes bya'o/_/mu stegs la gnas pa bsgral ba'i phyir bde bar 'gro bas lam mo/_/nyon mongs pa'i mun 
[\[272b.5\]]pa sel ba'i phyir sgron ma'o/_/g.yul las rgyal ba'i phyir dpa' bo'o/_/sman rab tu sbyor ba'i phyir sman pa'o/_/gtsug lag thams cad shes pa'i phyir slob dpon no/_/chos thams cad phigs pa'i phyir mda'o/_/nyon mongs pa gcod pa'i phyir ral gri'o/_/nyon mongs 
[\[272b.6\]]pa'i tshang tshing dral ba'i phyir thong gshol lo/_/mnyam pa'i phyir mi 'gal ba'o/_/'thab pa med pa'i phyir rtsod pa med pa'o/_/'byung ba med pa'i phyir mi 'gag pa'o/_/bden pa'i don rnams yongs su shes pa'i mthar thug pa'i phyir mi 'khrugs pa'o/_/dran pa nye bar gzhog 
[\[272b.7\]]pa'i phyir dran pa'o/_/yang dag par spong ba rnams la mnyam pa nyid do/_/rdzu 'phrul gyi rkang pa rnams bskyed pa'o/_/dbang po rnams sbed pa'o/_/stobs rnams kyis mi rdzi ba'o/_/byang chub kyi yan lag rnams rjes su rtog pa'o/_/lam ston pa'o/_/zhi gnas zhi 
[\[273a\]]
[\[273a.1\]]bar byed pa'o/_/lhag mthong rig par byed pa'o/_/rab rib med pa'i phyir snang bar byed pa'o/_/chos kyi snang bas mun pa sel ba'o/_/rdul dang bral ba'i phyir rdul med pa'o/_/brnyas thabs dang bral ba'i phyir mtho bar sems pa med pa'o/_/ya nga ba'i 
[\[273a.2\]]lam las rab tu 'das pa'i phyir kun tu mthong bar byed pa'o/_/phyi nang dang bral ba'i phyir yul med pa'o/_/lta bas byas pa med pa'i phyir stong pa sgrol ba'o/_/rnam par rtog pa nye bar zhi ba'i phyir/_mtshan ma med pas rab tu phye ba'o/_/khams gsum pa las rnam par 'das pa'i 
[\[273a.3\]]phyir smon pa med pa'i mtshan nyid do/_/mtshan nyid med pa'i phyir mtshan nyid gcig pa'o/_/mtshungs pa med pa'i phyir nam mkha'i mtshan nyid do/_/bdud kyi las dang bral ba'i phyir g.yo ba dang rlom sems 'joms pa'o/_/mi rtog pa'i sbyin pa'o/_/mi gnas pa'i tshul 
[\[273a.4\]]khrims so/_/rab tu mi gnas pa'i bzod pa'o/_/blang ba med pa dang dor ba med pa'i brtson 'grus so/_/sgro btags pa med pa'i bsam gtan no/_/rnam par rig byed ma yin pa'i sgo'o/_/thams cad la mngon du phyogs pa'o/_/thabs dang 'brel ba'o/_/sems 
[\[273a.5\]]can la bdag med par yang dag par gzhol ba'o/_/dge ba'i rtsa ba bsags pa'o/_/bya ba med pa'o/_/bya ba dang bral ba ste/_mi'am ci'i bdag po 'di ni shes rab rin po che'o/_/shes rab rin po che 'di ni dkon mchog 'byung gnas ting nge 'dzin thob pa'i byang 
[\[273a.6\]]chub sems dpas 'thob bo/_/'di 'thob pa na rin po che thams cad yang dag par 'du ba yin no/_/mi'am ci'i bdag po 'di lta ste/_dper na chu bo thams cad kyi sgo ni rgya mtsho chen po ste/_rin po che thams cad sogs pa rin po che thams cad yang dag par 'du ba ste/_de 
[\[273a.7\]]las rin po che thams cad 'byung ngo /_/mi'am ci'i bdag po de bzhin du dkon mchog 'byung gnas ting nge 'dzin rab tu thob pa'i byang chub sems dpa' yang rin po che thams cad kyi sgo yin te/_chos dkon mchog thams cad sogs pa rin po che thams cad yang dag par 'du 
[\[273b\]]
[\[273b.1\]]ba'o/_/dkon mchog 'byung gnas ting nge 'dzin las dkon mchog gsum 'byung ste/_sangs rgyas dkon mchog dang /_chos dkon mchog dang /_dge 'dun dkon mchog go/_/des na dkon mchog 'byung gnas ting nge 'dzin ni rin po che thams cad sogs pa zhes bya'o/_/
[\[273b.2\]]de nas bcom ldan 'das la byang chub sems dpa' lha'i cod pan gyis 'di skad ces gsol to/_/bcom ldan 'das mi'am ci'i rgyal po sdong po 'dis dkon mchog 'byung gnas ting nge 'dzin 'di thob pa lags sam/_bcom ldan 'das kyis bka' stsal pa/_rigs 
[\[273b.3\]]kyi bu khyod kyis de mi'am ci'i rgyal po sdong po la dris shig dang des khyod la ston par 'gyur ro/_/de nas byang chub sems dpa' lha'i cod pan gyis mi'am ci'i rgyal po sdong po la 'di skad ces smras so/_/mi'am ci'i bdag po khyod kyis dkon mchog 'byung gnas ting nge 'dzin 
[\[273b.4\]]'di thob bam/_smras pa/_rigs kyi bu ting nge 'dzin 'di ni thob pa'am/_dmigs par so sor nye bar gnas pa ma yin no/_/ting nge 'dzin 'di ni sus kyang mi thob bo/_/ting nge 'dzin 'di ni gzugs su bgrang ba'am/_tshor ba dang /_'du shes dang /_'du byed 
[\[273b.5\]]dang /_rnam par shes par bgrang ba ma yin no/_/ting nge 'dzin 'di ni gzugs su snang ba ma yin no/_/ting nge 'dzin 'di ni mig dang /_rna ba dang /_sna dang /_lce dang /_lus dang /_yid kyi rnam par shes pa'i gzung ba ma yin/_skye ba'i mtshan nyid ma yin/_
[\[273b.6\]]'jig pa'i mtshan nyid ma yin/_gnas pa'i mtshan nyid ma yin/_rgyun 'chad pa'i mtshan nyid ma yin/_mtshan nyid gcig pa ma yin/_mtshan nyid tha dad pa ma yin/_mtshan nyid ma yin/_mtshan nyid dang bral ba ma yin/_mtshan nyid med pa yang ma yin te/_
[\[273b.7\]]brjod par bya ba ma yin no/_/ting nge 'dzin 'di ni yongs su rtogs par mi nus te/_kun tu rtogs par ma yin rnam par rtogs par ma yin no/_/de ci'i phyir zhe na/_gal te ting nge 'dzin 'di yongs su rtogs pa'am/_kun tu rtogs pa'am/_rnam par rtogs par 
[\[274a\]]
[\[274a.1\]]gyur na ni brtag pa'i gzhi nyid du 'gyur gyi ting nge 'dzin ma yin no/_/rigs kyi bu ting nge 'dzin ces bya ba ni chos thams cad mnyam pa nyid do/_/chos thams cad kyi mnyam pa nyid gang yin pa de dang nga mnyam mo/_/de dang sems can thams cad kyang mnyam 
[\[274a.2\]]mo/_/rigs kyi bu de'i phyir ting nge 'dzin 'di dang sems can thams cad mnyam mo/_/de ci'i phyir zhe na/_sems can thams cad ni stong pa ste/_stong pa'i mtshan nyid ni ting nge 'dzin 'di'o/_/sems can thams cad ni mtshan nyid med pa ste/_mtshan nyid med pa'i mtshan nyid 
[\[274a.3\]]ni ting nge 'dzin 'di'o/_/sems can thams cad ni smon pa med pa ste/_smon pa med pa'i mtshan nyid ni ting nge 'dzin 'di'o/_/sems can thams cad ni dben pa ste/_dben pa'i mtshan nyid ni ting nge 'dzin 'di'o/_/sems can thams cad ni bdag med pa ste/_bdag med 
[\[274a.4\]]pa'i mtshan nyid ni ting nge 'dzin 'di'o/_/de ni lus dang ngag dang sems kyis reg par mi nus so/_/gang la la dag chos la reg par byed pa dang /_mnyam par byed pa dang /_mngon par mnyam par byed pa de dag thams cad ni legs par gsungs pa'i chos 'dul ba la nga rgyal 
[\[274a.5\]]can du bstan to/_/de nas bcom ldan 'das la byang chub sems dpa' lha'i cod pan gyis 'di skad ces gsol to/_/bcom ldan 'das mi'am ci'i rgyal po sdong po'i spyod pa bag mchis pa 'di lta bu dang /_chos la spobs pa 'di lta bu ni ngo mtshar to/_/bcom ldan 'das kyis 
[\[274a.6\]]bka' stsal pa/_rigs kyi bu bya ba thams cad kyang kun tu ston la bya ba thams cad kyis kyang mi gos pa 'di ni thabs dang shes rab las byung ba'i byang chub sems dpa' rnams kyi sa'o/_/rigs kyi bu mi'am ci'i rgyal po sdong po 'dis rgyud kyi sgra dang /_glu'i sgra dang /_sil snyan 
[\[274a.7\]]dang /_pheg rdob pa byas pa'i tshul 'dis mi'am ci bye ba phrag bdun bla na med pa yang dag par rdzogs pa'i byang chub tu yongs su smin par byas so/_/dri za bye ba phrag sum cu bla na med pa yang dag par rdzogs pa'i byang chub tu yongs su smin par byas so/_/lto 'phye chen po bye ba 
[\[274b\]]
[\[274b.1\]]phrag bzhi bcu yang bla na med pa yang dag par rdzogs pa'i byang chub tu yongs su smin par byas so/_/rang gi 'khor gyi srog chags brgyad khri bzhi stong yang byang chub tu yongs su smin par byas so/_/shes rab dang thabs kyi ye shes 'di dang ldan pa'i byang chub sems dpa' ni gang 
[\[274b.2\]]dang gang gi tshe 'khor gyi che ba nyid thob pa de dang de'i tshe/_sems can grangs med dpag tu med pa yongs su smin par byed do/_/rigs kyi bu 'di lta ste dper na rgyu med par me mi 'bar ro/_/de bzhin du byang chub sems dpa' sems dpa' chen po dben pa na gnas pa yang sems can 
[\[274b.3\]]yongs su smin par bya ba mi 'bar ro/_/rigs kyi bu 'di lta ste dper na rgyu yod na me 'bar ro/_/rigs kyi bu de bzhin du byang chub sems dpa' sems dpa' chen po skye bo phal po che'i nang na 'dug na/_sems can yongs su sbyin par bya ba 'bar ro/_/rigs kyi bu de'i phyir 
[\[274b.4\]]rnam grangs 'dis 'di ltar byang chub sems dpa' ji lta ji lta bur yul dang 'khor chen po 'byor par gyur pa/_de lta de lta bur sems can dpag tu med pa yongs su smin par byed par rig par bya'o/_/de skad ces bka' stsal pa dang /_bcom ldan 'das la byang chub sems dpa' lha'i 
[\[274b.5\]]cod pan gyis 'di skad ces gsol to/_/bcom ldan 'das ji ltar na mi'am ci'i rgyal po sdong pos rgyud kyi sgra dang /_glu'i sgra dang /_sil snyan dang /_pheg rdob pa bgyis pas sems can yongs su smin par bgyid/_bcom ldan 'das kyis bka' stsal pa/_rigs kyi 
[\[274b.6\]]bu mi'am ci dang /_dri za dang /_lto 'phye chen po glu dang /_rol mo'i dbyangs sgra la mos pa rnams la mi'am ci'i rgyal po sdong pos gang gi tshe pi bang gi sgra thos par byed cing sil snyan dang /_glu dbyangs sbyor ba de na mi'am ci dang /_dri za dang /_lto 'phye chen po de dag dga' ba 
[\[274b.7\]]dang /_rab tu mgu ba chen po 'thob bo/_/de dag dga' ba dang /_mos pa dang /_rab tu mgu ba thob nas rgyud kyi sgra dang /_sil snyan gyi sgra dang /_glu dbyangs kyi sgra de dag las sangs rgyas kyi sgra 'byung ngo /_/chos kyi sgra dang dge 'dun gyi sgra 'byung ngo /_/byang chub kyi sems la 
[\[275a\]]
[\[275a.1\]]dga' ba dang /_thams cad mkhyen pa'i sems bskyed par sbyor ba'i sgra 'byung ngo /_/sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi sgra 'byung ngo /_/byams pa dang /_snying rje dang /_
[\[275a.2\]]dga' ba dang /_btang snyoms kyi sgra dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang zhi gnas dang /_lhag mthong dang /_bsam gtan dang /_
[\[275a.3\]]rnam par thar pa dang /_ting nge 'dzin dang /_snyoms par 'jug pa'i sgra 'byung ngo /_/mi rtag pa dang /_sdug bsngal ba dang /_bdag med pa'i sgra 'byung ngo /_/stong pa nyid dang /_mtshan ma med pa dang /_smon pa med pa dang /_mngon par 'du byed pa med pa dang /_
[\[275a.4\]]skye ba med pa dang /_'byung ba med pa dang /_dngos po med pa'i sgra 'byung ngo /_/byang chub sems dpa' sde snod kyi chos kyi rnam grangs dang /_gzungs dang rdo rje'i tshig dang /_'khor gsum yongs su sbyong ba'i sgra 'byung ngo /_/phyir mi ldog pa'i chos kyi 'khor lo rab tu bskor 
[\[275a.5\]]ba'i sgra dang /_chos thams cad la rnam par gdon mi za ba'i rgyal po'i ting nge 'dzin gyi sgra dang /_rgya mtsho'i phyag rgya'i ting nge 'dzin gyi sgra dang /_chos thams cad la yang dag par gzhol ba'i ting nge 'dzin gyi sgra dang /_chos thams cad la dbang byed pa'i ting nge 'dzin gyi sgra 
[\[275a.6\]]dang /_rnam par bkod pa'i ting nge 'dzin gyi sgra dang /_rin chen sgron ma'i ting nge 'dzin gyi sgra dang /_rin chen 'byung gnas ting nge 'dzin gyi sgra dang /_rin chen brtsegs pa'i ting nge 'dzin gyi sgra dang /_nyon mongs pa spong ba'i ting nge 'dzin gyi sgra dang /_dga' byed ting nge 
[\[275a.7\]]'dzin gyi sgra dang /_pad ma bkod pa'i ting nge 'dzin gyi sgra dang /_pad ma bla ma'i ting nge 'dzin gyi sgra dang /_nam mkha'i mdzod kyi ting nge 'dzin gyi sgra dang /_thams cad kyi rjes su 'gro ba'i ting nge 'dzin gyi sgra dang /_dam pa'i chos puN+Da rI ka'i ting nge 'dzin gyi sgra dang /_
[\[275b\]]
[\[275b.1\]]khyad par can gyi ting nge 'dzin gyi sgra dang /_rnam par rgyal bar dbang byed ting nge 'dzin gyi sgra dang /_cher bsgyings ting nge 'dzin gyi sgra dang /_rnam pa la sems dbang byed pa'i ting nge 'dzin gyi sgra dang /_seng ge bsgyings pa'i ting nge 'dzin gyi sgra dang /_nyi ma sgron ma'i ting nge 'dzin gyi sgra 
[\[275b.2\]]dang /_mtha' yas 'khyil pa'i ting nge 'dzin gyi sgra dang /_rgyun gyi rjes su song ba'i ting nge 'dzin gyi sgra dang /_rdo rje'i dkyil 'khor ting nge 'dzin gyi sgra dang /_rdo rje'i rgyal mtshan ting nge 'dzin gyi sgra dang /_rdo rje lta bu'i ting nge 'dzin gyi sgra dang /_rdo rje lte ba'i ting nge 'dzin gyi sgra dang /_
[\[275b.3\]]sa 'dzin ting nge 'dzin gyi sgra dang /_ri rab sgron ma'i ting nge 'dzin gyi sgra dang /_ri rab rgyal mtshan ting nge 'dzin gyi sgra dang /_rin chen mdzod kyi ting nge 'dzin gyi sgra dang /_sems la dbang byed ting nge 'dzin gyi sgra dang /_sems can thams cad kyi sems la rnam par lta ba'i ting nge 'dzin gyi sgra 
[\[275b.4\]]dang /_spyod pa thams cad kyi yul las nges par 'byung ba'i ting nge 'dzin gyi sgra dang /_zab mo sbed par sbyor ba'i ting nge 'dzin gyi sgra dang /_spobs pa sna tshogs kyi ting nge 'dzin gyi sgra dang /_bltar mi mthong ba'i ting nge 'dzin gyi sgra dang /_chos thams cad la rnam par lta ba'i ting nge 'dzin 
[\[275b.5\]]gyi sgra dang /_rnam par rol ba'i ting nge 'dzin gyi sgra dang /_mngon par shes pa thams cad las nges par 'byung ba'i ting nge 'dzin gyi sgra dang /_bdud kyi dkyil 'khor 'jig pa'i ting nge 'dzin gyi sgra dang /_gzugs thams cad kun tu ston pa'i ting nge 'dzin gyi sgra dang /_sgra thams cad 
[\[275b.6\]]la 'jug pa'i ting nge 'dzin gyi sgra dang /_lus thams cad rnam par gzhig pa'i ting nge 'dzin gyi sgra dang /_spyod pa thams cad la dbang ba'i ting nge 'dzin gyi sgra dang /_shes rab sgron ma'i ting nge 'dzin gyi sgra dang /_lag na sgron ma'i ting nge 'dzin gyi sgra dang /_byang chub mngon sum snang 
[\[275b.7\]]byed ting nge 'dzin gyi sgra dang /_so so yang dag par rig pa la 'jug pa ston pa'i ting nge 'dzin gyi sgra dang /_yon tan gyi rnam pa thams cad la 'jug pa'i ting nge 'dzin gyi sgra 'byung ngo /_/rigs kyi bu de ltar rgyud kyi sgra dang /_sil snyan gyi sgra dang /_glu dbyangs kyi sgra de dag las chos kyi sgra 
[\[276a\]]
[\[276a.1\]]'di lta bu 'di dang ting nge 'dzin gyi sgra 'byung ngo /_/sgra de dag gis sems can de dag yongs su smin par byed par 'gyur te/_rigs kyi bu byang chub sems dpa' sems dpa' chen po rnams ni ngo mtshar rmad du byung ba'i chos 'di lta bu dang ldan pa yin no/_/mi'am ci'i rgyal 
[\[276a.2\]]po sdong po'i yon tan bsngags pa bstan pa 'di bshad pa na/_sangs rgyas kyi mthus thams cad dang ldan pa'i 'khor gyi lag par lha'i me tog man dA ra'i phur ma grub nas/_de dag gis me tog gi phur ma de dag mi'am ci'i rgyal po sdong po la gtor to/_/de nas mi'am ci'i rgyal po 
[\[276a.3\]]sdong pos byin gyi rlabs ji lta bus me tog de dag lag pa g.yas par blangs te/_me tog gcig kyang sa la ma ltung bar de lta bu'i byin gyi rlabs kyi byin gyis brlabs nas me tog blangs pa de dag bcom ldan 'das la mngon par gtor to/_/de nas me tog de dag gtor ma thag tu sangs rgyas 
[\[276a.4\]]kyi mthus skad cig de la stong gi 'jig rten gyi khams me tog rin po che'i gdugs gcig gis khebs par gyur to/_/me tog rin po che'i gdugs de las mu tig gi do shal bye ba khrag khrig brgya stong phrag rab tu 'phyang ngo /_/me tog gi do shal 'phyang ba re re las kyang 'od zer bye ba khrag khrig 
[\[276a.5\]]brgya stong phrag du ma byung ngo /_/'od zer thams cad kyi rtse mo las kyang pad ma sna tshogs blta na sdug pa/_kha dog dag dang ldan pa dri dang ldan pa/_yid du 'ong ba dag byung bar gyur to/_/pad ma thams cad la yang bcom ldan 'das shAkya thub pa'i sku ci 'dra ba de 'dra ba'i de bzhin gshegs 
[\[276a.6\]]pa'i sku skyil mo krung bcas shing bzhugs par kun tu snang ngo /_/sangs rgyas bcom ldan 'das de dag thams cad kyis kyang mi'am ci'i rgyal po sdong po la legs so zhes bya ba gnang ste/_skyes bu dam pa khyod kyis sems can mang po yongs su smin par byas so/_/sems can 
[\[276a.7\]]yongs su smin par bya ba'i phyir gang yul las rnam par grol yang yul thams cad kyang ston/_'khor ba las grol yang bsams bzhin du srid par skye ba kun tu ston/_mya ngan las 'das pa'i skyon med pa thob kyang /_khams gsum na nye bar spyod pa 'di lta bu ni byang chub sems 
[\[276b\]]
[\[276b.1\]]dpa'i bya ba yin te/_legs so legs so/_/de nas mi'am ci'i rgyal po sdong po 'di snyam du sems te/_bdag gis de bzhin gshegs pa de dag thams cad kyi dbu la rin po che'i gdugs gzhan dag byin gyis brlab po snyam mo/_/de nas mi'am ci'i rgyal po sdong po de'i tshe rin 
[\[276b.2\]]po che'i gdugs bkod pa zhes bya ba'i ting nge 'dzin la snyoms par zhugs so/_/mi'am ci'i rgyal po sdong po rin po che'i gdugs bkod pa'i ting nge 'dzin la snyoms par zhugs ma thag tu/_de nas de bzhin gshegs pa thams cad kyi dbu'i thad drang gi steng na rin po che'i gdugs rnams 
[\[276b.3\]]gnas par kun tu snang ngo /_/'khor der thams cad kyi lag pa g.yas pa nas kyang rin po che'i gdugs rnams byung bar gyur te/_de dag gis rin po che'i gdugs de dag sangs rgyas bcom ldan 'das de dag la mngon par bkab bo//_//bam po gsum pa/_mi'am 
[\[276b.4\]]ci'i rgyal po sdong po 'di snyam du sems te/_'di ltar bdag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa nyan thos dang /_byang chub sems dpa'i dge 'dun bcas par bshos la spyan drangs te/_'di ltar bdag 
[\[276b.5\]]gis bcom ldan 'das 'khor dang bcas par ri'i rgyal po spos kyi ngad ldang du bdag gi gnas su gshegs par gsol to/_/de ltar na bdag gi gnas yongs su spyad par 'gyur ro/_/lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[276b.6\]]mi'am ci dang /_lto 'phye chen po'i tshogs tshad med pa la phan btags par yang 'gyur ro/_/de dag kyang bcom ldan 'das la bsnyen bkur bya ba dang /_yongs su spyad par bya bar spro bar 'gyur te/_de'i phyir de dag gi yun ring po'i don dang phan pa dang /_grub pa dang /_bde ba 
[\[276b.7\]]dang /_byang chub sems dpa'i bsgrub pa 'thob par 'gyur ro snyam mo/_/de nas mi'am ci'i rgyal po sdong pos bcom ldan 'das kyi zhabs la mgo bos phyag 'tshal te/_thal mo sbyar nas bcom ldan 'das la 'di skad ces gsol to/_/bcom ldan 'das bdag la thugs brtse ba dang /_
[\[277a\]]
[\[277a.1\]]sems can tshad ma mchis pa'i dge ba'i rtsa ba spel ba'i slad du/_de bzhin gshegs pa dgra bcom pa yang dag par rdzogs pa'i sangs rgyas byang chub sems dpa'i dge 'dun dang /_nyan thos kyi dge 'dun dang thabs cig tu ri spos kyi ngad ldang gi ngos la bdag gi 
[\[277a.2\]]gnas su dgung bdun zhig bzhugs par bdag la gnang bar mdzad du gsol/_/bcom ldan 'das bdag cag ni de bzhin gshegs pa'i 'khor dang bcas pa la bsnyen bkur dang yongs su spyad par bgyi bar spro'o/_/bcom ldan 'das kyis mi'am ci'i rgyal po sdong po la thugs brtse 
[\[277a.3\]]ba'i phyir byang chub sems dpa' dang /_nyan thos kyi tshogs dang bcas pa la zhag bdun ri spos kyi ngad ldang gi ngos la bzhug par gnang ngo /_/de nas mi'am ci'i rgyal po sdong pos bcom ldan 'das kyis gnang bar rig nas/_tshim zhing mgu la yi rangs shing rab tu dga' ste dga' ba dang 
[\[277a.4\]]yid bde ba skyes nas dpung dang bcas g.yog 'khor dang bcas te/_bcom ldan 'das kyi zhabs la mgo bos phyag 'tshal nas lan gsum bskor ba byas te/_sil snyan dang rol mo'i dbyangs sgra byas nas bcom ldan 'das la mchod pa byas te/_'khor gyi dkyil 'khor de 
[\[277a.5\]]nas song nas ri'i rgyal po spos kyi ngad ldang ba la gnas so/_/de nas mi'am ci'i rgyal po sdong pos bcom ldan 'das la mchod pa'i las kyi phyir rang gi khyim rgyan thams cad kyis brgyan te/_'khor gyi khyams rgyar kun nas dpag tshad lnga brgya pa/[ (]baidUr+ya [,]bai DUr+ya [)]sngon po dang /_'dzam 
[\[277a.6\]]bu'i klung gi gser gyi pad mas legs par brgyan pa/_rin po che du mas rnam par spras pa byas so/_/'khor gyi khyams der gdan khri rtsa ba rin po che las byas pa/_lha'i ras brgya stong bting ba brgya stong phrag mang po bshams so/_/bcom ldan 'das kyi gdan seng ge'i khri 'phang du 
[\[277a.7\]]dpag tshad bcu gnyis pa rin po che thams cad kyis spras pa/_rin po che'i kha khyer gyis bskor ba/_gdugs dang /_rgyal mtshan dang /_ba dan bsgreng ba/_snying po mchog gi bdug pas bdugs pa/_bla re bres pa/_dar gyi lda ldi mang po bres pa lha'i me tog gtor ba bshams 
[\[277b\]]
[\[277b.1\]]so/_/seng ge'i khri de'i phyogs bzhir rin po che'i shing ljon pa sna tshogs blta na sdug pa bzhi sprul te/_skye bo thams cad bsdus nas tshigs su bcad pa 'di dag smras so/_/u dum bA ra'i me tog ji bzhin du/_/sangs rgyas 'byung ba brgya lam rnyed 'gyur ba/_/mi mchog de ni da ltar 
[\[277b.2\]]byung gyur gyis/_/skyob la gus dang bcas pas mchod pa gyis/_/nga rgyal dag dang rgyags dang g.yo spongs la/_/phrag dog ser sna de bzhin sgyu rnams dang /_/rgod pa thams cad yongs su spong byos la/_/ston la gus dang bcas pas mchod pa gyis/_/spos ngad ldang ba 'di na 
[\[277b.3\]]lha yul ba'i/_/me tog khyad par 'phags pa ji snyed pa/_/de dag thams cad gcig tu bsdus nas su/_/skyes bu khyu mchog la ni mchod pa gyis/_/sems can mchog la mchod pa bya ba'i phyir/_/dri zhim yid 'ong khyad par 'phags pa'i dri/_/dus kyi rjes su 'brang ba'i tsan 
[\[277b.4\]]dan gyis/_/spos kyi ngad ldang 'di la bdug pa gyis/_/glu dbyangs sil snyan rnam mang yid 'ong ba/_/mi'am ci dag rtag rtsen gar byed pa/_/ldan par byos la dga' zhing dang ba yis/_/rkang gnyis mchog la mchod pa rab tu gyis/_/mtshungs pa med pa mthong ba rnyed dka' 
[\[277b.5\]]ba/_/de bzhin gshegs la lha yi gdugs rnams dang /_/ba dan dag dang rgyal mtshan chos gos dang /_/bla re mang po yid 'ong gzung bar byos/_/sangs rgyas mchod pas bde 'gror 'gro bar 'gyur/_/brgya byin dang ni 'jig rten skyong bar 'gyur/_/tshangs pa dag dang dbang byed 
[\[277b.6\]]dbang phyug dang /_/lha dang mi yi bdag po chen por 'gyur/_/mi mchog mchod pas gzugs dang kha dog dang /_/grags dang brjod dang 'khor dang longs spyod dang /_/de bzhin dbang phyug dang ni snyan tshig dang /_/de bzhin gzung bar 'os pa'i tshig tu 'gyur/_/gang dag 'dir ni 
[\[277b.7\]]lha dang de bzhin du/_/mi rnams kyi ni 'dus byas bde ba dang /_/bde ba bde bas tshim par 'dod pa rnams/_/'jig rten mgon po de la mchod pa gyis/_/rang rgyal byang chub de bzhin nyan thos dang /_/de ltar dam pa mchog gi theg pa dang /_/bdud kyi dpung rnams rab 
[\[278a\]]
[\[278a.1\]]'joms gang 'dod pas/_/sems can mchog de la ni mchod pa gyis/_/de nas mi'am ci'i rgyal po sdong pos rang gi g.yog 'khor thams cad la go bar byas te/_me tog dang /_dri dang /_phreng ba dang /_byug pa bsngogs nas ro brgya pa'i zhal zas 
[\[278a.2\]]bshams te/_ri'i rgyal po spos kyi ngad ldang gi lho phyogs kyi ngos la 'dug nas sil snyan dang glu dbyangs blangs te/_rgyud kyi sgra dang glu'i sgra dang ldan pa'i tshigs su bcad pa 'di dag gis dbyangs las tshigs su bcad de/_bcom ldan 'das la dus bskul ba/_phan pa mdzad cing 
[\[278a.3\]]bde mdzad dga' mdzad bcom ldan 'das/_/zhal yang rab 'dzum zla ba'i ngos ltar dri mi mnga'/_/skye mchog dge sbyong dam pa lha dang mis mchod pa/_/bde bar gshegs khyod 'dir gshegs pa yi dus 'di lags/_/stobs bcu rnams kyi stobs mnga' pha rol dpung 'joms pa/_/
[\[278a.4\]]gzhan gyi tshogs rnams 'joms shing 'gro la phan pa mdzad/_/'jo dang rnyog pa rnams dang dri ma tha spangs pa/_/phan pa mdzad pa khyod 'dir gshegs pa'i dus 'di lags/_/sbyangs pa'i yon tan rdul sbyangs the tshom rnam par gtor/_/dran dang blo gros blo yangs mos rtogs blo gros 
[\[278a.5\]]ldan/_/'gro rgyal rtag tu 'gro ba 'gro med 'gro ba spangs/_/phan pa mdzad cing dga' mdzad rab tu dgyes pa'i thugs/_/nyi ma zla ba nor bu glog rnams mdzes pa'i 'od/_/brgya byin tshangs pa srid gsum lha tshogs 'od 'phrog cing /_/'od mdzad dpal stug thub khyod 'od ni phan 
[\[278a.6\]]bgyid pas/_/'od 'di bsal nas rgyal ba'i 'od ni lhag ge yi/_/khyod kyi lha skad klu skad mi ci'i glu sgra yis/_/yang dang yang du 'bar ba'i nyon mongs zhi bar bgyid/_/skad mchog yangs pa tshangs pa rnams kyi sgra skad kyis/_/nyon mongs thams cad zhi bar bgyid pas 'bar 
[\[278a.7\]]ma lags/_/sman pa gang dag phyogs bcur rgyu yang de dag gis/_/gang du'ang 'gro ba'i nyon mongs zhi bar bgyid mi nus/_/sman pa'i rgyal po bla med gang tshe gsung brjod pa/_/de tshe nyon mongs kun zhi bde ba thams cad sbyin/_/shin tu ngo mtshar 'od dang stobs mchog 
[\[278b\]]
[\[278b.1\]]mtshungs med stobs/_/gsung ni skyon bral 'khrul pa mi mnga' dgra 'dul ba/_/rdul med rab rib bdag gi mun pa shin tu bcom/_/dgra bral phan mdzad khyed kyi dus lags 'dir gshegs gsol/_/sbyin dang dul dang legs spyod mi mnyam mtshungs dang mnyam/_/tshul 
[\[278b.2\]]khrims brtul zhugs mi 'khrugs brtul zhugs dka' thub dgyes/_/bzod dang dul dang shin tu dge la nges pa'i thugs/_/dga' gsung dgra rnams kyi ni dga' spong gshegs su gsol/_/dbang po stobs dang lam dgyes bsam gtan mngon mkhyen rol/_/dran dang blo gros rtogs 
[\[278b.3\]]dang mos la gnas pa'i thugs/_/'od ni rab tu lhag ge shin tu dgyes pa'i thugs/_/yon tan mnga' ba khyod 'dir gshegs pa'i dus 'di lags/_/byams dang snying rje dga' dang btang snyoms bsgoms pa'i thugs/_/skyon gyi mun pa bcom zhing bag la nyal dang bral/_/
[\[278b.4\]]tshangs pa'i lam ni rab bslabs rgyal ba'i lam la gnas/_/dga' mdzad bde bar gshegs pa dus lags gshegs su gsol/_/de nas bcom ldan 'das kyis mi'am ci'i rgyal po sdong pos dus bskul ba'i tshigs su bcad pa gsan nas dge slong gi dge 'dun la 
[\[278b.5\]]bka' stsal pa/_dge slong dag mi'am ci'i rgyal po sdong pos dus bskul gyis lhung bzed dang /_chos gos thogs la zhag bdun gnas pa'i gtsug lag khang skyong yang skos shig_/de nas byang chub sems dpa' lha'i cod pan 'di snyam du sems te/_'di ltar bdag gis 
[\[278b.6\]]khang pa brtsegs pa/_bkod pa 'di lta bu sprul la khang pa brtsegs pa der/_bcom ldan 'das byang chub sems dpa' dang nyan thos kyi tshogs dang bcas pa bzhugs te/_rin po che bkod pa'i seng ge'i khri la bzhugs pa'i khang pa brtsegs pa bdag gis lag pa g.yas 
[\[278b.7\]]par blangs te/_nam mkha'i ngos las ri'i rgyal po spos kyi ngad ldang du bkur bar byin gyis brlab bo snyam mo/_/de nas byang chub sems dpa' lha'i cod pan de'i tshe 'di lta bu'i ting nge 'dzin la snyoms par zhugs te/_ting nge 'dzin de la snyoms par zhugs ma thag tu bcom ldan 'das 
[\[279a\]]
[\[279a.1\]]kyi spyan sngar khang pa brtsegs pa tshad dpag tshad bcu pa bkra ba blta na sdug pa/_gru bzhi pa/_ka ba bzhi zug pa/_cha mnyam pa/_shin tu rnam par phye ba byung ngo /_/khang pa brtsegs pa der stobs dang ldan pa'i pad ma bkod pa'i khri rnams kyang byung ngo /_/
[\[279a.2\]]khang pa brtsegs pa der bcom ldan 'das kyi gdan rin po che'i pad ma bkod pa'i seng ge'i khri 'phang du mi bdun yod pa byung ngo /_/de nas byang chub sems dpa' lha'i cod pan gyis khang pa brtsegs pa bkod pa dang /_seng ge'i khri bkod pa 'di lta bu 'di byas nas/_bcom ldan 
[\[279a.3\]]'das la 'di skad ces gsol to/_/bdag la thugs brtse ba'i slad du bcom ldan 'das byang chub sems dpa' dang nyan thos chen po 'di dag dang thabs cig tu khang pa brtsegs pa seng ge'i khri bshams pa 'dir bzhugs su gsol/_bcom ldan 'das bdag gis khang pa 
[\[279a.4\]]brtsegs pa 'di sug pa g.yas pas blangs te/_ri'i rgyal po spos kyi ngad ldang du 'tshal nas gzhag par bgyi'o/_/de nas bcom ldan 'das byang chub sems dpa' lha'i cod pan la thugs brtse ba'i phyir/_byang chub sems dpa' dang nyan thos chen po de dag dang thabs 
[\[279a.5\]]cig tu khang pa brtsegs pa der ji ltar khri bshams pa de dag la bzhugs so/_/de nas byang chub sems dpa' lha'i cod pan gyis khang pa brtsegs pa de lag mthil g.yas par blangs te/_steng gi nam mkha' las rdzu 'phrul gyis song ngo /_/de nas 'dod pa na spyod pa'i lha'i bu dang /_
[\[279a.6\]]gzugs na spyod pa'i lha'i bu rnams kyis byang chub sems dpa' lha'i cod pan gyi rdzu 'phrul gyi cho 'phrul 'di mthong nas tshim zhing mgu la yi rangs shing rab tu dga' ste dga' ba dang /_yid bde ba skyes nas bcom ldan 'das dang byang chub sems dpa' sems dpa' chen 
[\[279a.7\]]po lha'i cod pan la mchod pa'i las kyi phyir me tog dang /_bdug pa dang /_spos dang /_phreng ba dang /_byug pa thams cad thogs te/_sil snyan dang pheg rdob pa byas nas bcom ldan 'das khang pa brtsegs pa na bzhugs shing /_nam mkha'i ngos las gshegs 
[\[279b\]]
[\[279b.1\]]pa la mchod pa byas te/_ri'i rgyal po spos kyi ngad ldang du phyin to/_/mi'am ci'i rgyal po sdong pos bcom ldan 'das khang pa brtsegs pa na bzhugs shing nam mkha'i ngos las gshegs pa mthong ngo /_/mthong nas mi'am ci dang /_dri za brgyad khri bzhi stong gis bskor te/_
[\[279b.2\]]me tog dang /_bdug pa dang /_spos dang /_phreng ba dang /_byug pa thams cad thogs nas sil snyan dang /_pheg rdob pa dang glu dbyangs len pa'i bkod pa byas te/_bcom ldan 'das bsu ba'i phyir byung ngo /_/de nas mi'am ci'i rgyal po sdong po dpung dang bcas 'khor 
[\[279b.3\]]dang bcas te/_bcom ldan 'das kyi zhabs la mgo bos phyag 'tshal nas ji ltar thogs pa'i me tog dang /_bdug pa dang /_spos dang /_phreng ba dang /_byug pa de dag dang /_sil snyan dang /_pheg rdob pa dang /_glu dbyangs len pas bcom ldan 'das la mchod pa 
[\[279b.4\]]byas so/_/de nas bcom ldan 'das kyis dus la bab par mkhyen nas/_byang chub sems dpa' dang /_nyan thos chen po dang /_brgya byin dang /_tshangs pa dang /_'jig rten skyong ba dang /_de ma yin pa gzhan lha'i bu rnams dang /_thabs cig tu mi'am ci'i rgyal po sdong 
[\[279b.5\]]pos 'khor gyi khyams bkod pa ga la ba der gshegs te rang gi seng ge'i khri ji ltar bshams pa la bzhugs so/_/byang chub sems dpa'i tshogs dang nyan thos kyi tshogs thams cad so so ci rigs par 'khod do/_/mi'am ci'i rgyal po sdong pos brgya byin dang /_tshangs pa dang /_
[\[279b.6\]]'jig rten skyong ba dang /_'dod pa na spyod pa dang /_gzugs na spyod pa'i lha'i bu de dag la smras pa/_grogs po dag de bzhin gshegs pa dang thabs cig tu gdugs tshod gsol gyis/_khyed thams cad 'dus la tshur spyon/_de nas mi'am ci'i rgyal po sdong po slas 
[\[279b.7\]]dang bcas/_bu dang bcas/_rang gi skye bo dang bcas/_'khor dang bcas/_g.yog dang bcas te rang rang gi lag gis bza' ba dang /_bca' ba gya nom pa mang po ro dang ldan pa/_ro brgya pa'i zhal zas sna tshogs bcom ldan 'das dang /_byang chub sems dpa'i 
[\[280a\]]
[\[280a.1\]]dge 'dun dang /_dge slong gi dge 'dun dang /_'khor la brims nas bde bar bstabs te tshim par byas so/_/tshim par byas nas bcom ldan 'das kyis lhung bzed bzhag ste/_phyag bcabs par rig nas/_dpung dang bcas g.yog dang bcas 
[\[280a.2\]]te/_chos nyan pa'i phyir bcom ldan 'das kyi spyan sngar ji ltar bdag la 'os pa'i stan la 'dug go/_/de nas bcom ldan 'das kyis mi'am ci'i rgyal po sdong po dang skye bo'i tshogs phal po che de dag la chos kyi gtam yang dag par ston to/_/yang dag par 'dzin du bcug go/_/
[\[280a.3\]]gzengs bstod do/_/rab tu dga' bar mdzad do/_/de nas bcom ldan 'das kyis chos kyi gtam ni 'di yin te/_mi'am ci'i bdag po rnam pa sum cu rtsa gnyis kyis byang chub sems dpa' sems dpa' chen po'i sbyin pa'i pha rol tu phyin pa yongs su dag pa yin no/_/rnam 
[\[280a.4\]]pa sum cu rtsa gnyis gang 'di lta ste/_mi'am ci'i bdag po byang chub sems dpa' sbyin pa sbyin pa na byang chub kyi sems sngon du 'gro ba'i sbyin pa de sbyin pa dang /_theg pa chung ngu spangs pa'i sems kyis sbyin pa de sbyin pa dang /_slong ba la zhe sdang ba med pa'i sems kyis sbyin 
[\[280a.5\]]pa de sbyin pa dang /_len pa rnams la sbyin gnas su 'du shes bskyed de sbyin pa de sbyin pa dang /_len pa rnams la dge ba'i bshes gnyen du 'du shes bskyed de sbyin pa de sbyin pa dang /_nang gi kun nas nyon mongs pa'i dri ma spangs te sbyin pa de sbyin pa dang /_kun tu 'dzin pa med 
[\[280a.6\]]pa'i sems kyi dga' ba dang /_dang ba dang mchog tu dga' ba thob nas sbyin pa de sbyin pa dang /_lag pa brkyang ste grol bas gtong ba rnam par gtong ba la dga' bas sbyin pa de sbyin pa dang /_rgya chen po la mos te zhum pa med pa'i sems kyis sbyin pa de sbyin pa dang /_snod thams 
[\[280a.7\]]cad la mi gnas par sbyin pa de sbyin pa dang /_rnam par smin pa la re ba med par sbyin pa de sbyin pa dang /_lan la re ba med pa'i blos sbyin pa de sbyin pa dang /_sangs rgyas kyi chos tshol ba'i blos sbyin pa de sbyin pa dang /_thams cad mkhyen pa'i ye shes su bsngos te sbyin pa de 
[\[280b\]]
[\[280b.1\]]sbyin pa dang /_gdung ba med pa'i sems kyis sbyin pa de sbyin pa dang /_bsdu ba'i dngos po sngon du 'gro bas sbyin pa de sbyin pa dang /_sems can yongs su smin par bya ba'i phyir sbyin pa de sbyin pa dang /_chos 'dzin par gyur cig snyam ste sbyin pa de sbyin pa dang /_de bzhin gshegs 
[\[280b.2\]]pa'i gsung dang 'thun par gyur cig snyam ste sbyin pa de sbyin pa dang /_bdag bdud kyi phyogs tshar gcod par gyur cig ces te sbyin pa de sbyin pa dang /_bdag byang chub kyi lam rnam par spyod par gyur cig ces sbyin pa de sbyin pa dang /_bdag skyes bu dam pa'i las byed par gyur 
[\[280b.3\]]cig ces sbyin pa de sbyin pa dang /_bdag [{]yi dgas [,]yi dwags [}]kyi lam rnam par spong bar gyur cig ces te sbyin pa de sbyin pa dang /_bdag gi bdog pa thams cad yongs su gtong ba'i rgyur gyur cig ces sbyin pa de sbyin pa dang /_bdag gis longs spyod chen por 'gyur ba'i bsgrub pa rab 
[\[280b.4\]]tu bzung bar gyur cig ces te sbyin pa de sbyin pa dang /_chos la dga' bar rab tu gnas par gyur cig ces te sbyin pa de sbyin pa dang /_bdag la dge ba'i bshes gnyen dkon par ma gyur cig ces te sbyin pa de sbyin pa dang /_bdag la sems can thams cad dga' ba'i mig 
[\[280b.5\]]dang ldan par gyur cig ces te sbyin pa sbyin pa dang /_bdag gi sbyin pa des bla na med pa yang dag par rdzogs pa'i byang chub sgrub par gyur cig ces sbyin pa sbyin pa dang /_byang chub sems dpa' gtong ba phun sum tshogs pa gzhan rnams kyi rjes su slob par ma gyur cig ces 
[\[280b.6\]]te sbyin pa sbyin pa dang /_bdag mtshan dang dpe byad bzang po bsags pa yongs su 'dzin par gyur cig ces te sbyin pa sbyin pa dang /_bdag sangs rgyas kyi zhing yongs su sbyong ba dang /_bdag sangs rgyas kyi chos thams cad mngon sum du gyur cig ces te sbyin pa sbyin pa ste/_mi 
[\[280b.7\]]'am ci'i bdag po rnam pa sum cu rtsa gnyis po 'di dag gis/_byang chub sems dpa'i sbyin pa'i pha rol tu phyin pa yongs su dag pa yin no/_/mi 'am ci'i bdag po rnam pa sum cu rtsa gnyis kyis byang chub sems dpa' sems dpa' chen po'i tshul khrims kyi pha rol tu phyin pa 
[\[281a\]]
[\[281a.1\]]yongs su dag pa yin no/_/sum cu rtsa gnyis gang zhe na/_'di lta ste/_'dod chags dang /_zhe sdang dang /_gti mug dang bral bas lus yongs su dag pa'i tshul khrims dang /_bdag gi lha sangs rgyas la mi slu ba'i mtshan nyid kyis ngag yongs su dag 
[\[281a.2\]]pa'i tshul khrims dang /_brnab sems dang /_gnod sems dang /_log par lta ba med pas sems yongs su dag pa'i tshul khrims dang /_lha dang mi'i phun sum tshogs pa myong bas dge ba bcu'i las kyi lam yongs su dag pa'i tshul khrims dang /_nyi tshe ba'i sa thams 
[\[281a.3\]]cad mi ston pas byang chub kyi sems dang /_bsam pa mi brjed pa'i tshul khrims dang /_shin tu nyams pa med cing g.yo dang bral bas lhag pa'i bsam pa yongs su dag pa'i tshul khrims dang /_skye bo phal pa thams cad sdud pas 'phags pa'i skye bos bsngags pa'i tshul 
[\[281a.4\]]khrims dang /_sems can thams cad la sems snyoms par byams pa sngon du 'gro ba'i tshul khrims dang /_sems can thams cad yongs su skyob pas snying rje chen po la rab tu sbyor ba'i tshul khrims dang /_dam bcas pa'i stobs kyis bslab pa rdzogs pa med pa yang dag 
[\[281a.5\]]par 'dzin pa'i tshul khrims dang /_kha na ma tho ba chung ngu la yang 'jigs par lta bas ngo tsha shes shing khrel yod pa phun sum tshogs pa'i tshul khrims dang /_shin tu mi gtong bas skyon med pa'i tshul khrims dang /_spyod pa shin tu dag pas thun tshags ma yin pa'i tshul khrims 
[\[281a.6\]]dang /_sangs rgyas kyi zhing gzhan du 'gro bas rang gi rnam pa mang po la dbang byed pa'i tshul khrims dang /_skye bo mkhas pas rig pa'i phyir sngags pa'i tshul khrims dang /_ngan song ngan 'gro thams cad kyi lam las sgrol ba'i tshul khrims dang /_bde ba'i dngos po thams cad 
[\[281a.7\]]la rab tu gnas pa'i tshul khrims dang /_sangs rgyas kyi tshul khrims yongs su rdzogs par byed pas sangs rgyas kyis gnang ba'i tshul khrims dang /_yi dam la brtan pas mi lhod pa'i tshul khrims dang /_rang gi sems nges par sems pas bdag la mi stod gzhan la 
[\[281b\]]
[\[281b.1\]]mi smod pa'i tshul khrims dang /_nyon mongs pa med pas nges par sems pa'i snying rje'i tshul khrims dang /_byang chub kyi phyogs kyi chos thams cad la nye bar byed pa'i tshul khrims dang /_rab tu dga' bar byed pa la dga' bar byed pa'i tshul khrims dang /_'dod pa dang /_chags 
[\[281b.2\]]pa med pas chog shes par byed pa'i tshul khrims dang /_nan tan snying por byed pas bsgrub pa rlabs po che'i tshul khrims dang /_khyim gyi gnas thams cad la mi lta ba'i rab tu 'byung ba la gzhol ba'i tshul khrims dang /_chos kyi dga' ba la dga' mos pas dgon pa la dga' 
[\[281b.3\]]ba dang ldan pa'i tshul khrims dang /_'phags pa'i rigs la rton pas 'dod pa nyung zhing chog shes pa la nges pa'i tshul khrims dang /_sdig pa 'dod pa thams cad dang bral bas sbyangs pa'i yon tan la yang dag par rab tu sbyor ba'i tshul khrims dang /_sems can med par 
[\[281b.4\]]rnam par spyod pas dmigs pa med par sbyor ba'i tshul khrims dang /_chad pa dang rtag pa yongs su spong bas lta bar song ba thams cad dang gti mug sel ba'i tshul khrims dang /_rten cing 'brel par 'byung ba dang mi 'gal bas byang chub kyi rjes su 'thun pa'i tshul khrims te/_
[\[281b.5\]]mi 'am ci'i bdag po rnam pa sum cu rtsa gnyis po 'di dag gis byang chub sems dpa'i tshul khrims kyi pha rol tu phyin pa yongs su dag pa yin no/_/mi 'am ci'i bdag po rnam pa sum cu rtsa gnyis kyis byang chub sems dpa' rnams kyi bzod pa'i pha rol tu phyin pa yongs su dag pa 
[\[281b.6\]]yin no/_/sum cu rtsa gnyis gang zhe na/_'di lta ste/_lus la mi lta bas bzod par blta ba dang /_srog la mi chags par bzod par blta ba dang /_zhe sdang ba'i sems med par bzod par blta ba dang /_nyes par smras pa'i tshig dang du len pas bzod par blta ba 
[\[281b.7\]]dang /_nyam chung ba'i sems can la snying rje skyed pas bzod par blta ba dang /_ma bslabs pa la mi brnyas pas bzod par blta ba dang /_gnod pa byed pa rnams la lan glan pa'i mthu yod kyang lan mi ldon pas bzod par blta ba dang /_yan lag dang nying lag 
[\[282a\]]
[\[282a.1\]]thams cad bcad kyang mi 'khrugs shing gnod sems med pas bzod par blta ba dang /_brlang ba med pas bzod par blta ba dang /_gshe ba la slar mi gshe bas bzod par blta ba dang /_bsam pa dag pas bzod par blta ba dang /_rnyog pa'i sems 
[\[282a.2\]]med pas bzod par blta ba dang /_dkrugs pa'i sems med pas bzod par blta ba dang /_gzhan gyi sems bsrung bas bzod par blta ba dang /_sems can thams cad la phan pa'i dngos pos bzod par blta ba dang /_snying rje'i blo dang ldan pas bzod par blta ba dang /_
[\[282a.3\]]nga rgyal med pas bzod par blta ba dang /_sems can thams cad la brnyas thabs med cing 'dud pas bzod par blta ba dang /_'bar ba med pas bzod par blta ba dang /_nye bar zhi bas bzod par blta ba dang /_nges par sems pas bzod par blta ba dang /_bdag gi 
[\[282a.4\]]'khrul pa la so sor rtog pas bzod par blta ba dang /_gzhan gyi 'khrul pa'i skyon la mi lta bas bzod par blta ba dang /_sangs rgyas rjes su dran pa bsgoms pas bzod par blta ba dang /_chos la sems sbyor bas bzod par blta ba dang /_dang ba'i dngos pos bzod par 
[\[282a.5\]]blta ba dang /_sems la gdung ba med pas bzod par blta ba dang /_bzhin 'dzum zhing khro gnyer med pas bzod par blta ba dang /_gsong po smra bas bzod par blta ba dang /_rnam par thar pa'i sgo gsum la dngang ba med pas bzod par blta ba dang /_ma skyes pa dang 
[\[282a.6\]]ma byung ba la mos pas bzod par blta ba dang /_mi skye ba'i chos la bzod pa rab tu thob pas bzod par blta ba ste/_mi'am ci'i bdag po rnam pa sum cu rtsa gnyis po 'di dag gis/_byang chub sems dpa' rnams kyi bzod pa'i pha rol tu phyin pa yongs su dag pa yin no/_/
[\[282a.7\]]mi 'am ci'i bdag po rnam pa sum cu rtsa gnyis kyis byang chub sems dpa' rnams kyi brtson 'grus kyi pha rol tu phyin pa yongs su dag pa yin no/_/sum cu rtsa gnyis gang zhe na/_'di lta ste/_mi 'am ci'i bdag po byang chub sems dpa' sangs rgyas kyi rigs rgyun mi 
[\[282b\]]
[\[282b.1\]]'chad par bya ba'i phyir brtson 'grus rtsom pa dang /_chos kyi rigs rgyun mi 'chad par bya ba'i phyir brtson 'grus rtsom pa dang /_dge 'dun gyi rigs rgyun mi 'chad par bya ba'i phyir brtson 'grus rtsom pa dang /_sems can tshad med pa yongs su smin par bya ba'i phyir brtson 'grus 
[\[282b.2\]]rtsom pa dang /_'khor ba tshad med pa yongs su gzung ba'i phyir brtson 'grus rtsom pa dang /_sangs rgyas tshad med pa la mchod pa dang rim gro bya ba'i phyir brtson 'grus rtsom pa dang /_dge ba'i rtsa ba tshad med pa bsags pa'i phyir brtson 'grus rtsom pa dang /_thos pa tshad med 
[\[282b.3\]]pa gzung ba'i phyir brtson 'grus rtsom pa dang /_sems can thams cad la legs par smra ba smra ba'i phyir brtson 'grus rtsom pa dang /_sems can thams cad la rab tu gding bar byed pa'i phyir brtson 'grus rtsom pa dang /_sems can thams cad la bya ba ci yod ces bya ba la spro 
[\[282b.4\]]ba'i phyir brtson 'grus rtsom pa dang /_sems can thams cad yongs su mi gtong ba'i phyir brtson 'grus rtsom pa dang /_sems can thams cad tshul khrims kyi bslab pa la gzud pa'i phyir brtson 'grus rtsom pa dang /_bzod pa'i stobs thams cad dang /_des pa mi nyams 
[\[282b.5\]]par bya ba'i phyir brtson 'grus rtsom pa dang /_bsam gtan dang rnam par thar pa dang ting nge 'dzin dang /_snyoms par 'jug pa thams cad bskyed pa'i phyir brtson 'grus rtsom pa dang /_chags pa med pa'i shes rab mchog yongs su bskang ba'i phyir brtson 'grus rtsom pa dang /_
[\[282b.6\]]byams pa dang /_snying rje dang /_dga' ba dang /_btang snyoms tshangs pa'i gnas pa'i gnas pa yongs su bskang ba'i phyir brtson 'grus rtsom pa dang /_mngon par shes pa thams cad la brtson 'grus bskyed pa'i phyir brtson 'grus rtsom pa dang /_sangs rgyas kyi zhing 
[\[282b.7\]]thams cad kyi yon tan bkod pa rang gi sangs rgyas kyi zhing yongs su bsdu ba'i phyir brtson 'grus rtsom pa dang /_bdud thams cad gzhom pa'i phyir brtson 'grus rtsom pa dang /_stobs brtan pa chen pos pha rol gnon pa'i phyir brtson 'grus rtsom pa dang /_pha rol rgol ba thams 
[\[283a\]]
[\[283a.1\]]cad chos dang 'thun pas tshar gcad pa'i phyir brtson 'grus rtsom pa dang /_stobs bcu dang mi 'jigs pa dang /_sangs rgyas kyi chos yongs su bskang ba'i phyir brtson 'grus rtsom pa dang /_lus dang ngag dang sems kyi rgyan gyi phyir brtson 'grus rtsom pa 
[\[283a.2\]]dang /_bya ba thams cad nyams 'og tu chud par byed cing brtson pa mi gtong ba'i phyir brtson 'grus rtsom pa dang /_sems zhum pa med par bya ba'i phyir brtson 'grus rtsom pa dang /_nyon mongs pa thams cad kyis mi rdzi ba'i phyir brtson 'grus rtsom pa dang /_ma rgal ba sgrol/_
[\[283a.3\]]ma grol ba dgrol/_dbugs ma phyin pa dbugs dbyung /_yongs su mya ngan las ma 'das pa yongs su mya ngan las bzla ba'i phyir brtson 'grus rtsom pa dang /_bsod nams brgya pa'i mtshan gyi tshogs bsags pa'i phyir brtson 'grus rtsom pa dang /_sangs rgyas thams 
[\[283a.4\]]cad kyi dam pa'i chos yongs su gzung ba'i phyir brtson 'grus rtsom pa dang /_sangs rgyas kyi zhing mtha' yas par rdzu 'phrul gyis 'gro zhing sangs rgyas la blta ba'i phyir brtson 'grus rtsom pa dang /_sems dang lus dben pa'i phyir de'i brtson 'grus de dben pa las nges par byung 
[\[283a.5\]]ba dang /_thams cad mkhyen pa'i ye shes la 'jug pa'i phyir de'i brtson 'grus de blang ba med cing dor ba med la/_gdeg pa med cing gzhag pa med de/_skye ba med cing 'byung ba med pas bsdus pa yin te/_mi 'am ci'i bdag po rnam pa sum cu rtsa gnyis po 'di dag gis/_byang 
[\[283a.6\]]chub sems dpa' rnams kyi brtson 'grus kyi pha rol tu phyin pa yongs su dag pa yin no/_/mi 'am ci'i bdag po rnam pa sum cu rtsa gnyis kyis byang chub sems dpa'i bsam gtan gyi pha rol tu phyin pa yongs su dag pa yin no/_/sum cu rtsa gnyis gang zhe na/_'di lta ste/_dran pa 
[\[283a.7\]]yongs su dag pa dang /_blo gros yongs su dag pa dang /_rtogs pa yongs su dag pa dang /_ngo tsha shes pa yongs su dag pa dang /_khrel yod pa yongs su dag pa dang /_mos pa yongs su dag pa dang /_bsngo ba yongs po su dag pa dang /_byang chub kyi sems mi brjod pa yongs 
[\[283b\]]
[\[283b.1\]]su dag pa dang /_dbang po sbas pa yongs su dag pa dang /_mi gnas pa yongs su dag pa dang /_de la ma chags pa yongs su dag pa dang /_mngon par shes pa bskyed pa yongs su dag pa dang /_sems las su rung ba yongs su dag pa dang /_lus dben pa yongs su 
[\[283b.2\]]dag pa dang /_brag ca shes pa yongs su dag pa dang /_nang nye bar zhi ba yongs su dag pa dang /_phyi rol du mi rgyu ba yongs su dag pa dang /_dmigs pa'i lta ba spong ba yongs su dag pa dang /_bdag med pa dang /_sems can med pa dang /_srog med pa dang /_gso ba med 
[\[283b.3\]]pa dang /_gang zag med par so sor rtog cing khams gsum pa la mi gnas pa yongs su dag pa dang /_byang chub kyi yan lag gi sgo yongs su dag pa dang /_sems can la lta ba'i snying rje chen po yongs su dag pa dang /_shes rab la 'jug pas rab rib med cing snang ba yongs 
[\[283b.4\]]su dag pa dang /_rgyu dang /_'bras bu dang /_rnam par smin pa dang mi 'gal ba yongs su dag pa dang /_chos la sems pa'i bzod pa yongs su dag pa dang /_tshul bzhin gyi rnam pa'i chos la so sor rtog pa yongs su dag pa dang /_thabs la mkhas pa bsdu ba yongs su 
[\[283b.5\]]dag pa dang /_byang chub kyi snying po bsgrub pa yongs su dag pa dang /_nyan thos dang /_rang sangs rgyas dang ma 'dres pa yongs su dag pa dang /_mi g.yo ba'i bsam gtan bsgrub pa yongs su dag pa dang /_sangs rgyas kyi ting nge 'dzin thob pa la mi g.yeng ba yongs su 
[\[283b.6\]]dag pa dang /_sems can thams cad kyi sems dang spyod pa lta ba yongs su dag pa dang /_sems can thams cad kyi dbang po'i mchog dang /_mchog ma yin pa shes nas so sor ci rigs par chos ston pa yongs su dag pa ste/_mi 'am ci'i bdag po rnam pa sum cu rtsa gnyis 
[\[283b.7\]]po 'di dag gis/_byang chub sems dpa'i bsam gtan gyi pha rol tu phyin pa yongs su dag pa yin no/_/mi 'am ci'i bdag po rnam pa sum cu rtsa gnyis kyis byang chub sems dpa'i shes rab kyi pha rol tu phyin pa yongs su dag pa yin no/_/sum cu rtsa gnyis gang zhe na/_'di 
[\[284a\]]
[\[284a.1\]]lta ste/_thos pa tshol bas mi ngoms pas mang du thos pa dang /_tshul bzhin yid la byed pas chos rnams la dpyod pa'i shes pa la mkhas pa dang /_byang chub mngon sum du byed pa'i bdag nyid chos bsgrub pa shes pa dang /_phung po la mkhas pa la 'jug 
[\[284a.2\]]pas rnam par grol ba shes pa dang /_chos kyi dbyings la mkhas pa'i shes pa dang /_skye mched la mkhas pa'i shes pa dang /_rgyu dang bya ba khong du chud pas stong pa'i rnam par rten cing 'brel par 'byung ba la mkhas pa dang /_bden pa la mkhas pa'i shes pa dang /_der mi ltung 
[\[284a.3\]]bar skyon med pa la 'jug pa shes pa dang /_bsams bzhin du skye bas skye ba la so sor mi rtog pa'i shes pa dang /_gzod ma nas rnam par dag pas chos thams cad mi skye bar shes pa dang /_phyin ci log tu gyur pa yongs su smin par byed pas sems can thams cad bdag med par 
[\[284a.4\]]shes pa dang /_'dod chags dang bral ba'i mtha'i phyir chos thams cad chos gcig tu shes pa dang /_nam mkha' dang mtshungs pa'i phyir zhing thams cad zhing gcig tu shes pa dang /_chos kyi dbyings bsam gyis mi khyab pa la zhugs pas sangs rgyas thams cad sangs 
[\[284a.5\]]rgyas gcig tu shes pa dang /_yi ge shes pa la mkhas pas chos kyi tshig rab tu dbye ba bstan pa shes pa dang /_legs par bshad pas sems can thams cad tshim par byed pa'i phyir chags pa med pa'i spobs pas chos rgya cher shes pa dang /_thos pa thams cad 
[\[284a.6\]]'dzin pas gzungs brjed pa med pa'i shes pa dang /_bdud de dag byang chub tu yongs su smin par byed pas/_bdud kyi las thams cad khong du chud pa'i shes pa dang /_rnam par bsgrubs te so sor nye bar gnas par shes pas chos thams cad sgyu ma lta bur rtog pa'i shes pa 
[\[284a.7\]]dang /_shin tu yongs su grub pa med pa'i tshul gyis chos thams cad rmi lam dang /_smig rgyu dang /_chu zla dang /_mig yor dang /_brag ca lta bu'i tshul du ston pa shes pa dang /_shes pa rnam par dag pa'i phyir sems can gyi sems kyi spyod pa thams cad khong du 
[\[284b\]]
[\[284b.1\]]chud pa'i shes pa dang /_shin tu bslabs pa'i phyir 'khor ba dang mya ngan las 'das pa brtags par shes pa'i thabs la mkhas pa dang /_rnam par thar pa'i sgo'i phyir stong pa nyid dang /_mtshan ma med pa dang /_smon pa med pa'i rnam pa'i chos shes pa dang /_gzod ma nas bral ba 
[\[284b.2\]]med pa'i phyir chos thams cad rang bzhin gyis zhi ba dang /_rab tu zhi ba dang /_nye bar zhi bar shes pa dang /_ma rig pa dang /_gti mug gi mun pa kun tu bcom pa'i phyir chos thams cad la rab rib med cing snang ba thob pa dang /_chos thams cad gar yang mi 'gro gang nas kyang 
[\[284b.3\]]mi 'ong bar shes pas shes rab kyi 'od dang ldan zhing sems can thams cad la rnam par thar pa'i chos ston pa dang /_las dang bya ba khong du chud pas sems can rnams kyi 'chi 'pho dang 'gro bar skye ba ston pa dang /_don dang chos dang nges pa'i tshig dang spobs pa'i tshul la mkhas te 
[\[284b.4\]]phyad par de kho na'i lung ston pas/_so so yang dag par rig pa bzhi thob pa dang /_bdag dul ba dang /_zhi ba dang /_grol ba dang /_sbas pa dang /_byang bas yongs su mya ngan las zlo ba'i phyir don yod pa'i chos ston pa dang /_dam pa'i chos yongs su 'dzin pas sangs 
[\[284b.5\]]rgyas bcom ldan 'das rnams kyis de shes rab las nges par byung bar rig nas/_chos kyi grong khyer thams cad yongs su skyong bar byin gyis rlob pa dang /_phyir mi ldog pa'i byang chub sems dpa'i sa la yang dag par gzhol te/_mtha' la gnas pa'i tshul nges par byas pas lung 
[\[284b.6\]]bstan pa'i sa rab tu thob pa yin te/_mi'am ci'i bdag po rnam pa sum cu rtsa gnyis po 'di dag gis/_byang chub sems dpa'i shes rab kyi pha rol tu phyin pa yongs su dag pa yin no/_/mi'am ci'i bdag po byang chub sems dpa' rnam pa sum cu rtsa gnyis dang ldan na thabs la 
[\[284b.7\]]mkhas par rig par bya'o/_/sum cu rtsa gnyis gang zhe na/_'di lta ste/_byang chub sems dpa' bdag zad par mi byed pas sems can la lta ba dang /_sems can thams cad yongs su smin par bya ba'i phyir bsod nams chen po la gnas pa dang /_sems can thams 
[\[285a\]]
[\[285a.1\]]cad kyi sbyin gnas kyi phyir sbyin gnas mi tshol ba dang /_sems can dbul po yongs su smin par bya ba'i phyir rgya chen po don du mi gnyer ba dang /_sems can thams cad ngag bsdam pa la sbyar ba'i phyir/_lkugs pa dang /_dig pa lta bur ston pa dang /_bud 
[\[285a.2\]]med dang bu mo yongs su smin par bya ba'i phyir/_bud med yongs su 'dzin pa dang /_khye'u yongs su smin par bya ba'i phyir/_khye'u'i gzugs su ston pa dang /_sems can yongs su smin par bya ba dang 'thun par bya ba'i phyir/_gzugs thams cad ston pa dang /_sems can 
[\[285a.3\]]myos pa yongs su smin par bya ba'i phyir/_myos pa ma yin yang myos pa'i lus su ston pa dang /_de la mos pa'i sems can rnams la chos ston pa'i phyir/_smyon pa dang sems g.yengs pa'i gzugs su ston pa dang /_sems can yongs su smin par bya ba'i phyir/_lo brgyar 
[\[285a.4\]]bsags pa'i tshul khrims kyi phung po 'dor ba dang /_chos 'dzin du gzhug pa'i phyir/_sems can rnams la dga' ba dang /_thams cad la rtse ba dang /_longs spyod ston pa dang /_de la mos pa'i sems can yongs su smin par bya ba'i phyir/_g.yon can ma rungs pas 'tsho 
[\[285a.5\]]ba'i lus su ston pa dang /_bud med gang tshong dpon dang /_khyim bdag dang /_rgyal po'i chung mar gyur pa bu med pa bu'i tshe 'dod pa'i mya ngan gyi zug rngu dang ldan zhing /_sdug bsngal gyi tshor ba myong ba la de na byang chub sems dpas de dag dge ba la dad cing /_yongs su smin par bya ba'i 
[\[285a.6\]]phyir de'i bur khas len pa dang /_'brog dgon par song ba'i sems can dbul po la bza' ba dang /_btung ba dang /_nor sbyin zhing bgo bsha' bya ba'i phyir 'gron po mang po'i nang du ded dpon du 'gyur ba dang /_gter chen po mdun du byas te nor gyi phung po chen po byin nas 
[\[285a.7\]]chos ston pa dang /_mya ngan gyi zug rngu dang ldan pa'i sems can rnams kyi mya ngan gyi zug rngu bsal nas/_rdzu 'phrul gyis chos ston pa dang /_gter stor ba'i sems can rnams kyi mdun du gter chen po nye bar bstan nas 'tsho ba yongs su dag par bya ba'i phyir chos ston pa dang /_
[\[285b\]]
[\[285b.1\]]de dag sangs rgyas kyi bstan pa la 'jug pa'i phyir gzhan mu stegs can spyod pa can dang /_kun tu rgyu ba rnams kyi nang du rab tu 'byung ba dang /_sems can 'dod chags kyi lcags kyus zin pa rnams yongs su smin par bya ba'i phyir smad 'tshong ma'i khyim dang /_slas kyi nang du bu 
[\[285b.2\]]mo'i gzugs mdzes pa blta na sdug par ston pa dang /_sems can rnams mos pa ji lta ba bzhin du chos kyis yongs su smin par bya ba'i phyir 'dus pa chen po dang /_tshogs pa mang po'i nang du rnga dang /_rnga mri dang ga dang rnga pa na ba dang dung gi sgras sa chen po mdzes par byas nas/_bdag 
[\[285b.3\]]nye bar ston cing sems can 'dun pa de dag la rol mo'i dbyangs sgra de dag las chos ston pa'i sgra 'byin cing bzo'i gnas thams cad nye bar ston pa dang /_mya ngan du son pa'i 'gron pa bza' ba dang /_btung ba zad pa la mngon par shes pa chen pos rnam par rtse zhing de'i stobs 
[\[285b.4\]]kyis bza' ba dang /_btung ba byin nas bkres pa dang bral zhing skom pa dang bral ba'i sems can rnams la chos ston pa dang /_sems can gang dag dmus long du gyur pa de dag gi nang du dmus long lta bur gyur nas/_dbul po mig med pa de dag la rdzu 'phrul gyi stobs 
[\[285b.5\]]kyis bza' ba dang /_btung ba 'byor bar byas nas/_mig byin te rang gi gzugs bstan nas/_ji ltar de dag bla na med pa yang dag par rdzogs pa'i byang chub tu nges par 'gyur ba de lta de ltar chos ston pa dang /_rgyal po'i khri mon du bcug pa'i srog chags brgya 
[\[285b.6\]]phrag du ma g.yon can sna tshogs dang ldan pa de dag yongs su smin par bya ba'i phyir/_bsams bzhin du bdag rkun por ston cing de g.yon can no zhes shes par byas nas/_khri mon du bcug pa dang de der zhugs nas rdzu 'phrul gyi stobs kyis bcings pa de dag gi lus bkrus 
[\[285b.7\]]shing bskus te/_gos bzang po bskon nas bza' ba dang /_btung bas lus tshim par byas te/_bcings pa dam po de dag las bkrol nas ji ltar bla na med pa yang dag par rdzogs pa'i byang chub tu nges par 'gyur ba de lta bur chos ston pa dang /_sems can gang dag 
[\[286a\]]
[\[286a.1\]]rgyal pos gsad par bkri ba srog 'chi ba'i 'jigs pa'i thob pa sdug bsngal gyis nyam thag pa de dag yongs su smin par bya ba'i phyir/_byang chub sems dpa' sems dpa' chen pos rdzu 'phrul gyis gzhan dag cig sprul te/_rdzu 'phrul gyis gshed ma la bkris 
[\[286a.2\]]nas gsad par 'os pa'i mi de dag bcings pa de las bkrol te/_'jigs pa dang bral ba srog rnyed pa dang /_dbugs phyin pa de dag la ji ltar bla na med pa yang dag par rdzogs pa'i byang chub tu nges par 'gyur ba de lta de lta bur chos ston pa dang /_phyogs gang na don dang /_nor dang /_
[\[286a.3\]]zhing dang /_khyim gyi dngos po dang /_bran pho dang /_bran mo dang /_las byed pa dang /_dmag mi'i phyir 'thab pa dang /_rtsod pa dang /_'gyed pa dang /_mtshang 'dru bar gyur pa der byang chub sems dpa' sems dpa' chen po thabs kyis dbus su 'dug nas rdzu 'phrul gyis 
[\[286a.4\]]don dang /_nor dang rin po che yongs su btang ste/_de dag 'dum par sbyor ro/_/de dag dum par rigs nas bla na med pa yang dag par rdzogs pa'i byang chub yang dag par 'dzin du 'jug pa dang /_byang chub sems dpa' thabs la mkhas pas yan lag dang /_nying lag thams 
[\[286a.5\]]cad kyi dbang po nyams pa med kyang sems can yongs su smin par bya ba'i phyir dbang po nyams par yang ston pa dang /_spyod lam phun sum tshogs kyang sems can yongs su smin par bya ba'i phyir spyod lam thams cad 'khrugs par yang byed pa dang /_byang chub sems dpa' thabs la 
[\[286a.6\]]mkhas pas gzhan mu stegs can ston pa dang /_ring du gnas pa bdud kyi spyod yul la spyod pa bdud kyis byin gyis brlabs pa'i mu stegs can de dag sangs rgyas kyi bstan pa la dgug pa'i phyir de dag gi mdun du dkon mchog gsum gyi bsngags pa brjod pa dang /_byang chub sems 
[\[286a.7\]]dpa' thabs la mkhas pas sems can yongs su smin par bya ba'i phyir bsam gtan dang rnam par thar pa dang /_ting nge 'dzin dang /_snyoms par 'jug pa rnams las log nas bsams bzhin du 'dod pa'i khams su skye ste/_mya ngan las 'das pa 'dod pa rnams la skye ba'i sdug 
[\[286b\]]
[\[286b.1\]]bsngal bstan nas dben pa thob pa rnams bla ma'i lam bsgom du gzud pa'i phyir/_mya ngan las 'das pa ston pa dang /_skyon med pa la ma zhugs pa la mya ngan las 'das par 'gro bar 'dun pa rnams kyi mdun du/_byang chub sems dpa' thabs la mkhas pa sangs rgyas kyi sku ston pa 
[\[286b.2\]]dang /_sangs rgyas la dad pa thob cing /_sems mnyam par bzhag pa rnams byang chub kyi sems len du gzud pa'i phyir/_rkyen 'di shes pa la 'jug pa nye bar ston pa ste/_mi'am ci'i bdag po rnam pa sum cu rtsa gnyis po 'di dag gis byang chub sems dpa' sems dpa' 
[\[286b.3\]]chen po thabs la mkhas par rig par bya'o/_/pha rol tu phyin pa dang thabs la mkhas pa la 'jug pa yongs su dag pa'i le'u 'di bstan pa na/_mi 'am ci'i rgyal po sdong po'i 'khor dang /_de ma yin pa gzhan lha dang /_klu dang /_gnod sbyin dang /_dri za'i srog chags 
[\[286b.4\]]dgu khri brgyad stong ni bla na med pa yang dag par rdzogs pa'i byang chub tu sems skyes so/_/bcom ldan 'das kyi 'khor byang chub sems dpa' las byang chub sems dpa' khri brgyad stong ni mi skye ba'i chos la bzod pa rab tu thob par gyur to/_/mi'am ci'i rgyal po sdong po ni shes rab sgron ma 
[\[286b.5\]]zhes bya ba'i ting nge 'dzin rab tu thob par gyur to/_/de nas mi'am ci'i rgyal po sdong po bcom ldan 'das kyis chos kyi gtam gyis rab tu dga' bar byas/_yang dag par 'dzin du btsud/_gzengs bstod/_yang dag par bstan pas/_tshim zhing mgu la yi rangs shing rab tu dga' 
[\[286b.6\]]ste/_dga' ba dang /_yid bde ba skyes nas/_rin thang med pa'i ras bcos ma phrugs gcig bcom ldan 'das la mngon par bkab bo/_/byang chub sems dpa'i dge 'dun dang /_nyan thos kyi dge 'dun thams cad la yang rin thang med pa'i gos kyis so sor bkab bo/_/gnas 
[\[286b.7\]]thams cad ni yongs su longs spyad pa'i phyir bcom ldan 'das la phul lo/_/de nas mi 'am ci'i rgyal po sdong po'i bu brgyad stong pos rin po che'i pad ma bkod pa dang /_rin po che'i gdugs brgyad stong du tshang bas bcom ldan 'das la mngon par bkab ste/_gtor ma thag tu 
[\[287a\]]
[\[287a.1\]]sangs rgyas kyi mthus de dag thams cad 'khor gyi khyams der bcom ldan 'das kyi dbu'i drang thad kyi steng gi bar snang la dpag tshad stong tsam na/_rin po che'i gdugs gcig tu gnas par gyur to/_/de nas mi'am ci'i rgyal po sdong po'i bu brgyad stong pos bcom ldan 
[\[287a.2\]]'das kyi cho 'phrul chen po 'di mthong nas tshim zhing mgu la yi rangs shing rab tu dga' ste/_dga' ba dang yid bde ba skyes nas/_lhag pa'i bsam pas bla na med pa yang dag par rdzogs pa'i byang chub tu sems bskyed do/_/de dag gis byang chub tu sems bskyed nas/_bcom ldan 'das la 
[\[287a.3\]]'di skad ces gsol to/_/bcom ldan 'das gang thos pas bdag cag byang chub kyi phyogs kyi chos yang dag par sgrub par 'gyur ba byang chub tu yongs su smin par bgyid pa'i chos de bzhin gshegs pa dgra bcom pa yang dag par rdzogs pa'i sangs rgyas kyis bdag cag la bshad du gsol/_
[\[287a.4\]]de nas bcom ldan 'das kyis mi'am ci'i rgyal po sdong po'i bu de dag gi lhag pa'i bsam pa mkhyen nas ta la bdun srid kyi steng gi bar snang la skyil mo krung bcas te bzhugs nas sku las 'di lta bu'i 'od phyung ste/_'od des stong gsum gyi stong chen po'i 'jig rten gyi khams 'di snang ba 
[\[287a.5\]]chen pos khyab par gyur to/_/gang mi'am ci dang /_dri za dang /_lto 'phye de dag dang /_'dod pa na spyod pa'i lha'i bu de dag gi rol mo sil snyan rnam pa sna tshogs de dag thams cad ma brdungs ma dkrol bar mdzes pa dang ldan par 'khrol lo/_/ri'i rgyal po spos kyi ngad ldang na dri'i shing dang me 
[\[287a.6\]]tog gi shing dang 'bras bu'i shing ji snyed pa de dag las kyang rol mo sil snyan gyi sgra byung ngo /_/bcom ldan 'das kyi spu'i khung bu thams cad nas kyang 'od zer bye ba khrag khrig brgyad stong byung ngo /_/'od zer thams cad kyi rtse mo las kyang pad ma tshad shing rta'i 'khor lo tsam dag byung ngo /_/pad ma'i 
[\[287a.7\]]snying po thams cad la yang byang chub sems dpa'i gzugs skyes bu chen po mtshan sum cu rtsa gnyis kyis kun tu brgyan pa'i lus dag gnas par kun tu snang ngo /_/sangs rgyas kyi mthus rol mo sil snyan de dag las ni yongs su 'dri ba'i tshigs su bcad pa byung /_byang chub sems dpa' 
[\[287b\]]
[\[287b.1\]]de dag thams cad ni sgra dbyangs dang skad gcig gis tshigs su bcad nas nges par lan 'debs so/_/de la sil snyan las tshigs su bcad pa/_bla na med pa'i byang chub sems/_/ji lta bur ni skyed pa dang /_/byang chub snying por 'dug bar du/_/sems ni brjed pa med par 'gyur/_/
[\[287b.2\]]byang chub sems dpa'i gzugs rnams kyis smras pa/_sems can kun gyi ched kyi phyir/_/lhag pa'i bsam pa phun sum tshogs/_/snying rje che dang ldan pa ni/_/byang chub sems brjed mi 'gyur ro/_/sil snyan rnams kyis smras pa/_de dag bsam pa ji lta bu/_/rab tu 'byor pa 
[\[287b.3\]]ci 'dra zhig_/de dag snying rje chen po la/_/nges par sems pa ji ltar skye/_/byang chub sems dpa'i gzugs rnams kyis smras pa/_g.yo med lhag pa'i bsam pa ste/_/de dag sbyor ba bcos ma min/_/mya ngan 'da' sgor 'jog pa ni/_/de dag snying rje po sdong de 'dra'o/_/sil snyan 
[\[287b.4\]]rnams kyis smras pa/_de dag gtong ba ji lta bu/_/ji ltar byin nas 'gyod med cing /_/rnam smin don du mi gnyer bar/_/byang chub tu ni sngo bar byed/_/byang chub sems dpa'i gzugs rnams kyis smras pa/_dngos po kun la mi lta ba/_/des ni byin nas 'gyod pa med/_/byang 
[\[287b.5\]]chub lam du 'jog byed pa/_/de phyir rnam smin re ba med/_/sil snyan rnams kyis smras pa/_ji ltar tshul khrims ldan gyur kyang /_/tshul khrims kyis ni rlom sems med/_/theg chen bla na med pa la/_/ngang tshul ngan can smin par byed/_/byang chub sems dpa'i gzugs 
[\[287b.6\]]rnams kyis smras pa/_byang chub sems kyi tshul khrims ldan/_/stong pa nyid kyis rlom sems med/_/byams pa chen po skyed pa ni/_/ngang tshul ngan can yongs smin byed/_/sil snyan rnams kyis smras pa/_ji ltar na ni sems can gyi/_/spyos shing bsdigs pa bzod byed cing /_/
[\[287b.7\]]sems kyis gnod pa mi byed la/_/mchog tu dga' ba skye bar 'gyur/_/byang chub sems dpa'i gzugs rnams kyis smras pa/_bdag ni sems can thams cad kyi/_/nyon mongs gso ba'i sman pa snyam/_/de dag ngan par smras pa yi/_/tshig thos zhe sdang mi 'gyur ro/_/sil 
[\[288a\]]
[\[288a.1\]]snyan rnams kyis smras pa/_de dag brtson 'grus ji lta bu/_/pha rol gnon pa'ang ci 'dra zhig_/ji ltar zhum pa med sems kyis/_/byang chub spyad pa spyod par 'gyur/_/byang chub sems dpa'i gzugs rnams kyis smras pa/_chos dang sems can bsrung ba ni/_/
[\[288a.2\]]pha rol gnon dang brtson 'grus so/_/dge ba'i rtsa bas brtan pa ni/_/des na sems ni zhum mi 'gyur/_/sil snyan rnams kyis smras pa/_de dag ji ltar dran dang ldan/_/blo gros rtogs par khong du chud/_/ji ltar bsam gtan bsam gtan byed/_/de la chags pa med par 'gyur/_/
[\[288a.3\]]byang chub sems dpa'i gzugs rnams kyis smras pa/_g.yeng ba med pa dran dang ldan/_/tshul 'chos med pa blo gros ldan/_/thabs kyis bsam gtan bsam gtan byed/_/des na de la chags mi 'gyur/_/sil snyan rnams kyis smras pa/_ji ltar shes rab ldan pa dang /_/yang 
[\[288a.4\]]dag lta ba drang po dang /_/chos rnams rnam par dbye ba la/_/mkhas shing 'jigs pa med par 'gyur/_/byang chub sems dpa'i gzugs rnams kyis smras pa/_thos pas shes rab kun tu 'phel/_/rten pas lta ba drang por 'gyur/_/chos kyi sbyin pas nges 'gyur te/_/tshul 
[\[288a.5\]]bzhin gyis ni don rtogs 'gyur/_/sil snyan rnams kyis smras pa/_ji ltar thos pa btsal bas na/_/de dag thos pa mang du 'gyur/_/gang gis che ba'i bdag 'gyur bar/_/thos pa'i chos rnams ston par 'gyur/_/byang chub sems dpa'i gzugs rnams kyis smras pa/_
[\[288a.6\]]gus par byas te thos tshol zhing /_/sgrub pa'i thos pa mang du 'gyur/_/zang zing med par chos sbyin pa/_/des ni che ba'i bdag nyid 'gyur/_/sil snyan rnams kyis smras pa/_de dag byams pa ji lta bu/_/de dag snying rje ci 'dra zhig_/de dag dga' ba ji lta bu/_/btang snyoms 
[\[288a.7\]]kyang ni ci 'dra zhig_/byang chub sems dpa'i gzugs rnams kyis smras pa/_sems dang btang snyoms byams pa ste/_/sems can 'grol ba'i snying rje'o/_/sangs rgyas chos dga' dga' ba ste/_/gnyis spangs pa ni btang snyoms so/_/sil snyan rnams kyis smras pa/_
[\[288b\]]
[\[288b.1\]]ji ltar sangs rgyas mthong bar 'gyur/_/sems kyang ji ltar mthong bar 'gyur/_/chos thos nas ni ji lta bur/_/de dag the tshom skye mi 'gyur/_/byang chub sems dpa'i gzugs rnams kyis smras pa/_sangs rgyas rjes su dran bsgoms pa/_/des ni 'dren pa mthong bar 'gyur/_/
[\[288b.2\]]the tshom med cing bsam dag pas/_/chos thos nas ni som nyi med/_/sil snyan rnams kyis smras pa/_bsod nams tshogs ni ji lta bu/_/ye shes tshogs kyang ci 'dra zhig_/de dag zhi gnas lhag mthong la/_/brtson pa yang ni ji lta bu/_/byang chub sems dpa'i 
[\[288b.3\]]gzugs rnams kyis smras pa/_ngoms mi shes pa bsod nams tshogs/_/'dri ba rnams ni ye shes tshogs/_/zhi ba'i sems ni zhi gnas te/_/chos shes pa ni lhag mthong ngo /_/sil snyan rnams kyis smras pa/_de dag gi ni spyod yul gang /_/de dag gnas kyang ji lta bu/_/
[\[288b.4\]]de dag gnas pa ci 'dra zhig_/de dag sbyor ba'ang ji lta bu/_/byang chub sems dpa'i gzugs rnams kyis smras pa/_de dag spyod yul stong pa nyid/_/gnas ni pha rol phyin pa'i lam/_/gnas pa bsam gtan bzhi rnams te/_/sems can rab grol sbyor ba'o/_/sil 
[\[288b.5\]]snyan rnams kyis smras pa/_de dag bdud kyi las gang yin/_/sangs rgyas phrin las ji lta bu/_/ci 'dra ba yi las byas na/_/byang chub la ni gzhol bar 'gyur/_/byang chub sems dpa'i gzugs rnams kyis smras pa/_theg pa chung ngu bdud kyi las/_/sangs rgyas phrin 
[\[288b.6\]]las theg pa che/_/sdig pa thams cad spong ba ni/_/byang chub gzhol bar 'gyur ba'o/_/sil snyan rnams kyis smras pa/_de dag grogs bsten ji lta bu/_/sdig pa'i grogs po ci 'dra zhig_/log par lta la mi gnas shing /_/ji ltar yang dag song bar 'gyur/_/byang 
[\[288b.7\]]chub sems dpa'i gzugs rnams kyis smras pa/_gang zhig byang chub lam ston pa/_/rtag tu bde sbyin grogs po'o/_/byang chub sems las gang zlog pa/_/de dag sdig pa'i grogs por shes/_/sil snyan rnams kyis smras pa/_/lam du 'jug par 'gyur ba yi/_/
[\[289a\]]
[\[289a.1\]]lta ba drang po ji lta bu/_/sbyor ba rnam par shes nas su/_/ji ltar lta de 'jig mi byed/_/byang chub sems dpa'i gzugs rnams kyis smras pa/_las dang bya bar 'jug pa ni/_/de dag drang por lta ba yin/_/log par sbyor ba rnam shes nas/_/lta ba de dag 
[\[289a.2\]]'jig mi byed/_/sil snyan rnams kyis smras pa/_ji ltar dam pa'i chos bsrung zhing /_/sems can yongs su smin par byed/_/ji lta bu yi thabs kyis ni/_/de dag byang chub bsgrub par 'gyur/_/byang chub sems dpa'i gzugs rnams kyis smras pa/_brtson 'grus kyis 
[\[289a.3\]]ni chos bsrung ste/_/bsdu bas yongs su smin par byed/_/mtha' gnyis rnam par spangs pas ni/_/byang chub sgrub par byed pa yin/_/sil snyan rnams kyis smras pa/_de dag shes pa'i lam ci 'dra/_/nga rgyal las ni ji lta bu/_/ji ltar bka' blo bde ba dang /_/thams cad dus 
[\[289a.4\]]su 'thun par 'gyur/_/byang chub sems dpa'i gzugs rnams kyis smras pa/_rtsod pa med pa shes pa'i las/_/nga rgyal las ni rtsod pa 'byung /_/nges par bka' blo bde ba ste/_/gus pa yis ni 'thun par 'gyur/_/sil snyan rnams kyis smras pa/_de dag lam ni ji lta 
[\[289a.5\]]bu/_/log pa'i lam yang ci 'dra zhig_/bla med byang chub lam du ni/_/ji ltar sems can rab tu 'god/_/byang chub sems dpa'i gzugs rnams kyis smras pa/_lam ni pha rol phyin pa drug_/theg pa chung ngu log pa'i lam/_/shes rab thabs la bslabs pa ni/_/sems 
[\[289a.6\]]can lam la 'dzud pa'o/_/sil snyan rnams kyis smras pa/_ji lta bur na nor chen 'gyur/_/de dag rnyed pa'ang ci 'dra zhig_/gter rnams kyang ni ji lta bu/_/gang gis de dag 'gro tshim byed/_/byang chub sems dpa'i gzugs rnams kyis smras pa/_nor bdun dang ni rtag tu ldan/_/
[\[289a.7\]]chos rnyed pa ni rnyed pa'o/_/de dag gter ni gzungs yin te/_rab tu rnyed nas tshim par byed/_/sil snyan rnams kyis smras pa/_de dag gi ni pha ma gang /_/nye du'i tshogs ni ji lta bu/_/g.yog rnams kyang ni ci 'dra zhig_/gang gis mkhas pa de dag mdzes/_/
[\[289b\]]
[\[289b.1\]]byang chub sems dpa'i gzugs rnams kyis smras pa/_ma ni shes rab pha ni thabs/_/nye du byang chub phyogs rnams yin/_/dge ba rnams ni g.yog yin te/_/des ni mkhas pa de dag mdzes/_/sil snyan rnams kyis smras pa/_ji ltar bdag med rtogs nas ni/_/byams pas 
[\[289b.2\]]'gro ba khyab par byed/_/bdag med pa dang byams pa dag_/de la ji ltar mtshungs par 'gyur/_/byang chub sems dpa'i gzugs rnams kyis smras pa/_gang dag stong nyid rab shes pa/_/de ni bdag med khong du chud/_/gang gis 'gro ba stong shes pa/_/de ni de yi byams 
[\[289b.3\]]pa mchog_/sil snyan rnams kyis smras pa/_'du byed rnams ni rang bzhin gyis/_/'ong ba med cing 'gro med na/_/las dang las kyi rnam par smin/_/ji lta bur na 'thad par 'gyur/_/byang chub sems dpa'i gzugs rnams kyis smras pa/_dam pa'i don du 'ong med de/_/gang 
[\[289b.4\]]du'ang 'gro ba yod ma yin/_/kun rdzob tu na lam 'jug cing /_/rnam par smin pa nye bar ston/_/sil snyan rnams kyis smras pa/_stong nyid mtshan ma med pa dang /_/smon lam rnam par spangs par ni/_/mtshan nyid gcig tu rab rtogs nas/_/de kho na ni ji ltar shes/_/byang 
[\[289b.5\]]chub sems dpa'i gzugs rnams kyis smras pa/_stong nyid gang yin de mtshan med/_/mtshan ma don du gnyer med pa/_/mtshan nyid gcig cing don gcig ste/_/rnam par thar pa'i sgo bstan to/_/sil snyan rnams kyis smras pa/_gang gis mya ngan 'das 'gro ba'i/_/
[\[289b.6\]]stong par rtog pa ji lta bu/_/sems can lta ba ji lta bu/_/yongs su smin byed ji lta bu/_/byang chub sems dpa'i gzugs rnams kyis smras pa/_shes rab kyis ni stong par rtogs/_/thabs kyis sems can rnams la lta/_/snying rjes yongs su smin par byed/_/des 
[\[289b.7\]]ni mya ngan 'das par 'gro/_/sil snyan rnams kyis smras pa/_chos 'di dag ni chos nyid kyis/_/skye ba med cing 'byung med par/_/tshul mchog 'di 'dra shes nas ni/_/gang gis 'khor bar skye bar 'gyur/_/byang chub sems dpa'i gzugs rnams kyis smras pa/_mi skye ba 
[\[290a\]]
[\[290a.1\]]dang mi 'byung ba/_/de ni shes rab spyod yul lo/_/bsams bzhin du ni gang skye ba/_/de ni thabs kyi tshul yin no/_/sil snyan rnams kyis smras pa/_gtong la dga' bar ji ltar 'gyur/_/ji lta bur ni phyir mi ldog_/ji ltar bzod pa phun sum tshogs/_/
[\[290a.2\]]ji ltar rnam par nges par 'gyur/_/byang chub sems dpa'i gzugs rnams kyis smras pa/_mnyam par gnas par gtong la dga'/_/chos kyi dbyings las phyir mi ldog_/mi skye ba la bzod pa ste/_/chos shes nas ni rnam par nges/_/sil snyan rnams kyis smras pa/_byang 
[\[290a.3\]]chub snying po snying po gang /_/rdzogs pa'i byang chub mtshan nyid gang /_/ci phyir rdzogs sangs rgyas shes bya/_/de bzhin gshegs pa ji ltar grol/_/byang chub sems dpa'i gzugs rnams kyis smras pa/_byang chub snying po nam mkha' ste/_/byang chub nam mkha'i mtshan nyid 
[\[290a.4\]]do/_/gang yang kun nas gti mug med/_/de bzhin nyid phyir de bzhin gshegs/_/de nas mi 'am ci'i rgyal po'i bu de dag gis tshigs su bcad pa 'di dag thos nas mi skye ba'i chos la bzod pa rab tu thob bo/_/de dag gis bzod pa rab tu thob nas rang rang gi gos dang rgyan bcom 
[\[290a.5\]]ldan 'das la mngon par bkab ste/_'di skad ces kyang gsol to/_/bcom ldan 'das gang gi slad du bdag cag gis nyan pa'i rna ba 'di lta bu thob pas sangs rgyas ni bdag cag gi ched du byung ngo /_/bcom ldan 'das sil snyan dang glu dbyangs 'di dag las the tsom 'dri ba'i sgra 
[\[290a.6\]]'di lta bu byung ba dang /_byang chub sems dpa'i gzugs 'di dag gis dris pa de dag thams cad kyi lan btab pas 'khor 'di'i dogs pa thams cad spangs pa dang /_bdag cag kyang chos kyi snang ba dpag tu ma mchis pa skyes pa ngo mtshar to/_/bcom ldan 'das sil snyan de dag 
[\[290a.7\]]las sgra 'di lta bu byung ba'i rgyu ci lags/_su'i byin gyi rlabs kyis na byang chub sems dpa'i gzugs 'di dag gis lan 'debs par gyur/_bcom ldan 'das kyis bka' stsal pa/_bzhin [{]bzangs [,]bzang [}]dag de dag thams cad ni sangs rgyas kyi byin gyi brlabs su blta'o/_/bzhin 
[\[290b\]]
[\[290b.1\]{]bzangs [,]bzang [}]dag de bzhin gshegs pa'i byin gyi brlabs kyis/_nam mkha' las kyang chos kyi sgra 'di lta bu byung na sil snyan las chos kyi sgra ci phyir mi 'byung ste/_bzhin [{]bzangs [,]bzang [}]dag de ltar de bzhin gshegs pa'i byin gyi rlabs ni bsam gyis mi khyab bo/_/mi 'am ci'i rgyal po'i 
[\[290b.2\]]bu de dag gis gsol pa/_bcom ldan 'das sems can thams cad kyis sangs rgyas kyi byin gyi rlabs bsam gyis mi khyab pa thob par gyur cig/_//bam po bzhi pa/_de nas mi 'am ci'i rgyal po sdong po'i slas mi 'am ci mo brgyad khri bzhi stong mu tig kha 
[\[290b.3\]]dog sna tshogs kyi do shal thogs nas bcom ldan 'das ga la ba der dong ste phyin pa dang /_bcom ldan 'das kyi zhabs la mgo bos phyag 'tshal nas ji ltar thogs pa'i mu tig gi do shal de dag gis bcom ldan 'das la mngon par bkab bo/_/mu tig gi do shal de dag phul ma thag tu 
[\[290b.4\]]sangs rgyas kyi mthus de dag bcom ldan 'das kyi dbu gtsug gi drang thad kyi steng gi bar snang la mu tig gi do shal gyi khang pa brtsegs pa brgyad khri bzhi stong du gyur te/_khang pa brtsegs pa de dag thams cad kyang gru bzhi lham pa/_ka ba bzhi zug pa/_cha mnyam pa/_ngos shin 
[\[290b.5\]]tu rnam par phye ba sha stag go/_/khang pa brtsegs pa de dag ni rin po ches spras pa'i khri rtsa ba yang rin po che las byas pa/_lha'i ras bcos ma'i zung du ma bkram pa dag byung bar gyur to/_/khri de dag thams cad la yang de bzhin gshegs pa'i sku skyes bu chen po'i mtshan sum cu rtsa 
[\[290b.6\]]gnyis kyis legs par brgyan pa dag bzhugs par kun tu snang ngo /_/de nas mi 'am ci mo brgyad khri bzhi stong gis bcom ldan 'das kyi cho 'phrul 'di lta bu 'di mthong nas/_tshim zhing mgu ste yid rab tu dga' nas dga' ba dang /_yid bde ba skyes te bsam pa thag pa nas bla 
[\[290b.7\]]na med pa yang dag par rdzogs pa'i byang chub tu sems bskyed do/_/de dag byang chub tu sems bskyed nas dga' zhing mchog tu dga' ste dad pa thob nas/_thams cad kyis sgra skad dang dbyangs gcig tu tshul dang 'thun pa'i tshigs su bcad pa 'di dag gis bcom ldan 'das la 
[\[291a\]]
[\[291a.1\]]mngon par bstod do/_/bla na med pa'i dgra bcom mchog gsung ba/_/don dgongs mtshungs pa ma mchis bsam mi khyab/_/don dang chos dang 'dul ba rab bslabs pa/_/sems can mchog la mgo bos phyag 'tshal lo/_/'dod chags zhe sdang gti mug tha ba 'jig_/
[\[291a.2\]]dgon par bzhugs dgyes bsnyengs pa mi mnga' ba/_/rin chen mdzod dang rin chen ston pa po/_/bcom ldan rgyal po'i rgyal la phyag 'tshal lo/_/spyan sngar dri bral nyon mongs mi mnga' ba/_/sa yi dbang po pha rol dgra 'joms pa/_/pad mo lta bur srid gsum mi gos pa/_/bde 
[\[291a.3\]]gshegs mchog brnyes khyod la phyag 'tshal lo/_/'gro ba'i nang na mig dang 'drar spyod cing /_/nyi zla 'di yi 'od ni spa bkong ba/_/'khor los sgyur ba'i rigs su rgyal por skyes/_/'khor lo mtshan mnga' khyod la phyag 'tshal lo/_/ming dang gzugs la nam yang mi chags shing /_/
[\[291a.4\]]mgon dang dpung dang skyabs dang dpung gnyen gyur/_/khyod dang mtshungs med lhag pa ga la zhig_/mtha' yas dbyangs la mgo bos phyag 'tshal lo/_/brnyes dang ma brnyes nam yang chags mi mnga'/_/'jig rten chos rnams zil gyis mnan te bzhugs/_/chags sred 
[\[291a.5\]]'khri shing dra ba grol mdzad pa/_/bcom ldan 'jig rten mgon la phyag 'tshal lo/_/dul ba thugs ni rtag tu mnyam par gzhag_/nyon mongs bsregs te stobs bcus rab bzhugs shing /_/'gro la zang zing mi mnga' sbyin stsol pa/_/sbyin pa'i gnas la mgo bos 
[\[291a.6\]]phyag 'tshal lo/_/smra mchog dam pa mtshan gyi 'od 'phros pa/_/lam log phyin ci log ni rnam par spangs/_/'jam zhing snum la snyan pa'i gsung gsung pa/_/srid pa gsum las 'phags la phyag 'tshal lo/_/mi mchog gdung bas gdungs pa mi mnga' ba/_/rdzu 
[\[291a.7\]]'phrul gyis ni bye ba'i zhing du gshegs/_/'gro ba rab tu sgrol ba'i gru mdzad pa/_/bcom ldan bran 'dra khyod la phyag 'tshal lo/_/bcom ldan brtson 'grus dag la ston mdzad pa/_/chags shing zhen pa'i 'gro dang mngon shes drug_/ldan zhing mkhas pa'i nyan thos 
[\[291b\]]
[\[291b.1\]]rnams kyang 'grel/_/'gro drug nye gshegs khyod la phyag 'tshal lo/_/gser gyi kha dog 'dra la phyag 'tshal lo/_/zhi gnas dbang po dul la phyag 'tshal lo/_/ston gyi zla 'dra'i zhal la phyag 'tshal lo/_/mi mchog yon tan mnga' la phyag 'tshal lo/_/nyon mongs 
[\[291b.2\]]bsregs shing bsnyengs pa mi mnga' ba/_/skye dgu 'di dag bsgral dka' chu bzhi sgrol/_/bsgoms shing dbang po thul ba'i bcom ldan 'das/_/khyod la skyabs su mchi bar mchid kyis 'tshal/_/thub pas sbyin pa bsam gyis mi khyab stsal/_/bslangs na dbang po 
[\[291b.3\]]dgyes par rab 'gyur ba/_/pha rol dag la sbyin pa mchog stsol ba/_/gtong dpa' bcom ldan khyod la phyag 'tshal lo/_/sems can nga rgyal rgyags khengs gti mug pa/_/rgyu dang rkyen dang bya ba 'gal bgyid rnams/_/'phags pa bla na med pa'i lam mchog la/_/rnam par 
[\[291b.4\]]'dren pa chen po khyod kyis bkod/_/phung po rang bzhin gyis ni stong mkhyen nas/_/las dang nyon mongs zil gyis mnan te bzhugs/_/'dren pa 'gro ba rnams kyi som nyi gcod/_/bcom ldan dus gsung khyod la phyag 'tshal lo/_/bden pa'i chos la dgyes shing mnyam 
[\[291b.5\]]par bzhag_/chos rnams kun la mnga' dbang pha rol phyin/_/bla na med pa kha lo sgyur ba mchog_/bcom ldan ded dpon khyod la phyag 'tshal lo/_/'chos pa mi mnga' g.yo sgyu rnams dang bral/_/bdud kyi sde rnams 'joms pa'i stobs po che/_/mi mchog lam dang lam 
[\[291b.6\]]ma lags la mkhas/_/rlung dmar lta bur ci la'ang chags mi mnga'/_/gzir bar gyur gsal pha rol shin tu gnas/_/thub pa bas ma 'tshal ba'i bang mdzod mnga'/_/spyad pa spyod pa'i tshe na gang gA yi/_/bye ma snyed kyi mi mchog rnams la mchod/_/mthu brnyes mi g.yo 
[\[291b.7\]]bsam gyis mi khyab pa/_/chags pa'i skyon mi mnga' zhing thang la bzhugs/_/gnas na bzhugs pa'i rgyal ba rnams kyis bsten/_/de slad mi rnams mchog la phyag 'tshal lo/_/skye dang na dang rga shi rnam par spangs/_/tshe rabs bye ba bsam mi khyab pa dgongs/_/bcom 
[\[292a\]]
[\[292a.1\]]ldan 'das kyi mkhyen pa'i gdugs 'od kyis/_/'jigs pa chen po'i dra ba rab tu 'dral/_/'dren pa rmi 'drar chos rnams thugs su chud/_/phyag dang zhabs la bkra shis mtshan mnga' zhing /_/bkra shis bgyid las 'jam pa'i ran slong ba/_/bcom ldan 
[\[292a.2\]]bkra shis mdzad la phyag 'tshal lo/_/gzungs rnams la ni dbang gi pha rol phyin/_/zang zing mi mnga' chos kyi sbyin pa stsol/_/thub pa chos kyi rnga ni rab brdungs pa/_/chos rje bcom ldan khyod la phyag 'tshal lo/_/shAkya'i rigs dus rgyal po'i las byung ba/_/dbang 
[\[292a.3\]]po zhi zhing thugs kyang rab tu zhi/_/ston pa srid gsum 'jig rten rnam gzigs pa/_/bde gshegs zhi thugs khyod la phyag 'tshal lo/_/bdud rnams dpung dang bcas pas rno ba yi/_/ral gri thogs nas byang chub drung lhags kyang /_/khyod kyi ba spu tsam yang ma g.yos te/_/
[\[292a.4\]]bcom ldan ri rab mtshungs la phyag 'tshal lo/_/mi yi dam pa bzod pa'i pha rol phyin/_/sku rnams kun la nongs pa bgyis kyang bzod/_/yang 'byung ba dang skye dang 'chi bas dpa'/_/bzod gsung bcom ldan khyod la phyag 'tshal lo/_/mthu brnyes bde bar gshegs pa mi 
[\[292a.5\]]g.yo ba/_/gnas dang gnas min mkhas pa bsnyengs mi mnga'/_/khyod kyis sems can mang po byang chub bkod/_/chos gnas rgyal ba khyod la phyag 'tshal lo/_/'dus bgyis nyam chung snying po med par mkhyen/_/skye ba'i tshogs ni nyung ba ma lags sel/_/khyod kyi 
[\[292a.6\]]mkhyen pa srid gsum khyad par 'phags/_/ye shes pha rol phyin la phyag 'tshal lo/_/sems can long ba sdug bsngal mgon med pa/_/de dag khyod kyis dkon mchog gsum tshim bgyis/_/khyod ni bdud dpung bcas pa skrag mdzad pa/_/bcom ldan mgon gyur khyod la 
[\[292a.7\]]phyag 'tshal lo/_/stobs dang bsam gtan dang ni dbang po bsgoms/_/khyod kyis bdud ni dpung dang bcas pa bcom/_/srid pa rnams kyi nang na mchog gyur pa/_/thub pa dbang po bsgoms la phyag 'tshal lo/_/dad pa'i rtsa ba rgya chen chos bstan pa/_/mtshungs med byang 
[\[292b\]]
[\[292b.1\]]chub la ni chags mi mnga'/_/grib ma lta bur mkhyen nas bde gsungs pa/_/bcom ldan gdugs 'dra khyod la phyag 'tshal lo/_/'dren pa rmi 'drar chos rnams thugs su chud/_/'phags pa'i 'khor lo rmi 'dra rab tu bskor/_/'dus bgyis yang dag tu ni rmi lam 'drar/_/
[\[292b.2\]]mkhyen nas sems can mang po dran par mdzad/_/khyod kyi ljags mchog dag pa dri mi mnga'/_/ljags kyis rang gi zhal gyi dkyil 'khor khebs/_/ljags ni pad ma 'dab ma brgya lta bu/_/ljags skyon mi mnga' khyod la phyag 'tshal lo/_/srid gsum kun la chags 
[\[292b.3\]]pa mi mnga' ba/_/'gro ba rnams la 'dod pa'i skyon mi gsung /_/'dod pa'i chags bral smad pa ma lags pa/_/byang chub mchog la srog chags mos par mdzad/_/nyon mongs dgra dang sdig pa'i dgra spangs pa/_/ser sna'i 'dod chags bral zhing chags mi mnga'/_/mi 
[\[292b.4\]]yi dam pa gser ltar dpal stug pa/_/khyod kyi mtshan dang grags pa chub par grags/_/gnas dang dbang po rnam par 'byed la mkhas/_/'di na bzhugs shing 'gro ba'i mig tu gyur/_/gnas dang yig 'bru tshig gi don bslabs pas/_/khyod kyis chu bo bzhi la zam 
[\[292b.5\]]pa btags/_/glang po rin thang ma mchis sbyin pa mdzad/_/'dren pa mi dang lha rnams sgrol ba po/_/khyod kyi yon tan mtha' ma mi rnyed de/_/mgon po khyod la bdag ni thal mo sbyar/_/mi yi mchog la rdul ni sbyin byin pas/_/mi mjed 'dzam bu'i rgyal por gyur lags 
[\[292b.6\]]na/_/'dir ni dbang po dang bas thal sbyar nas/_/skyabs su nye bar mchi ba smos ci 'tshal/_/phung po gsog ste nyam chung snying po med/_/stong pa sgyu ma chu zla 'dra bar ni/_/gau tam khyod kyis de dag yang dag mkhyen/_/phung po khams mkhas khyod la phyag 'tshal lo/_/sred 
[\[292b.7\]]pa'i srad bus dam du mdud bor te/_/srid pa'i 'gro bar dra bar rab grags pa/_/srid par 'gro ba rnams kyi dra ba de/_/bde gshegs khyod kyi mkhyen pa'i 'od kyis dral/_/tshangs pa'i sgra skad lta bu'i gsung brjod pa/_/sho be ma lags mi 'gyur 'drid ma lags/_/
[\[293a\]]
[\[293a.1\]]phun tshogs gsung de de dag thos nas ni/_/thal mo sbyar te skyabs su nye bar mchi/_/phyag gi mthil gyis sa 'dir reg pa na/_/nags tshal bcas par rnam pa drug g.yos kyang /_/'dir ni gzhan la gnod par 'gyur ma mchis/_/bdud phyogs dgra 
[\[293a.2\]]bcom khyod la phyag 'tshal lo/_/lha yi rgyal po che dang mkhas pa gang /_/khyod kyi chos don gnyer zhing mchis pa rnams/_/de dag so sor chos bstan thos nas su/_/zhabs gnyis la ni rab tu gtugs par bgyid/_/de nas mi 'am ci'i rgyal po'i slas rnams kyis bcom 
[\[293a.3\]]ldan 'das la tshigs su bcad pa 'di dag gis mngon par bstod nas bcom ldan 'das la 'di skad ces gsol to/_/bcom ldan 'das bdag cag bla na med pa yang dag par rdzogs pa'i byang chub la yang dag par zhugs nas bud med kyi dngos pos bla na med pa yang dag par 
[\[293a.4\]]rdzogs pa'i byang chub mngon par rdzogs par 'tshang rgya bar mi nus na/_ji ltar bdag cag bud med kyi dngos po las gyur te/_skyes pa'i dngos po 'thob pa dang /_bla na med pa yang dag par rdzogs pa'i byang chub kyang mngon par rdzogs par 'tshang rgya bar 'gyur ba de lta bu'i chos 
[\[293a.5\]]de bcom ldan 'das kyis bdag cag la legs par bshad du gsol/_de skad ces gsol pa dang /_bcom ldan 'das kyis mi 'am ci'i rgyal po sdong po'i slas de dag la 'di skad ces bka' stsal to/_/sring mo dag de'i phyir shin tu legs par nyon la yid la zung shig 
[\[293a.6\]]dang /_ji ltar bud med bud med kyi dngos po las gyur te skyes pa'i dngos po 'thob cing myur du bla na med pa yang dag par rdzogs pa'i byang chub kyang mngon par rdzogs par 'tshang rgya bar 'gyur ba ngas khyod la bshad par bya'o/_/mi 'am ci'i rgyal po'i slas rnams kyis bcom ldan 
[\[293a.7\]]'das la legs so zhes gsol te/_bcom ldan 'das kyi ltar nyan pa dang /_bcom ldan 'das kyis de dag la 'di skad ces bka' stsal to/_/sring mo dag chos gcig dang ldan na bud med bud med kyi dngos po las gyur te skyes pa'i dngos po thob cing myur du bla na med 
[\[293b\]]
[\[293b.1\]]pa yang dag par rdzogs pa'i byang chub kyang mngon par rdzogs par 'tshang rgya bar 'gyur te/_chos gcig po de gang zhe na/_'di lta ste/_lhag pa'i bsam pas byang chub tu sems bskyed pa dang /_thams cad mkhyen pa'i sems bskyed pa dang /_mi mnyam pa dang mnyam 
[\[293b.2\]]pa'i sems bskyed pa dang /_'jig rten gsum las khyad par du 'phags pa'i sems bskyed pa dang /_dge ba'i rtsa ba thams cad la brjed pa med pa'i sems bskyed pa ste/_sring mo dag chos gcig po 'di dang ldan na bud med bud med kyi dngos po las gyur te skyes 
[\[293b.3\]]pa'i lus thob par 'gyur ro/_/sring mo dag gzhan yang chos gnyis dang ldan na bud med bud med kyi dngos po las gyur te skyes pa'i lus thob par 'gyur ro/_/gnyis gang zhe na/_'di lta ste/_phrag dog med pa dang /_ser sna med pa ste/_sring mo dag chos 'di gnyis dang 
[\[293b.4\]]ldan na bud med bud med kyi dngos po las gyur te skyes pa'i dngos po thob par 'gyur ro/_/sring mo dag gzhan yang chos gsum dang ldan na bud med bud med kyi dngos po las gyur te skyes pa'i dngos po thob par 'gyur ro/_/gsum gang zhe na/_'di lta ste/_lus kyi sdom pa 
[\[293b.5\]]gsum yongs su dag pa dang /_ngag gi sdom pa bzhi yongs su dag pa dang /_yid kyi sdom pa gsum yongs su dag pa ste/_sring mo dag chos gsum po 'di dag dang ldan na bud med bud med kyi dngos po las gyur te skyes pa'i dngos po thob par 'gyur ro/_/
[\[293b.6\]]sring mo dag gzhan yang chos bzhi dang ldan na bud med bud med kyi dngos po las gyur te skyes pa'i dngos po thob par 'gyur ro/_/bzhi gang zhe na/_'di lta ste/_g.yo med par sbyin pa sbyin pa dang /_g.yo med par bslab pa'i gnas 'dzin pa dang /_g.yo med par tshul khrims sten 
[\[293b.7\]]pa dang /_g.yo med par chos nyan pa ste/_sring mo dag chos bzhi po 'di dag dang ldan na bud med bud med kyi dngos po las gyur te skyes pa'i dngos po thob par 'gyur ro/_/sring mo dag gzhan yang chos lnga dang ldan na bud med bud med kyi dngos po las gyur te skyes pa'i dngos 
[\[294a\]]
[\[294a.1\]]po thob par 'gyur ro/_/lnga gang zhe na/_'di lta ste/_chos don du gnyer ba dang /_chos thos nas tshul bzhin du so sor rtog pa dang /_bsam pa thag pa nas bud med kyi dngos po la smod pa dang /_rtag par rgyun du skyes pa'i lus 'thob par 
[\[294a.2\]]sems skyed pa dang /_ji skad smras pa de bzhin du byed pa ste/_sring mo dag chos lnga po 'di dag dang ldan na bud med bud med kyi dngos po las gyur te skyes pa'i dngos po thob par 'gyur ro/_/sring mo dag gzhan yang chos drug dang ldan na bud med bud med kyi dngos po las gyur te/_skyes 
[\[294a.3\]]pa'i dngos po thob par 'gyur ro/_/drug gang zhe na/_'di lta ste/_drang ba dang /_mnyen pa dang /_sgyu med pa dang /_g.yo med pa dang /_bstsal ba med pa dang /_bcos pa med pa ste/_sring mo dag chos drug po 'di dag dang ldan na bud med bud med kyi dngos po las gyur te 
[\[294a.4\]]skyes pa'i dngos po thob par 'gyur ro/_/sring mo dag gzhan yang chos bdun dang ldan na bud med bud med kyi dngos po las gyur te skyes pa'i dngos po thob par 'gyur ro/_/bdun gang zhe na/_'di lta ste/_sangs rgyas kyi sku thob par bya ba'i phyir sangs rgyas rjes su dran pa dang /_sangs 
[\[294a.5\]]rgyas kyi chos thob par bya ba'i phyir chos rjes su dran pa dang /_rang gis phyir mi ldog pa'i dge 'dun bsdu ba'i phyir dge 'dun rjes su dran pa dang /_smon lam yongs su dag par bya ba'i phyir tshul khrims rjes su dran pa dang /_nyon mongs pa thams cad yongs su dor ba'i phyir gtong ba 
[\[294a.6\]]rjes su dran pa dang /_byang chub kyi sems rnam par dag par bya ba'i phyir lha rjes su dran pa dang /_de dag dgrol ba'i phyir sems can thams cad la sems pa ste/_sring mo dag chos bdun po 'di dag dang ldan na bud med bud med kyi dngos po las gyur te skyes pa'i dngos po thob par 
[\[294a.7\]]'gyur ro/_/sring mo dag gzhan yang chos brgyad dang ldan na bud med bud med kyi dngos po las gyur te skyes pa'i dngos po thob par 'gyur ro/_/brgyad gang zhe na/_'di lta ste/_zas la sred pa ma yin pa dang /_skom la sred pa ma yin pa dang /_me tog dang /_spos dang phreng 
[\[294b\]]
[\[294b.1\]]ba dang /_byug pa dang /_phye ma la sred pa ma yin pa dang /_skyed mos tshal du 'gro bar sred pa ma yin pa dang /_rgod pa dang 'jo ba la sred pa ma yin pa dang /_glu dang gar dang rol mo'i dbyangs sgra la sred pa ma yin pa dang /_dga' ba dang rtse ba la sred pa ma yin pa dang /_rna 
[\[294b.2\]]ba dang /_sgra dang /_sna dang /_dri dang /_lce dang /_ro dang /_lus dang /_reg la dga' ba la sred pa ma yin pa ste/_sring mo dag chos brgyad po 'di dag dang ldan na bud med bud med kyi dngos po las gyur te skyes pa'i dngos po thob par 'gyur ro/_/sring mo dag gzhan yang 
[\[294b.3\]]chos dgu dang ldan na bud med bud med kyi dngos po las gyur te skyes pa'i dngos po thob par 'gyur ro/_/dgu gang zhe na/_'di lta ste/_chad par lta ba ma yin pa dang /_rtag par lta ba ma yin pa dang /_bdag tu smra ba ma yin pa dang /_sems can du smra ba ma yin pa dang /_srog 
[\[294b.4\]]tu smra ba ma yin pa dang /_gang zag tu smra ba ma yin pa dang /_'byung bar lta ba ma yin pa dang /_'jig par lta ba ma yin pa dang /_rgyu dang rkyen la 'jug pa la mkhas pa yin te/_sring mo dag chos dgu po 'di dag dang ldan na bud med bud med kyi dngos po las gyur te skyes pa'i dngos 
[\[294b.5\]]po thob par 'gyur ro/_/sring mo dag gzhan yang chos bcu dang ldan na bud med bud med kyi dngos po las gyur te skyes pa'i dngos po thob par 'gyur ro/_/bcu gang zhe na/_'di lta ste/_sems can thams cad la byams par gnas pa dang /_gzhan gyi longs spyod la brnab sems mi 
[\[294b.6\]]skyed pa dang /_skyes pa'i sems su yid la byed pa skyed pa dang /_srog gi phyir yang rdzun gyi tshig mi smra ba dang /_phra ma'i tshig mi smra ba dang /_zhe gcod pa'i tshig mi smra ba dang /_tshig kyal pa mi smra ba dang /_pha rol po dga' zhing rtse ba la phrag dog med pa dang /_gnod sems 
[\[294b.7\]]kyi bag la nyal mngon par sgrub pa dang /_yang dag par lta ba dang ldan par 'gyur ba dang rnam par smin pa la re ba med pa ste/_sring mo dag chos bcu po 'di dag dang ldan na bud med bud med kyi dngos po las gyur te skyes pa'i dngos po thob par 'gyur ro/_/sring mo dag gzhan yang 
[\[295a\]]
[\[295a.1\]]bud med zab mo la mos pa yin te/_de gzugs la dbu ba rdos pa lta bur so sor rtog kyang gzugs kyis rgyags shing myos par mi 'gyur ba dang /_tshor ba la chu'i chu bur lta bur so sor rtog kyang bde ba'i tshor ba la rjes su chags pa med pa dang /_sdug bsngal gyi 
[\[295a.2\]]tshor ba la khong khro bar mi 'gyur ba dang /_bde ba yang ma yin sdug bsngal ba yang ma yin pa'i tshor ba'i kun tu gti mug par mi 'gyur ba dang /_'du shes la smig rgyu lta bur so sor rtog cing bud med kyi 'du shes mi skyed/_skyes pa'i 'du shes mi skyed pa dang /_'du byed rnams la chu 
[\[295a.3\]]shing gi phung po lta bur so sor rtog ste/_'du byed thams cad la snying po med par rtogs nas 'du byed thams cad la mi gnas shing de la chags pa mi skyed pa dang /_rnam par shes pa la sgyu ma lta bur so sor rtog ste/_sems dang yid dang rnam par rig pa de sgyu ma byas pa bzhin du rtogs 
[\[295a.4\]]nas chos thams cad la chags pa med zhe sdang med gti mug med pa dang /_lus la 'byung ba chen po bzhi dang ldan par so sor rtog ste/_'di lta ste/_sa'i khams dang ldan pa dang /_chu'i khams dang ldan pa dang /_me'i khams dang ldan pa dang /_rlung gi khams dang ldan par lus 
[\[295a.5\]]la so sor rtog go/_/lus 'di ni bsdus pa rtswa dang /_shing dang /_bong ba dang /_rtsig pa dang /_mig yor lta bu ste/_'di bdag ma yin/_sems can ma yin/_srog ma yin/_skyes bu ma yin/_gang zag ma yin gyi phyin ci log sngon du song bas rgyu dang bya ba dang /_las 
[\[295a.6\]]kyi byung ba'o/_/gzhan yang bud med mig la kha zas las skyes pa sha'i gong bu ngo bo nyid kyis stong pa rang bzhin gyis dben par yang dag pa ji lta ba bzhin du so sor rtog pa dang /_de bzhin du rna ba dang /_sna dang /_lce dang /_lus dang /_yid la ngo bo nyid kyis stong pa dang /_rang 
[\[295a.7\]]bzhin gyis dben par yang dag pa ji lta ba bzhin du so sor rtog pa'o/_/gzhan yang bud med lus la gzugs brnyan lta bur 'jug pa dang /_ngag la brag ca lta bur 'jug pa dang /_sems la sgyu ma lta bur 'jug pa'o/_/sring mo dag chos 'di dag dang ldan na bud med bud med kyi 
[\[295b\]]
[\[295b.1\]]dngos po las gyur te skyes pa'i dngos po thob cing myur du bla na med pa yang dag par rdzogs pa'i byang chub kyang mngon par rdzogs par 'tshang rgya bar 'gyur ro/_/de nas mi 'am ci'i rgyal po sdong po'i slas de dag thams cad kyis bcom ldan 'das las bud med kyi dngos po las sgyur ba'i chos 
[\[295b.2\]]kyi rnam grangs 'di thos nas tshim zhing mgu ste/_yi rangs shing rab tu dga' nas dga' ba dang yid bde ba skyes te/_bcom ldan 'das kyi zhabs la phyag 'tshal nas tshul dang 'thun pa'i tshigs su bcad pa 'di dag gis bcom ldan 'das la mngon par bstod do/_/dri med 
[\[295b.3\]]dri bral dri ma gcod mdzad pa/_/rdul med rdul bral lhag pa'i gzi brjid mnga'/_/pad ma'i 'dab 'dra'i spyan dang mdzes pa'i thugs/_/dri med zla zhal khyod la phyag 'tshal lo/_/dga' mdzad zhi mdzad nyon mongs gcod mdzad pa/_/dga' ba ston pa rtag tu dgon par 
[\[295b.4\]]dgyes/_/rin chen 'byung gnas rin chen mdzod mnga' ba/_/yon tan mchog mnga' khyod la phyag 'tshal lo/_/pha rol gshegs pa gzhan gyi tshogs rnams 'joms/_/pad ma lta bur stong mchog bka' mchid gsung /_/lam mchog stsol cing dam pa'i don ston pa/_/
[\[295b.5\]]mchog tu dga' mdzad khyod la phyag 'tshal lo/_/chu bo bzhi rgal bden bzhi'i bka' mchid gsung /_/sa la rgyu ba 'di la mig stsol ba/_/'khor lo mchog gi mtshan ni stong mnga' ba/_/rdul med phan mdzad khyod la phyag 'tshal lo/_/nyon mongs rdul bsal dam pa mthu 
[\[295b.6\]]bo che/_/mgon po 'gro la mchog gi don mdzad pa/_/bdud kyi dpung rnams stobs med 'jig mdzad pa/_/bcom ldan stobs bcu khyod la phyag 'tshal lo/_/sred pa'i 'khri shing gcod mdzad mnyam pa med/_/brnyes pa dag dang ma brnyes mtshungs mnyam thugs/_/
[\[295b.7\]]'jig rten mthar 'byin snang ba'i sgron mdzad pa/_/rgya mtsho lta bu khyod la phyag 'tshal lo/_/dul zhing stobs bcu chen po dam pa mnga'/_/sbyin pa stsol cing rtag tu gtong la dgyes/_/dul ba zhi gnas yon tan pha rol phyin/_/nyon mongs rdul bsal khyod la phyag 'tshal 
[\[296a\]]
[\[296a.1\]]lo/_/mtshan mchog 'gro ba kun la dam pa stsol/_/skye bo'i 'dren pa lha yi mchog pas mchog_/byams dang stobs dang bzod la nges par dgyes/_/mchod 'os bde gshegs khyod la phyag 'tshal lo/_/mar me lta bu dri med zla ba 'dra/_/phyi nang nyon mongs 
[\[296a.2\]]dri ma gcod mdzad pa/_/nyon mongs spangs pa yon tan bsod nams gter/_/zhi ba thugs zhi khyod la phyag 'tshal lo/_/dad pa stsol ba dge sbyong zhi mdzad pa/_/ston pa skye mched drug las thar mdzad pa/_/rjes su dran drug shin tu yongs dag dran/_/rgyal ba dge sbyong rgyal 
[\[296a.3\]]la phyag 'tshal lo/_/'dom gang 'od ni gser gyi kha dog blta/_/gsung snyan dam pa rnam par dag pa'i dbyangs/_/bcom ldan gang zag dam pa skyes bu mchog_/srid gsum zhi mdzad khyod la phyag 'tshal lo/_/shes rab mun pa ma mchis pha rol gshegs/_/rtag tu 
[\[296a.4\]]dka' thub brtul zhugs rab tu spyod/_/de bzhin kho na gzhan min de bzhin gsung /_/mun par sgron ma 'dzin la phyag 'tshal lo/_/bde gshegs grags ldan yon tan bas ma 'tshal/_/de bzhin nyid kyi chos kyi gnas ston pa/_/yon tan brjod pa mthong zhing grags bsgrags 
[\[296a.5\]]pas/_/mchog tu dga' mdzad khyod la phyag 'tshal lo/_/bsngags la gnas shing brtul zhugs dka' thub 'phags/_/khengs dang nga rgyal rgyags pa gcod mdzad pa/_/ye shes 'byung gnas rdul bral blo gros mchog_/skye bo mthar phyin khyod la phyag 'tshal lo/_/ka la 
[\[296a.6\]]bing ka tshangs dbyangs thugs rje can/_/'dod pa rtsod bgyid dri ma sel mdzad pa/_/phung po yongs mkhyen mkhas pa bde bar gshegs/_/yon tan tshogs mchog mnga' la phyag 'tshal lo/_/yon tan ston pa yon tan bstod mchod pa/_/zab mo blta dka' shin tu rtogs par dka'/_/'dzum 
[\[296a.7\]]zhal zla 'dra gsong por gsung mdzad pa/_/bdud stobs 'joms mdzad khyod la phyag 'tshal lo/_/mnyam thugs kha lo sgyur ba rab dul thugs/_/kun gyis mngon bstod mnyam pa'i lam la gnas/_/thub pa mchog gsung bden pa'i bka' mchid can/_/bde gshegs mnyam 
[\[296b\]]
[\[296b.1\]]thugs khyod la phyag 'tshal lo/_/lam stsol snyan pa shin tu 'jam pa'i dbyangs/_/bdud kyi sde mang 'joms mdzad nga rgyal dang /_/lhag pa'i nga rgyal mi mnga' tshul mi 'chos/_/thub pa dge sbyong rgyal la phyag 'tshal lo/_/stobs dang mthu dang brtson 'grus bsam gtan dgyes/_/
[\[296b.2\]]rtag tu 'dod chags skyon dang rab rib bral/_/bde bar gshegs pa mi g.yo gnas la zhugs/_/stobs bcu mchog mnga' khyod la phyag 'tshal lo/_/phyag dang zhabs ni dri med dra bas 'brel/_/skye dang rga dang 'chi ba mi mnga' ba/_/rgyal bar 'os pa 'gro ba kun las rgyal/_/nam 
[\[296b.3\]]mkha' mnyam thugs khyod la phyag 'tshal lo/_/de nas mi 'am ci'i rgyal po sdong po'i slas mi 'am ci'i bu mo brgyad khri bzhi stong po de dag gis bcom ldan 'das kyi zhabs la gtugs pa dang /_bcom ldan 'das kyis de dag gi lhag pa'i bsam pa mkhyen nas de'i tshe bcom ldan 
[\[296b.4\]]'das kyis 'dzum pa mdzad do/_/'di ni sangs rgyas bcom ldan 'das rnams kyi chos nyid de gang gi tshe 'dzum pa mdzad pa de'i tshe bcom ldan 'das kyi zhal gyi sgo nas 'od zer du ma kha dog sna tshogs byung ste/_'di lta ste/_sngon po dang /_ser po dang /_dmar po dang /_dkar po 
[\[296b.5\]]dang /_le brgan dang /_shel dang dngul gyi kha dog lta bu'o/_/de dag gis 'jig rten gyi khams mtha' yas mu med par 'od kyis khyab par byas te/_tshangs pa'i 'jig rten gyi bar du mngon par 'phags nas nyi ma dang zla ba'i 'od mog mog por byas te/_slar log nas bcom 
[\[296b.6\]]ldan 'das la lan gsum bskor ba byas te/_bcom ldan 'das kyi dbu'i gtsug tu nub bo/_/de nas tshe dang ldan pa kun dga' bo stan las langs te bla gos phrag pa gcig la gzar nas/_pus mo g.yas pa'i lha nga sa la btsugs te zhe sa dang bcas shing gus pa dang bcas par 
[\[296b.7\]]bcom ldan 'das gang na ba de logs su thal mo sbyar ba btud de tshigs su bcad pa mngon par bsgrub pa 'dis bcom ldan 'das la 'dzum pa mdzad pa'i don zhus pa/_bde bar gshegs pa ci slad 'dzum ston pa/_/zla ba dri ma med zhal khyod la zhu/_/dri med gzi brjid 
[\[297a\]]
[\[297a.1\]]mnga' ba khyod la zhu/_/gser gyi kha dog lta bu khyod la zhu/_/bde bar gshegs pa ci slad 'dzum ston pa/_/dam pa'i gzugs rnams mnga' ba khyod la zhu/_/'gro ba rnams kyi don mdzad khyod la zhu/_/lha dang mi rnams kyis mchod khyod la zhu/_/bde bar 
[\[297a.2\]]gshegs pa ci slad 'dzum ston pa/_/sbyin dang dul la dgyes pa khyod la zhu/_/tshul khrims yongs dag gyur pa khyod la zhu/_/bzod pa'i stobs dang stobs stsol khyod la zhu/_/bde bar gshegs pa ci slad 'dzum ston pa/_/brtson 'grus stobs dang mthu mnga' khyod la zhu/_/
[\[297a.3\]]bsam gtan mngon shes dgyes pa khyod la zhu/_/shes rab nam mkha' mnyam pa khyod la zhu/_/bde bar gshegs pa ci slad 'dzum ston pa/_/rtag tu byams pa'i thugs can khyod la zhu/_/rtag tu thugs rje ldan pa khyod la zhu/_/dga' dang btang snyoms dgyes pa khyod la 
[\[297a.4\]]zhu/_/bde bar gshegs pa ci slad 'dzum ston pa/_/srid pa gsum po mthar 'byin khyod la zhu/_/spyan gsum dri ma mi mnga' khyod la zhu/_/bdud rtsi chos rnams gsung ba khyod la zhu/_/bde bar gshegs pa ci slad 'dzum ston pa/_/bdud rnams tha mar 'byin pa khyod 
[\[297a.5\]]la zhu/_/ngan pa'i tshogs rnams 'joms pa khyod la zhu/_/bden pa dam pa gzigs pa khyod la zhu/_/bde bar gshegs pa ci slad 'dzum ston pa/_/stobs bcu dam pa mnga' ba khyod la zhu/_/the tsom dag ni gcod mdzad khyod la zhu/_/yon tan stong gis brgyan pa khyod 
[\[297a.6\]]la zhu/_/de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo khyod kyis mi 'am ci'i rgyal po sdong po'i slas rnams nga las dge ba'i rtsa ba bskyed do/_/bsam pa thag pa nas bla na med pa yang dag 
[\[297a.7\]]par rdzogs pa'i byang chub tu sems bskyed nas/_bud med kyi dngos po las bsgyur zhing skyes pa'i dngos po thob par bya ba'i phyir nga'i rkang pa gnyis la gtugs pa mthong ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_kun dga' 
[\[297b\]]
[\[297b.1\]]bo mi 'am ci'i slas brgyad khri bzhi stong po de dag gis bsam pa thag pa nas dge ba'i rtsa ba bskrun pa 'dis 'di ni shi 'phos nas bud med kyi dngos po las gyur te skyes pa'i lus thob nas dga' ldan gyi lha rnams dang skal ba mnyam par skye bar 'gyur ro/_/der skyes nas kyang byang chub 
[\[297b.2\]]sems dpa' sems dpa' chen po byams pa dang lhan cig tu sangs rgyas bcom ldan 'das rnams kyi rdzogs pa'i byang chub 'di kun 'gro ba byed par 'gyur ro/_/byams pa de bzhin gshegs pa byang chub thob pa na mnyes par byed cing dam pa'i chos kyang kun bgro ba byed par 'gyur ro/_/
[\[297b.3\]]bskal pa bzang po'i de bzhin gshegs pa thams cad la yang rim gyis mnyes par byed par 'gyur/_de dag gis dam pa'i chos kyang kun bgro ba byed par 'gyur/_'dzin par 'gyur ro/_/de dag rim gyis byang chub kyi phyogs kyi chos yang dag par bsgrub par bya ba thams cad kun 
[\[297b.4\]]tu rdzogs par byas nas/_gang gi tshe mi 'am ci'i rgyal po sdong po bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe de dag sangs rgyas kyi zhing der skye bar 'gyur te/_des de dag bla na med pa yang dag par rdzogs pa'i byang chub tu lung ston 
[\[297b.5\]]par yang 'gyur ro/_/de nas bcom ldan 'das la mi 'am ci'i rgyal po sdong pos 'di skad ces gsol to/_/bcom ldan 'das de bzhin gshegs pas bdag cag la sangs rgyas kyi mdzad pa mdzad do/_/ngan song ngan 'gro thams cad kyi lam bkum mo/_/bde 'gro thams cad kyi 
[\[297b.6\]]lam rnam par sbyangs so/_/bdag cag byang chub kyi lam la rab tu bkod do/_/bdag cag la chos kyi gter bstan to/_/bdag cag ye shes kyis la bkod do/_/dge ba'i rtsa ba thams cad 'bar bar bgyis so/_/pha rol tu phyin pa'i phyogs bstan to/_/thabs la mkhas pa 
[\[297b.7\]]bstan to/_/bdag cag byang chub kyi sems yang dag par 'dzin pa stsal to/_/chos bsgrags pas rab tu dga' bar mdzad do/_/dga' ba dang dang ba dang /_mchog tu dga' ba thob pas gzengs bstod do/_/chos zab mo'i bzod pa la rab tu dga' bar mdzad do/_/bdag 
[\[298a\]]
[\[298a.1\]]cag phyir mi ldog pa'i sa la rab tu bkod do/_/bdag cag ni bcom ldan 'das la byas pa gzo ba lags kyi byas pa mi gzo ba ma lags kyang bcom ldan 'das bdag cag gis sha dang khrag gis kyang de bzhin gshegs pa la lan mi lon na gzhan gyis lan ldon par 
[\[298a.2\]]mi 'gyur ba lta smos kyang ci 'tshal/_de nas 'khor de'i nang nas byang chub sems dpa' kha cig 'di snyam du sems te/_ma la mi'am ci'i rgyal po sdong po 'di ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_'di'i ming ni 
[\[298a.3\]]ji skad ces bya bar 'gyur/_byang chub sems dpa'i dge 'dun ni ji snyed cig tu 'gyur/_longs spyod dang yongs su spyod pa ni ji 'dra zhig tu 'gyur/_de'i sems can bkod pa dang /_sangs rgyas kyi zhing gi yon tan bkod pa ni ji 'dra ba zhig tu 'gyur snyam mo/_/de nas bcom 
[\[298a.4\]]ldan 'das kyis byang chub sems dpa' de dag gi sems kyi rnam par rtog pa thugs kyis yongs su mkhyen nas 'dzum pa mdzad pa dang /_bcom ldan 'das kyi zhal gyi sgo nas 'od zer du ma kha dog tha dad pa kha dog brgya stong phrag du ma byung ste/_phyogs bcu kun gyi phyogs re rer yang sangs 
[\[298a.5\]]rgyas kyi zhing gang gA'i klung gi bye ma snyed snang bar byas te/_sems can rnams kyi ngan song gi sdug bsngal thams cad zhi bar byas nas lha dang mi dang lha ma yin du bcas pa'i 'jig rten 'dun par byas te slar log nas bcom ldan 'das la lan stong du bskor ba byas te/_bcom ldan 
[\[298a.6\]]'das kyi dbu'i gtsug tu nub bo/_/de nas tshe dang ldan pa kun dga' bos bcom ldan 'das kyis sngon chad ma mdzad pa'i 'dzum pa mthong nas stan las langs te thal mo sbyar nas bcom ldan 'das kyi zhabs la phyag 'tshal te/_lan gsum bskor ba byas nas/_bcom ldan 
[\[298a.7\]]'das kyi spyan sngar 'dug ste pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud de/_bcom ldan 'das la tshigs su bcad pas gsol pa/_bde bar gshegs kyi 'dzum pa ci 'dra ba/_/de ring phyung ste thug 
[\[298b\]]
[\[298b.1\]]med bye ba'i zhing /_/rgya chen phyogs bcu'i gang gA'i rdul mtha' yas/_/khyab pa de 'dra sngon chad yong ma mthong /_/tshangs pa de bzhin 'jig rten skyong ba dang /_/nor bu me dang nyi ma zla ba'i 'od/_/mi dbang gzi brjid kyis ni mog mog gyur/_/'dzum mdzad 'di yi rgyu ni lung bstan 
[\[298b.2\]]gsol/_/su yi ched du dpa' bo khyod kyis 'od phyung bas/_/'dir ni ngan song gsum zhi byang chub yan lag rdzogs/_/chos kyi rje yis bdag cag rnams kyi dogs pa sol/_/mi rnams kyi ni yid gnyis ma lus legs par khum/_/'khor kun dga' bas rtog bgyid na/_/su 
[\[298b.3\]]slad de ring 'dzum pa bstan/_/de nas tshe dang ldan pa kun dga' bos bcom ldan 'das la tshigs su bcad pa 'di dag gis mngon par bstod nas bskor ba byas te rang gi stan la 'dug go/_/de nas bcom ldan 'das kyis de'i tshe glang po che'i lta stangs kyis phyogs bcur gzigs 
[\[298b.4\]]nas tshe dang ldan pa kun dga' bo la 'di skad ces bka' stsal to/_/kun dga' bo khyod kyis mi 'am ci'i rgyal po sdong po 'dis tshul 'di lta bu dang /_rgya che ba 'di lta bu dang /_rnam pa 'di lta bu 'dis de bzhin gshegs pa la mchod pa byas pa mthong ngam/_gsol pa/_bcom 
[\[298b.5\]]ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_kun dga' bo mi 'am ci'i rgyal po sdong po 'di bskal pa bye ba khrag khrig brgya stong phrag drug cu rtsa brgyad na bla na med pa yang dag par rdzogs pa'i byang chub 
[\[298b.6\]]mngon par rdzogs par 'tshang rgya ste/_dkon mchog 'byung gnas zhes bya ba'i bskal pa la 'jig rten gyi khams zla ba dri ma med ces bya bar yon tan gyi rgyal por snang ba zhes bya ba'i de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs 
[\[298b.7\]]su ldan pa/_bde bar gshegs pa/_'jig rten mkhyen pa/_skyes bu 'dul ba/_kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das su 'jig rten du 'byung ngo /_/kun dga' bo 'jig rten gyi khams zla ba dri ma med pa de ni lag 
[\[299a\]]
[\[299a.1\]]mthil ltar mnyam par 'gyur te/[ (]baidUr+ya [,]bai DUr+ya [)]dkar po las grub pa/_zla ba lta bur snang ba/_shin tu dri ma med pa/_shin tu rnam par dag pa/_mching bu med pa'o/_/de bzhin gshegs pa de'i byang chub sems dpa'i dge 'dun yang tshad med par 
[\[299a.2\]]gyur te/_byang chub sems dpa' sems dpa' chen po de thams cad kyang phyir mi ldog pa/_rnam par thar pa bsam gyis mi khyab pa thob pa sha stag go/_/byang chub sems dpa' de dag ni nam mkha' la khang pa brtsegs pa na longs spyod de/_de dag nam mkha' la khang pa brtsegs 
[\[299a.3\]]pa na gnas pa na [(]baidUr+ya [,]bai DUr+ya [)]dkar po las grub pa'i sa chen po der bcom ldan 'das de bzhin gshegs pa yon tan gyi rgyal por snang ba de'i gzugs brnyan mthong bar 'gyur ro/_/de dag gis mthong ma thag tu chos 'di dag thams cad ni gzugs brnyan lta bu'o zhes dran pa skye bar 
[\[299a.4\]]'gyur ro/_/byang chub sems dpa' gang chos gang la the tsom za ba na de de bzhin gshegs pas de la snang bar gyur pa de la zhu bar 'gyur ro/_/de bzhin gshegs pa des kyang byang chub sems dpa' de dag la zhus pa'i lung bstan pas sems rangs par mdzad par 'gyur ro/_/
[\[299a.5\]]byang chub sems dpa' de dag gis chos de thos nas mi skye ba'i chos la bzod pa rab tu thob par 'gyur ro/_/kun dga' bo 'jig rten gyi khams de na grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor yod par mi 'gyur 
[\[299a.6\]]ro/_/sems can de dag thams cad kyang nam mkha' la khang pa brtsegs pa na 'khod par 'gyur ro/_/sangs rgyas kyi zhing der bud med du gdags pa'ang med par 'gyur ro/_/sems can de dag thams cad kyang pad ma'i snying po las brdzus te skye bar 'gyur ro/_/'jig rten 
[\[299a.7\]]gyi khams de na kha zas su gdags pa med de/_sems can de dag thams cad ni bsam gtan la dga' ba dang /_chos la dga' ba'i zas can du 'gyur ro/_/'jig rten gyi khams de na gzhan rnam par gzhag pa med de/_sems can de dag thams cad ni theg pa chen po la 
[\[299b\]]
[\[299b.1\]]nges par 'gyur ba dag go/_/'jig rten gyi khams de na tshul khrims log par zhugs pa'am/_lta ba log par zhugs pa'am/_cho ga log par zhugs pa'am/_'tsho ba log par zhugs pa'i sems can 'ga' yang med par 'gyur ro/_/sems can de dag thams cad ni nan tan 
[\[299b.2\]]dang ldan pa ste/_sangs rgyas kyi chos rnams la brtson 'grus brtsams par 'gyur ba sha stag go/_/sangs rgyas kyi zhing de na bdud dam/_bdud kyi ris kyi lha 'am/_gzhan mu stegs can spyod pa can dang /_kun tu rgyu dang dmigs pa'i lta ba la mngon par zhen pa dang /_pha rol 
[\[299b.3\]]rgol ba med par 'gyur ro/_/sems can de dag thams cad ni zab mo'i spyod yul stong pa nyid kyi phyag rgyas btab par 'gyur ro/_/'jig rten gyi khams de na ming du btags pa tsam dang /_'du shes tsam ma gtogs par lha dang mi zhes tha dad du bya ba med par 'gyur ro/_/sems 
[\[299b.4\]]can de dag thams cad ni yongs su spyod pa mtshungs par 'gyur ro/_/kun dga' bo bcom ldan 'das yon tan gyi rgyal por snang ba de bzhin gshegs pa dgra bcom pa yang dag par rdzogs pa'i sangs rgyas de yang lha dang /_mi rnams kyi skye bo mang po la phan pa dang /_skye bo 
[\[299b.5\]]mang po la bde ba'i phyir bar gyi bskal pa bcu tham par bzhugs par 'gyur ro/_/bcom ldan 'das yon tan gyi rgyal por snang ba de bzhin gshegs pa de gang gi tshe yongs su mya ngan las 'das par bzhed pa de'i tshe byang chub sems dpa' sems dpa' chen po brtson 'grus 'bar ba 
[\[299b.6\]]'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_bkod pa chen po zhes bya ba'i de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa bde bar gshegs pa/_'jig 
[\[299b.7\]]rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das su 'gyur ro zhes byang chub sems dpa' brtson 'grus 'bar ba zhes bya ba lung bstan nas mya ngan las 'da' bar 'gyur ro/_/kun dga' bo bar gyi 
[\[300a\]]
[\[300a.1\]]bskal pa de yang sangs rgyas dkon mchog dang chos dkon mchog dang dge 'dun dkon mchog dang mi 'bral bar 'gyur te/_bar gyi bskal pa de ni dkon mchog 'byung ba zhes brjod do/_/de nas mi 'am ci'i rgyal po sdong pos bcom ldan 'das las 
[\[300a.2\]]lung bstan pa thos nas dga' zhing mgu ste/_yi rangs shing rab tu dga' nas/_dga' ba dang /_yid bde ba skyes te/_byang chub sems dpa'i dga' ba dang /_mchog tu dga' ba'i shugs kyis sa las steng gi bar snang la shing ta la bdun tsam du 'phags te/_
[\[300a.3\]]thams cad dang ldan pa'i 'khor dad pa rgya cher spel ba dang /_dge ba'i rtsa ba yang dag par bskyed pa'i phyir sangs rgyas kyi mthu dang /_rang gi shes rab kyi spobs pas de'i tshe tshigs su bcad pa 'di dag smras so/_/chos 'di thams cad rab tu dben pa dang /_/dri ma 
[\[300a.4\]]med de nam mkha'i ngo bo nyid/_/rgyud kyi dam pa 'di ni rnam shes na/_/de phyir de dag thub sras thu bor 'gyur/_/rmi lam bzhin du mthong ba cung zad med/_/thams cad med de gzung med gsog dang gsob/_/chos rnams thams cad rmi lam 'drar shes nas/_/'dus 
[\[300a.5\]]byas dag la skyo bar 'gyur ba med/_/la las sgyu ma'i rta dang glang chen dang /_/shing rta dpung bu chung dang bzhon mthong ba/_/dam pa'i don du snying po med pa ltar/_/phung po 'di dag sgyu 'dra snying po med/_/gzugs kyi rang bzhin dbu ba rdos pa bzhin/_/tshor ba 'di ni 
[\[300a.6\]]chu yi chu bur 'dra/_/'du shes dag ni smig rgyu 'dra bar gsungs/_/'dus byas thams cad chu shing snying po med/_/srid gsum 'di ni sems yid rnam par shes/_/rgyal bas de bzhin sgyu 'dra gsog tu gsungs/_/gzugs kyi rang bzhin stong par rig nas ni/_/
[\[300a.7\]]'dus byas dag la nam yang skyo ba med/_/khams bzhi po ni chos kyi dbyings 'dra dang /_/skye mched rnams ni grong stong lta bu dang /_/chos 'di gsog dang gsob ltar rnam shes pa/_/de dag rgyal ba'i chos mdzod 'dzin pa yin/_/rab tu dul phyir sbyin dang dul ba dang /_/
[\[300b\]]
[\[300b.1\]]de bzhin tshul khrims rnam dag tshul khrims dang /_/rtag tu 'phags pa'i tshul gyis bzod mi zad/_/stong pa nyid phyir brtson 'grus rnam par dag_/bsam gtan rang bzhin 'gyur ba med pa dang /_/de ltar shes rab chags med ma spros par/_/gang gi 'jug pa de 
[\[300b.2\]]'drar gyur pa de/_/pha rol phyin pa'i pha rol rab tu phyin/_/bdag med kho na nyid phyir byams pa mnyam/_/nam mkha' lta bur gong du snying rje dag_/zhi phyir dga' dang btang snyoms bcas pa yi/_/lam 'di tshangs pa'i lam ste rtag tu zhi/_/bsdu ba bzhi po khyad par 
[\[300b.3\]]'phags pa 'di/_/rnam par 'dren pas rjes su gzung phyir gsungs/_/'dzin pa med cing rnam rtog gang med pa/_/de ni bsdu ba'i dngos po'i pha rol phyin/_/sems can 'di dag bdag med sems can med/_/srog dang gso ba gang zag mi rnyed do/_/dbang po drug 
[\[300b.4\]]'di stong ste rab zhi bar/_/gang shes de ni byang chub sems dpa' yin/_/sems can med cing byang chub sems dpa' med/_/de ni gang du'ang bdag med rlom sems med/_/gnyis dang bral zhing ma chags spros med pa/_/sems can byang chub sems dpa' de 
[\[300b.5\]]dpal ldan/_/chos 'di snying po med de sgyu ma 'dra/_/gang du'ang mi 'ong nam yang 'gror mi 'gyur/_/chos dbyings 'di yi gnas pa rig nas ni/_/rgyal bas de bzhin nyid ni mnyam sangs rgyas/_/gang na'ang yod pa'am med pa med mod kyi/_/rgyu la brten nas chos 
[\[300b.6\]]rnams 'byung bas na/_/mkha' la glog mthong 'jig pa lta bur ni/_/sems kyi 'khri shing de ltar shes par bya/_/rlung ni nam mkhar mi chags rgyu ba bzhin/_/gzugs med sems ni 'dus byas dag la rgyu/_/sems kyi rang bzhin rnam dag de shes nas/_/
[\[300b.7\]]nyon mongs gzugs med sogs par mi 'gyur ro/_/lus ni rtsig pa rtswa dang lo ma 'dra/_/blun pa rje med rdo shing ngan pa ltar/_/de yis snga ma'i rang bzhin 'drar shes nas/_/lus kyi chos la gnas par mi byed do/_/tshig ni rtag tu gzung med rlung dang 'dra/_/ri dang 
[\[301a\]]
[\[301a.1\]]phug gi brag ca lta bu ste/_/de 'drar sgra ni rab tu dben shes pa/_/sgra rnams kun la 'dod pa'i chags pa med/_/bdag ni nam mkha'i ngos gnas mi ltung ste/_/mkha' las ltung ba'i gnas kyang yod ma yin/_/chos 'di nam mkha' 'dra bar bsgoms 
[\[301a.2\]]nas ni/_/de ltar sems can sems can med mtshungs gnas/_/bskal pa brgya phrag mang por bsregs kyang ni/_/ji ltar nam mkha' nam yang sngon ma tshig_/chos rnams thams cad nam mkhar 'drar shes pa/_/de sreg bskal tshe zhing rnams brgyar yang 'gro/_/ri dang 
[\[301a.3\]]ri bar kho ra khor yug ri/_/de bzhin ri dang bcas pa'i sa rnams kun/_/nam mkha'i ngos kyis phye bar rig nas de/_/rdzu 'phrul stobs kyis bye ba'i zhing du 'gro/_/sa dang chu dang me dang rlung dag dang /_/khams bzhi 'di dag nam mkha'i ngos mnyam par/_/dpa' bo tshul 
[\[301a.4\]]'di khong du chud pa dag_/mkha' las bye ba mtha' yas zhing du 'gro/_/srid pa gsum na sgra dang skad kyi bag_/bzang ngan de bzhin 'bring po ci yod pa/_/de yi mtha' ma bskal pa brgyar brjod kyang /_/sngon gyi rang bzhin mi snang rgyu ba med/_/rang byung ba ni mtshan mchog 
[\[301a.5\]]ma yin yang /_/sems kyi chos kyis gzugs kyis rab tu phye/_/sems dang yid ni mtshungs pa dben par gyur/_/rgyal ba thams cad chos mtshungs nyid phyir mnyam/_/sngon gyi srid par byang chub spyad spyod cing /_/dge ba brgya stong rab tu bsags nas ni/_/byang chub 
[\[301a.6\]]mnyam zhing mnyam par rab shes pa/_/grags pa chen po rnams ni lung bstan 'gyur/_/chos rnams kun ni rang yul yang dag ste/_/mtha' yas phyir ni rgyal ba'i yul du mnyam/_/mnyam nyid 'di dag gang gis rab shes pa/_/yon tan ldan pa de dag lung bstan 'gyur/_/
[\[301a.7\]]bdag ni gzugs min tshor min 'du shes min/_/sems pa ma yin rnam par shes med kyang /_/byang chub khong du chud pas bdag lung bstan/_/phung po khams kyis bdag ni lung ma bstan/_/bzod pa gang zhig gzod ma nas zhi yi/_/skad cig pa ni zad dang 'dra 
[\[301b\]]
[\[301b.1\]]min la/_/mtshungs med mi skye ba la bzod pa na/_/mi dbang 'gyur zhes rgyal bas lung bstan to/_/chos rnams kun dang bdag tu rang bzhin mnyam/_/bdag ni bdag med stong pa'i rang bzhin te/_/stong pa nam mkha' 'dra ba'i ngo bo nyid/_/byang chub rtag tu mkha' mnyam rang 
[\[301b.2\]]bzhin no/_/zad par bya phyir zad pa shes mi nus/_/mi zad pa ni zad pas zad mi 'gyur/_/zad pa'i sgo yis chos rnams kun ma skyes/_/bzod dang ldan la sangs rgyas lung ston to/_/mtshan med gnas 'jug pa yi gnas med de/_/yang dag 'dus ma byas pa dus las 
[\[301b.3\]]grol/_/ma byas byed du ma bcug byung ba min/_/de bzhin nyid 'drar rgyal bas bdag lung bstan/_/gal te bdag ni lung bstan 'gyur snyam na/_/chos lam tshul la mi mnyam sbyor ba yin/_/sems dang yid kyis sbyor ba sbyor ma yin/_/chos sbyor khyad par 'phags 'di 
[\[301b.4\]]mtshungs shing mnyam/_/khyed cag thams cad sa yi steng na 'khod/_/bdag ni nam mkha'i dkyil na rnam par gnas/_/sa dang nam mkha' mnyam par shes nas ni/_/srid pa gsum na chags med ye shes 'jug_/de nas mi 'am ci'i rgyal po sdong pos tshigs 
[\[301b.5\]]su bcad pa 'di dag smras nas steng gi bar snang las babs te thal mo sbyar nas bcom ldan 'das la phyag 'tshal te bcom ldan 'das la 'di skad ces gsol to/_/bcom ldan 'das sangs rgyas ni bdag gi ched du byung ngo /_/de ci'i slad du zhe na/_bcom ldan 'das bdag 
[\[301b.6\]]sngon byang chub sems dpa'i spyod pa don ma mchis par ma bgyis te/_sngon gyi dge ba'i rtsa ba rnams kyis bdag ma bslus pas bcom ldan 'das kyis bdag gi bsam pa thams cad yongs su bskang ba'i slad du bla na med pa yang dag par rdzogs pa'i byang chub tu lung 
[\[301b.7\]]bstan to/_/de nas 'khor de'i nang na byang chub sems dpa' kha cig 'di lta bu'i sems bskyed de/_mi 'am ci'i rgyal po sdong pos de bzhin gshegs pa dgra bcom pa yang dag par rdzogs pa'i sangs rgyas gang las dang po bla na med pa yang dag par rdzogs 
[\[302a\]]
[\[302a.1\]]pa'i byang chub tu sems bskyed do snyam mo/_/de nas byang chub sems dpa' lha'i cod pan gyis byang chub sems dpa' de dag gi sems kyi rnam par rtog pa sems kyis shes nas bcom ldan 'das la 'di skad ces gsol to/_/bcom ldan 'das mi 'am 
[\[302a.2\]]ci'i rgyal po sdong pos de bzhin gshegs pa gang las byang chub tu sems bskyed pa'i de bzhin gshegs pa de'i mtshan ci lags/_bcom ldan 'das kyis bka' stsal pa/_rigs kyi bu sngon byung ba 'das pa'i dus bskal pa grangs med pa'i yang ches grangs med pa/_
[\[302a.3\]]rgyas pa/_tshad med pa/_bsam gyis mi khyab par gyur pa de'i tshe de'i dus na rnam par dag pa zhes bya ba'i bskal pa la 'jig rten gyi khams dge ba zhes bya bar de bzhin gshegs pa dgra bcom pa yang dag par rdzogs pa'i sangs rgyas mkhyen pa dang zhabs su ldan pa/_
[\[302a.4\]]bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das rin chen phung po zhes bya ba 'jig rten du byung ngo /_/rigs kyi bu de'i tshe de'i dus na bcom ldan 'das 
[\[302a.5\]]de bzhin gshegs pa dgra bcom pa yang dag par rdzogs pa'i sangs rgyas rin chen phung po de'i byang chub sems dpa'i dge 'dun ni bye ba phrag drug cur gyur te/_thams cad kyang brtson 'grus brtsams pa/_bzod pa rab tu thob pa/_bla na med pa yang dag par 
[\[302a.6\]]rdzogs pa'i byang chub las phyir mi ldog pa sha stag go/_/de'i tshe'i tshad ni lo bye ba phrag drug cu thub par gyur to/_/dge ba zhes bya ba'i 'jig rten gyi khams de yang [(]baidUr+ya [,]bai DUr+ya [)]las grub pa/_rgyan thams cad kyis brgyan pa/_rnam pa'i mchog thams cad dang ldan pa dga' 
[\[302a.7\]]ldan gyi lha'i ris lta bur khang khyim dang /_longs spyod dang /_nye bar spyod pa dang /_bza' ba dang /_btung ba bsams pa tsam gyis 'byor pa'o/_/sangs rgyas kyi zhing de na theg pa chen po ma gtogs par theg pa gzhan rnam par gzhag pa med par gyur to/_/rigs kyi bu 
[\[302b\]]
[\[302b.1\]]de'i tshe de'i dus na gling bzhi la dbang ba'i 'khor los sgyur ba'i rgyal pos 'dzin ces bya ba rin po che sna bdun dang ldan pa zhig byung ste/_de'i slas ni stong phrag bzhi bcu yod do/_/de'i bu ni stong tham pa yod de/_dpa' ba/_rtul phod pa/_yan lag mchog gi gzugs can 
[\[302b.2\]]pha rol gyi sde rab tu 'joms pa sha stag go/_/rigs kyi bu rgyal pos 'dzin des bcom ldan 'das de bzhin gshegs pa rin chen phung po de dang /_byang chub sems dpa' bye ba phrag drug cu la lo bye ba tham par yid du 'ong ba'i chos gos dang /_zhal zas dang /_mal 
[\[302b.3\]]cha dang /_na ba'i gsos sman dang /_yo byad rnams dang /_bde bar sbyar ba bde ba la reg par gnas par bya ba thams cad kyis bsnyen bkur byas nas des bcom ldan 'das de bzhin gshegs pa rin chen phung po de la mchod pa dpag tu med pa byas te/_dge ba'i rtsa bas 
[\[302b.4\]]nye bar brtan nas bud med bzhi stong po de dag dang /_bu stong po de dag dang /_srog chags brgyad khri bzhi stong dang lhan cig tu bla na med pa yang dag par rdzogs pa'i byang chub tu sems bskyed do/_/des byang chub tu sems bskyed nas kyang lo bye bar bcom ldan 'das de bzhin 
[\[302b.5\]]gshegs pa rin chen phung po de la bsnyen bkur byas so/_/de dus gzhan zhig na bu thu bo brtul zhugs yongs su dag pa zhes bya ba rgyal por bcug nas rgyal srid thams cad bor te/_skra dang kha spu bregs nas gos ngur smrig bgos te bcom ldan 'das de'i bstan pa la dad 
[\[302b.6\]]pas khyim nas khyim med par rab tu byung ngo /_/de na rgyal po'i bu de dag gis kyang rim gyis bu thu bo re re rgyal por bcug nas pha'i rjes su rab tu byung bar gyur to/_/rigs kyi bu de ltar na rnam grangs 'dis de bzhin gshegs pa de'i tshe'i tshad ring bar gyur to/_/rgyal po gzhon 
[\[302b.7\]]nu de dag thams cad de bzhin gshegs pa de las rab tu byung nas rgyal bu gzhon nu tha chung sa snying rje'i blo zhes bya ba gcig pu ma gtogs te/_de ni chos kyis rgyal srid byed pa chad pa med pa dang /_mtshon cha med par chos dang 'thun par dbang byed du bcug go/_/rigs kyi bu 
[\[303a\]]
[\[303a.1\]]de ltar rgyal po sa 'dzin de bu dang bcas par bcom ldan 'das de'i bstan pa la rab tu byung nas thog ma dang bar ma dang tha mar de bzhin gshegs pa rin chen phung po de'i dam pa'i chos rab tu bzung ngo /_/rigs kyi bu de'i tshe de'i dus na gling bzhi la dbang ba'i 
[\[303a.2\]]'khor los sgyur ba'i rgyal po sa 'dzin zhes bya bar gyur pa de gzhan zhig yin pa snyam du khyod dogs shing the tsom za'am yid gnyis su gyur pa lta na rigs kyi bu khyod kyis de ltar mi blta'o/_/de ci'i phyir zhe na/_mi 'am ci'i rgyal po sdong po 'di de'i tshe de'i dus na rgyal 
[\[303a.3\]]po sa 'dzin zhes bya bar gyur to/_/rgyal po de'i bur gyur pa de dag thams cad ni de ltar phyogs bcu na byang chub sems dpa'i spyad pa spyod do/_/rigs kyi bu de ltar na mi 'am ci'i rgyal po sdong pos bcom ldan 'das de bzhin gshegs pa rin chen phung po de las bla na med 
[\[303a.4\]]pa yang dag par rdzogs pa'i byang chub tu sems bskyed do/_/de bla na med pa yang dag par rdzogs pa'i byang chub tu dang po sems bskyed tshun chad/_da'i bar thams cad du sangs rgyas mthong ba dang chos nyan pa dang /_dge 'dun la rim gro byed pa dang ma bral bar gyur to/_/'dis 
[\[303a.5\]]yang dag par rdzogs pa'i byang chub kyi tshogs kyang myur du yang dag par bsgrubs pas 'di la ngas 'di ni ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas yon tan gyi rgyal por snang ba zhes bya bar 'gyur ro zhes lung yang bstan to/_/
[\[303a.6\]]de nas bcom ldan 'das la byang chub sems dpa' sems dpa' chen po lha'i cod pan gyis 'di skad ces gsol to/_/bcom ldan 'das ji tsam du de bzhin gshegs pa dgra bcom pa yang dag par rdzogs pa'i sangs rgyas thogs pa mi mnga' ba'i mkhyen pa dang ldan pas 
[\[303a.7\]]'di ltar dge ba'i rtsa ba mngon par 'dus bgyis pa'i rgyu ba nas yun ring du lags pa yang bcom ldan 'das kyis sgrib pa mi mnga' ba'i mkhyen pas gzigs pa ni ngo mtshar to/_/bcom ldan 'das kyis bka' stsal pa/_rigs kyi bu de de bzhin no/_/ji skad smras pa de 
[\[303b\]]
[\[303b.1\]]bzhin te/_de bzhin gshegs pa dgra bcom pa yang dag par rdzogs pa'i sangs rgyas ni thogs pa med pa'i ye shes mthong ba dang ldan no/_/de ci'i phyir zhe na/_rigs kyi bu gang sems can thams cad kyi 'das pa'i sems kyi rgyu zad pa/_'gags pa/_bral 
[\[303b.2\]]ba/_rnam par gyur pa/_rgyu gang dag las sems kyi rgyud de dag byung ba dang /_rgyu gang dag med pas zad pa/_dge ba'am/_mi dge ba'am/_lung du bstan pa'am/_lung du ma bstan pa de dag thams cad rnam pa dang bcas/_gzhi dang bcas/_gtan tshigs dang 
[\[303b.3\]]bcas par de bzhin gshegs pas rab tu shes so/_/da ltar byung ba'i dus kyi sems can thams cad kyi sems kyi rgyud byung ba dge ba'am/_mi dge ba'am/_lung du bstan pa'am/_lung du ma bstan pa yang rung ste/_sems rang gi 'og tu sems gang byung ba de 
[\[303b.4\]]dag thams cad kyang rnam pa dang bcas/_gzhi dang bcas/_gtan tshigs dang bcas par de bzhin gshegs pas rab tu shes so/_/gang ma 'ongs pa'i sems can thams cad kyi sems kyi rgyud dang sems las byung ba'i chos dge ba'am/_mi dge ba'am/_lung 
[\[303b.5\]]du bstan pa'am/_lung du ma bstan pa yang rung ste/_sems gang gi 'og tu sems gang 'byung bar 'gyur ba de dag thams cad kyang rnam pa dang bcas/_gzhi dang bcas pa/_gtan tshigs dang bcas par de bzhin gshegs pas rab tu shes so/_/rigs kyi bu de ltar 
[\[303b.6\]]de bzhin gshegs pa dgra bcom pa yang dag par rdzogs pa'i sangs rgyas ni thogs pa med pa'i ye shes dang ldan no/_/de bzhin gshegs pa'i mkhyen pa thogs pa mi mnga' ba bstan pa 'di bshad pa na srog chags sum 'bum gyis bla na med pa yang dag par rdzogs 
[\[303b.7\]]pa'i byang chub tu sems bskyed do/_/de nas mi 'am ci'i rgyal po sdong pos bcom ldan 'das byang chub sems dpa' dang nyan thos kyi dge 'dun gyi 'khor dang bcas pa la zhag bdun bde bar sbyar ba thams cad kyis bsnyen bkur byas nas yongs su longs spyad par bya 
[\[304a\]]
[\[304a.1\]]ba'i phyir rang gi khang khyim dang /_'khor gyi khyams de yang bcom ldan 'das la phul te 'di skad ces gsol to/_/bcom ldan 'das bdag la thugs brtse ba'i slad du rtag tu 'dir gshegs shing bzhugs par gsol/_des na skye bo mang po la phan pa 
[\[304a.2\]]dang /_skye bo mang po la bde ba dang /_'jig rten la thugs brtse ba dang /_skye bo'i tshogs phal po che'i don dang /_mi 'am ci dang /_dri za dang /_lto 'phye chen po rnams la phan pa dang bde bar 'gyur ro/_/de nas mi 'am ci'i rgyal po sdong po'i bu dri ma med pa'i mig ces bya 
[\[304a.3\]]bas bcom ldan 'das la nor bu rin po che'i dra ba phul nas bcom ldan 'das la 'di skad ces gsol to/_/bcom ldan 'das mi 'am ci bdag cag bla na med pa yang dag par rdzogs pa'i byang chub la yang dag par zhugs su lags kyang bdag cag ni sil snyan dang rol mo'i dbyangs 
[\[304a.4\]]sgra dang /_glu dang gar la rab tu chags/_me tog dang spos dang bdug pa dang byug pa dang /_phye ma la bag ma mchis par dga' zhing rtse ba lags na ji ltar bdag cag bag mchis par 'gyur zhing /_byang chub kyi phyogs kyi chos rnams yang dag par bsgrub par 'gyur ba de lta bu'i 
[\[304a.5\]]chos rin po che'i phyag rgya'i sgo'i gdams ngag bcom ldan 'das kyis bdag cag la stsal bar gsol/_de skad ces gsol pa dang /_bcom ldan 'das kyis mi 'am ci'i rgyal po'i bu dri ma med pa'i mig la 'di skad ces bka' stsal to/_/bzhin [{]bzangs [,]bzang [}]dag de'i phyir deng phyin 
[\[304a.6\]]cad sil snyan dang glu dbyangs de dag las byang chub yongs su smin par byed pa'i chos drug cu rtsa bzhi 'byung bar khyed la byin gyis brlab par bya'o/_/drug cu rtsa bzhi gang zhe na/_'di lta ste/_mi rtag pa'i sgra 'byung ba dang /_sdug bsngal gyi sgra dang /_bdag med pa'i sgra dang /_
[\[304a.7\]]zhi ba'i sgra dang /_mngon par 'du mi byed pa'i sgra dang /_dben pa'i sgra dang /_mi skye ba'i sgra dang /_dngos po med pa'i sgra dang /_'byung ba med pa'i sgra dang /_gnas med pa'i sgra dang /_ji lta ba bzhin gyi sgra dang /_yang dag pa'i mtha'i sgra dang /_chos kyi dbyings 
[\[304b\]]
[\[304b.1\]]kyi sgra dang /_sems can med pa'i sgra dang /_srog med pa'i sgra dang /_gang zag med pa'i sgra dang /_sbyin pa'i sgra dang /_tshul khrims kyi sgra dang /_bzod pa'i sgra dang /_brtson 'grus kyi sgra dang /_bsam gtan gyi sgra dang /_shes rab kyi sgra dang /_byams 
[\[304b.2\]]pa'i sgra dang /_snying rje'i sgra dang /_dga' ba'i sgra dang /_btang snyoms kyi sgra dang /_'ong ba med pa'i sgra dang /_'gro ba med pa'i sgra dang /_rgyu ba med pa'i sgra dang /_gnas med pa'i sgra dang /_brtan pa med pa'i sgra dang /_stong pa nyid kyi sgra dang /_mtshan ma med pa'i 
[\[304b.3\]]sgra dang /_smon pa med pa'i sgra dang /_'dod chags dang bral ba'i sgra dang /_'byung ba med pa'i sgra dang /_rten pa'i sgra dang /_rten pa med pa'i sgra dang /_sangs rgyas kyi sgra dang /_chos kyi sgra dang /_dge 'dun gyi sgra dang /_byang chub tshad med pa'i sgra dang /_dran 
[\[304b.4\]]pa nye bar gzhag pa'i sgra dang /_yang dag par spong ba'i sgra dang /_rdzu 'phrul gyi rkang pa'i sgra dang /_dbang po'i sgra dang /_stobs kyi sgra dang /_byang chub kyi yan lag gi sgra dang /_lam gyi sgra dang /_zhi gnas kyi sgra dang /_lhag mthong gi sgra dang /_thabs kyi sgra dang /_
[\[304b.5\]]bsdu ba'i dngos po'i sgra dang /_sems can yongs su smin par bya ba'i sgra dang /_bdud tshar gcad pa'i sgra dang /_dam pa'i chos yongs su gzung ba'i sgra dang /_chos thams cad sgyu ma dang /_rmi lam dang /_gzugs brnyan dang /_chu'i zla ba dang /_brag ca lta 
[\[304b.6\]]bu'i sgra dang /_chos kyi dbyings 'dres pa med pa'i sgra dang /_'khor bas yongs su mi skyo ba'i sgra dang /_'byung ba'i sgra dang /_dge ba'i rtsa ba'i tshogs thams cad kyi sgra dang /_dbu ba dang /_chu'i chu bur dang /_smig rgyu dang /_chu shing gi phung po dang /_sgyu ma dang /_
[\[304b.7\]]snying po med pa'i sgra dang /_ji skad smras pa de bzhin du bya zhing chos bsgrub pa'i sgra 'byung bar 'gyur ro/_/bzhin [{]bzangs [,]bzang [}]dag de ltar na sangs rgyas kyi mthus sil snyan dang glu dbyangs de dag las gang gi khyed bag yod par byang chub kyi phyogs kyi chos rnams bsgrub par 'gyur 
[\[305a\]]
[\[305a.1\]]ba de lta bu'i sgra 'di dag 'byung bar 'gyur ro//_//bam po lnga pa ste tha ma/_de nas thams cad dang ldan pa'i 'khor de ngo mtshar du gyur nas bcom ldan 'das la phyag 'tshal te 'di skad ces gsol to/_/bcom ldan 'das ji tsam du 
[\[305a.2\]]sangs rgyas bcom ldan 'das rnams kyang byang chub 'di byin gyi rlabs kyis shin tu byin gyis brlabs pa dang /_chos bstan pa dang /_ji tsam du de bzhin gshegs pas byang chub sems dpa' rnams shin tu yongs su bzung ba ni ngo mtshar to/_/bcom ldan 'das kyis bka' 
[\[305a.3\]]stsal pa/_grogs po dag ji skad smras pa de bzhin te/_de bzhin gshegs pas byang chub sems dpa' rnams shin tu yongs su bzung ngo /_/de ci'i phyir zhe na/_'di ltar byang chub sems dpa' yongs su bzung bas sems can thams cad yongs su bzung bar 'gyur ro/_/
[\[305a.4\]]grogs po dag de bzhin gshegs pas byang chub sems dpa' yongs su bzung ba gang yin pa de sems can thams cad kyi don nyid do/_/de ltar na sems can thams cad kyi ched du de dag go cha gang gis sems can tshad med grangs med pa 'khor ba las mya ngan las 'da' ba'i lam du 
[\[305a.5\]]gzud par 'gyur ba'i go cha chen po gyon no/_/grogs po dag rnam grangs 'dis 'di lta rang da ltar bzhugs kyang rung yongs su mya ngan las 'das kyang rung ste/_byang chub sems dpa' rnams yongs su bzung ba mdzad pa gang yin pa des sems can thams cad yongs su bzung ba 
[\[305a.6\]]yin par rig par bya'o/_/grogs po dag byang chub sems dpa' la chos gos dang /_bsod snyoms dang /_mal cha dang /_na ba'i gsos sman dang /_yo byad rnams kyis rim gror byas pa ni sems can thams cad la rim gro byas par 'gyur ro/_/grogs po dag byang 
[\[305a.7\]]chub sems dpa' la bde bar sbyar ba nye bar bsgrubs pa ni sems can thams cad la bde bar sbyar ba nye bar bsgrubs par 'gyur ro/_/de ci'i phyir zhe na/_grogs po dag tha na byang chub sems dpa'i dbugs 'byung ba dang /_rngub pa gang yin pa de thams cad kyang sems can 
[\[305b\]]
[\[305b.1\]]thams cad la snying rje chen po rab tu 'thob pa dang ldan pa dang /_sems can thams cad la phan pa dang bde ba'i phyir yongs su 'dzin to/_/de nas 'dod pa na spyod pa dang /_gzugs na spyod pa dang /_gnas gtsang ma'i ris kyi lha'i bu de dag dang /_klu dang /_gnod sbyin dang /_
[\[305b.2\]]dri za dang /_mi 'am ci dang /_lto 'phye chen po dang /_thams cad dang ldan pa'i 'khor de bcom ldan 'das kyis legs par gsungs pa la rjes su yi rangs nas/_lha'i me tog rnam pa mang po kha dog sna tshogs pas bcom ldan 'das la mngon par gtor to/_/de nas mi 
[\[305b.3\]]'am ci'i rgyal po sdong pos 'di snyam du bsams te/_bcom ldan 'das nyid kyi rdzu 'phrul gyis sam/_gzhan byang chub sems dpa'i rdzu 'phrul gyis bdag gi gnas nas/_bya rgod kyi phung po'i ri la gshegs pa ni bdag gi cha ma yin gyis bdag gis de bzhin gshegs 
[\[305b.4\]]pa la mchod pa'i las kyi phyir shing rta gang la bcom ldan 'das byang chub sems dpa'i dge 'dun dang bcas pa dang nyan thos kyi dge 'dun dang bcas par bzhugs pa de lta bu'i shing rta bkod pa bsgrubs te/_shing rta de yang bdag 'khor dang bcas pas drangs nas/_de ltar na 
[\[305b.5\]]bdag gis de bzhin gshegs pa la mchod pa byas par 'gyur snyam mo/_/de nas mi 'am ci'i rgyal po sdong pos yid las byung ba lha'i rin po che sna bdun gyi shing rta 'phang du dpag tshad lnga khyon du dpag tshad lnga pa/_kha khyer rin po che sna tshogs kyis bskor ba shing ljon pa sna 
[\[305b.6\]]tshogs kyis legs par brgyan pa steng du rin po che'i dra ba bres pa/_rin po che'i skud pa mig [{]mangs [,]mang [}]ris su bres pa mngon par sprul nas shing rta de la bcom ldan 'das kyi gdan seng ge'i khri bkra ba blta na sdug pa/_'phang du mi bdun yod pa/_ras bcos ma zung brgya stong mang 
[\[305b.7\]]po bkram pa mngon par sprul/_byang chub sems dpa' thams cad dang nyan thos kyi dge 'dun thams cad kyi stan yang so sor mngon par sprul/_gang dag bcom ldan 'das la chos nyan zhing zhabs 'bring du 'brang ba brgya byin dang /_tshangs pa dang /_'jig rten skyong 
[\[306a\]]
[\[306a.1\]]ba dang /_'dod pa na spyod pa dang /_gzugs na spyod pa dang /_gnas gtsang ma'i ris kyi lha'i bu de dag gi stan yang shing rta de'i steng du ci rigs par sprul to/_/de nas mi 'am ci'i rgyal po sdong pos de lta bu'i shing rta bkod pa de sprul nas thal mo sbyar 
[\[306a.2\]]te/_bcom ldan 'das la phyag 'tshal nas 'di skad ces gsol to/_/bcom ldan 'das bdag la thugs brtse ba'i slad du shing rta 'di la ji ltar gdan bshams pa rnams la 'khor thams cad dang thabs cig tu bzhugs su gsol/_de nas seng ge'i khri de la 
[\[306a.3\]]bcom ldan 'das kyang bzhugs/_byang chub sems dpa' dang /_dge slong gi dge 'dun dang 'khor thams cad kyang ci rigs par 'khod do/_/de nas mi 'am ci'i rgyal po sdong pos rdzu 'phrul gyi stobs kyis shing rta de lag pa g.yas pas blangs te/_shing ta la bdun 
[\[306a.4\]]srid kyi steng gi bar snang la 'phags nas/_de nas mi 'am ci mo brgyad khri bzhi stong de dag thams cad dang bu brgyad stong po de dag dang gzhan yang mi 'am ci dang dri za dang lto 'phye chen po brgya stong phrag du ma dang mi 'am ci'i rgyal po sdong po nyid kyang rin po che'i thag pa thogs nas shing 
[\[306a.5\]]rta la btags te nam mkha' las drangs so/_/de nas bcom ldan 'das steng gi bar snang gi shing rta la bzhugs shing /_nam mkha'i dkyil nas gshegs pa la mi 'am ci mo brgyad khri bzhi stong po de dag gis sil snyan dang /_glu dbyangs blangs nas mchod pa byed de mdun 
[\[306a.6\]]du dong zhing bcom ldan 'das la tshigs su bcad pa 'di dag gis mngon par bstod do/_/mi 'am ci mo brgyad khri bzhi stong po/_/gzugs kyi dam pa dang ni ldan pa dag_/sil snyan rnams ni rab tu dkrol bgyid cing /_/yang dag bsngags pas 'dren la bstod pa bgyid/_/
[\[306a.7\]]mtshan mchog bsod nams kyis ni gzi brjid gyur/_/gzugs mchog mthong na dga' bar bgyid pa'i gzugs/_/bden pa'i yon tan la ni rtag gnas pa/_/yon tan mtsho chen khyod la phyag 'tshal lo/_/sngon gyi rgyal ba rnams dang khyod mi 'dra/_/g.yas g.yon 
[\[306b\]]
[\[306b.1\]]na yang rnam par mthong ma myong /_/ji ltar ri rab brtan zhing mi g.yo ba/_/de ltar khyed kyi sku ni dpal gyis mdzes/_/'dren pa khyod kyis rdzu 'phrul stobs kyis ni/_/chags pa ma mchis par yang mkha' las mchi/_/nam mkha' lta bur dag cing dri mi mnga'/_/bcom ldan 
[\[306b.2\]]nyon mongs bsal la phyag 'tshal lo/_/lha dbang lha min dbang dang srin po dang /_/brgya byin tshangs pa dang ni dag pa'i lha/_/nyi ma zla ba skar mar bcas pa'i 'od/_/khyed kyi mdzod spus 'od ni ma mchis gyur/_/shes rab 'byung gnas shes rab rgya mtsho ldan/_/sems 
[\[306b.3\]]can kun gyi sems kyi spyod la mkhas/_/'jig rten gsum na 'jig rten gsum gyis mchod/_/'jig rten grags pa'i zhabs la phyag 'tshal lo/_/bdud bzhi po yi skyon rnams bsal ba po/_/bden pa bzhi la bsgom zhing dpyod mdzad pa/_/rdzu 'phrul bzhi yi 
[\[306b.4\]]stobs kyis bsnyengs mi mnga'/_/sangs rgyas gshegs pas gshegs te gshegs pa mdzes/_/bskal pa brgyar yang skyo ba mi mnga' zhing /_/rtag tu dul la thugs ni mnyam par bzhag_/legs par gsungs pas 'gro ba tshim mdzad kyang /_/khyod ni tshig 
[\[306b.5\]]dang skad la gnas ma lags/_/khyod kyi gsung ni yid 'ong rab tu snyan/_/zhing brgya dag tu thogs pa med par mchi/_/sgra ni sems can gang gis thos gyur pa/_/de dag thams cad bde bas tshim par 'gyur/_/sems can kha lo sgyur ba spu gcig tu/_/stong gsum 
[\[306b.6\]]rgya mtsho'i chab rnams zhugs gyur kyang /_/sems can rags pa rnams la'ang mi gnod la/_/rdzu 'phrul la yang skyon ni yong mi gda'/_/stong gsum gyi ni ri bo ri rab dag_/phyag gcig gi ni mthil du bzhag nas su/_/zhing mang bye ba dag tu gshegs mdzad 
[\[306b.7\]]kyang /_/khyod kyi sku yi stobs ni zhum ma mchis/_/khyod ni bskal pa brgya phrag bsam yas nas/_/brtul zhugs dka' thub tshul khrims yon tan dang /_/sbyin dang dul dang sdom dang bzod pa dang /_/brtson 'grus bsam gtan shes rab shin tu bslabs/_/sangs 
[\[307a\]]
[\[307a.1\]]rgyas bye ba mang la bsnyen bkur mdzad/_/de dag rnams kyis bshad pa'i chos kyang bzung /_/thugs rje ldan zhing 'gro ba'i don gyi phyir/_/khyod la yongs su skyo ba'i thugs mi mnga'/_/rim gror ma bgyis zhum par mi 'gyur zhing /_/rim gro bgyis 
[\[307a.2\]]pas mtho bar 'gyur ma lags/_/dog sa lta bur snyoms shing mi g.yo ste/_/'jig rten chos gnas mi gos pad ma bzhin/_/chos rnams stong pa mtshan ma ma mchis dang /_/chu zla 'dra zhing sgyu ma lta bu dang /_/dbu ba rdos 'dra rmi lam glog 'dra dang /_/smig rgyu'i 
[\[307a.3\]]mtshan nyid lta bur rab tu mkhyen/_/ngo bo nyid kyis gang zag bdag ma mchis/_/gdod nas stong zhing mi g.yo rjes ma mchis/_/nam mkha' lta bur dag cing dri ma mchis/_/dngos po bas par dngos po ma mchis 'dra/_/las dang bya brgyu dang rkyen rnams las/_/byung 
[\[307a.4\]]ba lags kyi rjes ni ma mchis par/_/tshul 'di rnam par sbyang ba mdzad pas na/_/de phyir khyod ni rdzogs sangs rgyas zhes bgyi/_/gang dag 'dren pa mthong zhing thos gyur pa/_/de dag la ni ngan song 'jigs ma mchis/_/de dag bde 'gro dag tu mchog gzhol te/_/
[\[307a.5\]]srog chags de rnams kyi ni rnyed pa lags/_/bdag cag rnams kyis gang zag dam pa khyod/_/kun tu mchod pas mchod pa bgyis nas su/_/byang chub tu ni sems kyang bskyed bgyis te/_/gang zag mchog 'drar thams cad 'gyur bar shog_/nam mkha' la 
[\[307a.6\]]ni dpag tu nus kyang gda'/_/rgya mtsho'i chab ni bas bgyir nus kyang gda'/_/nyi zla mkha' las sar ni ltung gda' yi/_/sangs rgyas yon tan bas par 'gyur mi gda'/_/de nas bcom ldan 'das shing rta la bzhugs te nam mkha'i dkyil gyi lam nas gshegs 
[\[307a.7\]]pas gshegs shing /_gser gyi kha dog lta bur sku las 'od gang gis stong gsum gyi stong chen po'i 'jig rten gyi khams khyab par 'gyur ba de lta bu'i 'od phyung ba dang /_'od des rgyal po'i khab kyi grong khyer chen po dang /_bya rgod kyi phung po'i ri yang rab tu khyab par 
[\[307b\]]
[\[307b.1\]]gyur to/_/de nas bcom ldan 'das shing rta des rgyal po'i khab kyi grong khyer dang bya rgod kyi phung po'i ri ga la ba der gshegs so/_/de nas rgyal po'i khab kyi grong khyer gyi rgyal po ma skyes dgra blon po dang /_rgyal bu dang /_tshong dpon dang /_grong rdal pa dang /_khyim 
[\[307b.2\]]bdag tu bcas pa dang /_dge slong dang /_dge slong ma dang /_dge bsnyen dang /_dge bsnyen ma rnams 'od des bskul nas phyi dro'i dus kyi tshe me tog dang /_bdug pa dang /_spos dang /_phreng ba dang /_byug pa dang /_gdugs dang /_rgyal mtshan dang ba 
[\[307b.3\]]dan thogs te/_bcom ldan 'das bsu ba'i phyir rings pa rings par rgyal po'i khab kyi grong khyer chen po nas byung ste/_bya rgod kyi phung po'i ri la bcom ldan 'das ga la ba der dong ngo /_/sdong po'i slas rnams shing rta 'dren bzhin du sil snyan brgyad khri bzhi stong byed 
[\[307b.4\]]do/_/mi 'am ci mo'i rol mo sil snyan gyi sgra des bya rgod kyi phung po'i ri thams cad du grag par gyur to/_/de ltar mi 'am ci'i rgyal po sdong po dpung dang bcas/_'khor dang bcas pas rdzu 'phrul gyi stobs kyis bcom ldan 'das nam mkha'i dkyil nas khyer te bya rgod kyi 
[\[307b.5\]]phung po'i ri la bzhag go/_/de nas bcom ldan 'das shing rta de las babs nas rang gi gnas su gdan bshams pa la bzhugs so/_/byang chub sems dpa' de dag dang nyan thos chen po de dag dang /_thams cad dang ldan pa'i 'khor rnams kyang shing rta de las babs nas bcom ldan 
[\[307b.6\]]'das kyi zhabs la mgo bos phyag 'tshal te/_bcom ldan 'das kyis gnang nas bcom ldan 'das la kun nas bskor te rang rang gi stan la 'khod do/_/'dod pa na spyod pa dang /_gzugs na spyod pa dang /_gnas gtsang ma'i ris kyi lha'i bu de dag kyang shing rta de las babs 
[\[307b.7\]]te bcom ldan 'das kyi zhabs la mgo bos phyag 'tshal nas phyogs gcig tu 'khod do/_/de nas rgyal po ma skyes dgra blon po dang /_rgyal bu dang /_tshong dpon dang /_khyim bdag dang /_grong rdal pa dang bcas pa dang /_dge slong dang /_dge slong ma dang /_dge bsnyen 
[\[308a\]]
[\[308a.1\]]dang /_dge bsnyen ma rnams kyis me tog dang /_bdug pa dang /_spos dang /_phreng ba dang /_byug pa dang /_phye ma dang /_chos gos dang /_gdugs dang /_rgyal mtshan dang /_ba dan ji ltar thogs pa de dag gis bcom ldan 'das la mchod 
[\[308a.2\]]pa byas nas bcom ldan 'das kyi zhabs la mgo bos phyag 'tshal te/_bcom ldan 'das la sku ma mnyel tam/_bde ba la reg par gnas sam zhes gsol nas phyogs gcig tu 'khod do/_/de nas bcom ldan 'das la byang chub sems dpa' lha'i cod pan gyis 
[\[308a.3\]]'di skad ces gsol to/_/bcom ldan 'das mi 'am ci'i rgyal po sdong po g.yog 'khor dang bcas pas bcom ldan 'das 'khor dang bcas te/_shing rta la bzhugs pa nam mkha'i dkyil nas drangs pa'i dge ba'i rtsa ba 'dis mi 'am ci'i rgyal po sdong po'i 'khor dang 
[\[308a.4\]]bcas pas ci zhig 'thob par 'gyur/_bcom ldan 'das kyis bka' stsal pa/_dge ba'i rtsa ba des mi 'am ci'i rgyal po sdong po slas dang bcas/_bu dang bcas/_g.yog dang bcas pas 'dir byang chub tu sems bskyed nas de dag thams cad nam byang chub kyi snying 
[\[308a.5\]]po la 'dug gi bar du mngon par shes pa las mi nyams pa rab tu thob par 'gyur/_sangs rgyas kyi zhing 'di nas sangs rgyas kyi zhing du phan tshun 'gro bar 'gyur/_sangs rgyas mthong ba dang /_chos nyan pa dang /_dge 'dun la bsnyen bkur byed pa dang mi 'bral bar 'gyur/_
[\[308a.6\]]tshe rabs thams cad du skye ba dran par 'gyur/_lung bstan pa thob par 'gyur/_dam pa'i chos yongs su gzung ba la brtson par 'gyur/_sems can yongs su smin par bya ba la spro bar 'gyur ro/_/de nas rgyal po ma skyes dgras mi 'am ci'i bdag po sdong po la 'di skad 
[\[308a.7\]]ces smras so/_/mi 'am ci'i bdag po bcom ldan 'das kyis khyod kyi yon tan yongs su brjod pa mdzad pas khyod kyis rnyed pa legs par rnyed kyis khyod kyis dge ba'i rtsa ba de las shas shig kho bos kyang thob par 'dod do/_/mi 'am ci'i rgyal po sdong pos smras pa/_rgyal po 
[\[308b\]]
[\[308b.1\]]chen po dge ba'i rtsa ba 'di thams cad bdag gis khyod dang sems can thams cad la dbul lo/_/de ci'i phyir zhe na/_rgyal po chen po byang chub sems dpa' rnams kyi dge ba'i rtsa ba ni gang sems can thams cad dang thun mong ma yin pa de gang yang med do/_/rgyal po chen 
[\[308b.2\]]po byang chub sems dpa' thams cad ni ser sna can ma yin te/_de dag dge ba'i rtsa ba thams cad la ser sna mi bskyed do/_/dge ba'i rtsa ba thams cad sems can thams cad la gtong yang yid mi bde bar mi bgyid/_'gyod par mi 'gyur ro/_/rgyal po chen po byang chub sems dpa'i 
[\[308b.3\]]dge ba'i rtsa ba gang thams cad mkhyen par yongs su bsngos pa de yang sems can thams cad kyi 'tsho bar 'gyur ro/_/de ci'i phyir zhe na/_rgyal po chen po byang chub sems dpa' rnams kyi byang chub ni sems can thams cad kyi gnas byed pa dang /_sems can la sbyor ba dang /_
[\[308b.4\]]sems can gyi phyir 'brang bar 'gyur ro/_/rgyal po chen po khyod kyis gang gi phyir dge ba'i bshes gnyen bcom ldan 'das dang 'jam dpal gzhon nur gyur pa rnyed de/_de gnyis las khyod kyis dam pa'i chos thos nas des mi shes pa'i mun pa dang /_gti mug gi ling tog 
[\[308b.5\]]chen pos mtshams med pa'i 'gyod pa byang ba'i sems bsal nas khyod kyis chos la chos kyi snang ba chen po thob ste/_chos kyi snang ba des khyod da ltar sgrib pa med pa thob cing gnas pas khyod kyis kyang rnyed pa legs par rnyed do/_/rgyal po chen po de lta bas na byang chub sems 
[\[308b.6\]]dpa' sems dpa' chen pos gus par byas te/_ji nas kyang chos kyi tshig dang /_yi ge 'bru gcig thos pa'ang brjed par mi 'gyur ba dang /_chud za bar mi 'gyur ba dang /_kun tu bzung ba dang /_yongs su bsrung ba'i phyir ba dag chos kyi snod du 'gyur bar bya'o/_/
[\[308b.7\]]de nas bcom ldan 'das la byang chub sems dpa' lha'i cod pan gyis 'di skad ces gsol to/_/bcom ldan 'das ji ltar na byang chub sems dpa' chos kyi snod du 'gyur ba lags/_de skad ces gsol pa dang /_bcom ldan 'das kyis byang chub sems dpa' lha'i 
[\[309a\]]
[\[309a.1\]]cod pan la 'di skad ces bka' stsal to/_/rigs kyi bu byang chub sems dpa' sems dpa' chen po chos sum cu rtsa gnyis dang ldan na chos kyi snod du 'gyur ro/_/sum cu rtsa gnyis gang zhe na/_'di lta ste/_rigs kyi bu byang chub sems dpa'i snod 
[\[309a.2\]]sangs rgyas kyi byin gyi rlabs dang /_lhag pa'i bsam pa'i snod bsam pa dang /_byang chub kyi lam nye bar ston pa'i snod sbyor ba dang /_dge ba'i rtsa ba khyad par du 'gro ba'i snod lhag pa'i bsam pa dang /_mang du thos pa'i snod dran pa dang /_lam la 'jug pa'i snod blo 
[\[309a.3\]]gros dang /_don rtogs pa rjes su rtogs pa'i snod rtogs pa dang /_longs spyod chen po'i snod sbyin pa dang /_bsam pa yongs su rdzogs pa'i snod tshul khrims dang /_skyes bu chen po'i mtshan sum cu rtsa gnyis 'thob pa'i snod bzod pa dang /_sangs rgyas kyi chos 
[\[309a.4\]]thams cad 'grub pa'i snod brtson 'grus dang /_sems las su rung ba'i snod bsam gtan dang /_dogs pa thams cad las rab tu 'das pa'i snod shes rab dang /_sems can thams cad la sems snyoms pa'i snod byams pa dang /_dbul zhing nyam thag pa thams cad 
[\[309a.5\]]bskyabs pa'i snod snying rje dang /_chos la dga' ba'i snod dga' ba dang /_rjes su chags pa dang /_khong khro ba spang ba'i snod btang snyoms dang /_dge ba'i rtsa ba thams cad 'dzin du 'jug pa'i snod dge ba'i bshes gnyen dang /_shes rab kyi pha rol tu phyin pa'i snod thos 
[\[309a.6\]]pa tshol bas ngoms mi myong ba dang /_mi ltos pa'i snod rab tu 'byung ba dang /_don nyung zhing bya ba nyung ba'i snod dgon pa la gnas pa dang /_bsam gtan dang mngon par shes pa'i snod dben pa la dga' ba dang /_sems can yongs su smin par bya ba'i snod bsdu ba'i dngos po dang /_
[\[309a.7\]]chos snang ba'i snod dam pa'i chos yongs su 'dzin pa dang /_thos pa thams cad 'dzin pa'i snod gzungs dang /_sems can thams cad kyi the tsom gcad pa'i snod spobs pa dang /_sangs rgyas mthong ba'i snod sangs rgyas rjes su dran pa dang /_shes rab kyi pha rol tu phyin 
[\[309b\]]
[\[309b.1\]]pa'i snod chos rjes su dran pa dang /_dge ba'i rtsa ba bsrung ba'i snod zhe sdang med pa'i sems dang /_lta bar gyur pa thams cad spong ba'i snod stong pa nyid la mos pa dang /_mthar 'dzin pa thams cad yongs su spong ba'i snod rten cing 'brel par 'byung ba dang /_mi 'khrugs 
[\[309b.2\]]shing phyad par lung ston pa'i snod mi skye ba'i chos la bzod pa thob pa dang /_stobs bcu dang mi 'jigs pa dang /_sangs rgyas kyi chos ma 'dres pa rnams kyi snod phyir mi ldog pa'i sa ste/_rigs kyi bu byang chub sems dpa' sems dpa' chen po chos sum cu rtsa gnyis 
[\[309b.3\]]po 'di dag dang ldan na chos kyi snod du rig par bya'o/_/bstan pa 'di bshad pa na srog chags khris bla na med pa yang dag par rdzogs pa'i byang chub tu sems bskyed nas/_tshig 'di skad ces bcom ldan 'das sems can thams cad kyang 'di 'dra ba'i chos kyi snod du 
[\[309b.4\]]gyur cig_/bdag cag kyang bcom ldan 'das kyis ji skad du bstan pa'i chos de lta bu'i snod du gyur cig ces smras so/_/de nas bcom ldan 'das kyis mi 'am ci'i rgyal po sdong po la 'di skad ces bka' stsal to/_/mi 'am ci'i bdag po khyod kyis 'khor 'di skyo bar 
[\[309b.5\]]'gyur du 'ong gis khyod rang gi gnas su song shig_/mi 'am ci'i rgyal po sdong pos gsol pa/_bcom ldan 'das gang yongs su skyo ba de byang chub sems dpa' zhes mi bgyi ste/_bcom ldan 'das byang chub sems dpas ni skyo ba bzod par bgyi'o/_/bcom ldan 
[\[309b.6\]]'das ji ltar byang chub sems dpa' yongs su skyo ba lags/_ji ltar na yongs su mi skyo ba lags/_bcom ldan 'das kyis bka' stsal pa/_mi 'am ci'i bdag po byang chub sems dpa' chos bzhi dang ldan na yongs su skyo bar 'gyur ro/_/bzhi gang zhe na/_'di lta 
[\[309b.7\]]ste/_sems can gyi khams tshad med pa thos na skrag pa dang /_'khor ba tshad med pa thos na skrag pa dang /_sangs rgyas kyi ye shes tshad med par thos na skrag pa dang /_bsod nams tshad med pas mtshan dang dpe byad bzang po 'grub pa thos na skrag pa ste/_mi 'am ci'i 
[\[310a\]]
[\[310a.1\]]bdag po byang chub sems dpa' chos bzhi po 'di dag dang ldan na yongs su skyo bar rig par bya'o/_/mi 'am ci'i bdag po byang chub sems dpa' chos bzhi dang ldan na yongs su mi skyo bar rig par bya'o/_/bzhi gang zhe na 'di lta ste/_sems can gyi khams tshad med pa de yang bdag gi 
[\[310a.2\]]yongs su mya ngan las bzla bar bya'o zhes thos na mi skrag pa dang /_dge ba'i rtsa ba bsgrub pa'i phyir 'khor ba tshad med pa yongs su gzung bar bya'o zhes thos na mi skrag pa dang /_thams cad mkhyen pa'i ye shes tshad med pa de bdag gi yongs su rdzogs par bya'o zhes thos na mi skrag pa dang /_bsod nams tshad med 
[\[310a.3\]]pa bsags pas mtshan dang dpe byad bzang po 'grub ste/_bdag gis kyang bsgrub par bya'o zhes thos na mi skrag pa ste/_mi 'am ci'i bdag po byang chub sems dpa' chos bzhi po 'di dag dang ldan na yongs su mi skyo bar rig par bya'o/_/mi 'am ci'i bdag po gzhan yang byang chub sems 
[\[310a.4\]]dpa' chos bzhi dang ldan na yongs su skyo bar rig par bya'o/_/bzhi gang zhe na/_'di lta ste/_skabs skabs su nyan thos kyi theg pa la re ba dang /_skabs skabs su rang sangs rgyas theg pa la re ba dang /_dam pa'i chos rnam par 'jig pa na yal bar 'dor zhing 
[\[310a.5\]]yongs su mi 'dzin pa dang /_gzhan yang yang dag par rdzogs pa'i byang chub yang dag par 'dzin tu mi 'jug pa ste/_mi 'am ci'i bdag po byang chub sems dpa' chos bzhi po 'di dag dang ldan na yongs su skyo bar rig par bya'o/_/mi 'am ci'i bdag po gzhan yang byang 
[\[310a.6\]]chub sems dpa' chos bzhi dang ldan na yongs su mi skyo bar rig par bya'o/_/bzhi gang zhe na/_'di lta ste/_rab tu nyen kyang byang chub kyi sems mi gtong ba dang /_nyan thos dang rang sangs rgyas kyis la mi dbang ba dang /_lus dang srog 'dor zhing dam pa'i chos 
[\[310a.7\]]bsrung ba dang /_dpag tshad stong du 'gro zhing gzhan dag byang chub yang dag par 'dzin du 'jug pa ste/_mi 'am ci'i bdag po byang chub sems dpa' chos bzhi po 'di dag dang ldan na yongs su mi skyo bar rig par bya'o/_/mi 'am ci'i bdag po gzhan yang byang chub sems 
[\[310b\]]
[\[310b.1\]]dpa' chos bzhi dang ldan na yongs su skyo bar rig par bya'o/_/bzhi gang zhe na 'di lta ste/_slong ba mthong na yongs su skyo ba dang /_bsod snyoms byed par sbyor ba la brtson par gnas pa dang /_mang du thos pa tshol ba la mi brtson pa dang /_ji ltar thos pa'i chos rnams 
[\[310b.2\]]gzhan la mi ston pa ste/_mi 'am ci'i bdag po byang chub sems dpa' chos bzhi po 'di dag dang ldan na yongs su skyo bar rig par bya'o/_/mi 'am ci'i bdag po gzhan yang byang chub sems dpa' chos bzhi dang ldan na yongs su mi skyo bar rig par bya'o/_/bzhi gang zhe na 'di lta 
[\[310b.3\]]ste/_slong ba la bshes gnyen du 'du shes skyed cing zhe sdang ba'i sems med la bzhin 'dzum zhing khro gnyer med de tshur shog legs par 'ongs sam zhes bya ba'i tshig smra ba dang /_bdag bde ba la mi chags shing sems can thams cad la bde ba rab tu sbyin pa dang /_mang 
[\[310b.4\]]du thos pa tshol bas mi ngoms shing /_ji ltar thos pa'i chos rnams kyang gzhan dag la rgya cher rab tu ston cing zang zing med pa'i sems kyi chos de gzhan la rab tu ston pa ste/_mi 'am ci'i bdag po byang chub sems dpa' chos bzhi po 'di dag dang ldan na yongs su mi skyo 
[\[310b.5\]]bar rig par bya'o/_/mi 'am ci'i bdag po gzhan yang byang chub sems dpa' chos bzhi dang ldan na yongs su skyo bar rig par bya'o/_/bzhi gang zhe na 'di lta ste/_sbyin pa'i pha rol tu phyin pa'i lam yongs su mi tshol ba dang /_bsdu ba'i dngos po la mi sbyor ba dang /_
[\[310b.6\]]sems can yongs su smin par byed par brtson 'grus mi rtsom pa dang /_yon tan chung ngu tsam gyis chog par 'dzin cing gong du mi tshol ba ste/_mi 'am ci'i bdag po byang chub sems dpa' chos bzhi po 'di dag dang ldan na yongs su skyo bar rig par bya'o/_/mi 'am ci'i 
[\[310b.7\]]bdag po gzhan yang byang chub sems dpa' chos bzhi dang ldan na yongs su mi skyo bar rig par bya'o/_/bzhi gang zhe na 'di lta ste/_mgo'i thod la me 'bar ba bzhin du pha rol tu phyin pa'i lam yongs su tshol ba dang /_bsdu ba'i dngos po la rtag tu brtson pa dang /_sems 
[\[311a\]]
[\[311a.1\]]can yongs su smin par byed par brtson 'grus rtsom pa dang /_dge ba thams cad yongs su bkang ba'i phyir de la mi chags pa yin te/_mi 'am ci'i bdag po byang chub sems dpa' chos bzhi po 'di dag dang ldan na yongs su mi skyo bar rig par bya'o/_/de 
[\[311a.2\]]nas bcom ldan 'das kyis chos bzhi bsgrub pa 'di mi 'am ci'i rgyal po sdong po la lan btab nas rgyal po ma skyes dgra la 'di skad ces bka' stsal to/_/rgyal po chen po khyod kyis byang chub sems dpa' rnams kyi yongs su skyo ba dang /_yongs su mi skyo ba bzhi bsgrub pa la 'jug 
[\[311a.3\]]pa 'di thos sam/_rgyal pos gsol pa/_bcom ldan 'das thos lags so/_/bcom ldan 'das kyis bka' stsal pa/_rgyal po chen po de lta bas na khyod byang chub sems dpa'i spyod pa la yongs su mi skyo bar spyad par bya'o/_/rgyal po ma skyes dgras gsol pa/_
[\[311a.4\]]bcom ldan 'das byang chub sems dpa' rnams kyi spyod pa gang lags/_de nas bcom ldan 'das kyis rgyal po ma skyes dgra'i byang chub sems dpa'i spyod pa yongs su bskang ba'i phyir mi 'am ci'i rgyal po sdong po la bka' stsal pa/_mi 'am ci'i bdag po ji ltar sems can 
[\[311a.5\]]yongs su smin par byed pa'i rang gi thabs mkhas pa'i khyad par rgyal po ma skyes dgra 'di'i byang chub sems dpa'i spyod pa yongs su bskang ba'i phyir khyod kyis ston cig/_de nas mi 'am ci'i rgyal po sdong pos rang gi pi bang de bcom ldan 'das kyi spyan sngar blangs so/_/pi bang de 
[\[311a.6\]]blangs ma thag tu de nas sangs rgyas kyi mthu dang /_mi 'am ci'i rgyal po sdong po'i dge ba'i rtsa ba'i gzi brjid kyis pi bang gi sgra de las seng ge bsgyings pa ltar shing sA la du ma g.yo ba'i sgrar byang chub sems dpa'i spyod pa'i tshigs su bcad pa 'di dag byung ngo /_/phan pa 
[\[311a.7\]]spyod pa dag dang don spyod dang /_/chos thos nan tan byed pa spyod pa dang /_/byang chub mchog gi spyod pa gang spyod pa/_/de dag yongs su skyo ba med par spyod/_/bde ba spyod dang skyid pa spyod pa dang /_/sems can kun la sems snyoms spyod pa dang /_/byang chub mchog gi spyod 
[\[311b\]]
[\[311b.1\]]pa gang spyod pa/_/de dag rgya chen ma yin spyod pa med/_/brtan pa spyod dang bden pa spyod pa dang /_/bsam pa yongs su dag pa spyod pa dang /_/byang chub mchog gi spyod pa gang spyod pa/_/de dag gang du'ang sgyu med spyod pa yin/_/dul ba spyod dang sbyin pa spyod pa dang /_/dngos 
[\[311b.2\]]po thams cad yongs su gtong spyod dang /_/byang chub mchog gi spyod pa gang spyod pa/_/de dag ser sna med par spyod pa yin/_/tshul khrims spyod pa ma nyams spyod pa dang /_/lus dang ngag ni yongs dag spyod pa dang /_/byang chub mchog gi spyod pa gang spyod pa/_/de dag 
[\[311b.3\]]ngan pa'i ngang tshul spyod pa med/_/brtul zhugs spyod dang bzod pa spyod pa dang /_/khro skyon yongs su gcod pa'i spyod pa dang /_/byang chub mchog gi spyod pa gang spyod pa/_/de dag gnod sems med par spyod pa yin/_/brtson 'grus spyod dang mthu rnams spyod pa dang /_/
[\[311b.4\]]'khor bar yongs su mi skyo spyod pa dang /_/byang chub mchog gi spyod pa gang spyod pa/_/de dag le lo med par spyod pa yin/_/bsam gtan spyod dang ting 'dzin spyod pa dang /_/lus dang sems ni rab tu dben spyod dang /_/byang chub mchog gi spyod pa gang spyod pa/_/de dag 
[\[311b.5\]]g.yeng ba med par spyod pa yin/_/shes rab spyod dang blo mchog spyod pa dang /_/chos rnams thams cad ji bzhin spyod pa dang /_/byang chub mchog gi spyod pa gang spyod pa/_/de dag shes rab 'chal pa'i spyod pa med/_/byams pa spyod dang phan 'dod spyod pa dang /_/sems 
[\[311b.6\]]can kun la snying rje spyod pa dang /_/byang chub mchog gi spyod pa gang spyod pa/_/de dag khro ba'i tha ba med par spyod/_/stong pa spyod dang rab tu dben spyod dang /_/mtshan ma med pa yongs su dag spyod dang /_/byang chub mchog gi spyod pa gang spyod pa/_/de dag smon pa med par spyod pa 
[\[311b.7\]]yin/_/yang dag spyod dang de bzhin nyid spyod dang /_/thams cad mkhyen pa yongs su dag spyod dang /_/byang chub mchog gi spyod pa gang spyod pa/_/de dag gang du'ang chags pa med par spyod/_/dad pa spyod dang dang ba spyod pa dang /_/dran dang g.yeng ba med par spyod pa dang /_/byang 
[\[312a\]]
[\[312a.1\]]chub mchog gi spyod pa gang spyod pa/_/de dag yongs su gcod pa med par spyod/_/bsam gtan spyod dang rnam thar spyod pa dang /_/mngon shes lnga rnams yongs dag spyod pa dang /_/byang chub mchog gi spyod pa gang spyod pa/_/de dag chags pa med 
[\[312a.2\]]par spyod pa yin/_/sangs rgyas spyod dang dam chos spyod pa dang /_/dge 'dun dkon mchog nye bar brtan spyod dang /_/byang chub mchog gi spyod pa gang spyod pa/_/de dag dkon mchog mchog gi spyod pa yin/_/chos spyod pa dang shin tu rigs spyod dang /_/sems can 
[\[312a.3\]]thams cad yongs su smin spyod dang /_/byang chub mchog gi spyod pa gang spyod pa/_/de dag rgyun mi 'chad par spyod pa yin/_/bya ba spyod dang chos rnams spyod pa dang /_/mtha' kun yongs su gcod pa'i spyod pa dang /_/byang chub mchog gi spyod pa gang spyod pa/_/
[\[312a.4\]]de dag gang du'ang lta bar spyod pa med/_/dag par spyod dang rnam par dag spyod dang /_/nyon mongs thams cad yongs su gcod spyod dang /_/byang chub mchog gi spyod pa gang spyod pa/_/de dag yongs su gdung bar spyod pa med/_/bde ba spyod dang shin tu rnam thar 
[\[312a.5\]]spyod/_/sems can kun la 'jigs med mchog spyod dang /_/byang chub mchog gi spyod pa gang spyod pa/_/de dag smon lam spyod pa med pa yin/_/nyi ma spyod dang zla ba spyod pa dang /_/pad ma lta bur gos pa med spyod dang /_/byang chub mchog gi spyod pa gang spyod 
[\[312a.6\]]pa/_/de dag lhar bcas 'jig rten phyag bya ba/_/brgya byin spyod dang tshangs pa'i spyod pa dang /_/dkar po'i chos rnams yongs su rdzogs spyod dang /_/byang chub mchog gi spyod pa gang spyod pa/_/de dag bdud rnams sder bcas skrag par byed/_/mchog spyod pa 
[\[312a.7\]]dang khyad par 'phags spyod dang /_/'dod chags nyes pa tha ba gcod spyod dang /_/byang chub mchog gi spyod pa gang spyod pa/_/de dag gang du'ang gti mug spyod pa med/_/lam spyod pa dang mu stegs spyod pa dang /_/shes rab mig ni yongs su dag spyod 
[\[312b\]]
[\[312b.1\]]dang /_/byang chub mchog gi spyod pa gang spyod pa/_/de dag yongs su rtog par spyod pa med/_/dul ba spyod dang rab tu zhi spyod dang /_/ming dang gzugs la mi chags spyod pa dang /_/byang chub mchog gi spyod pa gang spyod pa/_/de dag lha dang mi ni mang pos bstod/_/
[\[312b.2\]]'phags pa'i spyod dang shin tu mnyam spyod dang /_/g.yon phyogs lam ni yongs su gcod spyod dang /_/byang chub mchog gi spyod pa gang spyod pa/_/de dag rtag tu don la 'bab pa yin/_/dpa' bo spyod dang shin tu brtan spyod pa/_/bdud kyi sde rnams 'jigs par byed spyod dang /_/
[\[312b.3\]]byang chub mchog gi spyod pa gang spyod pa/_/de dag byang chub snying por gzhol ba yin/_/gzung ba spyod dang don yod spyod pa dang /_/gzungs la g.yeng ba med par spyod pa dang /_/byang chub mchog gi spyod pa gang spyod pa/_/de dag gang du'ang ma rig spyod pa med/_/dgon pa 
[\[312b.4\]]spyod dang rab tu dben spyod pa/_/rtag tu rab tu 'byung bar spyod pa dang /_/byang chub mchog gi spyod pa gang spyod pa/_/de dag nan tan byed par spyod pa yin/_/gtso bo'i spyod dang khyad par 'phags spyod dang /_/'jig rten thams cad zil gnon spyod pa dang /_/
[\[312b.5\]]byang chub mchog gi spyod pa gang spyod pa/_/de dag chung ngu la ni spyod pa med/_/rigs pa spyod dang thabs la spyod pa dang /_/bsam gtan bde las ldog par spyod pa dang /_/byang chub mchog gi spyod pa gang spyod pa/_/de dag mi shes spyod pa med pa yin/_/lta ba 
[\[312b.6\]]spyod dang rnam par lta spyod dang /_/ming dang gzugs la mi chags spyod pa dang /_/byang chub mchog gi spyod pa gang spyod pa/_/de dag 'jigs pa med par spyod pa yin/_/thams cad spyod dang kun tu spyod pa dang /_/dbang po yongs su smin par spyod pa dang /_/byang chub 
[\[312b.7\]]mchog gi spyod pa gang spyod pa/_/de dag ye shes nam mkha'i mtha' dang 'dra/_/byang chub sems dpa'i spyod pa bstan pa'i tshigs su bcad pa mngon par bsgrub pa 'di pi bang gi sgra de las byung ba na/_byang chub sems dpa' lnga stong mi skye ba'i chos la bzod pa rab tu 
[\[313a\]]
[\[313a.1\]]thob par gyur to/_/rgyal po ma skyes dgra'i 'khor dang /_rgyal po'i khab kyi bram ze dang /_khyim bdag dang /_mi 'am ci dang /_dri za dang /_lto 'phye chen po de dag gi 'khor gyi srog chags brgyad stong bla na med pa yang dag par rdzogs pa'i byang 
[\[313a.2\]]chub tu sems bskyed nas tshig 'di skad ces bcom ldan 'das bdag cag kyang byang chub sems dpa'i spyod pa 'di la bslab par bgyi'o/_/nan tan gyis bsgrub par bgyi'o/_/sems can tshad ma mchis pa dag kyang byang chub sems dpa'i spyod pa 'di nyid yang dag par 
[\[313a.3\]]'dzin du stsal bar bgyi'o zhes smras so/_/de nas bcom ldan 'das kyis mi 'am ci'i rgyal po sdong po 'gror gnang ngo /_/de nas bcom ldan 'das kyis gnang bas mi 'am ci'i rgyal po sdong po bu dang bcas/_dpung dang bcas/_slas dang bcas/_rang gi skye bo dang 
[\[313a.4\]]bcas 'khor dang bcas te/_bcom ldan 'das kyi zhabs la mgo bos phyag 'tshal nas bcom ldan 'das la lan gsum bskor ba byas te/_bzod pa gsol nas sil snyan dkrol/_me tog gi char phab/_'od zer gyi dra ba phyung ste/_sa chen po rnam pa drug tu 
[\[313a.5\]]g.yos par byas nas/_bcom ldan 'das kyi thad nas song ste/_de skad cig thang cig yud tsam de nyid la ri'i rgyal po spos kyi ngad ldang du rang gi khyim du phyin to/_/de nas bcom ldan 'das la lha'i dbang po brgya byin gyis 'di skad ces gsol to/_/bcom ldan 'das 
[\[313a.6\]]mi 'am ci'i rgyal po sdong pos de bzhin gshegs pa la mchod pa dang chos la mchod pas bdag zil gyis non to/_/bcom ldan 'das kyis bka' stsal pa/_kau shi ka mi 'am ci'i rgyal po sdong pos khyod 'ba' zhig zil gyis mnan pa ma yin gyis/_kau shi ka byang 
[\[313a.7\]]chub sems dpa' sems dpa' chen po sa thob pa ma gtogs par gang dag stong gsum gyi stong chen po'i 'jig rten gyi khams kyi brgya byin dang /_tshangs pa dang /_'jig rten skyong ba dang /_nyan thos dang rang sangs rgyas de dag thams cad mi 'am ci'i rgyal po sdong pos 
[\[313b\]]
[\[313b.1\]]zil gyis non to/_/de ci'i phyir zhe na/_kau shi ka byang chub sems dpa' sems bskyed ma thag pas/_nyan thos dang rang sangs rgyas thams cad dang /_brgya byin dang /_tshangs pa dang /_'jig rten skyong ba thams cad zil gyis non to/_/kau shi ka de lta bas na byang chub sems 
[\[313b.2\]]dpa' ni lhar bcas pa'i 'jig rten gyis zil gyis mi non to/_/gang byang chub sems dpa' la zil gyis gnon par sems pa de ni de bzhin gshegs pa la zil gyis gnon par 'dod pa'o/_/de ci'i phyir zhe na/_byang chub sems dpa' las ni de bzhin gshegs 
[\[313b.3\]]pa 'byung ngo /_/de bzhin gshegs pa las ni nyan thos dang rang sangs rgyas 'byung ngo /_/de nas lha rnams kyi dbang po brgya byin gyis bstan pa 'di thos nas thal mo sbyar te mchi ma blags nas 'di skad ces kye ma'o/_/bdag ni sangs rgyas kyi mkhyen pa chags pa mi mnga' 
[\[313b.4\]]zhing sgrib pa mi mnga' ba 'di lta bu las nyams so zhes smras so/_/de nas lha rnams kyi dbang po brgya byin gyi bu lha'i bu 'od zer srung zhes bya ba 'khor de nyid du 'dus par gyur te 'dug pa des lha rnams kyi dbang po brgya byin la 'di skad ces smras so/_/yang 'di ltar gang rab tu dben pa 
[\[313b.5\]]rnam par bsgrub par nye bar gnas pa'i mtshan nyid ma lags pa'i chos rnams la/_bla na med pa yang dag par rdzogs pa'i byang chub tu sems mi bskyed pa de ni sems can thams cad la snying rje rnyed pa ma lags/_rgya chen po la mos pa'i dge ba'i bshes gnyen la 
[\[313b.6\]]sten pa ma lags te/_phyis 'gyod par 'gyur ba'o/_/yab skyon med pa la zhugs te rgyud tshig cing sa bon tshig ste/_theg pa chen po'i snod du ma gyur pa la da bgyir ci mchis/_bstan pa 'di bshad pa na sum cu rtsa gsum ris kyi lha'i bu las lha'i bu stong tham pas bla na 
[\[313b.7\]]med pa yang dag par rdzogs pa'i byang chub tu sems bskyed do/_/de nas bcom ldan 'das la lha'i bu 'od zer srung gis 'di skad ces gsol to/_/bcom ldan 'das bcom ldan 'das kyi byang chub sems dpa'i spyod pa dka' ba spyad pa brgya stong phrag ji snyed pa bcom ldan 'das 
[\[314a\]]
[\[314a.1\]]sngon byang chub sems dpa'i spyad pa spyod pa na bstar ba ni bdag la mngon sum du gyur to/_/bcom ldan 'das bcom ldan 'das sngon byang chub sems dpar gyur pa na de bzhin gshegs pa dgra bcom pa yang dag par rdzogs pa'i sangs rgyas mar me 
[\[314a.2\]]mdzad las mi skye ba'i chos la bzod pa rab tu thob pa'i bzod pa thob pa de la 'jug pa'i rnam par dbye ba bstan pa cung zad cig bcom ldan 'das kyis bshad du gsol/_bcom ldan 'das ji ltar na byang chub sems dpa' mi skye ba'i chos la bzod pa rab tu thob pa gang 
[\[314a.3\]]bdag gis thos nas de bzhin nyid du bsgrubs pas chos de 'thob par 'gyur/_de skad ces gsol pa dang /_bcom ldan 'das kyis lha'i bu 'od zer srung la 'di skad ces bka' stsal to/_/'od zer srung byang chub sems dpa' dge ba'i rtsa ba ma bskrun pa rnams kyis mi skye 
[\[314a.4\]]ba'i chos la bzod pa thob par mi 'gyur gyis/_byang chub sems dpa' dge ba'i rtsa ba brtan pa rnams kyis mi skye ba'i chos la bzod pa thob par 'gyur ro/_/'od zer srung byang chub sems dpa' chos bzhi dang ldan na mi skye ba'i chos la bzod pa rab tu thob par 'gyur ro/_/
[\[314a.5\]]bzhi gang zhe na 'di lta ste/_sangs rgyas mnyam pa nyid dang /_chos mnyam pa nyid dang /_dge 'dun mnyam pa nyid dang /_zhing mnyam pa nyid de lha'i bu byang chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 'gyur ro/_/
[\[314a.6\]]lha'i bu gzhan yang byang chub sems dpa' chos bzhi dang ldan na mi skye ba'i chos la bzod pa rab tu thob par 'gyur ro/_/bzhi gang zhe na 'di lta ste/_bsam gtan bzhis stong pa nyid la rnam par rtse ba dang /_pha rol tu phyin pa drug gis thabs mkhas pa la rnam par rtse 
[\[314a.7\]]ba dang /_mngon par shes pa lngas ye shes la rnam par rtse ba dang /_thogs pa med pa'i ye shes kyis rdzu 'phrul la rnam par rtse ba ste/_'od zer srung byang chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 'gyur ro/_/'od 
[\[314b\]]
[\[314b.1\]]zer srung gzhan yang byang chub sems dpa' chos bzhi dang ldan na mi skye ba'i chos la bzod pa rab tu thob par 'gyur ro/_/bzhi gang zhe na 'di lta ste/_phung po rnams la byang chub tshol yang phung po rnams la byang chub kyi rang bzhin du mos pa ma yin pa dang /_khams rnams la 
[\[314b.2\]]byang chub tshol yang khams rnams la byang chub kyi rang bzhin du mos pa ma yin pa dang skye mched rnams la byang chub tshol yang /_skye mched rnams la byang chub kyi rang bzhin du mi rtog pa dang /_chos thams cad la byang chub tshol yang chos thams cad la byang chub kyi rang 
[\[314b.3\]]bzhin du mos pa ma yin pa ste/_'od zer srung byang chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 'gyur ro/_/'od zer srung gzhan yang byang chub sems dpa' chos bzhi dang ldan na mi skye ba'i chos la bzod pa rab tu thob par 'gyur 
[\[314b.4\]]ro/_/bzhi gang zhe na 'di lta ste/_mi g.yo ba'i tshul gyis chos thams cad yang dag pa'i mtha' la gnas par shes pa dang /_dus gsum mnyam pa nyid pas chos thams cad de bzhin nyid la gnas par 'jug pa dang /_chos thams cad mtshan nyid 'dres 
[\[314b.5\]]pa med pas chos kyi dbyings su 'du bar shes pa dang /_chos thams cad mnyam pa nyid kyi rjes su song bas nam mkha'i rang bzhin du so sor rtog pa ste/_'od zer srung byang chub sems dpa' chos bzhi po 'di dag dang ldan na mi skye ba'i chos la bzod pa rab tu thob par 
[\[314b.6\]]'gyur ro/_/mi skye ba'i chos la bzod pa rab tu thob pa bstan pa 'di bshad pa na byang chub sems dpa' lnga stong mi skye ba'i chos la bzod pa rab tu thob par gyur to/_/lha'i bu 'od zer srung ni rjes su 'thun par chos la bzod pa rab tu thob par gyur to/_/chos kyi rnam 
[\[314b.7\]]grangs 'di'i tha mar bcom ldan 'das kyis tshe dang ldan pa kun dga' bo la bka' stsal pa/_kun dga' bo khyod kyis mi 'am ci'i rgyal po sdong pos zhus pa pha rol tu phyin pas 'dul ba bstan pa'i sgo'i le'u'i chos kyi rnam grangs 'di bzung ngam/_kun dga' bos gsol 
[\[315a\]]
[\[315a.1\]]pa/_bcom ldan 'das 'di lta ste/_sangs rgyas kyi mthu nyid kyis bdag gis chos kyi rnam grangs 'di bzung lags so/_/bcom ldan 'das kye ma'o ji tsam du chos kyi rnam grangs 'di zab mo rnam par nges pa dang don bzang po dang tshig 'bru bzang pos 
[\[315a.2\]]brgyan pa ni mdzes te ngo mtshar to/_/bcom ldan 'das chos kyi rnam grangs 'di la bcom ldan 'das kyis chos kyi sgom bsdus pa de gang yang ma mchis so/_/bcom ldan 'das sngon bdag la chos snang bar gyur pa gang lags pa de yang nga chos kyi rnam grangs 'di la brten nas 
[\[315a.3\]]'bum 'gyur du skyes so/_/bcom ldan 'das bdag ni 'di snyam du bdag lta bu nyi tshe ba'i 'chal ba dang ldan pa blo chung ngu nyan thos kyi theg pa'i skyon ma mchis pa/_tha chad la zhugs par gnas pas chos kyi rnam grangs 'di thos nas kyang 'di lta bu'i chos kyi snang ba 'di skyes 
[\[315a.4\]]par gyur na/_byang chub sems dpa' sems dpa' chen po ye shes tshad ma mchis pa'i snod du gyur pa/_blo rgya che zhing rgya mtsho lta bu dang ldan pa/_chos rin po che thams cad yongs su 'dzin pa/_gsol ba ma btab par sems can thams cad kyi dge ba'i bshes gnyen 
[\[315a.5\]]bgyi ba gang lags pa de dag gis chos kyi rnam grangs 'di thos na chos kyi snang ba ji snyed cig thob par 'gyur ba lta smos kyang ci 'tshal snyam bgyid do/_/bcom ldan 'das kyis bka' stsal pa/_kun dga' bo stong gsum gyi stong chen po'i 'jig rten gyi khams kyi nyi ma dang 
[\[315a.6\]]zla ba'i snang ba ji snyed pa de dag thams cad ni de bzhin gshegs pa'i spu gcig gi 'od kyis mog mog por 'gyur ro/_/kun dga' bo de bzhin gshegs pa'i spu'i khung bu thams cad nas 'od ji snyed byung ba de dag ni shes rab kyi 'od kyis brgya'i char yang nye bar mi 'gro ste/_
[\[315a.7\]]stong gi cha dang /_stong phrag brgya'i cha dang /_bye ba'i cha dang /_bye ba khrag khrig brgya phrag stong gi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de ci'i phyir zhe na/_snang ba thams cad ni shes rab kyi snang ba las byung 
[\[315b\]]
[\[315b.1\]]ba'i phyir ro/_/kun dga' bo de bzhin gshegs pa'i shes rab kyi snang ba gang yin pa shes rab kyi snang ba de dang ldan na de bzhin gshegs pa dgra bcom pa yang dag par rdzogs pa'i sangs rgyas kyis 'das pa dang ma 'ongs pa dang /_da ltar byung ba'i sems can thams cad 
[\[315b.2\]]kyi sems kyi spyod pa dang /_g.yo ba rnams mkhyen pa'i shes rab kyi snang ba de lta bu dang rigs kyi bu dang rigs kyi bu mo dag ldan par 'gyur ro/_/kun dga' bo gang chos kyi rnam grangs 'di nyan pa dang /_thos nas kyang mos pa dang /_mos nas kyang 'dzin pa dang /_
[\[315b.3\]]'chang ba dang /_klog pa dang /_kun chub par byed pa dang /_gzhan dag la yang rgya cher rab tu ston pa dang /_tshul bzhin du so sor rtogs pa dang /_de bzhin du bsgrub pa de dag ni byang chub kyi sems mi brjed pa dang sems can yongs su smin par bya ba don du gnyer 
[\[315b.4\]]ba dang snying rje chen po'i go cha bgos pa dang /_byams pa chen po'i go cha bgos pa dang /_bdud dang phyir rgol ba bcom pa dang /_byang chub kyi snying por gzhol ba'i skyes bu dam par rig par bya'o/_/de nas bcom ldan 'das la tshe dang ldan pa kun dga' bos 'di 
[\[315b.5\]]skad ces gsol to/_/bcom ldan 'das gang chos kyi rnam grangs 'di thos nas mos pa dang /_'dzin pa dang /_'chang ba dang /_klog pa dang /_kun chub par bgyid pa dang /_gzhan dag la yang rgya cher rab tu ston pa'i rigs kyi bu'am rigs kyi bu mo de bsod nams 
[\[315b.6\]]ji snyed cig skyed par 'gyur/_bcom ldan 'das kyis bka' stsal pa/_kun dga' bo rigs kyi bu 'am rigs kyi bu mo gang gis snga dro'i dus kyi tshe stong gsum gyi stong chen po'i 'jig rten gyi khams 'di rin po che sna bdun gyis rab tu bkang ste/_rgyun du zhugs pa 
[\[315b.7\]]dang /_lan cig phyir 'ong ba dang /_phyir mi 'ong ba dang /_dgra bcom pa dang /_rang sangs rgyas dang /_de bzhin gshegs pa dgra bcom pa yang dag par rdzogs pa'i sangs rgyas la sbyin pa byin pa dang /_de bzhin du nyi ma'i gung dang /_phye ma red kyi dus dang /_
[\[316a\]]
[\[316a.1\]]srod dang /_nam gyi gung thun dang /_tho ras stong gsum gyi stong chen po'i 'jig rten gyi khams thams cad rin po che sna bdun gyis yongs su bkang ste/_de bzhin gshegs pa dgra bcom pa yang dag par rdzogs pa'i sangs rgyas kyi bar la sbyin pa byin pa 
[\[316a.2\]]dang /_rnam grangs 'di lta bus lo gcig gam/_lo brgya'am/_lo stong ngam/_lo brgya phrag stong du sbyin pa byin na kun dga' bo de la ji snyam du sems/_rigs kyi bu 'am rigs kyi bu mo de gzhi de las bsod nams mang du skyed dam/_kun dga' bos gsol pa/_
[\[316a.3\]]bcom ldan 'das mang ste tshad ma mchis so/_/bde bar gshegs pa dpag tu ma mchis so/_/bcom ldan 'das gdugs gcig bsags pa'i bsod nams kyi phung po de yang tshad ma mchis na/_dgung lo brgya phrag stong du bsags pa lta smos kyang ci 'tshal/_
[\[316a.4\]]bcom ldan 'das kyis bka' stsal pa/_kun dga' bo khyod mos par bya'o/_/khyod kyis khong du chud par bya'o/_/byang chub don du gnyer ba dang /_chos kyi 'khor lo bskor ba don du gnyer ba dang /_sems can rab tu thar par bya ba don du gnyer ba gang chos kyi rnam grangs 
[\[316a.5\]]'di thos nas mos sam/_'dzin tam/_'chang ngam/_klog gam/_kun chub par byed na rigs kyi bu 'am rigs kyi bu mo byang chub sems dpa'i theg pa pa de de las bsod nams kyi phung po mang du skyed na gang de bzhin nyid du bsgrub pa lta smos kyang ci dgos/_
[\[316a.6\]]de ci'i phyir zhe na/_kun dga' bo gang dag chos kyi rnam grangs 'di las tha na tshig bzhi pa'i tshigs su bcad pa tsam 'dzin tam/_'chang ngam/_klog gam/_kun chub par byed dam/_gzhan dag la yang ston na de ni sbyin pa zhes bya ste/_de ni sbyin pa thams cad zil 
[\[316a.7\]]gyis gnon pa'o/_/'di lta ste/_chos kyi sbyin pa 'di ni sbyin pa rnams kyi mchog go/_/'di lta ste/_chos kyi rjes su 'dzin pa de ni rjes su bzung ba rnams kyi mchog go/_/'di lta ste/_chos kyi gding ba de ni gding ba rnams kyi mchog go/_/'di lta ste chos yongs su 
[\[316b\]]
[\[316b.1\]]'dzin pa de ni yongs su 'dzin pa rnams kyi mchog go/_/de ci'i phyir zhe na/_kun dga' bo chos kyi sbyin pa byin pas ni nyon mongs pa 'bri bar 'gyur ro/_/zang zing gi sbyin pa byin pas ni lus brtan pa byas par 'gyur ro/_/kun dga' bo de lta bas na byang chub sems dpa' 
[\[316b.2\]]nyon mongs pa 'bri bar byed 'dod pas sangs rgyas kyis gnang ba chos kyi sbyin pa de sbyin par bya ste/_chos kyi sbyin pa des ni yon tan gyi khyad par thams cad thob par 'gyur ro/_/byang chub sems dpa' chos kyi sbyin pa sbyin pa ni yon tan gyi phan yon yang dag phul sum cu rtsa 
[\[316b.3\]]gnyis rab tu 'dzin par 'gyur ro/_/sum cu rtsa gnyis gang zhe na/_'di lta ste dran pa dang ldan par 'gyur ba dang /_blo gros dang ldan par 'gyur ba dang /_rtog pa dang ldan par 'gyur ba dang /_'dod chags chung bar 'gyur ba dang /_zhe sdang chung bar 'gyur ba dang /_gti 
[\[316b.4\]]mug chung bar 'gyur ba dang /_bdag dang gzhan gyi nyon mongs pa tshar gcod par 'gyur ba dang /_skye bo mang po dga' bar 'gyur ba dang /_de'i bsngags pa lha rnams kyis brjod par 'gyur ba dang /_lha dang /_klu dang /_gnod sbyin dang /_dri za rnams kyis bsrung 
[\[316b.5\]]bar 'gyur ba dang /_las byas nas bsod snyoms za bar 'gyur ba dang /_chos gos dang /_bsod snyoms dang /_mal cha dang /_na ba'i gsos sman dang /_yo byad rnyed par 'gyur ba dang /_grags pa dang /_sgra dang /_tshigs su bcad pa phyogs bcur grags 
[\[316b.6\]]par 'gyur ba dang /_mi ma yin pa rnams kyis glags rnyed par mi 'gyur ba dang /_sangs rgyas bcom ldan 'das rnams kyis bsngags par 'gyur ba dang /_dam pa'i chos yongs su bsrung ba dang /_sangs rgyas bcom ldan 'das rnams kyis dam pa'i chos 
[\[316b.7\]]'dzin par 'gyur ba dang /_ngan song thams cad kyis 'jigs par mi 'gyur zhing /_de la lha dang mir skye ba dka' bar mi 'gyur ba dang /_sangs rgyas mthong ba dang mi 'bral bar 'gyur ba dang /_dge 'dun la bsnyen bkur byed pa dang bral bar mi 'gyur ba dang /_skye ba 
[\[317a\]]
[\[317a.1\]]dran par 'gyur ba dang /_sangs rgyas kyi zhing yongs su dag par skye bar 'gyur ba dang /_nam du yang dbang po mi tshang bar mi 'gyur ba dang /_skyes bu chen po'i mtshan sum cu rtsa gnyis thob par 'gyur ba dang /_gzi brjid can gyi gzungs kyi sa bon bsgrub par 
[\[317a.2\]]'gyur ba dang /_spobs pa rgyun mi 'chad pa'i rgyu rab tu 'dzin par 'gyur ba dang /_skye bo mkhas pas g.yog byas par 'gyur ba dang /_shes rab chen po'i rgyu rab tu 'dzin par 'gyur ba dang /_myur du chos kyi snang ba rab tu thob par 'gyur ba dang /_de'i sems la tshul 
[\[317a.3\]]bzhin ma yin pa'i yid la byed pa kun tu mi 'byung ba dang /_'jig rten gyi zang zing gi sbyin pa thams cad zil gyis mnan nas de chos kyi gter zad mi shes pa yongs su 'dzin par 'gyur ba ste/_kun dga' bo byang chub sems dpa' chos kyi sbyin pa sbyin na yon tan gyi khyad 
[\[317a.4\]]par yang dag phul sum cu rtsa gnyis po 'di dag thob par 'gyur ro/_/de nas bcom ldan 'das la lha rnams kyi dbang po brgya byin gyis 'di skad ces gsol to/_/bcom ldan 'das bdag gis kyang chos kyi rnam grangs 'di bzung lags te/_bcom ldan 'das yongs 
[\[317a.5\]]su mya ngan las 'das pa'i slad na sems can snod du gyur pa de dag gi rna lam du bsgrag par bgyi/_kun bsrung bar bgyi/_mos par bgyi/_de ci'i slad du zhe na/_bcom ldan 'das bdag ni yon tan phun sum tshogs pa 'di dang bsod nams yongs su 'dzin pa don du gnyer 
[\[317a.6\]]ba'i slad du'o/_/de nas bcom ldan 'das kyis lha rnams kyi dbang po brgya byin la legs so/_/zhes bya ba gnang ste/_kau shi ka khyod dam pa'i chos yongs su gzung ba'i phyir nga'i mdun du seng ge'i sgra bsgrags pa legs so legs so/_/kau shi ka dge ba'i rtsa ba 'di nga'i 
[\[317a.7\]]dam pa'i chos yun ji srid du gnas pa de srid du lha dang lha ma yin g.yul 'gyed pa na lha ma yin rnams ni pham par 'gyur lha rnams ni rgyal bar 'gyur ro/_/de ci'i phyir zhe na/_kau shi ka chos kyi rnam grangs 'di ni yang dag phul yin te/_kau shi ka 'di lta ste/_chos thams 
[\[317b\]]
[\[317b.1\]]cad mi dmigs pa de ni 'jigs pa med pa'i sbyin pa'o/_/kau shi ka gang cung zad 'jigs pa skye ba de dag thams cad ni 'jig tshogs la lta ba la dmigs shing rab tu gnas pa las byung ngo /_/kau shi ka gang mi dmigs pa de dam pa'i chos yongs su 'dzin pa'o/_/de nas 
[\[317b.2\]]bcom ldan 'das la mi mjed kyi bdag po tshangs pas 'di skad ces gsol to/_/bcom ldan 'das bdag bsam gtan gyi bde ba la gnas pa tshad ma mchis pa btang ste/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho 
[\[317b.3\]]brang 'khor gang dang gang na chos kyi rnam grangs 'di rab tu spyod pa de dang de dag tu bdag chos nyan pa'i slad du nye bar mchi bar bgyi'o/_/mchis nas kyang chos smra ba de dag chos dang ldan pas bsrung ba dang /_sba ba dang bskyab par bgyi'o/_/de ci'i slad du zhe na/_bcom 
[\[317b.4\]]ldan 'das nyan thos dang /_rang sangs rgyas dang /_brgya byin dang /_tshangs pa dang /_'jig rten skyong ba dang /_'khor los sgyur ba'i rgyal po rnams ni 'di las byung ba'i slad du'o/_/de nas bcom ldan 'das la rgyal po chen po bzhis 'di skad ces gsol to/_/bcom ldan 
[\[317b.5\]]'das rgyal po chen po bzhi po bdag cag dang /_bcom ldan 'das kyi nyan thos chen po de dag dang bdag cag gis chos kyi rnam grangs 'di yun ring du gnas par bgyi ba'i slad du bsrung ba dang sba ba dang bskyab pa la brtson par bgyi'o/_/bdag cag gi 'khor gang dag sangs rgyas 
[\[317b.6\]]dang sangs rgyas kyi bstan pa la ma dad pa de dag kyang ji nas de bzhin gshegs pa'i bstan pa bsrung ba'i slad du brtson par 'gyur bar dad par bgyi'o/_/bcom ldan 'das dge slong dang /_dge slong ma dang /_dge bsnyen dang /_dge bsnyen ma gang dag sangs rgyas kyi bstan pa 
[\[317b.7\]]la brtson pa dang /_gzhan yang bcom ldan 'das kyi bstan pa la mngon par dad pa srung ba mchis pa de dag srung ba'i ched du gsang sngags kyi tshig 'di dag la kha ton du bgyi'o/_/gsang sngags kyi tshig de dag gis gnod sbyin dang /_srin po dang /_dri za dang /_mi 'am ci 
[\[318a\]]
[\[318a.1\]]dang /_lto 'phye chen po dang /_grul bum la sogs pa dang /_mi dang mi ma lags pa dang /_gzhan yang sangs rgyas kyi bstan pa la zhe sdang bar bgyid pa rnams shin tu tshar gcod par 'gyur ro/_/tar+ya thA/_ta ra be/_a ra be/_a no pe/_sa ra pe/_hu lu ma hA 
[\[318a.2\]]hu lu/_hu lu hu lu/_a bad Te/_bi kad Te/_pa ri ts+tshe dA ni/_ni gr-i h+Ni te/_pra g+hA ta ni/_id Ti id Ti/_bid Ti bid Ti/_ad tshe gad tshe/_mA ra ni gra ha na/_sarba pa ra pra bA di ni gra ha na/_sarba mi th+ya pra yA tA nan ni gra ha na/_sarba b+hU ta gra hAn/_bud d+ha bar Ni ta d+harma ni ya ta shA ya b+hu tan/_bud d+ha 
[\[318a.3\]]bar Ni tAn/_tsa tur ma hA rA dza ni rde shAn/_man+t+ra ba lAn/_a ba tA ra/_prek+Shi NA ni gra hA ya/_de nas bcom ldan 'das kyis byang chub sems dpa' byams pa dang byang chub sems dpa' lha'i cod pan la bka' stsal pa/_skyes bu dam pa dag ngas bskal pa mtha' yas grangs med par yang 
[\[318a.4\]]dag par bsgrubs pa'i byang chub 'di ji nas yun ring du gnas par 'gyur ba dang nub par mi 'gyur bar bya ba'i phyir khyed gnyis kyi lag tu bzhag go gtad do/_/de gnyis kyis gsol pa/_bcom ldan 'das bdag cag gnyis kyis bcom ldan 'das yongs su mya ngan las 'das 
[\[318a.5\]]pa'i slad na chos kyi rnam grangs 'di gzung bar bgyi'o/_/rgyas par bgyi'o/_/chos kyi rnam grangs 'di chos smra ba dang /_dge ba'i rtsa ba bskrun pa'i rigs kyi bu'am rigs kyi bu mo de dag gi lag tu mchi bar bgyi'o/_/de dag mdo sde 'di la mos par bgyi ba dang yongs su 'dzin par 
[\[318a.6\]]bgyi ba'i slad du de dag gi yid rab tu gzung bar bgyi'o/_/bcom ldan 'das slad ma'i tshe slad ma'i dus na chos kyi rnam grangs 'di gang dag gi rna lam du thos pa dang /_thos nas 'dzin pa dang /_'chang ba dang /_klog pa dang kun chub par bgyid pa dang /_'chang ba de dag ni byang chub 
[\[318a.7\]]sems dpa' byams pa dang /_byang chub sems dpa' lha'i cod pan gyi byin gyi rlabs legs par rig par bgyi'o/_/de nas bdud sdig can 'khor der 'dus par gyur nas 'dug pa de gdong las mchi ma zag cing nga ro phyung nas bcom ldan 'das la 'di skad ces gsol to/_/bcom ldan 
[\[318b\]]
[\[318b.1\]]'das gang bcom ldan 'das kyis nyan thos kyi theg pa las brtsams te/_chos bstan pa la ni bdag tha na spu zing zhes bgyid pa tsam yang ma mchis so/_/gang bcom ldan 'das kyis byang chub sems dpa'i phyag rgya de bzhin gshegs pa'i byin gyi rlabs kyis byin gyis brlabs pa/_
[\[318b.2\]]byang chub sems dpa' thams cad kyi byang chub kyi lam la 'jug pa/_sems can thams cad kyi rton pa'i chos kyi rnam grangs 'di gsungs pa des bdag mya ngan gyi zug rngu dang ldan zhing bdag nyid rnyis par gyur pa snyam bgyid do/_/bcom ldan 'das bdag la phyag brkyang ba bstsal 
[\[318b.3\]]du gsol/_gang thos pas bdag mya ngan gyi zug rngu dang ldan par 'gyur ba'i chos kyi rnam grangs 'di lta bu yang mi gsung bar gsol/_bcom ldan 'das kyis bka' stsal pa/_sdig can khyod dang 'thun pa'i sems can chos zab mo 'di lta bu la ma mos pa ni mang /_gang dag mos 
[\[318b.4\]]pa'i sems can de dag ni nyung gis/_mya ngan ma byed smre sngags ma 'don cig_/sdig can 'di lta ste dper na/_sa'i steng nas rdul blangs pa snyed kyi sems can ni chos kyi rnam grangs zab mo 'di lta bu la mos so/_/sa'i rdul ji snyed pa de snyed kyi sems can ni chos kyi rnam grangs zab 
[\[318b.5\]]mo 'di la ma mos te/_de dag thams cad ni khyod dang 'thun no/_/sems can gyi khams tshad med pa khyod dang 'thun gyis de bas na sdig can dga' bar gyis shig_/chos kyi rnam grangs 'di bshad pa na sems can dpag tu med pa ni byang chub la yang dag par zhugs so/_/byang chub sems 
[\[318b.6\]]dpa' dgu khri nyis stong ni mi skye ba'i chos la bzod pa rab tu thob par gyur to/_/srog chags brgyad khri bzhi stong ni chos rnams la chos kyi mig rdul med cing dri ma dang bral ba rnam par dag go/_/dge slong brgyad stong ni nye bar len pa med par zag pa rnams las sems rnam par grol lo/_/
[\[318b.7\]]stong gsum gyi stong chen po'i 'jig rten gyi khams 'di rnam pa drug tu g.yos nas snang ba chen pos khyab par gyur te/_lha'i me tog gi char ni rab tu phab/_sil snyan brgya stong dag ni ma dkrol bar rang 'khrol lo/_/lha bye ba khrag khrig brgya stong rnams ni steng gi bar snang la kye ma 
[\[319a\]]
[\[319a.1\]]bdag cag gis 'dzam bu'i gling du chos kyi 'khor lo lan gnyis bskor ba 'di mthong ngo /_/bcom ldan 'das kyis gang yang chos kyi rnam grangs 'di bstan te bshad nas/_sems can gyi don mdzad pa gang lags pa 'di na grong khyer 'khor mor 'jig tu chos kyi 
[\[319a.2\]]'khor lo bskor te/_sems can yongs su smin par mdzad pa de bas ches mchog go/_/gang chos kyi rnam grangs 'di 'dzin pa dang /_'chang ba dang /_klog pa dang /_kun chub par bgyid pa dang /_gzhan dag la rgya cher ston pa dang /_tha na glegs bam la bris te/_'chang ba'i sems 
[\[319a.3\]]can de dag kyang chos kyi 'khor lo bskor bar 'gyur ro zhes ched du brjod pa ched du brjod do/_/de nas bcom ldan 'das la byang chub sems dpa' byams pa dang /_byang chub sems dpa' lha'i cod pan dang /_tshe dang ldan pa kun dga' bos 'di skad ces gsol to/_/bcom ldan 'das las 
[\[319a.4\]]chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_rigs kyi bu dag de'i phyir khyod kyis chos kyi rnam grangs 'di mi 'am ci'i rgyal po sdong pos zhus pa pha rol tu phyin pa rnam par nges pa bstan pa dang /_dam pa'i chos 
[\[319a.5\]]rin po che'i le'u zhes bya bar yang zung shig_/bcom ldan 'das kyis de skad ces bka' stsal pa dang /_byang chub sems dpa' byams pa dang /_byang chub sems dpa' lha'i cod pan dang /_tshe dang ldan pa kun dga' bo dang /_lha dang /_mi dang /_lha ma yin du bcas pa'i 'jig 
[\[319a.6\]]rten bcom ldan 'das kyis gsungs pa la yi rangs te mngon par dga'o//_//'phags pa mi 'am ci'i rgyal po sdong pos zhus pa zhes bya ba theg pa chen po'i mdo rdzogs so//_//zhu chen gyi lo tsA ba ban+de dpal gyi lhun po dang /_
[\[319a.7\]]dpal brtsegs kyis bsgyur cing sa te gtan la phab pa//_//
