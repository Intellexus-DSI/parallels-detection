[\[1a\]]
[\[1a.1\]]@#/_/mdo sde pa bzhugs so/_/
[\[1b\]]
[\[1b.1\]{D142}]@##/_/rgya gar skad du/_Ar+ya a bi kalpa pra be sha nA ma d+hA ra NI/_bod skad du/_'phags pa rnam par mi rtog par 'jug pa zhes bya ba'i gzungs/_sangs rgyas dang byang chub 
[\[1b.2\]]sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_khams gsum pa thams cad las khyad par du 'phags pa 
[\[1b.3\]]rnam par mi rtog pa'i chos kyi dbyings kyi snying po'i khang [{]bzangs [,]bzang [}]na dge slong gi dge 'dun chen po dang /_byang chub sems dpa'i tshogs chen po dang thabs cig tu bzhugs te/_'di lta ste/_byang chub 
[\[1b.4\]]sems dpa' sems dpa' chen po rnam par mi rtog pa dang /_rnam par mi rtog snang ba dang /_rnam par mi rtog zla ba dang /_rnam par rtog med dpa' bo dang /_rnam par rtog med chos ston mkhas pa dang /_
[\[1b.5\]]rnam par rtog med ngo bo nyid dang /_rnam par rtog med blo gros dang /_rnam par rtog med nga ro dang /_rnam par rtog med khyab byed dang /_rnam par rtog med dbang phyug dang /_rnam par rtog med dbang phyug 
[\[2a\]]
[\[2a.1\]]chen po dang /_rnam par rtog med byams pa chen po'i dbang phyug dang /_byang chub sems dpa' sems dpa' chen po 'phags pa spyan ras gzigs dbang phyug dang thabs cig go/_/de nas bcom ldan 'das 'khor brgya stong du mas yongs su bskor te mdun 
[\[2a.2\]]gyis bltas nas/_'di lta ste/_theg pa chen po la chos rnams kyi rnam par mi rtog pa nyid las brtsams te chos ston to/_/de nas bcom ldan 'das kyis thams cad dang ldan pa'i byang chub sems dpa'i 'khor la kun tu gzigs nas/_byang chub sems dpa' rnams la bka' 
[\[2a.3\]]stsal pa/_rigs kyi bu dag khyod kyis rnam par mi rtog par 'jug pa zhes bya ba'i gzungs zung shig_/de bzung na byang chub sems dpa' myur ba myur bar sangs rgyas kyi chos rnams bsgrub cing rtag tu khyad par du yang 'gro'o/_/de nas 'khor de nyid kyis byang chub sems 
[\[2a.4\]]dpa' sems dpa' chen po rnam par mi rtog snang ba zhes bya ba stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad 
[\[2a.5\]]ces gsol to/_/bcom ldan 'das byang chub sems dpa' sems dpa' chen pos gang thos nas 'dzin pa dang /_klog pa dang /_tshul bzhin yid la bgyid pa dang /_gzhan dag la yang rgya cher ston par 'gyur bar rnam par mi rtog par 'jug pa'i gzungs bshad du 
[\[2a.6\]]gsol/_de skad ces gsol pa dang /_bcom ldan 'das kyis bka' stsal pa/_rigs kyi bu dag de'i phyir legs par nyon la rab tu yid la zung shig dang /_ngas rnam par mi rtog par 'jug pa'i gzungs bshad do/_/bcom ldan 'das legs so zhes 
[\[2b\]]
[\[2b.1\]]gsol to/_/byang chub sems dpa' sems dpa' chen po de dag bcom ldan 'das kyi ltar nyan pa dang /_bcom ldan 'das kyis de dag la 'di skad ces bka' stsal to/_/rigs kyi bu de dag la byang chub sems dpa' sems dpa' chen po rnam par mi rtog pa'i dbang du bya ba'i chos thos 
[\[2b.2\]]te/_rnam par mi rtog pa la bsam pa bzhag nas rnam par rtog pa'i mtshan ma thams cad yongs su spong ste/_de thog ma nyid du 'di lta ste/_gzung ba'am 'dzin pa'ang rung rang bzhin la rnam par rtog pa'i mtshan ma thams cad yongs su spong ngo /_/de la gang zag pa dang bcas pa'i dngos 
[\[2b.3\]]po'i mtshan ma de ni rang bzhin la rnam par rtog pa'i mtshan ma'o/_/zag pa dang bcas pa'i dngos po ni nye bar len pa'i phung po lnga po rnams te/_'di lta ste/_gzugs nye bar len pa'i phung po dang /_tshor ba nye bar len pa'i phung po dang /_'du shes nye bar len pa'i phung po dang /_
[\[2b.4\]]'du byed nye bar len pa'i phung po dang /_rnam par shes pa nye bar len pa'i phung po'o/_/ji ltar rang bzhin la rnam par rtog pa'i mtshan ma de dag yongs su spong zhe na/_snang bar 'gyur ba'i tshul gyis mngon du gyur pa dag yid la mi byed pas yongs su spong ngo /_/de rang bzhin la rnam par 
[\[2b.5\]]rtog pa'i mtshan ma de dag rim gyis yongs su spong ba na/_de ma yin pa gzhan gnyen po la dpyod pa rnam par rtog pa'i mtshan ma rnams snang bar 'gyur ba'i tshul gyis kun tu 'byung zhing mngon du 'gyur te/_'di lta ste/_sbyin pa la dpyod pa rnam par rtog pa'i mtshan ma dang /_tshul khrims la 
[\[2b.6\]]dpyod pa rnam par rtog pa'i mtshan ma dang /_bzod pa la dpyod pa rnam par rtog pa'i mtshan ma dang /_brtson 'grus la dpyod pa rnam par rtog pa'i mtshan ma dang /_bsam gtan la dpyod pa rnam par rtog pa'i mtshan ma dang /_shes rab la dpyod pa rnam par rtog pa'i mtshan ma ste/_'di lta ste/_
[\[2b.7\]]ngo bo nyid la dpyod pa'am/_yon tan la dpyod pa'am/_snying po la dpyod pa'ang rung /_des de dag kyang yid la mi byed pas yongs su spong ngo /_/des de dag yongs su spong ba na gzhan de kho na la dpyod pa'i rnam par rtog pa'i mtshan ma rnams snang bar 'gyur ba'i tshul gyis kun tu 'byung zhing 
[\[3a\]]
[\[3a.1\]]mngon du 'gyur te/_'di lta ste/_stong pa nyid la dpyod pa rnam par rtog pa'i mtshan ma dang /_de bzhin nyid la dpyod pa rnam par rtog pa'i mtshan ma dang /_yang dag pa'i mtha' la dpyod pa'i rnam par rtog pa'i mtshan ma dang /_mtshan ma med pa dang /_don dam pa dang /_
[\[3a.2\]]chos kyi dbyings la dpyod pa rnam par rtog pa'i mtshan ma ste/_'di lta ste/_rang gi mtshan nyid la dpyod pa'am/_yon tan la dpyod pa'am/_snying po la dpyod pa'ang rung /_des de kho na la dpyod pa rnam par rtog pa'i mtshan ma de dag kyang yid la mi byed pas yongs su spong ngo /_/
[\[3a.3\]]des de dag yongs su spong ba na gzhan thob pa la dpyod pa rnam par rtog pa'i mtshan ma rnams snang bar 'gyur ba'i tshul gyis kun tu 'byung zhing mngon du 'gyur te/_'di lta ste/_sa dang po thob pa la dpyod pa rnam par rtog pa'i mtshan ma nas sa bcu pa'i bar du 'thob pa la dpyod pa rnam par 
[\[3a.4\]]rtog pa'i mtshan ma dang mi skye ba'i chos la bzod pa thob pa la dpyod pa rnam par rtog pa'i mtshan ma dang /_lung bstan pa 'thob pa la dpyod pa rnam par rtog pa'i mtshan ma dang /_sangs rgyas kyi zhing yongs su dag pa 'thob pa la dpyod pa rnam par rtog pa'i mtshan ma dang /_sems 
[\[3a.5\]]can yongs su smin par byed pa 'thob pa la dpyod pa rnam par rtog pa'i mtshan ma dang /_dbang bskur ba 'thob pa la dpyod pa rnam par rtog pa'i mtshan ma nas/_rnam pa thams cad mkhyen pa nyid 'thob pa'i bar la dpyod pa rnam par rtog pa'i mtshan ma ste/_'di lta ste/_rang gi mtshan 
[\[3a.6\]]nyid la dpyod pa'am/_yon tan la dpyod pa'am/_snying po la dpyod pa'ang rung /_des 'thob pa la dpyod pa rnam par rtog pa'i mtshan ma de dag kyang yid la mi byed pas yongs su spong ngo /_/de ltar byang chub sems dpa' sems dpa' chen po rnam par rtog pa'i mtshan ma'i rnam pa thams 
[\[3a.7\]]cad yid la mi byed pas yongs su spong ba na/_de rnam par mi rtog pa'i dbyings la shin tu brtson pa yin te/_re shig rnam par mi rtog pa'i dbyings la ni ma reg mod kyi/_rnam par mi rtog pa'i dbyings la reg par 'gyur ba'i tshul bzhin gyi ting nge 'dzin ni yod do/_/de yang dag par 
[\[3b\]]
[\[3b.1\]]sbyor ba de dang /_bsten pas rjes su 'gro/_bsgoms pas rjes su 'gro/_mang du byas pas rjes su 'gro/_yang dag par yid la bya bas rjes su 'gro ba na/_mngon par 'du bya ba med cing lhun gyis grub pa rnam par mi rtog pa'i dbyings la reg ste rim gyis yongs su sbyong ngo /_/ci'i 
[\[3b.2\]]phyir rnam par mi rtog pa'i dbyings la rnam par mi rtog pa zhes bya zhe na/_dpyad pa'i rnam par brtag pa thams cad las shin tu 'das pa dang /_bstan pa dang /_dper rnam par brtag pa thams cad las shin tu 'das pa dang /_dbang por rnam par brtag pa thams cad las shin tu 
[\[3b.3\]]'das pa dang /_yul du rnam par brtag pa thams cad las shin tu 'das pa dang /_rnam par rig par rnam par brtag pa thams cad las shin tu 'das pa dang /_nyon mongs pa thams cad dang shes bya'i sgrib pa thams cad kyi gnas med pa'i phyir te/_de'i phyir rnam par mi rtog 
[\[3b.4\]]pa'i dbyings la rnam par mi rtog pa zhes bya'o/_/rnam par mi rtog pa de yang gang zhe na/_rnam par mi rtog pa ni gzugs med pa/_bstan du med pa/_rten med pa/_snang ba med pa/_rnam par rig pa ma yin pa/_gnas med pa'o/_/byang chub sems dpa' sems dpa' 
[\[3b.5\]]chen po rnam par mi rtog pa'i dbyings la rab tu gnas pas ni shes bya dang khyad par med pa rnam par mi rtog pa'i ye shes kyis chos thams cad nam mkha'i dkyil dang mtshungs par mthong ngo /_/rnam par mi rtog pa'i rjes las thob pa'i shes pas ni chos thams cad sgyu ma dang /_smig 
[\[3b.6\]]rgyu dang /_rmi lam dang /_mig yor dang /_brag ca dang /_gzugs brnyan dang /_chu zla dang /_sprul pa dang mtshungs par mthong ngo /_/bde ba chen po la gnas pa shin tu rgyas pa yang 'thob bo/_/sems phun sum tshogs pa chen po shin tu rgyas pa yang 'thob bo/_/shes 
[\[3b.7\]]rab dang ye shes che zhing shin tu rgyas pa yang 'thob bo/_/bshad pa chen po la dbang ba shin tu rgyas pa yang 'thob bo/_/dus thams cad du sems can thams cad kyi don gyi rnam pa thams cad kyang byed nus par 'gyur te/_sangs rgyas kyi mdzad pa lhun gyis grub pa yang rgyun mi gcod 
[\[4a\]]
[\[4a.1\]]do/_/rigs kyi bu dag 'di lta ste/_dper na brag gcig tu mkhregs shing sra ba'i 'og na yid bzhin gyi nor bu rin po che chen po sna tshogs 'od gsal ba 'di lta ste/_dngul rin po che dang /_gser rin po che dang /_rdo'i snying po rin po che sna tshogs kyi rin po che tha dad pas yongs su gang ba'i 
[\[4a.2\]]gter chen po zhig yod la/_de nas gter chen po 'dod pa'i mi la la zhig 'ongs pa de la gter chen po mngon par shes pa'i mis 'di skad du/_kye skyes bu brag gcig tu mkhregs shing sra ba de'i 'og na rin po che 'od gsal bas yongs su gang ba'i rin po che'i gter chen po yod de/_
[\[4a.3\]]de'i 'og na yid bzhin gyi nor bu rin po che'i gter yod kyis/_khyod kyis thog ma kho nar rdo'i rang bzhin thams cad rkos shig_/de brkos pa dang dngul du snang ba'i rdo khyod la snang bar 'gyur ro/_/de la khyod kyis gter chen por 'du shes mi bya'i/_de yongs su shes par byos te rkos 
[\[4a.4\]]shig_/de brkos pa dang gser du snang ba'i rdo snang bar 'gyur te/_de la yang khyod kyis gter chen por 'du shes mi bya'i/_de yang yongs su shes par byos te rkos shig_/de brkos pa dang rin po che sna tshogs su snang ba'i rdo snang bar 'gyur te/_de la yang khyod kyis gter chen 
[\[4a.5\]]por 'du shes mi bya'i/_de yang yongs su shes par byos te rkos shig_/kye skyes bu khyed kyis de ltar brtson par byas na brko ba'i mngon par 'du bya ba med cing 'bad mi dgos par yid bzhin gyi nor bu rin po che'i gter chen po mthong bar 'gyur ro/_/yid bzhin gyi nor bu 
[\[4a.6\]]rin po che'i gter chen po de rnyed na khyod phyug cing nor che la longs spyod che bar 'gyur te/_bdag dang gzhan gyi don la mthu yod par 'gyur ro zhes smras pa ltar rigs kyi bu dag ji tsam du don 'di shes par bya ba'i phyir 'di dper byas pa ste/_brag gcig tu mkhregs shing sra ba zhes bya ba de 
[\[4a.7\]]ni 'du byed kyi rnam pa kun nas nyon mongs pa dang /_gnyis la so sor nye bar gnas pa'i tshig [{]bla dgas [,]bla dwags [}]so/_/'og na yid bzhin gyi nor bu rin po che'i gter chen po zhes bya ba de ni rnam par mi rtog pa'i dbyings kyi tshig [{]bla dgas [,]bla dwags [}]so/_/yid bzhin gyi nor bu rin po che'i gter chen po 'dod 
[\[4b\]]
[\[4b.1\]]pa'i mi zhes bya ba de ni byang chub sems dpa' sems dpa' chen po'i tshig [{]bla dgas [,]bla dwags [}]so/_/gter chen po mngon par shes pa'i mi zhes bya ba de ni de bzhin gshegs pa dgra bcom pa yang dag par rdzogs pa'i sangs rgyas kyi tshig [{]bla dgas [,]bla dwags [}]so/_/brag ces bya ba de ni rang bzhin la 
[\[4b.2\]]rnam par rtog pa'i mtshan ma rnams kyi tshig [{]bla dgas [,]bla dwags [}]so/_/rkos shig ces bya ba de ni yid la mi byed ces bya ba'i tshig [{]bla dgas [,]bla dwags [}]so/_/dngul du snang ba'i rdo zhes bya ba de ni gnyen po la rnam par rtog pa'i mtshan ma rnams kyi tshig [{]bla dgas [,]bla dwags [}]so/_/gser du snang ba'i rdo zhes bya ba de ni 
[\[4b.3\]]stong pa nyid la sogs pa la rnam par rtog pa'i mtshan ma rnams kyi tshig [{]bla dgas [,]bla dwags [}]so/_/rin po che sna tshogs su snang ba'i rdo zhes bya ba de ni thob pa la rnam par rtog pa'i mtshan ma rnams kyi tshig [{]bla dgas [,]bla dwags [}]so/_/yid bzhin gyi nor bu rin po che'i gter chen po rnyed ces bya ba de ni rnam 
[\[4b.4\]]par mi rtog pa'i dbyings la reg pa'i tshig [{]bla dgas [,]bla dwags [}]so/_/rigs kyi bu dag de ltar dpe nye bar bkod pa 'dis rnam par mi rtog pa'i dbyings su 'jug pa khong du chud par bya'o/_/rigs kyi bu dag 'di ji ltar na yang byang chub sems dpa' sems dpa' chen po rnam par rtog 
[\[4b.5\]]pa'i mtshan ma ji skad bstan pa de dag la nye bar rtog cing rnam par mi rtog pa'i dbyings su 'jug ce na/_rigs kyi bu dag 'di la byang chub sems dpa' sems dpa' chen po de ltar rnam par mi rtog pa'i dbyings la rab tu gnas pa ni gzungs kyi rang bzhin la rnam par rtog pa'i mtshan 
[\[4b.6\]]ma mngon du gyur na/_'di ltar nye bar rtog ste/_gang bdag gi gzugs zhes spyod na rnam par rtog pa la spyod pa'o/_/gzhan dag gi gzugs zhes spyod na rnam par rtog pa la spyod pa'o/_/gzugs 'di yod do zhes spyod na rnam par rtog pa la spyod pa'o/_/gzugs skye'o/_/
[\[4b.7\]]'gag go/_/kun nas nyon mongs pa'o/_/rnam par byang ba'o zhes spyod na rnam par rtog pa la spyod pa'o/_/gzugs med ces spyod na rnam par rtog pa la spyod pa'o/_/gzugs ngo bo nyid kyis kyang med/_rgyur yang med/_'bras bur yang med/_las su yang med/_ldan 
[\[5a\]]
[\[5a.1\]]par yang med/_'jug par med ces spyod na rnam par rtog pa la spyod pa'o/_/gzugs ni rnam par rig pa tsam zhes spyod na rnam par rtog pa la spyod pa'o/_/ji ltar gzugs med pa de bzhin du gzugs su snang ba'i rnam par rig pa yang med do zhes spyod na 
[\[5a.2\]]rnam par rtog pa la spyod pa'o snyam mo/_/rigs kyi bu dag 'di ltar byang chub sems dpa' sems dpa' chen po gzugs kyang mi dmigs/_gzugs su snang ba'i rnam par rig pa yang mi dmigs mod kyi/_rnam par rig pa thams cad kyi thams cad du chud gzon pa ni ma yin no/_/
[\[5a.3\]]rnam par rig pa ma gtogs par chos gang yang mi dmigs la rnam par rig pa de yang dngos po med par yang yang dag par rjes su mi mthong /_rnam par rig pa ma gtogs par dngos po med par yang yang dag par rjes su mi mthong /_gzugs su snang ba'i rnam par rig pa med pa de 
[\[5a.4\]]dang rnam par rig pa de gcig par yang yang dag par rjes su mi mthong /_tha dad par yang yang dag par rjes su mi mthong /_rnam par rig pa dngos po med pa de la dngos por yang yang dag par rjes su mi mthong /_dngos po med par yang yang dag par rjes su mi mthong ste/_
[\[5a.5\]]rigs kyi bu dag rnam pa thams cad pa'i rnam par rtog pa thams cad kyis gang rnam par ma brtags pa de rnam par mi rtog pa'i dbyings so zhes kyang yang dag par rjes su mi mthong ngo /_/rigs kyi bu dag 'di ni rnam par mi rtog pa'i dbyings su 'jug pa'i tshul yin te/_de ltar 
[\[5a.6\]]na byang chub sems dpa' sems dpa' chen po rnam par mi rtog pa'i dbyings la rab tu gnas pa yin no/_/de bzhin du tshor ba dang /_'du shes dang /_'du byed rnams dang /_rnam par shes pa dang /_de bzhin du sbyin pa'i pha rol tu phyin pa dang /_tshul khrims kyi pha rol tu phyin pa dang /_
[\[5a.7\]]bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_de bzhin du stong pa nyid la sogs pa nas rnam pa thams cad mkhyen pa nyid kyi bar du sbyar ro/_/rigs kyi bu dag 'di la byang chub sems dpa' 
[\[5b\]]
[\[5b.1\]]sems dpa' chen po rnam pa thams cad mkhyen pa nyid la spyod pa'i rnam par rtog pa mngon du gyur na/_'di ltar nye bar rtog ste/_gang bdag gi rnam pa thams cad mkhyen pa nyid ces spyod na de rnam par rtog pa la spyod pa'o/_/gzhan dag gi rnam pa thams cad mkhyen pa nyid ces spyod na rnam par rtog 
[\[5b.2\]]pa la spyod pa'o/_/rnam pa thams cad mkhyen pa nyid ni 'di'o zhes spyod na rnam par rtog pa la spyod pa'o/_/rnam pa thams cad mkhyen pa nyid 'thob ces spyod na rnam par rtog pa la spyod pa'o/_/rnam pa thams cad mkhyen pa nyid ni nyon mongs pa dang /_shes bya'i sgrib pa thams 
[\[5b.3\]]cad sbyong ba'o zhes spyod na rnam par rtog pa la spyod pa'o/_/rnam pa thams cad mkhyen pa nyid ni shin tu rnam par byang ba'o zhes spyod na rnam par rtog pa la spyod pa'o/_/rnam pa thams cad mkhyen pa nyid med do zhes spyod na rnam par rtog pa la spyod pa'o/_/rnam pa thams cad mkhyen 
[\[5b.4\]]pa nyid la ngo bo nyid kyis kyang med/_rgyur yang med/_'bras bur yang med/_las su yang med/_ldan par yang med/_'jug par yang med ces spyod na rnam par rtog pa la spyod pa'o/_/rnam pa thams cad mkhyen pa nyid rnam par rig pa tsam mo zhes spyod na rnam par rtog 
[\[5b.5\]]pa la spyod pa'o/_/ji ltar na rnam pa thams cad mkhyen pa nyid med pa de bzhin du rnam pa thams cad mkhyen pa nyid du snang ba'i rnam par rig pa yang med do zhes spyod na rnam par rtog pa la spyod pa'o snyam mo/_/rigs kyi bu dag 'di ltar byang chub sems dpa' sems dpa' chen 
[\[5b.6\]]po ji ltar rnam pa thams cad mkhyen pa nyid mi dmigs pa de bzhin du der snang ba'i rnam par rig pa'ang mi dmigs mod kyi/_rnam par rig pa thams cad kyi thams cad du chud gzon pa ni ma yin no/_/rnam par rig pa ma gtogs par chos gang yang mi dmigs la/_rnam par rig 
[\[5b.7\]]pa de yang dngos po med par yang dag par rjes su mi mthong /_rnam par rig pa ma gtogs par dngos po med par yang yang dag par rjes su mi mthong /_rnam pa thams cad mkhyen pa nyid du snang ba'i rnam par rig pa med pa de dang /_rnam par rig pa de gcig par yang yang dag 
[\[6a\]]
[\[6a.1\]]par rjes su mi mthong /_tha dad par yang yang dag par rjes su mi mthong /_rnam par rig pa med pa de la dngos por yang yang dag par rjes su mi mthong ngo /_/dngos po med par yang yang dag par rjes su mi mthong ste/_rigs kyi bu dag rnam pa thams cad mkhyen 
[\[6a.2\]]pa'i rnam par rtog pa thams cad kyis gang rnam par ma brtags pa de rnam par mi rtog pa'i chos kyi dbyings so zhes kyang yang dag par rjes su mi mthong ngo /_/de ltar 'di ni rnam par mi rtog pa'i dbyings la 'jug pa'i tshul yin te/_rigs kyi bu dag de ltar na byang chub sems dpa' sems 
[\[6a.3\]]dpa' chen po rnam par mi rtog pa'i dbyings la rab tu gnas pa yin no/_/rigs kyi bu dag chos kyi rnam grangs 'di 'dzin pa dang /_yi ger 'dri ba dang /_'chang ba dang /_klog pa'i bsod nams ni rab tu mang gi lus gang gA'i klung gi bye ma snyed yongs su btang ba ni de lta ma yin no/_/
[\[6a.4\]]'jig rten gyi khams gang gA'i klung gi bye ma snyed yongs su gang ba'i sbyin pa byin pa de ni de lta ma yin no/_/de bzhin gshegs pa'i gzugs brnyan rin po che las byas te/_'jig rten gyi khams gang gA'i klung gi bye ma snyed yongs su bkang ba'i bsod nams kyi phung po ni de lta 
[\[6a.5\]]ma yin no/_/de nas de'i tshe bcom ldan 'das kyis tshigs su bcad pa 'di dag gsungs so/_/dam chos 'di la rgyal ba'i sras/_/rnam par mi rtog bsams gyur na/_/rnam rtog bgrod dka' rnams 'das te/_/rim gyis mi rtog thob par 'gyur/_/de las rab zhi mi g.yo 
[\[6a.6\]]mchog_/dbang byed mnyam la mi mnyam pa/_/rnam par mi rtog bde ba ni/_/byang chub sems dpas thob par 'gyur/_/bcom ldan 'das kyis de skad ces bka' stsal nas/_byang chub sems dpa' sems dpa' chen po rnam par mi rtog snang ba dang /_thams cad dang ldan 
[\[6a.7\]]pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa rnam par mi rtog par 'jug pa zhes bya ba'i gzungs rdzogs so//_//rgya gar gyi mkhan po 
[\[6b\]]
[\[6b.1\]]dzi na mi tra dang /_dA na shI la dang /_zhu chen gyi lots+tsha ba ka ba dpal brtsegs kyis bsgyur te gtan la phab pa//[ {D143}]@##/_/rgya gar skad du/_gA thA dwa ya d+hA ra NI/_bod skad du/_tshigs su bcad pa gnyis pa'i 
[\[6b.2\]]gzungs/_'jam dpal gzhon nur gyur pa la phyag 'tshal lo/_/sangs rgyas dang ni chos la brnyas pa dang /_/le lo dang ni cung zad chog par 'dzin/_/'dod chags dang ni nga rgyal spyod pa dang /_/'gyod pa dang ni ma nges 'byed pa rnams/_/sems can rnams kyi sgrib 
[\[6b.3\]]par gyur pa ste/_/de yi gnyen por theg pa mchog bstan pa/_/de yis bar du gcod pa de dag gi/_/nyes pa thams cad rab tu spang bar 'gyur ro/_/tad+ya thA/_oM badzra pra kA ra/_badzra pra kA ra/_badzra tsakra/_daMSh+TA b+ha ya na ke_/a ma le/_bi ma le/_nir ma tsu lu ke_/
[\[6b.4\]]tsu lu ke_/tsu lu tsu lu/_sarba bud d+he swA hA/_/tshigs su bcad pa gnyis pa'i gzungs la ni/_/tshig gam don gyi sgo nas gang sbyor ba/_/sems can dam pa blo dang ldan pa des/_/phan yon rnam pa bcu dag thob par 'gyur/_/khams rnams mtha' dag rgyas par 'gyur 
[\[6b.5\]]ba dang /_/'chi ba'i tshe na mchog dga' dam pa 'thob/_/ji ltar 'dod pa bzhin du skye ba dang /_/thams cad du ni tshe rabs dran par 'gyur/_/sangs rgyas rnams dang phrad par 'gyur ba dang /_/de bzhin de dag las ni theg mchog thos/_/mos par 'gyur ba blo dang bcas 
[\[6b.6\]]pa dang /_/sgo gnyis dang ni byang chub myur du thob/_/tshigs su bcad pa gnyis pa'i gzungs rdzogs so//[ {D144}]@##/_/rgya gar skad du/_Ar+ya ma hA yA na pra sA da pra b+hA ba na nA ma ma hA yA na sU tra/_bod skad du/_'phags pa theg pa chen po 
[\[6b.7\]]la dad pa rab tu sgom pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la byang chub sems dpa' 
[\[7a\]]
[\[7a.1\]]sems dpa' chen po sangs rgyas kyi zhing tha dad pa nas 'dus pa'i byang chub sems dpa'i dge 'dun chen po dang thabs cig tu bzhugs te/_thams cad kyang bdud dang phyir rgol ba bcom pa/_nyon mongs pa dang /_nye ba'i nyon mongs pa thams cad kyi bag 
[\[7a.2\]]chags kyi kun tu rgyu ba las ring du gyur pa/_bsams bzhin du srid par skye ba kun tu ston pa la dbang chen po'i sa thob pa/_bskal pa dpag tu med par lus dang gnas gtong ba'i dbang thob pa/_bdud kyi las tshad med pa dang bar du gcod pa thams cad shin tu rab tu rtogs pa/_
[\[7a.3\]]sems can thams cad kyi don thams cad thob par bya ba'i thabs kyi cho ga shes pa/_nges par 'byung ba thams cad shes pa'i stobs chen po thob pa/_mu stegs can gyi smra ba thams cad bzlog pa la mkhas pa/_rdzu 'phrul gyi rnam par 'phrul pa chen pos skye bo phal po che nye bar 
[\[7a.4\]]bsdu ba la mkhas pa/_pha rol tu phyin pa chen po bsgoms pas rnal 'byor chen po rnam pa thams cad thob pa/_nam mkha' lta bur 'jig rten gyi chos kyis sems ma gos pa sha stag la 'di lta ste/_byang chub sems dpa' sems dpa' chen po dad pa gsal dang /_byang 
[\[7a.5\]]chub sems dpa' dad pa dri ma med dang /_byang chub sems dpa' dad pa mi sgul ba dang /_byang chub sems dpa' dad pas rab tu 'jug pa dang /_byang chub sems dpa' dad pa rab gnas dang /_byang chub sems dpa' dad pa ma nyams dang /_byang chub sems dpa' dad pa mi 
[\[7a.6\]]g.yo dang /_byang chub sems dpa' dad pa rab tshol dang /_byang chub sems dpa' dad pa mnyam dang /_byang chub sems dpa' dad pa chen po dang /_byang chub sems dpa' rtag tu dad pa'i rjes 'brang dang /_byang chub sems dpa' dad pa la yang dag par zhugs dang /_byang chub sems 
[\[7a.7\]]dpa' dad par 'jug byed dang /_byang chub sems dpa' dad pa la yid gnyis rnam par 'jom dang /_byang chub sems dpa' dad pa ston dang /_byang chub sems dpa' dad pa rab tu 'jog byed dang /_byang chub sems dpa' dad pa rnam par 'phel byed dang /_byang chub sems dpa' 
[\[7b\]]
[\[7b.1\]]dad pa rnam par sbyong dang /_byang chub sems dpa' dad pa'i snod yongs su tshol dang /_byang chub sems dpa' sems dpa' chen po dad pa thabs chen dang /_de dag la sogs pa byang chub sems dpa' lnga stong dang /_'od srung chen po la sogs pa dge slong stong nyis 
[\[7b.2\]]brgya lnga bcu dang thabs cig tu bzhugs te/_bcom ldan 'das lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa tshad med pa dag gis kun nas bskor cing mdun 
[\[7b.3\]]gyis byas te 'khor brgya stong du ma'i nang na bzhugs par gyur to/_/de'i tshe 'khor der byang chub sems dpa' las dang po pa mos pa spyod pa'i sa la gnas pa mang po 'dus te 'khod par gyur to/_/de nas bcom ldan 'das byang chub sems dpa' las dang po pa mos pas spyod pa'i 
[\[7b.4\]]sa la gnas pa de dag las brtsams te gtam rtsom pa mdzad do/_/rigs kyi bu dag gal te ji tsam du byang chub sems dpa' gang theg pa chen po'i phyir theg pa chen po la dad na don che zhing 'bras bu che ste phan yon che'o/_/de lta bas na byang chub sems dpa' las dang po pa 
[\[7b.5\]]mos pas spyod pa la zhugs pas theg pa chen po la dad pas mang du gnas par bya'o/_/de nas byang chub sems dpa' dad pa thabs chen sangs rgyas kyi mthu dang sangs rgyas kyi byin gyi rlabs kyis stan las langs te/_bla gos phrag pa gcig tu gzar nas pus mo g.yas pa'i 
[\[7b.6\]]lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i mtshan nyid du rig par bgyi ba gang 
[\[7b.7\]]lags/_byang chub sems dpa' rnams kyi theg pa chen po'i phyir theg pa chen po la dad pa skye ba gang lags/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rab tu dbye ba rnam pa du zhig mchis/_byang chub sems dpa' rnams kyi theg 
[\[8a\]]
[\[8a.1\]]pa chen po'i phyir theg pa chen po la dad pa'i phan yon rnam pa du zhig mchis/_bcom ldan 'das kyis bka' stsal pa/_rigs kyi bu khyod byang chub sems dpa' tshad med pa dag gi don gyi phyir zhugs nas de bzhin gshegs pa la don 'di yongs su 'dri bar sems 
[\[8a.2\]]pa legs so legs so/_/de'i phyir rigs kyi bu nyon cig dang don de bstan par bya'o/_/rigs kyi bu bcu gcig po 'di dag ni byang chub sems dpa' rnams kyi theg pa chen po'i phyir theg pa chen po la dad pa'i mtshan nyid du rig par bya'o/_/'di lta ste/_gsal ba'i mtshan 
[\[8a.3\]]nyid dang /_brlan pa'i mtshan nyid dang /_rnam pa'i mtshan nyid dang /_yongs su bzung ba'i mtshan nyid dang /_gnas kyi mtshan nyid dang /_yang dag par 'da' ba'i mtshan nyid dang /_rtsa ba'i mtshan nyid dang /_sbed pa'i mtshan nyid dang /_rjes su 'brel ba'i mtshan nyid dang /_
[\[8a.4\]]rgyun gyi mtshan nyid dang /_yongs su grub pa'i mtshan nyid do/_/dad pa thabs chen gyis gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i gsal ba'i mtshan nyid gang lags/_bcom ldan 'das kyis bka' 
[\[8a.5\]]stsal pa/_rigs kyi bu rnyog pa rnam pa bzhi dang bral na ni byang chub sems dpa' rnams kyi theg pa chen po'i phyir theg pa chen po la dad pa'i gsal ba'i mtshan nyid do/_/rnyog pa rnam pa bzhi gang zhe na/_'di lta ste/_khong khro ba'i rnyog pa dang /_yid mi ches pa'i rnyog pa dang /_
[\[8a.6\]]sdang ba'i rnyog pa dang /_the tshom gyi rnyog pa'o/_/rigs kyi bu 'di ltar theg pa chen po'i phyir theg pa chen po la dad pa thob pa'i byang chub sems dpa' ni phyis theg pa chen po la khong khro ba'i sems skyed mi srid do/_/zab cing rgya che ba'i chos rnams la yid mi ches pa'i sems skyed mi 
[\[8a.7\]]srid do/_/zab cing rgya che ba'i chos rnams la dngang skrag kun tu dngang bar 'gyur mi srid do/_/zab cing rgya che ba'i chos rnams la mi bzod pa dang the tsom za bar 'gyur mi srid do/_/byang chub sems dpa' dad pa thabs chen gyis gsol pa/_bcom ldan 'das ci'i slad du las dang 
[\[8b\]]
[\[8b.1\]]po pa'i byang chub sems dpa' mos pas spyod pa la zhugs pa/_chos shes pa/_rtog pa ma mchis par theg pa chen po'i chos zab cing rgya che ba 'di lta bu dag la the tshom ma mchis shing the tshom gyi rnyog pa dang bral ba lags/_bcom ldan 'das kyis bka' stsal pa/_rigs 
[\[8b.2\]]kyi bu byang chub sems dpa' chos nyid ma rtogs pa'i shes pa nyid kyis theg pa chen po'i chos zab cing rgya che ba dag la the tshom med pa dang /_the tshom gyi rnyog pa dang bral ba ma yin gyi/_byang chub sems dpa' gzhan gyi dring las mos pa'i stobs kyis kyang theg pa chen po'i chos zab 
[\[8b.3\]]cing rgya che ba dag la the tshom med cing the tshom gyi rnyog pa dang bral ba yin no/_/'di ltar las dang po pa'i byang chub sems dpa' mos pas spyod pa la zhugs pa ni theg pa chen po'i chos zab cing rgya che ba bstan pa dag la de bzhin gshegs pa nyid dbang du byas nas chos 'di dag ni de bzhin 
[\[8b.4\]]gshegs pas gsungs pa'o zhes de bzhin gshegs pas thugs su chud pa la mos pa bzhag nas chos rnams la ma log par mos pa 'jog go/_/gzhan gyi dring las mos pa'i stobs des de bzhin gshegs pas gsungs pa zab cing rgya che ba'i mdo sde'i chos rnams 
[\[8b.5\]]la the tshom med cing the tsom dang bral ba yin te/_rigs kyi bu de lta bu ni byang chub sems dpa'i theg pa chen po'i phyir theg pa chen po la dad pa'i gsal ba'i mtshan nyid du blta'o/_/byang chub sems dpa' dad pa thabs chen gyis gsol pa/_bcom ldan 'das byang chub sems 
[\[8b.6\]]dpa'i theg pa chen po'i phyir theg pa chen po la dad pas brlan pa'i mtshan nyid du rig par bgyi ba gang lags/_bcom ldan 'das kyis bka' stsal pa/_rigs kyi bu byang chub sems dpa'i theg pa chen po'i phyir theg pa chen po la dad pa dang ldan pa'i yid bde bas lus brlan 
[\[8b.7\]]pa dang /_sems brlan pa gang yin pa de ni de'i brlan pa'i mtshan nyid du rig par bya'o/_/de yang byang chub sems dpa' rnams kyi theg pa chen po'i phyir theg pa chen po la dad pa dang ldan pa'i bde ba dang yid bde bas lus dang sems sim par byed pa yin gyi/_'dod pa la longs 
[\[9a\]]
[\[9a.1\]]spyod pa rnams kyi 'dod pa'i yon tan las byung ba'i bde ba dang yid bde bas ni ma yin no/_/gzugs dang gzugs med pa na spyod pa'i sems can rnams kyi bde ba dang yid bde ba gang yin pa des ni 'di 'dra bar de dag gi lus dang sems sim par byed pa ma yin no/_/
[\[9a.2\]]de ci'i phyir zhe na/_'di ltar de dag gi bde ba dang yid bde ba ni ma zhi ba'o/_/ci'i phyir ma zhi ba zhe na/_gang 'dod pa'i yon tan las byung ba'i bde ba de dang yid bde ba de dang /_'dod pa la longs spyod pa rnams kyi bde ba dang yid bde ba de ni de tsam du 'dod chags dang /_khong khro ba 
[\[9a.3\]]dang ldan pa ma zhi ba'i mtshan nyid do/_/mthon dman gyi rgyu'i phyir ma zhi ba'i mtshan nyid do/_/bden pa rnams la yid gnyis dang the tshom za ba'i rjes su song ba'i phyir rab tu ma zhi ba'i mtshan nyid do/_/ngar 'dzin pa dang /_nga yir 'dzin pa dang /_de'i rtsa ba las byung ba'i 
[\[9a.4\]]lta bar gyur pa tshad med pa dang 'brel ba'i phyir rab tu ma zhi ba'i mtshan nyid do/_/nye ba'i nyon mongs pa'i phyin ci log dang /_g.yeng ba dang /_rgod pa dang /_rmugs pa dang /_bag med pa dang /_ngo tsha med pa'i rtsa ba'i phyir rab tu ma zhi ba'o/_/'gro ba lnga'i las sna 
[\[9a.5\]]tshogs mngon par 'du byed pa'i rtsa ba'i phyir rab tu ma zhi ba'o/_/sdug bsngal gyi bden pas bsdus shing 'gro ba'i phyir rab tu ma zhi ba'o/_/rigs kyi bu 'di ltar nyon mongs pa dang /_las dang /_tshe'i kun nas nyon mongs pa'i rgyu dang 'bras bur bcas pa'i rgyun la 'jug pa 
[\[9a.6\]]dang ldan pas 'dod pa'i yon tan lnga las byung ba'i bde ba dang /_yid bde ba de ni rab tu ma zhi ba ste/_de bas na de'i lus dang sems sim par byed pa ma yin no/_/ji ltar 'dod pa la longs spyod pa rnams kyi 'dod pa'i yon tan las byung ba'i bde ba dang yid bde ba ma yin 
[\[9a.7\]]pa de bzhin du gzugs dang /_gzugs med pa na spyod pa rnams kyi snyoms par zhugs pa las byung ba la yang rnam pa de dag gis ci rigs par rab tu ma zhi ba'i mtshan nyid du rig par bya'o/_/rab tu ma zhi bas na 'phags pa'i chos 'dul ba la lus dang sems sim par 
[\[9b\]]
[\[9b.1\]]mi 'gyur ro/_/byang chub sems dpa' rnams kyi theg pa chen po'i phyir theg pa chen po la dad pa las byung ba'i bde ba dang yid bde ba gang yin pa de ni 'dod chags dang /_khong khro ba'i rab tu ma zhi ba dang bral ba dang /_mthon dman gyi rab tu ma zhi ba dang bral ba dang /_bden pa 
[\[9b.2\]]la yid gnyis dang the tshom za ba'i rab tu ma zhi ba dang bral ba dang /_ngar 'dzin pa dang /_nga yir 'dzin pa dang /_de'i rtsa ba las byung ba'i lta bar gyur pa tshad med pa'i rab tu ma zhi ba dang bral ba dang /_nye ba'i nyon mongs pa phyin ci log dang /_g.yeng ba dang /_rgod pa dang /_
[\[9b.3\]]rmugs pa dang /_bag med pa dang /_ngo tsha med pa'i rab tu ma zhi ba dang bral ba dang /_'gro ba lnga'i las sna tshogs mngon par 'du byed pa'i rab tu ma zhi ba dang bral ba dang /_sdug bsngal gyi bden pas bsdus pa'i rab tu ma zhi ba dang bral ba dang /_'di ltar nyon mongs pa dang /_las 
[\[9b.4\]]dang /_tshe'i kun nas nyon mongs pa'i rgyu dang 'bras bur bcas pa'i rgyun las 'jug pa'i rab tu ma zhi ba dang bral ba'i phyir rab tu zhi ba'o/_/rab tu zhi ba'i phyir 'phags pa'i chos 'dul ba la lus dang sems sim par 'gyur te/_rigs kyi bu 'di ni byang chub sems dpa' 
[\[9b.5\]]rnams kyi theg pa chen po'i phyir theg pa chen po la dad pas brlan pa'i mtshan nyid do/_/byang chub sems dpa' dad pa thabs chen gyis gsol pa/_bcom ldan 'das byang chub sems dpa' rnams kyi theg pa chen po'i slad du theg pa chen po la dad pas brlan pa'i mtshan nyid dang /_
[\[9b.6\]]bde ba dang yid bde ba'i don 'di ngo mtshar to/_/bcom ldan 'das byang chub sems dpa' rnams kyi theg pa chen po'i slad du theg pa chen po la dad pa las byung ba'i bde ba dang yid bde ba'i don las rab tu mos par bgyi'o/_/bcom ldan 'das byang chub sems dpa' rnams 
[\[9b.7\]]kyi theg pa chen po'i slad du theg pa chen po la dad pa'i rnam pa'i mtshan nyid gang lags/_bcom ldan 'das kyis bka' stsal pa/_rigs kyi bu byang chub sems dpa' rnams rnam pa gsum gyis theg pa chen po'i phyir theg pa chen po la dad pa 'jug ste/_'di lta ste/_yid 
[\[10a\]]
[\[10a.1\]]ches pa'i rnam pa dang /_'gyur ba'i rnam pa dang /_mngon par dga' ba'i rnam pa'o/_/gsol pa/_bcom ldan 'das byang chub sems dpa' rnams kyi theg pa chen po'i slad du theg pa chen po la dad pa yid ches pa'i rnam pas 'jug pa ji lta bu lags/_
[\[10a.2\]]bcom ldan 'das kyis bka' stsal pa/_rigs kyi bu byang chub sems dpa' zab cing rgya che ba'i chos bstan pa rnams la thog ma nyid du yod par mos so/_/de ci'i phyir zhe na/_'di ltar chos 'di dag ni de bzhin gshegs pa nyid kyi yul de bzhin gshegs pa nyid kyis 
[\[10a.3\]]gsungs par 'os pa'o/_/de bas na de bzhin gshegs pa rnams nyid kyis mngon par rdzogs par sangs rgyas te rtog ge pa rnams kyi yul ma yin no/_/'di ltar rtog ge pa rnams ni zab cing rgya che ba'i chos 'di lta bu dag thos na dngang bar gyur te rtogs par lta ba ga la 'gyur/_
[\[10a.4\]]de bas na de dag ni rtog ge pa rnams kyi yul ma yin no/_/sangs rgyas rnams kyi byang chub ji ltar de dag gis bstan pa'i chos de dag kyang de bzhin du yod de/_de'i phyir sangs rgyas bcom ldan 'das de dag gi chos bstan pa zab cing rgya che ba 'bras bu dang bcas pa la yod pa 
[\[10a.5\]]nyid du mos nas byang chub sems dpa' yid ches pa'i rnam pas dad pa skyed do/_/gsol pa/_bcom ldan 'das byang chub sems dpa' rnams kyi theg pa chen po'i slad du theg pa chen po la dad par 'gyur ba'i rnam pas 'jug pa ji lta bu lags/_bcom ldan 'das kyis bka' 
[\[10a.6\]]stsal pa/_rigs kyi bu byang chub sems dpa' zab cing rgya che ba'i chos yod pa yon tan dang ldan pa dag la rnam pa du mar mos shing lus kyi 'gyur ba dang /_sems kyi 'gyur ba dang bcas par theg pa chen po'i phyir theg pa chen po la dad pa skyed do/_/gsol pa/_bcom ldan 
[\[10a.7\]]'das byang chub sems dpa'i theg pa chen po'i phyir theg pa chen po la dad pa las byung ba'i lus kyi 'gyur ba ji lta bu lags/_bcom ldan 'das kyis bka' stsal pa/_rigs kyi bu spu ldang ba dang /_spu g.yo ba dang /_mchi ma 'khor ba dang /_mchi ma zag pa ni byang chub sems 
[\[10b\]]
[\[10b.1\]]dpa'i theg pa chen po'i phyir theg pa chen po la dad pa las byung ba'i lus kyi 'gyur ba'o/_/gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa las byung ba'i sems kyi 'gyur ba gang lags/_bcom ldan 'das kyis 
[\[10b.2\]]bka' stsal pa/_rigs kyi bu lus las byung ba'i yid bde ba rgya che ba kha na ma tho ba med pa ni byang chub sems dpa'i theg pa chen po'i phyir theg pa chen po la dad pa las byung ba'i sems kyi 'gyur ba'o/_/rigs kyi bu de ltar byang chub sems dpa'i theg pa chen po'i phyir 
[\[10b.3\]]theg pa chen po la dad pa 'gyur ba'i rnam pas 'jug go/_/gsol pa/_bcom ldan 'das byang chub sems dpa'i theg pa chen po'i phyir theg pa chen po la dad pa mngon par dga' ba'i rnam pas 'jug pa gang lags/_bcom ldan 'das kyis bka' stsal pa/_rigs kyi bu 'di la byang chub 
[\[10b.4\]]sems dpa'i theg pa chen po'i phyir theg pa chen po la dad pa thob pa 'di snyam du sems te/_sngon sems can tshad med pa mir gyur pa rnams kyis brtson 'grus kyi stobs dang /_shes pa'i stobs kyis zab cing rgya che ba'i chos 'di rab tu rnyed do/_/de bzhin du ma 
[\[10b.5\]]'ongs pa'i dus na yang rnyed par 'gyur ro/_/de bzhin du da ltar byung ba'i dus na yang sems can tshad med pa mir gyur nas brtson 'grus kyi stobs dang /_shes pa'i stobs kyis zab cing rgya che ba'i chos 'di rab tu rnyed na/_bdag mir gyur la rkyen rnyed bzhin du zab cing rgya 
[\[10b.6\]]che ba'i chos 'di thob par bya ba la brtson 'grus nyams par ci'i phyir bya zhes de ltar shes nas/_byang chub sems dpa' sangs rgyas kyi zhing de dang de dag na rtag par rgyun tu zab cing rgya che ba dag la dad pa des mngon par dga' ba skyes shing mos pa skyes pas gnas so/_/rigs 
[\[10b.7\]]kyi bu de ltar byang chub sems dpa'i theg pa chen po'i phyir theg pa chen po la dad pa mngon par dga' ba'i rnam pas 'jug ste/_rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i rnam pa'i mtshan nyid do/_/gsol pa/_bcom 
[\[11a\]]
[\[11a.1\]]ldan 'das byang chub sems dpa'i theg pa chen po'i phyir theg pa chen po la dad pa yongs su gzung ba'i mtshan nyid gang lags/_bcom ldan 'das kyis bka' stsal pa/_rigs kyi bu byang chub sems dpa' rnams kyi theg pa chen po'i phyir theg pa chen po 
[\[11a.2\]]la dad pa ni bsod nams dang ye shes tshad med pa yongs su bzung nas skye'o/_/de ci'i phyir zhe na/_rigs kyi bu sems can thams cad la phan pa dang /_bde ba'i gnas yin pa'i phyir 'jig rten pa'i dge ba'i rtsa ba ji snyed pa 'di lta ste/_mtho ba'i rigs su 'gyur ba'am/_
[\[11a.3\]]gzugs bzang por 'gyur ba'am/_phyug po'i rigs su 'gyur ba'am/_yid gzhungs pa dang /_blo dang /_dran pa dang ldan par 'gyur ba'am/_phyogs dang g.yog 'khor mang por 'gyur ba'am/_tshe ring por 'gyur ba'am/_dbang che bar grags par 'gyur ba'am/_
[\[11a.4\]]rgyal rigs shing sA la chen po lta bu'i rigs su 'gyur ba'am/_bram ze shing sA la chen po lta bu'i rigs su 'gyur ba'am/_khyim bdag shing sA la chen po lta bu'i rigs su 'gyur ba'am/_rgyal chen bzhi'i rigs su skye bar 'gyur ba'am/_sum cu rtsa gsum dang /_
[\[11a.5\]]mtshe ma dang /_dga' ldan dang /_'phrul dga' dang /_gzhan 'phrul dbang byed du skye bar 'gyur ba'am/_'khor los sgyur ba nyid dang /_'jig rten skyong ba nyid dang /_brgya byin nyid dang /_bdud nyid dang /_tshangs pa nyid du 'gyur ba'am/_gzugs kyi bsam gtan 
[\[11a.6\]]du skye bar 'gyur ba nas/_'du shes med 'du shes med min srid pa'i rtse mo'i bar du skye bar 'gyur ba'i dge ba'i rtsa ba de dag ni theg pa chen po'i phyir theg pa chen po la dad pas bsod nams dang ye shes yongs su bzung ba'i dge ba'i rtsa ba de'i brgya'i char yang nye bar mi 'gro ste/_
[\[11a.7\]]stong gi cha'am/_brgya stong gi cha'am/_grangs sam/_cha'am/_bgrang ba'am/_bsgrun pa'am/_zla'am/_dper yang mi bzod do/_/de ci'i phyir zhe na/_'jig rten pa'i dge ba'i rtsa ba de dag ni 'dod chags dang /_khong khro ba rab tu ma zhi ba dang 'brel ba'o/_/
[\[11b\]]
[\[11b.1\]]mthon dman rab tu ma zhi ba dang 'brel ba'o/_/bden pa rnams la yid gnyis dang the tshom za ba rab tu ma zhi ba dang 'brel ba'o/_/ngar 'dzin pa dang /_nga yir 'dzin pa dang /_de'i rtsa ba las byung ba'i lta bar gyur pa tshad med pa rab tu ma zhi ba dang 'brel ba'o/_/nye ba'i nyon 
[\[11b.2\]]mongs pa'i phyin ci log dang /_g.yeng ba dang /_rgod pa dang /_rmugs pa dang /_bag med pa dang /_ngo tsha med pa rab tu ma zhi ba dang 'brel ba'o/_/'gro ba lnga'i las sna tshogs mngon par 'du byed pa'i rjes su 'brel ba rab tu ma zhi ba dang 'brel ba'o/_/sdug bsngal gyi 
[\[11b.3\]]bden pas bsdus pas rab tu ma zhi ba dang 'brel ba'o/_/rigs kyi bu de ltar 'jig rten pa'i dge ba'i rtsa ba de dag ni nyon mongs pa dang /_las dang /_tshe'i kun nas nyon mongs pa rgyu dang 'bras bur bcas pa'i rgyun la 'jug pa rab tu ma zhi ba dang 'brel ba dag go/_/
[\[11b.4\]]byang chub sems dpa'i theg pa chen po'i phyir theg pa chen po la dad pa dang 'brel ba bsod nams dang ye shes yongs su bzung ba'i dge ba'i rtsa ba rnams ni 'dod chags dang khong khro ba rab tu ma zhi ba las rnam par grol ba'o/_/mthon dman rab tu ma zhi ba las rnam par grol 
[\[11b.5\]]ba'o/_/bden pa rnams la yid gnyis dang the tshom za ba rab tu ma zhi ba las rnam par grol ba'o/_/ngar 'dzin pa dang /_nga yir 'dzin pa dang /_de'i rtsa ba las byung ba'i lta bar gyur pa tshad med pa rab tu ma zhi ba las rnam par grol ba'o/_/nye ba'i nyon mongs pa phyin ci log 
[\[11b.6\]]dang /_g.yeng ba dang /_rgod pa dang /_rmugs pa dang /_bag med pa dang /_ngo tsha med pa rab tu ma zhi ba las rnam par grol ba'o/_/'gro ba lnga'i las sna tshogs mngon par 'du byed pa rab tu ma zhi ba las rnam par grol ba'o/_/rigs kyi bu de ltar byang chub sems 
[\[11b.7\]]dpa'i theg pa chen po'i phyir theg pa chen po la dad pa dang 'brel ba bsod nams dang ye shes yongs su bzung ba'i dge ba'i rtsa ba rnams ni nyon mongs pa dang /_las dang tshe'i kun nas nyon mongs pa rgyu dang 'bras bur bcas pa'i rgyun la 'jug pa rab tu ma zhi ba las rnam par grol 
[\[12a\]]
[\[12a.1\]]ba'o/_/de lta bas na de dag ni 'jig rten pa'i dge ba'i rtsa ba thams cad las khyad par du 'phags par rig par bya'o/_/gang dag nyan thos dang /_rang sangs rgyas rnams kyi mi slob pa'i tshul khrims dang /_ting nge 'dzin dang /_shes rab dang /_rnam par 
[\[12a.2\]]grol ba dang /_rnam par grol ba'i ye shes mthong bas kun tu bzung ba'i 'jig rten las 'das pa'i dge ba'i rtsa ba de dag kyang nyon mongs pa dang /_las dang /_tshe'i kun nas nyon mongs pa rgyu dang 'bras bur bcas pa'i rgyun la 'jug pa rab tu ma zhi ba dang 'brel ba ma yin mod 
[\[12a.3\]]kyi/_'on kyang bdag la phan pa 'ba' zhig gi gnas yin pas don chung ba ste/_phung po ma lus pa'i mya ngan las 'das pa'i dbyings su zad par 'gyur ro/_/byang chub sems dpa'i theg pa chen po'i phyir theg pa chen po la dad pa dang 'brel ba bsod nams dang ye shes yongs 
[\[12a.4\]]su bzung ba'i dge ba'i rtsa ba de dag ni sems can thams cad kyi phan pa dang bde ba'i gnas yin pas don che ba ste/_phung po ma lus pa'i mya ngan las 'das pa'i dbyings su zad par 'gyur ba ma yin no/_/rigs kyi bu de lta bas na byang chub sems dpa'i theg pa chen 
[\[12a.5\]]po'i phyir theg pa chen po la dad pa dang 'brel ba bsod nams dang ye shes yangs pa yongs su bzung ba'i dge ba'i rtsa ba dag ni 'jig rten pa'i dge ba'i rtsa ba 'ba' zhig las khyad par du 'phags pa ma yin gyi/_'jig rten las 'das pa'i dge ba'i rtsa ba dag las kyang khyad par 
[\[12a.6\]]du 'phags pa yin te/_rigs kyi bu 'di ni byang chub sems dpa'i theg pa chen po'i phyir theg pa chen po la dad pa yongs su gzung ba'i mtshan nyid do/_/byang chub sems dpa' dad pa thabs chen gyis gsol pa/_bcom ldan 'das byang chub sems dpa' sems dpa' chen po 
[\[12a.7\]]rnams kyi theg pa chen po'i phyir theg pa chen po la dad pa dang 'brel ba bsod nams dang ye shes yongs su bzung ba'i dge ba'i rtsa ba ni mthu che ba bla na ma mchis pa ste ngo mtshar to/_/bcom ldan 'das kyis bka' stsal pa/_rigs kyi bu de de bzhin te/_ji tsam du dge ba'i rtsa ba don 
[\[12b\]]
[\[12b.1\]]du gnyer ba'i byang chub sems dpa' dge ba'i rtsa ba rnam pa 'di lta bu dag yongs su gzung ba la brtson par bya'o/_/dge ba'i rtsa ba de dag ni 'jig rten pa dang /_'jig rten las 'das pa'i dge ba'i rtsa ba thams cad zil gyis mnan nas 'jig rten pa'i phun sum tshogs pa thams 
[\[12b.2\]]cad rjes su sbyin pa'o/_/'bras bu rab tu sbyin pa dang /_de'i rgyus kyang dgos pa yin te/_mthar yang mi zad par bla na med pa yang dag par rdzogs pa'i byang chub mngon par sgrub bo/_/sems can tshad med pa dag kyang theg pa gsum gyis sdug bsngal thams cad spong zhing 
[\[12b.3\]]nges par 'byung bar byed par 'gyur ro/_/byang chub sems dpa' dad pa thabs chen gyis gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i gnas kyi mtshan nyid gang lags/_bcom ldan 'das kyis bka' stsal pa/_
[\[12b.4\]]rigs kyi bu byang chub sems dpa' rnams kyi theg pa chen po'i phyir theg pa chen po la dad pa ni sems can thams cad kyi gnas so/_/de ci'i phyir zhe na/_'di ltar theg pa chen po bstan pa sems can thams cad la phan pa dang /_bde ba'i thabs kyis rab tu phye ba de la 
[\[12b.5\]]dmigs nas byang chub sems dpa' theg pa chen po'i phyir theg pa chen po la dad pa skyes so/_/de lta bas na byang chub sems dpa' de bstan pa de la dad pas gang bstan pa la dga' ba gnas pa'i rgyu des byang chub sems dpa'i theg pa chen po'i phyir theg pa chen po la dad pa ni 
[\[12b.6\]]sems can thams cad kyi phan pa dang bde ba'i gnas su rig par bya'o/_/rigs kyi bu ji ltar byang chub sems dpa' sems dpa' chen po theg pa chen po la dad pa thob pa sems can thams cad la phan pa dang bde ba 'byung ba de ltar pha ma dang /_bu dang /_mdza' bo dang /_rtsa lag dang /_
[\[12b.7\]]gnyen gyi tshogs ni gnyen gyi tshogs la phan pa dang bde ba 'byung ba ma yin no/_/de ci'i phyir zhe na/_pha ma la sogs pa gnyen 'dab kyi tshogs de ni gnyen 'dab kyi tshogs la phan pa ma yin pa la phan par 'du shes shing phan pa la ni phan pa ma yin par 'du shes pa yin/_bde ba ma yin 
[\[13a\]]
[\[13a.1\]]pa la bde bar 'du shes shing bde ba la ni bde ba ma yin par 'du shes pa yin no/_/phan pa dang bde ba de gnyi ga la yang phyin ci log tu gyur pas phan pa ma yin pa la phan par sgrub cing phan pa la ni phan pa ma yin par bsgrub pa yin/_bde ba ma yin pa 
[\[13a.2\]]la bde bar sgrub cing bde ba la ni bde ba ma yin par bsgrub pa yin no/_/byang chub sems dpa' ni theg pa chen po la dad pa la brten nas gnyen 'dab lta bu'i sems can thams cad la dam pa'i chos ston pas sems can de dag la phan pa la'ang phan par 'du shes shing phan 
[\[13a.3\]]pa ma yin pa la'ang phan pa ma yin par 'du shes pa yin/_bde ba la'ang bde bar 'du shes shing sdug bsngal la yang sdug bsngal du 'du shes pa yin no/_/de ltar phan pa dang bde ba la phyin ci ma log pa'i blo dang ldan pas phan pa gang yin pa de ni sgrub bo/_/gang 
[\[13a.4\]]phan pa ma yin pa de ni mi sgrub bo/_/bde ba gang yin pa de ni sgrub bo/_/sdug bsngal gang yin pa de ni mi sgrub bo/_/de lta bas na byang chub sems dpa'i theg pa chen po la dad pa ni sems can thams cad kyi phan pa dang bde ba'i gnas yin pas 'jig rten pa thams cad las 
[\[13a.5\]]khyad par du 'phags pa yin no/_/rigs kyi bu 'jig rten pa rnams las khyad par du 'phags par yang ma zad de/_'jig rten las 'das pa rnams las kyang khyad par du 'phags pa yin no/_/de ci'i phyir zhe na/_'di ltar nyan thos dang rang sangs rgyas rnams ni 
[\[13a.6\]]byang chub sems dpa'i rjes su 'jug cing sems can rnams la phan pa dang bde ba byed kyi/_rang gi snying rjes ni ma yin te/_shin tu byed pa yang ma yin no/_/byang chub sems dpa' rnams kyi theg pa chen po'i phyir theg pa chen po la dad pa sems can thams cad kyi phan pa 
[\[13a.7\]]dang bde ba'i gnas gang yin pa de ni rang gi snying rje dang shin tu byed pas yin te/_bya dka' ba tshad med pa la ji mi snyam pas 'jug go/_/de lta bas na byang chub sems dpa' rnams kyi phan pa dang bde ba'i gnas ni 'jig rten las 'das pa'i phan pa dang bde ba'i gnas dang /_
[\[13b\]]
[\[13b.1\]]'jig rten pa rnams las kyang khyad par du 'phags pa yin te/_rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i gnas kyi mtshan nyid du rig par bya'o/_/gsol pa/_bcom ldan 'das byang chub sems 
[\[13b.2\]]dpa' sems dpa' chen po rnams kyi theg pa chen po'i phyir theg pa chen po la dad pa'i yang dag par 'da' ba'i mtshan nyid gang lags/_bcom ldan 'das kyis bka' stsal pa/_rigs kyi bu byang chub sems dpa' rnams kyi theg pa chen po'i phyir theg pa chen po la dad 
[\[13b.3\]]pa ni ngan 'gro'i sems can dmyal ba dang /_dud 'gro dang /[ {]yi dgas [,]yi dwags [}]thams cad las yang dag par 'das pa yin no/_/byang chub sems dpa' dad pa thabs chen gyis gsol pa/_bcom ldan 'das sa la zhugs pa las ring du gnas pa/_las dang po pa mos 
[\[13b.4\]]pas spyod pa la zhugs pa'i byang chub sems dpa' rnams kyi ngan 'gro thams cad las yang dag par 'da' bar 'gyur ba ji lta bu lags/_bcom ldan 'das kyis bka' stsal pa/_rigs kyi bu byang chub sems dpa' sa la zhugs pa rnams nyid kyi theg pa chen po'i phyir 
[\[13b.5\]]theg pa chen po la dad pa thob pas ngan 'gro las yang dag par 'da' bar 'gyur zhing bde 'gro'i rkyen gcig nas gcig tu brgyud pa thob pa ma yin gyi/_ma thob pa'i byang chub sems dpa' rnams kyi theg pa chen po'i phyir theg pa chen po la dad pa thob pas kyang ngan 'gro las yang 
[\[13b.6\]]dag par 'da' bar rig par bya'o/_/rigs kyi bu 'di ltar theg pa chen po'i phyir theg pa chen po la dad pa thob pa'i byang chub sems dpa' ni gcig nas gcig tu brgyud pas dus ring po na tshe rabs thams cad du sangs rgyas dang /_byang chub sems dpa' rnams dang 'grogs pa 
[\[13b.7\]]'thob bo/_/de bas na dam pa'i chos mnyan pa dang /_tshul bzhin yid la byed pa'i rjes su 'gro ba'i yang dag pa'i nan tan la zhugs pa'i byang chub sems dpa' ni gang du rtag par rgyun du byang chub kyi tshogs yongs su rdzogs par 'gyur ba der skye bar 'gyur te/_rigs kyi bu 
[\[14a\]]
[\[14a.1\]]rnam grangs 'dis na byang chub sems dpa' bde 'gro thams cad las kyang yang dag par 'da' bar 'gyur ba yin na ngan 'gro las lta smos kyang ci dgos/_gsol pa/_bcom ldan 'das ci lags/_byang chub sems dpa' ngan 'gro las yang dag 
[\[14a.2\]]par 'das pa nyid ces bgyi'i/_ci bde 'gro las yang dag par 'das pa zhes mi bgyi/_bcom ldan 'das kyis bka' stsal pa/_rigs kyi bu byang chub sems dpa' theg pa chen po la dad pa thob pa kha cig ni bde 'gro las kyang yang dag par 'das par rig par bya'o/_
[\[14a.3\]]'di ltar theg pa chen po la dad pa thob pa'i byang chub sems dpa' ni las dang /_nyon mongs pa dang /_las kyi rang dbang gis skye ba gang yin pa dang /_sems can gyi don chung ngu'i don gyis skye ba gang yin pa de dag las kyang rim gyis yang dag par 'da'o/_/de lta mod kyis 
[\[14a.4\]]'on kyang rigs kyi bu rnam grangs 'dis na byang chub sems dpa'i bde 'gro yang ngan 'gro yin la ngan 'gro yang bde 'gro yin par rig par bya'o/_/de ci'i phyir zhe na/_rigs kyi bu byang chub sems dpa'i gzhan gyi dbang gang yin pa dang /_don chung ngu'i bde 'gro'i 
[\[14a.5\]]gang yin pa de ni ngan 'gro yin no/_/smon lam gyi dbang gis snying rje chen po sngon du 'gro ba'i sems kyis sems can rnams 'dul ba'i phyir byang chub sems dpa' sems can dmyal ba dang /_dud 'gro dang /[ {]yi dgas [,]yi dwags [}]rnams su skye ba gang yin pa de ni de'i bde 'gror 
[\[14a.6\]]rig par bya'o/_/gsol pa/_bcom ldan 'das ci lags/_byang chub sems dpa' smon lam gyi dbang gis sems can dmyal ba dang /_dud 'gro dang /[ {]yi dgas [,]yi dwags [}]rnams su skye ba yang de bzhin du sdug bsngal ba'am rmongs pa lags sam/_bka' stsal pa/_
[\[14a.7\]]rigs kyi bu de ni ma yin te de ltar mi blta'o/_/byang chub sems dpa' smon lam gyi dbang gis ngan 'gro rnams su skye ba ni bsam gtan bzhi'i sa pa'i bde ba las shin tu 'das nas bde ba dang ldan par gnas te/_'jig rten pa thams cad dang /_'jig rten las 
[\[14b\]]
[\[14b.1\]]'das pa dman pa'i shes rab las kyang shin tu 'das nas shes rab kyi rgyu ba la 'jug go/_/de bas na de de na sems can gyi don la brtson par rig par bya'o/_/ngas de las dgongs te sems can rnams kyi las kyi rgyud kyang bsam gyis mi khyab na byang chub sems 
[\[14b.2\]]dpa' rnams kyi lta smos kyang ci dgos zhes gsungs so/_/rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i yang dag par 'da' ba'i mtshan nyid do/_/gsol pa/_bcom ldan 'das byang chub sems dpa' rnams kyi theg pa 
[\[14b.3\]]chen po'i phyir theg pa chen po la dad pa'i rtsa ba'i mtshan nyid gang lags/_bcom ldan 'das kyis bka' stsal pa/_rigs kyi bu byang chub sems dpa' rnams kyi theg pa chen po la dad pa de ni sangs rgyas kyi chos tshad med pa thams cad kyi sa bon yin pa'i phyir sangs rgyas kyi chos 
[\[14b.4\]]tshad med pa thams cad kyi rtsa ba nyid du rig par bya'o/_/de ci'i phyir zhe na/_sangs rgyas kyi chos sna tshogs tshad med pa ji snyed theg pa chen po la snang ba dang /_rab tu phye ba de dag theg pa chen po la dad pa thob pa'i byang chub sems dpa' nyan to/_/kun tu 'dzin to/_/
[\[14b.5\]]dmigs pa des dad pa skyed do/_/de la byang chub sems dpa' de'i dad pa skye ba'i dmigs pa ji snyed par sa bon yongs su 'dzin pa dang /_sa bon la sogs pa yang de snyed du gnas so/_/de bas na byang chub sems dpa' rnams kyi theg pa chen po la dad pa de ni sangs rgyas kyi 
[\[14b.6\]]chos tshad med pa thams cad kyi rtsa ba zhes bya ste/_rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i rtsa ba'i mtshan nyid do/_/gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen 
[\[14b.7\]]po la dad pa'i sbed pa'i mtshan nyid gang lags/_bcom ldan 'das kyis bka' stsal pa/_rigs kyi bu 'di la byang chub sems dpa' theg pa chen po'i phyir theg pa chen po la dad pa skyes nas 'di lta ste/_ser sna'i sems yongs su spong zhing dang du mi len pas sbed pa dang /_
[\[15a\]]
[\[15a.1\]]ngan pa'i ngang tshul gyi mtshan ma yongs su spong zhing dang du mi len pas sbed pa dang /_khro ba'i mtshan ma yongs su spong zhing dang du mi len pas sbed pa dang /_le lo'i mtshan ma yongs su spong zhing dang du mi len pas sbed pa dang /_rnam par g.yeng ba'i mtshan 
[\[15a.2\]]ma yongs su spong zhing dang du mi len pas sbed pa dang /_'chal pa'i shes rab kyi mtshan ma yongs su spong zhing dang du mi len pas sbed pa'i phyir nyon mongs pa dang /_nye ba'i nyon mongs pa dang /_phyir rgol ba'i kun tu rgyu ba thams cad las sems shin tu srung zhing shin 
[\[15a.3\]]tu sbed par byed do/_/rigs kyi bu 'di lta ste/_dper na 'di ltar skyes bu zhig lus mi smas par bya ba'i phyir go cha bzang po bgos pa ni go chas bsrungs shing go chas sbas pa'i phyir dgra thams cad kyis mi tshugs so/_/rigs kyi bu de bzhin du theg pa chen po'i phyir theg 
[\[15a.4\]]pa chen po la dad pa'i byang chub kyi sems kyi go cha bgos shing des legs par bsrungs shing legs par bcas pa ni nyon mongs pa dang /_nye ba'i nyon mongs pa dang /_sgrib pa'i dgra thams cad kyis 'jigs par mi 'gyur te/_rigs kyi bu 'di ni byang chub sems 
[\[15a.5\]]dpa' rnams kyi theg pa chen po'i phyir theg pa chen po la dad pa'i sbed pa'i mtshan nyid do/_/gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i rjes su 'brel ba'i mtshan nyid gang lags/_bcom ldan 'das 
[\[15a.6\]]kyis bka' stsal pa/_rigs kyi bu 'di la byang chub sems dpa' rnams kyi theg pa chen po'i phyir theg pa chen po la dad pa'i bag chags byang chub sems dpa'i gnas la rjes su 'brang ba de ni 'di ltar rjes su 'brang ste/_'di lta ste/_'gro'am 'dug gam nyal lam ma nyal lam 
[\[15a.7\]]gnyid kyis log gam/_ra ro'am/_smyos kyang rung ste/_rtag tu theg pa chen po la dad pa de dang ldan par 'gyur ro/_/byang chub sems dpa' tshe rabs gzhan du rjes te/_theg pa chen po la dad pa de brjed du zin kyang dman pa skal ba mi mnyam pa'i sems bskyed 
[\[15b\]]
[\[15b.1\]]pa'i tshul can ma yin pas/_bshes gnyen ngan pa nyan thos dang rang sangs rgyas dang 'dre bas kyang 'phrog par mi 'gyur na/_gzhan mu stegs can gyi lta 'phrogs par ga la 'gyur/_theg pa chen po'i phyir theg pa chen po la dad pa'i rkyen chung ngu zhig rnyed pas kyang myur 
[\[15b.2\]]ba dang /_shas che ba dang /_rgyun gyis theg pa chen po'i phyir theg pa chen po la dad pa skyed do/_/de'i theg pa chen po'i phyir theg pa chen po la dad pa'i bag chags rjes su 'brel ba de yang tshe rabs tshe rabs su rnam par 'phel te/_bla na med pa yang dag par rdzogs pa'i 
[\[15b.3\]]byang chub kyi bar du 'gyur ro/_/rigs kyi bu 'di ni byang chub sems dpa'i theg pa chen po'i phyir theg pa chen po la dad pa'i rjes su 'brel ba'i mtshan nyid do/_/gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la 
[\[15b.4\]]dad pa'i rgyun gyi mtshan nyid gang lags/_bcom ldan 'das kyis bka' stsal pa/_rigs kyi bu 'di la byang chub sems dpa'i theg pa chen po'i phyir theg pa chen po la dad pa thob pa ni dad pa'i shugs de dag gis rtse zhing dus dus su theg pa chen po'i chos klog go/_/
[\[15b.5\]]nyan to/_/'don to/_/kha ton byed do/_/gzhan dag la yang rab tu ston to/_/tshul bzhin sems so/_/bsgom pa'i rnam pas sbyor ro/_/rigs kyi bu thos pa dang /_sems pa dang /_bsgom pa de dang de la de ltar sbyor ba'i byang chub sems dpa' ni 'bras bu yod 
[\[15b.6\]]par 'chi ba'i dus bya ba'i phyir kun tu sbyor ba'i tshul gyis theg pa chen po la dad pa'i rgyun rab tu 'jug go/_/rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i rgyun gyi mtshan nyid do/_/gsol pa/_bcom ldan 'das byang chub 
[\[15b.7\]]sems dpa' rnams kyi theg pa chen po'i phyir theg pa chen po la dad pa yongs su grub pa'i mtshan nyid gang lags/_bka' stsal pa/_rigs kyi bu byang chub sems dpa' rnams kyi theg pa chen po'i phyir theg pa chen po la dad pa yongs su grub pa'i rnam pa bzhir rig par bya ste/_
[\[16a\]]
[\[16a.1\]]skye ba mchog dang /_tshad med mchog dang /_phan pa mchog dang /_'gyod pa med pa mchog go/_/rigs kyi bu 'di ltar 'di las phyi rol pa 'jig rten pa rnams kyi rang gi gtsug lag la dad pa gang yin pa de yang dad pa nyid du rig par bya'o/_/
[\[16a.2\]]nyan thos dang rang sangs rgyas rnams sangs rgyas kyi bstan pa la dad pa gang yin pa de ni bdag la phan pa gtso bor byas pas chung zhing yongs su ma rdzogs pa'i phyir byang chub sems dpa'i dad pa'i mtshan nyid dang bral ba'o/_/'di ltar nyan thos rnams ni ji ltar bcom ldan 
[\[16a.3\]]'das de ni bdag la phan pa mdzad cing gces spras mdzad pa ste/_bcom ldan 'das de ni bdag gi sdug bsngal gyi chos mang po rnams sel ba/_bcom ldan 'das de ni bdag la bde ba'i chos mang po sgrub pa/_bcom ldan 'das de ni bdag gi sdig pa mi dge ba'i 
[\[16a.4\]]chos rnam pa du ma sel ba/_bcom ldan 'das de ni bdag la dge ba'i chos rnam pa du ma sgrub pa'o zhes bdag la phan pa mang po gtso bor byed pas sangs rgyas la dad pa skyed pa de ltar bdag la phan pa gtso bor byed pas sangs rgyas la dad pa skyed do/_/byang chub sems dpa' ni 
[\[16a.5\]]de ltar dad pa skyed pa ma yin te/_sems can thams cad la phan pa dang bde ba gtso bor byas nas byang chub sems dpa' sangs rgyas la dad pa skyed do/_/de lta bas na rigs nyid kyis byang chub sems dpa' rnams kyi theg pa chen po'i phyir theg pa chen po la dad pa ni rgya che ba'o/_/rgya che 
[\[16a.6\]]ba'i phyir mchog go/_/mchog gi phyir yongs su grub pa'o/_/gzhan yang byang chub sems dpa' rnams kyi theg pa chen po'i phyir theg pa chen po la dad pa chung ngus ni dad pa 'bring skyed do/_/dad pa 'bring gis ni dad pa mchog skyed de/_dad pa mchog gang yin pa de yang byang 
[\[16a.7\]]chub sems dpa' rnams kyi theg pa chen po'i phyir theg pa chen po la dad pa yongs su grub pa'o/_/gzhan yang byang chub sems dpa' rnams kyi theg pa chen po la dad pa ni sems can thams cad la phan par gyur pa yin te/_de lta bas na yang yongs su grub pa'o/_/gzhan yang 
[\[16b\]]
[\[16b.1\]]byang chub sems dpa' rnams kyi theg pa chen po'i phyir theg pa chen po la dad pa ni sangs rgyas kyi chos tshad med pa zad mi shes pa yang dag par 'grub par 'gyur te/_de lta bas na yang yongs su grub par rig par bya'o/_/rigs kyi bu 'di ni byang chub sems dpa' rnams 
[\[16b.2\]]kyi theg pa chen po'i phyir theg pa chen po la dad pa yongs su grub pa'i mtshan nyid do/_/rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i mtshan nyid rnam pa bcu gcig po thams cad bsdus pa'i mtshan nyid du rig par bya'o/_/
[\[16b.3\]]mtshan nyid rab tu dbye ba'i le'u zhes bya ste dang po'o//_//de nas bcom ldan 'das la byang chub sems dpa' dad pa thabs chen gyis 'di skad ces gsol to/_/bcom ldan 'das byang chub sems dpa' rnams kyi theg pa chen po'i phyir theg pa 
[\[16b.4\]]chen po la dad pa skye ba gang lags/_bcom ldan 'das kyis bka' stsal pa/_rigs kyi bu byang chub sems dpa' rnams kyi theg pa chen po'i phyir theg pa chen po la dad pa skye ba de yang rnam pa bcu gcig tu rig par bya'o/_/'di lta ste/_rgyu las skye ba dang /_grogs 
[\[16b.5\]]las skye ba dang /_yid la byed pa las skye ba dang /_spyod pa las skye ba dang /_'dris pa las skye ba dang /_yongs su mi skyo ba las skye ba dang /_yongs su bskang ba las skye ba dang /_ting nge 'dzin las skye ba dang /_chog mi shes pa las skye ba dang /_rab tu dben pa las 
[\[16b.6\]]skye ba dang /_ston pa tshad mar byas pa las skye ba'o/_/gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rgyu las skye ba gang lags/_bcom ldan 'das kyis bka' stsal pa/_rigs kyi bu 'di la byang chub sems 
[\[16b.7\]]dpa' thog ma'i gnas nyid nas theg pa chen po'i chos dkar po'i sa bon dang ldan pa yin te/_de thog ma nas chos dkar po la 'dris pa'i stobs kyis rang bzhin nyid kyis snying rje dang rab tu ldan pa'i theg pa chen po'i chos bstan pa la 'dod pa yang dag par gnas so/_/
[\[17a\]]
[\[17a.1\]]de 'dod pa sngon du 'gro bas dad pa skye'o/_/rang bzhin gyis zab cing rgya che ba dang rab tu ldan pa'i theg pa chen po'i chos bstan pa la mos pas 'dod pa yang dag par gnas te de las de'i dad pa skye'o/_/de ltar byang chub sems dpa' rang bzhin nyid kyis 
[\[17a.2\]]dka' ba spyod pa dang rab tu ldan pa'i theg pa chen po'i chos bstan pa la bzod pa yang dag par gnas te des de'i dad pa skye'o/_/rang bzhin nyid kyis sbyin pa dang rab tu ldan pa'i theg pa chen po'i chos bstan pa la mos pa yang dag par gnas te des de'i dad pa skye'o/_/rang 
[\[17a.3\]]bzhin nyid kyis tshul khrims dang rab tu ldan pa dang /_bzod pa dang rab tu ldan pa dang /_brtson 'grus dang rab tu ldan pa dang /_bsam gtan dang rab tu ldan pa dang /_shes rab dang rab tu ldan pa'i theg pa chen po'i chos bstan pa la mos pa yang dag par gnas te des de'i dad 
[\[17a.4\]]pa skye'o/_/rigs kyi bu byang chub sems dpa'i theg pa chen po'i phyir theg pa chen po la dad pa rgyu las byung ba ni de lta bu'i tshul can du rig par bya'o/_/byang chub sems dpa' dad pa thabs chen gyis gsol pa/_bcom ldan 'das byang chub sems dpa'i theg pa chen po'i 
[\[17a.5\]]phyir theg pa chen po la dad pa grogs las skye ba gang lags/_bcom ldan 'das kyis bka' stsal pa/_rigs kyi bu 'di la byang chub sems dpa'i dge ba'i bshes gnyen ni byang chub sems dpa' nyid 'di lta ste/_lung dang thos pa phun sum tshogs pa/_rab tu zhi ba 
[\[17a.6\]]dang /_tshul khrims dang /_bslab pa dang /_spyod lam dang /_spyod pa phun sum tshogs pa/_ngag rnam par dag pa phun sum tshogs pa/_zang zing med pa'i sems dang /_yongs su mi skyo ba phun sum tshogs pa rnyed nas mthu kun tu bstan pa'am/_theg pa chen po'i 
[\[17a.7\]]chos ma nor bar rig pas yang dag par bstan pa'am/_rtag par rgyun du 'gro zhing snyan par brjod pas thabs kyis stobs bskyed pa 'dris pas byang chub sems dpa'i theg pa chen po'i phyir theg pa chen po la dad pa skyed de/_rigs kyi bu 'di ni byang chub sems dpa'i theg pa chen 
[\[17b\]]
[\[17b.1\]]po'i phyir theg pa chen po la dad pa grogs las skye bar rig par bya'o/_/gsol pa/_bcom ldan 'das byang chub sems dpa'i theg pa chen po'i phyir theg pa chen po la dad pa yid la bgyid pa las skye ba gang lags/_bcom ldan 'das kyis bka' stsal pa/_rigs 
[\[17b.2\]]kyi bu byang chub sems dpa' sgra ji bzhin du tshul bzhin ma yin par chos rab tu rnam par 'byed pa ni theg pa chen po la dad pa skye ba'i gnas ma yin no/_/sgra ji bzhin du ma yin gyi dgongs pa las byung ba'i don tshul bzhin yid la byed pa ni theg pa chen po la dad pa skye ba'i gnas 
[\[17b.3\]]yin no/_/rigs kyi bu 'di ltar byang chub sems dpa' sgra ji bzhin du tshul bzhin ma yin par chos rab tu rnam par 'byed pa la yang dag pa ma yin pa'i lta ba nyi shu rtsa brgyad 'byung ngo /_/'di lta ste/_mtshan mar lta ba dang /_lta ba la lta ba ma yin par lta ba dang /_tha 
[\[17b.4\]]snyad la skur pa 'debs pa'i lta ba dang /_kun nas nyon mongs pa la skur pa 'debs pa'i lta ba dang /_de kho na la skur pa 'debs pa'i lta ba dang /_sbyor ba sel ba'i lta ba dang /_yongs su 'dzin pa'i lta ba dang /_sgyur ba'i lta ba dang /_nges par 'byung ba ma yin pa'i lta ba dang /_
[\[17b.5\]]kha na ma tho ba med par lta ba dang /_'byung bar lta ba dang /_sgrib pa sogs pa'i lta ba dang /_brnyas pa'i lta ba dang /_rab tu 'khrugs pa'i lta ba dang /_bsod nams ma yin pa 'phel ba'i lta ba dang /_log par lta ba dang /_ngal ba 'bras bu med pa'i lta ba dang /_'phel bar lta ba dang /_
[\[17b.6\]]bslu ba'i lta ba dang /_khas mi len par lta ba dang /_g.yo'i lta ba dang /_chad pas bcad pa'i lta ba dang /_bkur sti byed par lta ba dang /_skur ba'i lta ba dang /_rmongs pa brtan pa'i lta ba dang /_mi smra ba'i lta ba dang /_lta ba chen po dang /_mngon pa'i nga rgyal gyi lta ba'o/_/
[\[17b.7\]]rigs kyi bu mtshan mar lta ba gang zhe na/_gang ngas 'dus pa las byung ba'i ngo bo nyid las dgongs te chos rnams med do zhes bstan pa de la sgra ji bzhin du mngon par zhen nas kun nas nyon mongs pa las byung ba'i chos rnams dang /_rnam par byang ba las byung ba'i chos rnams la 
[\[18a\]]
[\[18a.1\]]yang med pa nyid du mngon par zhen cing med pa nyid mtshan mar 'dzin te/_de mtshan mar bzung bas med par lta bar 'gyur te/_de'i phyir mtshan mar lta ba zhes bya'o/_/de la lta ba la lta ba ma yin par lta ba ni med par lta ba de la byang chub sems dpa' de 
[\[18a.2\]]sgra ji bzhin du mngon par zhen pas lta ba ma yin par 'du shes par 'gyur ro/_/gang med par lta ba de ni de'i lta ba chen po ste/_de'i phyir lta ba la lta ba ma yin par lta ba zhes bya'o/_/de la tha snyad la skur pa 'debs pa'i lta ba dang /_kun nas nyon mongs pa la skur pa 'debs 
[\[18a.3\]]pa'i lta ba dang /_de kho na la skur pa 'debs pa'i lta ba ni mtshan mar lta ba des thams cad la skur pa btab pas tha snyad la skur pa 'debs pa'i lta ba la yang mngon par zhen/_kun nas nyon mongs pa la skur pa 'debs pa'i lta ba la yang mngon par zhen/_de kho na la skur pa 
[\[18a.4\]]'debs pa'i lta ba la yang mngon par zhen te/_de'i phyir tha snyad la skur pa 'debs pa'i lta ba zhes kyang bya/_kun nas nyon mongs pa la skur pa 'debs pa'i lta ba zhes kyang bya/_de kho na la skur pa 'debs pa'i lta ba zhes kyang bya'o/_/de la sbyor ba sel ba'i lta ba ni skur pa 
[\[18a.5\]]'debs pa'i lta ba can de nyid gong du rab tu rnam par 'byed pa la sbyor ba sel bar byed pa ste/_des na khyad par du 'gro ba las yongs su 'dzin pa nyams so/_/de la yongs su 'dzin pa'i lta ba ni lta ba la lta ba ma yin par lta ba dang /_skur ba 'debs pa'i lta ba dang /_sbyor ba 
[\[18a.6\]]sel ba'i lta ba can de nyid gzhan dag dang /_chos kyi mtshan nyid rnam par gdon mi za bar byed pa na med pa'i phyogs nyid yongs su 'dzin te/_de'i phyir yongs su 'dzin pa'i lta ba zhes bya'o/_/de la sgyur ba'i lta ba ni gal te theg pa chen po'i mdo sde'i don rjod cing chos 'di dag thams 
[\[18a.7\]]cad ni med pa'i don du mngon par smra'o zhes don de dag med par lta ba de nyid la sgyur ba ste/_de'i phyir sgyur ba'i lta ba zhes bya'o/_/de la nges par 'byung ba ma yin pa'i lta ba ni/_rigs kyi bu bdag dang gzhan yongs su 'dzin pa'i lta ba gang yin pa dang /_sgyur ba'i lta ba gang yin 
[\[18b\]]
[\[18b.1\]]pa la rten pas de theg pa dman pas kyang byang chub tu nges par mi 'byung na/_bla na med pa yang dag par rdzogs pa'i byang chub tu lta ci smos/_de'i phyir nges par 'byung ba ma yin pa'i lta ba zhes bya'o/_/de la kha na ma tho ba med par lta ba ni de med pa'i mtshan ma la lta bar gyur 
[\[18b.2\]]nas 'di ltar gang lta ba 'di dang ldan na de gang cung zad 'khrul pa'i nyes byas la spyod kyang byang chub sems dpa' de thams cad du kha na ma tho ba med par 'gyur ro snyam du lta bar 'gyur te/_de'i phyir kha na ma tho ba med par lta ba zhes bya'o/_/de la 'byung bar lta ba ni gang med pa'i 
[\[18b.3\]]mtshan mar lta ba'i byang chub sems dpa' de 'di snyam du sems te/_med pa'i mtshan mar lta ba 'di ni nyes byas kyi kha na ma tho ba thams cad kyi 'byung ba'o snyam du sems la de ni 'byung ba ma yin te/_de'i phyir 'byung bar lta ba zhes bya'o/_/de la sgrib pa sogs pa'i lta ba ni 
[\[18b.4\]]kha na ma tho ba med par lta ba dang 'byung bar lta ba nyid de/_sgrib pa'i rgyu la de'i gnyen po yin pa'i blo 'byung ba'i phyir ro/_/de la brnyas pa'i lta ba ni gang med pa'i mtshan ma la lta ba'i byang chub sems dpa' de nyan thos kyi theg pa la brnyas pa'i sems skyed de/_chos 'di dag ni 
[\[18b.5\]]chung ba'i phyir byang chub sems dpas chos de dag goms par mi bya/_byang chub sems dpas chos de dag la mkhas par mi bya'i/_byang chub sems dpas chos de dag ring du yongs su spang bar bya'o snyam ste/_de'i phyir brnyas pa'i lta ba zhes bya'o/_/de la rab tu 'khrugs 
[\[18b.6\]]pa'i lta ba ni gang med pa'i mtshan ma la lta ba'i byang chub sems dpa' de nyan thos kyi theg pa'i gang zag de dag la khong khro ba'i sems skyed de/_'di dag dang lhan cig gnas par mi bya/_smra ba dang /_kun du smra ba dang /_kun brjod pa dang /_chos gos la sogs pa yongs 
[\[18b.7\]]su spyad pa kun spyad par mi bya'o snyam ste/_de'i phyir rab tu 'khrugs pa'i lta ba zhes bya'o/_/de la bsod nams ma yin pa 'phel ba'i lta ba ni brnyas pa'i lta ba dang /_rab tu 'khrugs pa'i lta ba can gyi byang chub sems dpa' de nyid bsod nams ma yin pa mang du skyed de/_
[\[19a\]]
[\[19a.1\]]de'i phyir bsod nams ma yin pa 'phel ba'i lta ba zhes bya'o/_/de la log par lta ba ni gang med pa'i mtshan ma la lta ba'i byang chub sems dpa' de stong pa nyid la stong pa nyid du mi rtog_/mtshan ma med pa la mtshan ma med par mi rtog_/smon pa med pa la smon 
[\[19a.2\]]pa med par mi rtog ste/_des na de sgom pa'i ting nge 'dzin rnam pa gsum po 'di mi sgrub ste/_de'i phyir log par lta ba zhes bya'o/_/de la ngal ba 'bras bu med pa'i lta ba ni gang log par lta ba'i byang chub sems dpa' de ting nge 'dzin bsgom pa'i ngal ba 'bras bu med par 'gyur te/_
[\[19a.3\]]de'i phyir ngal ba 'bras bu med pa'i lta ba zhes bya'o/_/de la 'phel bar lta ba ni gang med pa'i mtshan ma la lta ba'i byang chub sems dpa' de 'di ltar byang chub sems dpa' gang skye bo'i tshogs chen po lta ba 'di la 'dzud cing skye bo'i tshogs chen po dad par byed pa de bsod nams 
[\[19a.4\]]mang du skyed do snyam du lta bar 'gyur te/_de'i phyir 'phel bar lta ba zhes bya'o/_/de la slu ba'i lta ba ni gang 'phel bar lta ba'i byang chub sems dpa' de bdag dang gzhan la bsod nams kyi bsam pas bsod nams bslus par 'gyur te/_de'i phyir slu ba'i lta ba zhes bya'o/_/
[\[19a.5\]]de la khas mi len par lta ba ni gang med pa'i mtshan ma la lta ba'i byang chub sems dpa' de 'di snyam du sems te/_chos thams cad med pa nyid 'di la gzhan dang rtsod par gyur na/_bdag gi phyogs gang yang khas mi blang ste/_bdag gis mi gzugs pa 'ba' zhig tu bya'o 
[\[19a.6\]]snyam mo/_/de'i phyir khas mi len par lta ba zhes bya'o/_/de la g.yo'i lta ba ni gang med pa'i mtshan ma la lta ba'i byang chub sems dpa' de nyid phyogs khas mi len te/_sgra ji bzhin du med pa de rnam par 'jog pa na mgab zungs dang ltag cod kyi sbyor bar byed de/_
[\[19a.7\]]mgab zungs dang ltag cod kyi sbyor ba ni g.yo smra ba zhes bya ste/_de'i phyir g.yo'i lta ba zhes bya'o/_/de la chad pas bcad pa'i lta ba ni byang chub sems dpa' gang khas mi len par lta ba dang /_g.yo'i lta ba smra ba de nyid smra ba snying po med pa'i phyir mkhas pa rnams kyis 
[\[19b\]]
[\[19b.1\]]dus thams cad du chad pas bcad par 'gyur te/_de'i phyir chad pas bcad pa'i lta ba zhes bya'o/_/de la bkur sti byed par lta ba ni gang med pa'i mtshan ma lta ba'i byang chub sems dpa' de nyid 'di ltar gang de bzhin gshegs pas gsungs pa'i lta ba de lta bu 'di 
[\[19b.2\]]dag la sten pa de ni ston pa la bsti stang byed/_bla mar byed/_ri mor byed pa yin par lta ba de ni rim gro byed pa ma yin te/_de'i phyir bkur sti byed par lta ba zhes bya'o/_/de la skur pa'i lta ba ni gang bkur sti byed par lta ba'i byang chub sems dpa' de nyid de bzhin 
[\[19b.3\]]gshegs pa la skur par byed de/_bsti stang mi byed pa 'ba' zhig ni ma yin no/_/de'i phyir skur pa'i lta ba zhes bya'o/_/de la rmongs pa brtan pa'i lta ba ni gang med pa'i mtshan ma lta ba'i byang chub sems dpa' de sgra ji bzhin du mngon par ma zhen pa phyin ci ma log par 
[\[19b.4\]]lta ba'i byang chub sems dpa' gzhan dag gis rigs par bstan cing rnam pa du mar bzlog pa byas kyang lta ba de las bskyod par mi nus te/_de'i phyir rmongs pa brtan pa'i lta ba zhes bya'o/_/de la mi smra ba'i lta ba ni nyon mongs pa brtan pa'i lta ba can gyi byang chub 
[\[19b.5\]]sems dpa' de nyid mi smra ba'i lta ba zhes bya'o/_/de la lta ba chen po ni lta ba nyi shu rtsa drug po de dag thams cad la lta ba chen po zhes bya'o/_/de ci'i phyir zhe na/_lta ba 'di ji lta ba bzhin du 'jig tshogs la lta ba'i rtsa ba las byung ba lta bar gyur pa drug cu rtsa gnyis ni de 
[\[19b.6\]]ltar kha na ma tho ba che ba ma yin te/_de'i phyir lta ba chen po zhes bya'o/_/ji ltar byang chub sems dpa' chos ma yin pa la chos su 'du shes shing don ma yin pa la don du 'du shes nas de ltar lta ba med par lta ba yongs su rjod pas dus tshad med par las kyi sgrib pa yongs su 'dzin 
[\[19b.7\]]pa chos kyis phongs par 'gyur ba'i las kyis 'jig rten kun tu sbyor ba ltar 'jig tshogs la lta ba'i rtsa ba las byung ba'i lta bar gyur pa rnams ni de ltar chos kyis phongs par 'gyur ba'i las kyis 'jig rten kun tu sbyor ba ma yin no/_/de la mngon pa'i nga rgyal gyi lta ba ni lta ba chen 
[\[20a\]]
[\[20a.1\]]po nyid mngon pa'i nga rgyal gyi lta ba zhes bya'o/_/theg pa chen po'i chos kyi don la sgra ji bzhin du mngon par rlom sems su byed pas log par lta ba 'di 'byung ste/_de'i phyir mngon pa'i nga rgyal gyi lta ba zhes bya'o/_/'di la byang chub sems dpa' theg pa 
[\[20a.2\]]chen po la sgra ji bzhin du ma yin par dgongs pa las byung ba'i don la tshul bzhin du so sor rtog pa la ni 'phags pa'i lta ba rnams med par yang lta ba 'di dag mi 'byung ste/_theg pa chen po la dad cing yid la mngon du 'gyur ro/_/de'i tshul bzhin yid la byed pa'i rjes su 
[\[20a.3\]]'gro ba'i theg pa chen po'i phyir theg pa chen po la dad pa skye ba ni don chen po yin no/_/chos la yang chos su 'du shes shing don la yang don du 'du shes pa yin te/_'di ni byang chub sems dpa'i theg pa chen po'i phyir theg pa chen po la dad pa yid la byed pa las skye ba'o//_
[\[20a.4\]]//bam po gnyis pa ste tha ma/_byang chub sems dpa' dad pa thabs chen gyis gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa spyod pa las skye ba gang lags/_
[\[20a.5\]]bcom ldan 'das kyis bka' stsal pa/_rigs kyi bu 'di la byang chub sems dpas ji lta ji lta bur theg pa chen po'i chos bris nas 'chang ba dang /_dran par byed pa dang /_mchod pa dang /_gzhan la bged par byed pa dang /_klog pa dang /_nyan pa dang /_'don pa dang /_
[\[20a.6\]]kha ton byed pa dang /_gzhan dag la yang rgya cher rab tu ston pa dang /_tshul bzhin sems pa dang /_de ji lta ji lta bur bsgom pa'i rnam pa'i bar du sbyor zhing de lta de ltar sbyor ba de tsam du 'di lta ste/_sngon ma thos pa dang /_sngon thos pa brtan par bya ba'i phyir gus pa'i dad pa 
[\[20a.7\]]sgo mang po nas skye ste/_rigs kyi bu 'di ni byang chub sems dpa'i theg pa chen po'i phyir theg pa chen po la dad pa spyod pa las skye ba'o/_/gsol pa/_bcom ldan 'das byang chub sems dpa'i theg pa chen po'i phyir theg pa chen po la dad pa 'dris pa las skye ba gang lags/_
[\[20b\]]
[\[20b.1\]]bcom ldan 'das kyis bka' stsal pa/_rigs kyi bu 'di la byang chub sems dpa'i theg pa chen po'i phyir theg pa chen po la dad pa 'di ltar mang du byed pa ni theg pa chen po'i phyir theg pa chen po la dad pa chung ngu la brten nas 'bring thob par 'gyur/_theg pa chen po'i phyir theg 
[\[20b.2\]]pa chen po la dad pa 'bring ba la brten nas chen po thob par 'gyur te/_dad pa des dad pa'i shas chen po thob nas dad pa mang du gnas pa 'di ni rigs kyi bu byang chub sems dpa'i theg pa chen po'i phyir theg pa chen po la dad pa 'dris pa las skye ba'o/_/gsol pa/_bcom 
[\[20b.3\]]ldan 'das byang chub sems dpa'i theg pa chen po'i phyir theg pa chen po la dad pa yongs su mi skyo ba las skye ba gang lags/_bcom ldan 'das kyis bka' stsal pa/_rigs kyi bu 'di la byang chub sems dpa' de ltar dad pa shas chen po rnyed nas yongs su skyo bar mi 'gyur 
[\[20b.4\]]te/_rgyun mi 'chad par dge ba'i phyogs la sbyor ba'i bar du yongs su mi skyo/_'khor ba'i sdug bsngal gyis yongs su mi skyo/_sems can log par zhugs pa thams cad kyis yongs su mi skyo/_byang chub sems dpa'i dka' ba spyod pas yongs su mi skyo'o/_/
[\[20b.5\]]de de ltar yongs su mi skyo bas sangs rgyas dang byang chub sems dpa' dang dge ba'i bshes gnyen rnams mnyes par byed de/_theg pa chen po la dad pa'i rkyen kyang rnyed do/_/de'i phyir theg pa chen po la dad pa skyed cing sbyor ba rgyun mi gcod de sbyor ba ma btang ba yin no/_/
[\[20b.6\]]des na de rgyun mi chad par theg pa chen po'i phyir theg pa chen po la dad pa de 'jug ste/_rigs kyi bu 'di ni byang chub sems dpa'i theg pa chen po'i phyir theg pa chen po la dad pa yongs su mi skyo ba las skye ba'o/_/gsol pa/_bcom ldan 'das byang chub sems dpa'i 
[\[20b.7\]]theg pa chen po'i phyir theg pa chen po la dad pa yongs su bskang ba las skye ba gang lags/_bcom ldan 'das kyis bka' stsal pa/_rigs kyi bu 'di ltar yongs su mi skyo bar sbyor ba'i byang chub sems dpa' rgyun du theg pa chen po la dad pa thob pas myur du bsod nams 
[\[21a\]]
[\[21a.1\]]kyi tshogs dang ye shes kyi tshogs yongs su rdzogs par 'gyur ro/_/de bsod nams dang ye shes kyi tshogs yongs su rdzogs shing dge ba'i rtsa bas legs par brtan pas theg pa chen po la dad pa'i rkyen chung ngus kyang theg pa chen po la dad pa rgya chen 
[\[21a.2\]]po skye na/_theg pa chen po la dad pa'i rkyen rgya chen pos lta ci smos te/_de nyin mo'am/_mtshan mo'am/_nyal lam/_mi nyal yang rung /_theg pa chen po la dad pa'i shugs kyis don med par mi 'gyur te/_rigs kyi bu 'di ni byang chub sems dpa'i theg pa chen po'i 
[\[21a.3\]]phyir theg pa chen po la dad pa yongs su bskang ba las skye ba'o/_/gsol pa/_bcom ldan 'das byang chub sems dpa'i theg pa chen po'i phyir theg pa chen po la dad pa gnas las skye ba gang lags/_bcom ldan 'das kyis bka' stsal pa/_rigs kyi bu 'di la byang 
[\[21a.4\]]chub sems dpa' 'di ltar bsod nams dang ye shes kyi tshogs yongs su rdzogs pa ni myur ba myur bar theg pa chen po'i phyir theg pa chen po la dmigs nas dad pa dang /_mchog tu dga' ba las byung ba'i sems kyi ting nge 'dzin 'thob ste/_mnyam par bzhag pa'i 
[\[21a.5\]]sems des theg pa chen po'i chos yang dag pa ji lta ba bzhin du ston to/_/de'i phyir de ma log pa'i rnam pas dang ba skye zhing theg pa chen po'i phyir theg pa chen po la dad pa ches khyad par du 'phags pa skye'o/_/byang chub sems dpa' de'i sems kyi ting nge 'dzin snga ma dang 
[\[21a.6\]]lhag mthong 'di ni zhi gnas dang /_lhag mthong gis yongs su zin pa'i rnal 'byor gyi lam du 'gyur ro/_/byang chub sems dpa' rnal 'byor gyi lam 'di la brten nas rim gyis sangs rgyas kyi chos rnams yang dag par sgrub par 'gyur te/_rigs kyi bu 'di ni byang chub 
[\[21a.7\]]sems dpa'i theg pa chen po'i phyir theg pa chen po la dad pa gnas las skye ba'o/_/byang chub sems dpa' dang ba thabs chen gyis gsol pa/_/bcom ldan 'das ci lags/_zhi gnas dang lhag mthong gi lam 'di byang chub sems dpa' tshogs bsags pa rnams kyi lags 
[\[21b\]]
[\[21b.1\]]sam/_'on te tshogs ma bsags pa rnams kyi yang lags/_bcom ldan 'das kyis bka' stsal pa/_rigs kyi bu zhi gnas dang lhag mthong gi lam ni byang chub sems dpa' tshogs ma bsags pa rnams kyi yang yin par ngas bshad do/_/rigs kyi bu 'di 
[\[21b.2\]]ltar sems mnyam par bzhag pa ni mngon par rtogs pa dang 'thun pa byang chub sems dpa'i skyon med pa la 'jug pa'i phyogs kyi sa la 'jug pa la nye bar 'gyur te/_rigs kyi bu 'di ni byang chub sems dpa'i theg pa chen po'i phyir theg pa chen po la dad pa gnas las 
[\[21b.3\]]skye ba ste/_gnas ni ting nge 'dzin ces bya'o/_/byang chub sems dpa' dad pa thabs chen gyis gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa chog mi shes pa las skye ba gang lags/_bcom ldan 'das 
[\[21b.4\]]kyis bka' stsal pa/_rigs kyi bu ting nge 'dzin thob pa'i byang chub sems dpa' zhi gnas tsam dang /_ting nge 'dzin gyi ro de tsam gyis chog par mi 'dzin gyi/_ting nge 'dzin de nyid la gnas nas de theg pa chen po'i chos de dag la bgrang zhing 'jal la dpyod cing so sor rtog ste/_
[\[21b.5\]]de la bgrang zhing 'jal la dpyod cing so sor rtog pa'i rnam pa'i lhag mthong rab tu skye'o/_/des na de lhag mthong dang lhan cig song ba'i rgyun chu bo ltar 'bab cing rlabs 'byung ba/_mngon par rtogs pa dang ches 'thun pa/_byang chub sems dpa'i skyon med pa la 'jug pa'i 
[\[21b.6\]]phyogs kyi mchog gi sa la 'jug pa/_rab tu 'dod do/_/shes rab la nye bar mi gnas na rigs kyi bu byang chub sems dpa'i theg pa chen po'i phyir theg pa chen po la dad pa ji ltar yang mi skye'o zhes nga smra'o/_/rigs kyi bu byang chub sems dpa' tshogs ma bsags kyang 
[\[21b.7\]]theg pa chen po'i chos nyan tam/_sems kyang rung ste/_zhi gnas dang lhag mthong la gnas na theg pa chen po'i phyir theg pa chen po la dad pa skye'o/_/sems rtse gcig tu mi byed cing theg pa chen po'i chos mi 'dzin na theg pa chen po la dad pa mi skye'i/_rigs kyi bu 
[\[22a\]]
[\[22a.1\]]byang chub sems dpa' gang la la theg pa chen po'i phyir theg pa chen po la dad pa skye ba de thams cad ni mi g.yeng ba'i sems kyis chos kyi don la rtog pa las skye bar rnam grangs 'dis de ltar rig par bya'o/_/gsol pa/_bcom ldan 'das tshogs 
[\[22a.2\]]bsags pa'i sa pa'i rnal 'byor gyi lam dang /_tshogs ma bsags pa'i sa pa'i rnal 'byor gyi lam khyad par ci mchis/_bcom ldan 'das kyis bka' stsal pa/_rigs kyi bu tshogs ma bsags pa'i sa pa'i rnal 'byor gyi lam ni sa dang mi nye ba ste/_ji ltar 
[\[22a.3\]]tshogs bsags pa'i sa pa ltar de de ltar rdzogs pa ma yin no/_/rigs kyi bu byang chub sems dpa' tshogs bsags pa'i sa pa'i rnal 'byor gyi lam gang yin pa ni sa la 'jug pa dang nye zhing rdzogs pa yin te/_rigs kyi bu 'di ni byang chub sems dpa'i theg pa chen 
[\[22a.4\]]po'i phyir theg pa chen po la dad pa chog mi shes pa las skye ba'o/_/gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rab tu dben pa las skye ba gang lags/_bcom ldan 'das kyis bka' stsal pa/_
[\[22a.5\]]rigs kyi bu rdzogs pa'i rnal 'byor gyi lam thob pa'i byang chub sems dpa' ni khyim na gnas pa dang rab tu byung ba rnams dang 'dre zhing mi gnas kyi/_bas mthar gnas 'cha' zhing gnas te/_de dag na gcig pu rgyang bsrings te bag yod pa dang /_rtun pa dang /_
[\[22a.6\]]rgyun du gnas so/_/de ltar rab tu dben par gnas pa de rnal 'byor gyi lam de nyid la gnas nas theg pa chen po'i chos rnams yid la byed pas bar chad med par theg pa chen po'i phyir theg pa chen po la dad pa rab tu skyed do/_/ji tsam du nyin mo dang /_mtshan mo de dang /_de dag 
[\[22a.7\]]'das pa dang /_skad cig thang cig yud tsam de dang de dag 'das shing byang chub kyi phyogs kyi chos khyad par du 'gro'o/_/de de ltar rab tu dben pa'i rnal 'byor gyi lam la gnas nas rim gyis bla na med pa yang dag par rdzogs pa'i byang chub mngon par rdzogs par 'tshang rgya ba'i 
[\[22b\]]
[\[22b.1\]]bar du 'gyur te/_de gang du thabs kyi khyad par gzhan btsal bar bya ba med do/_/rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa rab tu dben pa las skye ba'o/_/byang chub sems dpa' dad pa thabs chen gyis gsol pa/_bcom ldan 'das 
[\[22b.2\]]byang chub sems dpa' rnams kyi theg pa chen po'i phyir theg pa chen po la dad pa ston pa tshad mar bgyis pa las skye ba gang lags/_bcom ldan 'das kyis bka' stsal pa/_rigs kyi bu de ltar rab tu dben pa'i rnal 'byor gyi lam la gnas pa'i byang chub sems dpa' de theg pa chen po'i chos 
[\[22b.3\]]rnams yid la byed pas gang theg pa chen po'i chos zab cing gsang ba blos mi chud pa de la ston pa nyid tshad mar byed do/_/ston pa nyid tshad mar byas nas chos de dag la mos so/_/de ltar tshul bzhin du rab tu rnam par 'byed pas bdag gang gi tshe ston pa la mos par ma gyur pa de'i tshe bdag ston pas bshad 
[\[22b.4\]]pa'i chos rnams la mos par mi 'gyur te/_ston pa'i che ba nyid la mos pa shin tu ma rung bar ma byas par rig nas ston pa la mos pa 'jug pa theg pa chen po'i chos gsang ba dag la mos pa 'jug go/_/byang chub sems dpa' ji lta ji ltar khong du chud cing rtogs nas theg pa chen po'i chos zab 
[\[22b.5\]]cing gsang ba de dag la dad pa thob pa de ltar khong du ma chud cing ma rtogs kyang byang chub sems dpa' mos pa'i stobs bskyed pas chos de dag la dad pa thob ste/_rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa ston pa tshad mar byas pa las skye 
[\[22b.6\]]ba'o/_/byang chub sems dpa' dad pa thabs chen gyis gsol pa/_de ltar skye ba sna tshogs 'di dag gis theg pa chen po la dad pa thob pa'i byang chub sems dpas theg pa chen po'i chos gang yid la bgyis te/_bla na med pa yang dag par rdzogs pa'i byang chub bsgrub par bgyi/_bcom 
[\[22b.7\]]ldan 'das kyis bka' stsal pa/_rigs kyi bu theg pa chen po la dad pa thob pa'i byang chub sems dpas dpag tu med pa bcu yid la byas nas bla na med pa yang dag par rdzogs pa'i byang chub bsgrub par bya'o/_/bcu gang zhe na/_chos dpag tu med pa dang /_zab pa dpag tu med pa dang /_
[\[23a\]]
[\[23a.1\]]brjod pa dpag tu med pa dang /_tshig rab tu dbye ba dpag tu med pa dang /_sems can dpag tu med pa dang /_rjes su gzung ba dpag tu med pa dang /_thabs la mkhas pa dpag tu med pa dang /_dkon mchog gi che ba nyid dpag tu med pa dang /_zhing dpag tu med pa 
[\[23a.2\]]dang /_las dpag tu med pa'o/_/rigs kyi bu de la chos dpag tu med pa ni gang mdo dang /_dbyangs kyi bsnyad pa dang /_lung bstan pa la sogs pa bstan pa'i chos rnams kyi sde snod du gtogs pa dang /_de'i yan lag tu gtogs pa rnams kyi chos dpag tu med pa'o/_/de la zab pa 
[\[23a.3\]]dpag tu med pa ni gang theg pa chen po la gang zag la bdag med pa dang /_chos la bdag med pa dang /_stong pa nyid dang /_de bzhin nyid dang /_yang dag pa'i mtha' dang /_mtshan ma med pa dang /_don dam pa dang /_chos kyi dbyings kyi rnam grangs rnams kyis bstan pa tshad med pa dang /_
[\[23a.4\]]dgongs pa las byung ba dang /_zab pa bstan pa dpag tu med pa'o/_/de la brjod pa dpag tu med pa ni rigs kyi bu brjod pa gang dang gang gis sems can dang chos dang /_don rtogs par 'gyur ba tha na dud 'gro'i skye gnas su song ba'i sems can rnams la yang ji tsam du tshig brjod pa de dang /_
[\[23a.5\]]des don khong du chud par bya ba'i phyir de bzhin gshegs pa rnams kyi gsung brjod pa rnams dpag tu med par 'byung ba'o/_/rigs kyi bu de la tshig rab tu dbye ba dpag tu med pa ni rigs kyi bu sems can rnams la 'dul ba'i dbang gi phyir de bzhin gshegs pas tshig rab tu dbye ba'i sgo mang po nye bar 
[\[23a.6\]]ston cing /_don re re la yang tshig rab tu dbye ba tshad med pa dag gis rnam grangs su phye ste rab tu ston pa'o/_/de la sems can dpag tu med pa ni gang skye ba'i 'khor ba thog ma dang /_tha ma med pa dang /_kun tu rgyug pa dang /_'khor ba'i sdug bsngal gyi sngon gyi mtha' mi mngon pas sems can 
[\[23a.7\]]dpag tu med do/_/de la rjes su gzung ba dpag tu med pa ni rigs kyi bu de bzhin gshegs pa 'di lta ste/_gnod pa las yongs su bskyab pa'i rjes su gzung ba dang /_ngan song las yongs su bskyab pa'i rjes su gzung ba dang /_'jig tshogs las yongs su bskyab pa'i rjes su gzung ba dang /_
[\[23b\]]
[\[23b.1\]]theg pas yongs su bskyab pa'i rjes su gzung ba dang /_rjes su gzung ba tshad med pas sems can tshad med pa dag la dus thams cad du nye bar gnas pa'o/_/de la thabs la mkhas pa dpag tu med pa ni thabs la mkhas pa gang dang gang gis sems can tshad med pa dag 'dul bar 'gyur ba ste/_
[\[23b.2\]]yang na rigs pa yang dag par bstan pas sam/_yang na bag med pa yang dag par bskul bas sam/_yang na zhum pa gzengs bstod pas sam/_yang na yang dag par bsgrub pa yang dag par dga' bar bya bas sam/_yang na tshig drag po'i sbyor bas sam/_yang na tshig 'jam po'i sbyor 
[\[23b.3\]]bas sam/_yang na bzo'i gnas dang /_las kyi gnas kyis chos dang 'thun pa nyid kun tu bstan pas sam/_yang na rnam par dag par skye ba'i lus kun tu bstan pas sam/_yang na rdzu 'phrul rnam par 'phrul pa'i cho 'phrul kun tu bstan pas sam/_yang na kun bstan pa'i cho 'phrul 
[\[23b.4\]]gyis sam/_yang na rjes su bstan pa'i cho 'phrul kun tu bstan pas sam/_de lta bu'i tshul gyi thabs la mkhas pa'i sbyor ba tshad med pa dag gis sems can tshad med pa dag 'dul ba'o/_/rigs kyi bu de la dkon mchog gi che ba nyid dpag tu med pa ni rnam pa gsum ste/_sangs rgyas 
[\[23b.5\]]dkon mchog gi che ba nyid dpag tu med pa dang /_chos dkon mchog gi che ba nyid dpag tu med pa dang /_dge 'dun dkon mchog gi che ba nyid dpag tu med pa'o/_/de la sangs rgyas dkon mchog gi che ba nyid dpag tu med pa ni rnam pa bdun du khong du chud par bya ste/_mngon par shes pa 
[\[23b.6\]]chen po brnyes pa'i phyir de bzhin gshegs pa chos thams cad la dbang sgyur ba dang /_mi gnas pa'i mya ngan las 'das pa dang /_rnam par grol ba'i sku bsam gyis mi khyab pa dang /_chos kyi sku rtag pa nyid kyi phyir de bzhin gshegs pa'i sku zad mi shes pa dang /_nyon mongs pa dang 
[\[23b.7\]]shes bya'i sgrib pa spangs pa dang /_kha na ma tho ba med pa'i phyir de bzhin gshegs pa mchog tu kha na ma tho ba med pa dang /_sangs rgyas kyi mdzad pa brtsams pa rgyun ma bcad pa'i phyir de bzhin gshegs pa lhun gyis grub pa dang /_sangs rgyas kyi zhing yongs su dag pa dang chos kyi longs 
[\[24a\]]
[\[24a.1\]]spyod chen po la longs spyod pa'i phyir de bzhin gshegs pa longs spyod che ba dang /_'jig rten du byung yang 'jig rten gyi chos kyis mi gos pa'i phyir de bzhin gshegs pa gos pa med pa dang /_rtag tu rgyun mi 'chad par sems can gyi khams tshad med pa yongs su smin par mdzad 
[\[24a.2\]]cing rnam par grol bar mdzad pa'i phyir de bzhin gshegs pa don che ba'o/_/de la chos dkon mchog gi che ba nyid dpag tu med pa ni rigs kyi bu byang chub sems dpa' rnams kyi chos zhes bya ba ni gang chos kyang ma yin la chos med pa'ang ma yin pa dang /_'dod chags kyang ma yin la 'dod chags 
[\[24a.3\]]dang bral ba'ang ma yin pa dang /_'khor ba'ang ma yin la mya ngan las 'da' ba'ang ma yin pa'o/_/byang chub sems dpa' rnams kyi chos de ni 'khor bar snang ba'i chos yongs su mi gtong ba dang /_de na yang kun nas nyon mongs pa shin tu med pa dang /_nam mkha' dang mtshungs shing 
[\[24a.4\]]sems can gyi khams dang yang dag pa'i mtha' dang mtshungs te mi zad pa dang /_sems can thams cad la shin tu phan pa dang /_bde ba'i gnas la nye bar gnas pa'i phyir 'khor ba'am/_mya ngan las 'das pa gang la yang mi gnas pa'o/_/de la dge 'dun dkon mchog gi che ba nyid 
[\[24a.5\]]dpag tu med pa la byang chub sems dpa'i dge 'dun ni byang chub sems dpa' rnams kyi dge 'dun dkon mchog ste/_bla na med pa yang dag par rdzogs pa'i byang chub ni byang chub sems dpa'i dge 'dun gyi rab tu che ba'o/_/de bas na rnam grangs 'dis sangs rgyas dkon mchog gi che ba nyid dang /_
[\[24a.6\]]byang chub sems dpa'i dge 'dun dkon mchog dang mnyam par blta'o/_/de la las dang po pa'i byang chub sems dpa' 'di snyam du sems te/_gang sangs rgyas dkon mchog gi che ba nyid 'di 'dra ba las brtsams te bdag dad pa skyes pa dang /_chos dkon mchog gi che ba nyid 'di 'dra ba las 
[\[24a.7\]]brtsams te bdag dad pa skyes pa dang /_dge 'dun dkon mchog gi che ba nyid 'di 'dra ba las brtsams te bdag dad pa skyes pa ni bdag gis rnyed pa legs par rnyed do/_/bdag la ni sangs rgyas dkon mchog gi che ba nyid 'di lta bu thob par bya ba'i skal ba yod do/_/bdag la ni chos dkon mchog 
[\[24b\]]
[\[24b.1\]]gi che ba nyid 'di lta bu thob par bya ba'i skal ba yod do/_/bdag gang sa chen po la zhugs pa bsam pa dag pa'i byang chub sems dpa' de dag dang lhan cig tu byang chub sems dpa'i grangs su 'gro ba ni bdag gis rnyed pa legs par rnyed do/_/bdag la ni de dag dang bsam pa dang sbyor ba mtshungs pa'i 
[\[24b.2\]]skal ba yod do snyam mo/_/de la zhing dpag tu med pa ni rigs kyi bu zhing 'di gnyis te sangs rgyas kyi zhing yongs su ma dag pa dang /_yongs su dag pa'o/_/de la yongs su ma dag pa'i sangs rgyas kyi zhing dang yongs su dag pa dag kyang dpag tu med do/_/de la yongs su dag pa'i sangs rgyas kyi zhing 
[\[24b.3\]]rnams la gnas nas de bzhin gshegs pa rnams gcig tu dge ba dang gcig tu bde ba dang gcig tu kha na ma tho ba med pa dang /_gcig tu dbang sgyur zhing sangs rgyas kyi zhing de dag rab tu myong ngo /_/rgyun mi 'chad par chos kyi longs spyod chen po rab tu myong ngo /_/yongs su ma dag pa'i sangs rgyas 
[\[24b.4\]]kyi zhing rnams su yang rnam pa thams cad du byang chub yang dag par ston cing yongs su ma smin pa'i sems can rnams ni yongs su smin par mdzad/_yongs su smin pa rnams ni rnam par grol bar mdzad de/_'di dag ni sangs rgyas bcom ldan 'das de dag gi las dpag tu med par rig par bya'o/_/
[\[24b.5\]]skye ba'i le'u zhes bya ste gnyis pa'o//_//byang chub sems dpa' dad pa thabs chen gyis gsol pa/_bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rnam pa du zhig mchis/_bcom ldan 'das kyis bka' stsal pa/_rigs 
[\[24b.6\]]kyi bu byang chub sems dpa' rnams kyi theg pa chen po'i phyir theg pa chen po la dad pa ni bzhi po 'di dag go/_/bzhi gang zhe na/_'di lta ste/_gnas pa'i dad pa dang /_skye ba na dad pa dang /_dus gzhan na dad pa dang /_rang bzhin gyis dad pa'o/_/de la gnas pa'i dad pa ni rigs kyi bu 
[\[24b.7\]]'di lta ste/_dper na ba lang gi rjes kyi chu dkrugs pa las ma dkrugs ma bskyod par bzhag na sngon bzhin du dang bar 'gyur ro/_/de bzhin du theg pa chen po'i phyir theg pa chen po la dad pa thob pa'i byang chub sems dpa' 'phral gyi bya ba mang po la chags pas theg pa chen po la dad pa dkrugs pa las 
[\[25a\]]
[\[25a.1\]]gang gi tshe chags pa las rnam par bkrol nas chags pa de dag gis mi 'khrugs te/_theg pa chen po'i chos la rtse gcig tu gyur pa de'i tshe sngon bzhin du mngon sum du 'gyur ro/_/de la skye ba na dad pa ni rigs kyi bu 'di lta ste/_/dper na chang la sogs pa 'gyur ba na dang bar 'gyur ro/_/
[\[25a.2\]]de bzhin du theg pa chen po'i phyir theg pa chen po la dad pa thob pa'i byang chub sems dpa' skye ba de dang der skye ba na theg pa chen po la dad pa skyes nas thob pa skyed do/_/de la dus gzhan na dad pa ni rigs kyi bu 'di lta ste/_dper na ston gyi dus kyi tshe chu klung dang bar 'gyur ro/_/de bzhin du byang chub sems 
[\[25a.3\]]dpa' theg pa chen po'i phyir theg pa chen po la dad pa thob pa dang /_sems pa dang sgom pa dus gzhan na sbyor bas sbyor ba las byang bas grub par 'gyur ro/_/de la rang bzhin gyis dang ba ni rigs kyi bu 'di lta ste/_dper na bai dUr+ya dang /_nor bu rin po che la sogs pa ni rang bzhin gyis dang ba'i rjes 
[\[25a.4\]]su 'jug pa'o/_/de bzhin du byang chub sems dpa'i rnam par mi rtog pa 'jig rten las 'das pa'i theg pa chen po la dad pa yang ngo bo nyid kyis rjes su 'jug go/_/rigs kyi bu gzhan yang dad pa bzhi ste/_bzhi gang zhe na/_'di lta ste/_rgya che ba'i dad pa dang /_gsal ba'i dad pa dang /_rab tu 
[\[25a.5\]]zhi ba'i dad pa dang /_rnam par dag pa'i dad pa'o/_/de la rgya che ba'i dad pa ni byang chub sems dpa' theg pa chen po'i chos la gus par byas te spyod pa dang ldan pa rnams kyi'o/_/de la gsal ba'i dad pa ni byang chub sems dpa' rtag tu theg pa chen po'i chos spyod pa dang ldan pa rnams kyi'o/_/de la 
[\[25a.6\]]rab tu zhi ba'i dad pa ni byang chub sems dpa' nga dang nga yir 'dzin pa dang bral zhing chos nyid rab tu rtogs pa thob pa rnams kyi'o/_/de la rnam par dag pa'i dad pa ni byang chub sems dpa' sgrib pa med pa'i ye shes thob pa rnams kyi'o/_/rigs kyi bu gzhan yang dad pa bzhi ste/_bzhi gang zhe na/_
[\[25a.7\]]'di lta ste/_'phen pa'i dad pa dang /_rtsom pa'i dad pa dang /_rjes su 'dzin cing gus par byed pa'i dad pa dang /_mos pa'i dad pa'o/_/de la 'phen pa'i dad pa ni sngon nas rang bzhin gyis dge ba'i rtsa ba mngon par 'dus byas shing yongs su bsgoms pa rnams kyi theg pa chen po la dad 
[\[25b\]]
[\[25b.1\]]pa gang yin pa'o/_/de la rtsom pa'i dad pa ni byang chub sems dpa' bla na med pa yang dag par rdzogs pa'i byang chub tu sems bskyed pa dang /_sems bskyed pa rnams kyi sems bskyed pa rjes su dran pas theg pa chen po la dad pa gang yin pa'o/_/de la rjes su 'dzin cing gus par byed pa'i dad pa ni rjes su 
[\[25b.2\]]'dzin pa'i byang chub sems dpa' rnams kyi sems can rjes su 'dzin cing las gus par byed pas theg pa chen po la dad pa gang yin pa'o/_/de la mos pa'i dad pa ni chos kyi dbyings zab mo bstan pa la mos pa'i byang chub sems dpa' rnams kyi theg pa chen po la dad pa gang yin pa'o/_/gzhan yang 
[\[25b.3\]]dad pa bzhi ste/_bzhi gang zhe na/_'di lta ste/_mthong ba dang /_thos pas dad pa dang /_bstan pa 'phel ba rjes su dran pa'i dad pa dang /_dge ba'i phyogs 'phel ba rjes su dran pa'i dad pa dang /_re ba dang 'dod pa rjes su dran pa'i dad pa'o/_/de la mthong ba dang thos pas dad pa ni gang sangs 
[\[25b.4\]]rgyas dang byang chub sems dpa'i gzugs sam 'od mthong zhing thos na theg pa chen po la dad pa'o/_/de la bstan pa 'phel ba rjes su dran pa'i dad pa ni gang sems can yongs su smin par bya ba rjes su dran pas theg pa chen po la dad pa'o/_/de la dge ba'i phyogs 'phel ba rjes su dran pa'i dad pa ni gang 
[\[25b.5\]]bdag nyid rtag par rgyun tu byang chub kyi phyogs kyi chos dang /_dge ba'i phyogs 'phel ba rjes su dran pas byang chub sems dpa' theg pa chen po la dad pa'o/_/de la re ba dang 'dod pa rjes su dran pa'i dad pa ni gang dge ba'i phyogs 'phel ba des sangs rgyas kyi zhing yongs su dag cing sangs rgyas kyi chos 
[\[25b.6\]]thams cad bsgrubs pas re zhing 'dod de/_byang chub sems dpa' re ba dang 'dod pa rjes su dran pas theg pa chen po la dad pa'o/_/gzhan yang dad pa bzhi ste/_bzhi gang zhe na/_brjod pa rjes su dran pa'i dad pa dang /_gcod nus pa rjes su dran pa'i dad pa dang /_bskrun pa rjes su dran pa'i dad 
[\[25b.7\]]pa dang /_sgrub pa rjes su dran pa'i dad pa'o/_/de la brjod pa rjes su dran pa'i dad pa ni gang theg pa chen po'i sgo thams cad la mos pa'i byang chub sems dpa' rnams mos pa'i rjes su dran pas theg pa chen po la dad pa'o/_/de la gcod nus pa rjes su dran pa'i dad pa ni gang byang chub sems dpa' 
[\[26a\]]
[\[26a.1\]]mang du thos pa thos pa 'dzin pa thos pa bsags pa rnams the tshom gcod nus pa rjes su dran pas theg pa chen po la dad pa'o/_/de la bskrun pa rjes su dran pa'i dad pa ni gang pha rol gyi rgyud la theg pa chen po'i chos klog pa dang /_kha ton byed pa dang /_don 'dzin pa dang /_'don pa la 
[\[26a.2\]]sogs pas bskrun te/_gzhan gyi rgyud la dam pa'i chos bskrun pa de rjes su dran pas theg pa chen po la dad pa'o/_/de la sgrub pa rjes su dran pa'i dad pa ni gang byang chub sems dpa' theg pa chen po'i chos de nyid nan tan gyis bsgrub ste/_nan tan gyis sgrub pa de rjes su dran pas theg pa chen po la dad pa'o/_/
[\[26a.3\]]rigs kyi bu gzhan yang dad pa bzhi ste/_bzhi gang zhe na/_rnal 'byor thob pa'i dad pa dang /_thabs kyis yongs su zin pa'i lus kyi las sbyor ba'i dad pa dang /_thabs kyis yongs su zin pa'i ngag gi las sbyor ba'i dad pa dang /_thabs kyis yongs su zin pa'i yid kyi las sbyor ba'i dad pa'o/_/
[\[26a.4\]]de la rnal 'byor thob pa'i dad pa ni gang theg pa chen po'i chos la dmigs pa'i zhi gnas dang lhag mthong thob pa'i byang chub sems dpa' rnams de la dmigs nas dad pa'o/_/de la thabs kyis yongs su zin pa'i lus kyi las sbyor ba'i dad pa ni gang byang chub sems dpa' bag yod pas yongs su zin 
[\[26a.5\]]pa rnams byang chub sems dpa' lus kyi las bag med par spyod pa bzham pa dang /_spyo bas 'dul ba dag 'dul bas de la dmigs nas theg pa chen po la dad pa'o/_/de la thabs kyis yongs su zin pa'i ngag gi las sbyor ba'i dad pa ni gang byang chub sems dpa' bag yod pas yongs su zin pa 
[\[26a.6\]]rnams byang chub sems dpa' ngag 'khrul par spyod pa bzham pa dang /_spyo bas 'dul ba dag 'dul bas de la dmigs nas theg pa chen po la dad pa'o/_/de la thabs kyis yongs su zin pa'i yid kyi las sbyor ba'i dad pa ni gang byang chub sems dpa' bag yod pas yongs su zin pa rnams byang 
[\[26a.7\]]chub sems dpa' yid 'khrul par spyod pa bzham pa dang /_spyo ba lus dang ngag las byung bas 'dul ba dag 'dul bas de la dmigs nas theg pa chen po la dad pa'o/_/gzhan yang dad pa bzhi ste/_bzhi gang zhe na/_mi lta ba rjes su dran pa'i dad pa dang /_zil gyis mnan pa rjes su dran 
[\[26b\]]
[\[26b.1\]]pa'i dad pa dang /_kun tu spyod pa rjes su dran pa'i dad pa dang /_nye bar spyod pa dang 'brel pa rjes su dran pa'i dad pa'o/_/de la mi lta ba rjes su dran pa'i dad pa ni gang byang chub sems dpa' pha rol tu phyin pa drug sgrub pa na lus dang srog la mi lta bar pha rol tu phyin pa drug sgrub pa'i rjes su 'thun pa rjes su 
[\[26b.2\]]dran pas theg pa chen po la dad pa'o/_/de la zil gyis mnan pa rjes su dran pa'i dad pa ni gang byang chub sems dpa' pha rol tu phyin pa drug gi mi 'thun pa'i phyogs zil gyis mnan pa rjes su dran pas theg pa chen po la dad pa'o/_/de la kun tu spyod pa rjes su dran pa'i dad pa ni gang byang chub sems dpa' 
[\[26b.3\]]pha rol tu phyin pa drug la sbyor ba na pha rol tu phyin pa drug gi yang dag pa'i nan tan rjes su dran pas theg pa chen po la dad pa'o/_/de la nye bar spyod pa dang 'brel ba rjes su dran pa'i dad pa ni gang byang chub sems dpa' sems can gzhan rnams dang gang zag gzhan dag pha rol tu phyin pa drug yang dag par 'dzin du 
[\[26b.4\]]'jug la/_pha rol tu phyin pa drug dang ldan pa'i sems can rnams rjes su dran pa theg pa chen po la dad pa'o/_/gzhan yang dad pa bzhi ste/_bzhi gang zhe na/_zang zing med pa'i sems rjes su dran pa'i dad pa dang /_yang dag par so sor shes par byed pa rjes su dran pa'i dad pa dang /_yongs su 
[\[26b.5\]]mi skyo ba rjes su dran pa'i dad pa dang /_bde ba kha na ma tho ba med par sbyor ba rjes su dran pa'i dad pa'o/_/de la zang zing med pa'i sems rjes su dran pa'i dad pa ni gang tshogs sdud pa'i byang chub sems dpa' zang zing med pa'i sems kyis tshogs sdud la/_zang zing med pa'i sems rjes su dran pa'i theg pa chen po 
[\[26b.6\]]la dad pa'o/_/yang dag par so sor shes par byed pa rjes su dran pa'i dad pa ni 'di lta ste/_zang zing med pa'i sems rjes su dran zhing tshogs sdud la theg pa chen po la dad de/_'di ltar tshogs la yang dag par so sor shes par byed cing phyin ci ma log pa bstan pa'i phyir nan tan byed pa'o/_/yongs su mi skyo ba rjes su dran pa'i dad pa 
[\[26b.7\]]ni 'di lta ste/_log par zhugs pa rnams kyis yongs su mi skyo la/_yongs su mi skyo ba rjes su dran pas theg pa chen po la dad pa'o/_/bde ba kha na ma tho ba med par sbyor ba rjes su dran pa'i dad pa ni 'di lta ste/_bdag la gnod par sbyor ba dang /_'dod pa'i bde ba la sbyor ba spangs nas tshogs la sbyor te/_
[\[27a\]]
[\[27a.1\]]sbyor ba de rjes su dran pas theg pa chen po la dad pa'o/_/gzhan yang dad pa bzhi ste/_bzhi gang zhe na/_yon tan rjes su dran pa'i dad pa dang /_dngos po phun sum tshogs pa rjes su dran pa'i dad pa dang /_dang ba rjes su dran pa'i dad pa dang /_skye bo mang po la phan par bya ba rjes su dran 
[\[27a.2\]]pa'i dad pa'o/_/de la yon tan rjes su dran pa'i dad pa ni gang sangs rgyas la mchod pa dang /_rim gro byed pa la brtson pa'i byang chub sems dpa' sangs rgyas kyi yon tan rjes su dran pas theg pa chen po la dad pa'o/_/de la dngos po phun sum tshogs pa rjes su dran pa'i dad pa ni gang sangs rgyas la 
[\[27a.3\]]mchod pa dang /_rim gro byed pa la brtson pa'i byang chub sems dpa' nyid mchod pa phun sum tshogs pa mthong ba rjes su dran pas theg pa chen po la dad pa'o/_/de la dang ba rjes su dran pa'i dad pa ni gang sangs rgyas la mchod cing /_rim gro byed pa la brtson pa'i byang chub sems dpa' nyid rang gi sems dang 
[\[27a.4\]]ba dang /_gzhan gyi sems dang ba rjes su dran pas theg pa chen po la dad pa'o/_/de la skye bo mang po la phan par bya ba rjes su dran pa'i dad pa ni gang sangs rgyas la mchod pa dang /_rim gro byed pa la brtson pa'i byang chub sems dpa' de nyid sangs rgyas la mchod pa dang /_rim gro byed pa de nyid kyis 
[\[27a.5\]]skye bo mang po la phan pa byed la/_de yang rjes su dran pas theg pa chen po la dad pa'o/_/gzhan yang dad pa bzhi ste/_bzhi gang zhe na/_bla ma'i yon tan phun sum tshogs pa rjes su dran pa'i dad pa dang /_bdag gi yang dag pa'i nan tan rjes su dran pa'i dad pa dang /_byas pa gzo ba 
[\[27a.6\]]rjes su dran pa'i dad pa dang /_bla ma'i 'dod pa'i bsgrub pa rjes su dran pa'i dad pa'o/_/de la bla ma'i yon tan phun sum tshogs pa rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' dge ba'i bshes gnyen gyi phun sum tshogs pa yongs su 
[\[27a.7\]]rdzogs pa mthong ba rjes su dran pas theg pa chen po la dad pa'o/_/de la bdag gi yang dag pa'i nan tan rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' de nyid dge ba'i bshes gnyen gyi gan du 'gro zhing chos mnyan pa'i phyir bsnyen bkur 
[\[27b\]]
[\[27b.1\]]byed la/_ji ltar rjes su bstan pa bzhin du sgrub cing bdag gis yang dag pa'i nan tan rjes su dran pas theg pa chen po la dad pa'o/_/de la byas pa gzo ba rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' de nyid de las man ngag dang yon tan 
[\[27b.2\]]rjes su thob nas byas pa gzo ba de rjes su dran pas theg pa chen po la dad pa'o/_/de la bla ma'i 'dod pa bsgrub pa rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' de nyid man ngag des skye bo mang po la phan par bya ba rjes su dran pas theg pa chen po la 
[\[27b.3\]]dad pa'o/_/gzhan yang dad pa bzhi ste/_bzhi gang zhe na/_ldan pa'i bsam pa bsgrub pa rjes su dran pa'i dad pa dang /_'bral ba'i bsam pa bsgrub pa rjes su dran pa'i dad pa dang /_mi 'bral ba'i bsam pa bsgrub pa rjes su dran pa'i dad pa dang /_kun nas nyon mongs pa med pa'i 
[\[27b.4\]]bsam pa bsgrub pa rjes su dran pa'i dad pa'o/_/de la ldan pa'i bsam pa bsgrub pa rjes su dran pa'i dad pa ni gang byams pa bsgom pa la brtson pa'i byang chub sems dpa' sems can rnams la bde ba dang ldan pa'i bsam pas bde ba dang ldan par bsgrub pa rjes su dran pas theg pa chen po la dad 
[\[27b.5\]]pa'o/_/de la 'bral ba'i bsam pa bsgrub pa rjes su dran pa'i dad pa ni gang snying rje bsgom pa la brtson pa'i byang chub sems dpa' sems can rnams la sdug bsngal dang 'bral ba'i bsam pa bsgrub pa rjes su dran pas theg pa chen po la dad pa'o/_/de la mi 'bral ba'i bsam pa bsgrub 
[\[27b.6\]]pa rjes su dran pa'i dad pa ni gang dga' ba bsgom pa la brtson pa'i byang chub sems dpa' sems can rnams la bde ba dang mi 'bral ba'i bsam pa bsgrub pa rjes su dran pas theg pa chen po la dad pa'o/_/de la kun nas nyon mongs pa med pa'i bsam pa bsgrub pa rjes su dran pa'i dad pa 
[\[27b.7\]]ni gang btang snyoms bsgom pa la brtson pa'i byang chub sems dpa' sems can rnams la kun nas nyon mongs pa med pa'i bsam pa bsgrub pa rjes su dran pas theg pa chen po la dad pa'o/_/rigs kyi bu de ltar byang chub sems dpas theg pa chen po la dad pa'i rnam pa rab tu dbye ba tshad med pa 
[\[28a\]]
[\[28a.1\]]'di lta bu dag gis theg pa chen po la dad pa'i rnam pa rab tu dbye ba tshad med pa shes par bya'o/_/bskal pa bye ba khrag khrig brgyar yang de'i mtha' bde bar shes par mi 'gyur te/_rigs kyi bu 'di ni byang chub sems dpa' rnams kyi theg pa chen po'i phyir theg pa 
[\[28a.2\]]chen po la rab tu dbye bar rig par bya'o/_/rab tu dbye ba'i le'u ste gsum pa'o//_//byang chub sems dpa' dad pa thabs chen gyis gsol pa/_bcom ldan 'das theg pa chen po'i phyir theg pa chen po la dad pa'i phan yon du 'tshal bar bgyi ba gang lags/_bcom 
[\[28a.3\]]ldan 'das kyis bka' stsal pa/_rigs kyi bu byang chub sems dpa' rnams kyi theg pa chen po'i phyir theg pa chen po la dad pa'i phan yon ni tshad med de/_de'i phyogs tsam zhig bstan par bya'o/_/rigs kyi bu byang chub sems dpa' rnams kyi theg pa chen po la dad pa ni dge ba'i 
[\[28a.4\]]rtsa ba thams cad rnam par 'phel bar byed pas rnam par 'phel ba dang ldan pa'o/_/rigs kyi bu byang chub sems dpa' rnams kyi theg pa chen po la dad pa ni nyan thos dang rang sangs rgyas dang /_skal ba mnyam pa dang /_skal ba mi mnyam par sems skyed pa dag las byang chub kyi 
[\[28a.5\]]sems skyed pa srung ba'i phyir kun srung ba'o/_/rigs kyi bu byang chub sems dpa' rnams kyi theg pa chen po la dad pa ni bdag gi don dang gzhan gyi don phun sum tshogs pa dang 'thun pa'i phyir don che ba'o/_/rigs kyi bu byang chub sems dpa' rnams kyi theg pa chen po la dad pa ni 
[\[28a.6\]]chos kyi dbyings zab mo bstan pa'i rnam pa thams cad la mos pa dang 'thun pa'i phyir zab pa'o/_/rigs kyi bu byang chub sems dpa' rnams kyi theg pa chen po la dad pa ni byang chub sems dpa'i mngon par shes pa chen po mngon par bsgrub pa dang 'thun pa'i phyir mthu che ba'o/_/rigs 
[\[28a.7\]]kyi bu byang chub sems dpa' rnams kyi theg pa chen po la dad pa ni sems can tshad med pa yongs su smin par byed pa dang 'thun pa'i phyir gzi brjid che ba'o/_/rigs kyi bu byang chub sems dpa' rnams kyi theg pa chen po la dad pa ni sangs rgyas kyi zhing yongs su dag par bya ba dang /_
[\[28b\]]
[\[28b.1\]]sangs rgyas kyi chos thams cad sgrub pa dang 'thun pa'i phyir ring du 'gro ba'o/_/rigs kyi bu byang chub sems dpa' rnams kyi theg pa chen po la dad pa ni bdud kyi las dang mu stegs can thams cad kyis theg pa chen po la mos pa mi sgul ba'i phyir mi g.yo ba'o/_/rigs kyi bu byang chub 
[\[28b.2\]]sems dpa' rnams kyi theg pa chen po la dad pa ni mang du thos pa la brten nas sems can thams cad kyi the tshom gcod pa dang /_'thun pa'i phyir nus pa'o/_/rigs kyi bu byang chub sems dpa' rnams kyi theg pa chen po la dad pa ni byang chub sems dpa'i yang dag pa'i nan tan phun 
[\[28b.3\]]sum tshogs pa thams cad dang 'thun pa'i phyir sgrub par byed pa'o/_/rigs kyi bu byang chub sems dpa' rnams kyi theg pa chen po la dad pa ni bdag dang gzhan dag rnal 'byor chen po 'thob pa dang lus dang ngag dang yid kyi las 'dul ba dang 'thun pa'i phyir rjes su 'dzin pa'o/_/rigs 
[\[28b.4\]]kyi bu byang chub sems dpa' rnams kyi theg pa chen po la dad pa ni sems can thams cad kyi bsam pa yongs su skong ba dang 'thun pa'i phyir sbyin pa'i pha rol tu phyin pa yongs su bskang ba dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni 
[\[28b.5\]]sems can thams cad phan tshun lus dang ngag gi gnod pa med pa yang dag par 'dzin du gzhug pa dang 'thun pa'i phyir tshul khrims kyi pha rol tu phyin pa yongs su bskang ba dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni sems can log 
[\[28b.6\]]par zhugs pa dang /_'khor ba'i sdug bsngal dang dka' ba spyod pa thams cad dang du blang ba dang 'thun pa'i phyir bzod pa'i pha rol tu phyin pa yongs su bskang ba dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni bskal pa mtha' yas 
[\[28b.7\]]par chos dkar po rnam par spel bar rtsol ba la yongs su mi skyo ba dang 'thun pa'i phyir brtson 'grus kyi pha rol tu phyin pa yongs su bskang ba dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni sems can thams cad kyi don sgrub pa'i ting 
[\[29a\]]
[\[29a.1\]]nge 'dzin mngon par bsgrub pa dang 'thun pa'i phyir bsam gtan gyi pha rol tu phyin pa yongs su bskang ba dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni 'jig rten las 'das pa de'i bla ma'i ye shes bla na med pa la gnas nas sangs 
[\[29a.2\]]rgyas kyi chos bsgrub pa dang 'thun pa'i phyir shes rab kyi pha rol tu phyin pa yongs su bskang ba dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni sems can gyi tshogs mtha' yas pa theg pa gsum gyis nges par 'byung ba'i yang dag par bstan pa dang 
[\[29a.3\]]'thun pa'i phyir tshogs yongs su sdud pa dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni bsod nams tshad med pa skyed cing /_sangs rgyas kyi zhing rmad du byung ba'i bsod nams yongs su gzung ba dang 'thun pa'i phyir de bzhin gshegs pa la 
[\[29a.4\]]mchod pa dang rim gro bya ba chen po dang 'thun pa'o/_/rigs kyi bu byang chub sems dpa' rnams kyi theg pa chen po la dad pa ni sangs rgyas dang /_byang chub sems dpa' dang /_dge ba'i bshes gnyen yongs su gzung ba dang 'thun pa'i phyir shin tu yongs su gzung ba dang 'thun pa'o/_/
[\[29a.5\]]rigs kyi bu byang chub sems dpa' rnams kyi theg pa chen po la dad pa ni sems can dpag tu med pa la ldan pa dang 'bral ba dang /_kun nas nyon mongs pa med pa'i bsam pa bsgrub pa dang 'thun pa'i phyir snying brtse bas non pa'o/_/rigs kyi bu byang chub sems dpa' rnams kyi theg pa chen 
[\[29a.6\]]po la dad pa ni byang chub sems dpa'i 'khrul pa'i nyes byas kun tu spyod pa thams cad la 'dzem pa nye bar gnas pa dang 'thun pa'i phyir shin tu sbed pa'o/_/rigs kyi bu byang chub sems dpa' rnams kyi theg pa chen po la dad pa ni sems can log par zhugs pa dang /_'khor ba'i sdug 
[\[29a.7\]]bsngal ba dang /_dka' ba spyod pa thams cad la sgyid lug pa med pa dang 'thun pa'i phyir brtan pa'o/_/rigs kyi bu byang chub sems dpa' rnams kyi theg pa chen po la dad pa ni nyin mtshan du dge ba'i phyogs chen po la mngon par brtson par byas pas yongs su mi skyo ba dang 'thun pa'i phyir 
[\[29b\]]
[\[29b.1\]]sbyor ba legs par goms par byas pa'o/_/rigs kyi bu byang chub sems dpa' rnams kyi theg pa chen po la dad pa ni rig pa'i gnas lnga byang ba dang 'thun pa'i phyir legs par byang ba'o/_/rigs kyi bu byang chub sems dpa' rnams kyi theg pa chen po la dad pa ni dus thams cad 
[\[29b.2\]]du bzhin 'dzum zhing gsong por smra ba dang 'thun pa'i phyir 'thun pa'o/_/byang chub sems dpa' rnams kyi theg pa chen po la dad pa ni gnod pa dang /_ma dad pa dang /_dngangs pa dang /_the tshom dang /_rnyog pa'i dri ma dang bral ba'i phyir rin po che lta bur blta'o/_/byang chub sems dpa' 
[\[29b.3\]]rnams kyi theg pa chen po la dad pa ni rgya che ba dang kha na ma tho ba med pa dang dga' ba dang /_mchog tu dga' bas lus dang sems sim par byed pa'i phyir zla ba lta bur blta'o/_/byang chub sems dpa' rnams kyi theg pa chen po la dad pa ni rnam pa thams cad du sangs rgyas kyi chos thams 
[\[29b.4\]]cad la khyab pa'i phyir nam mkha' lta bur blta'o/_/byang chub sems dpa' rnams kyi theg pa chen po la dad pa ni bsod nams dang ye shes tshad med pa yongs su bzung ba'i phyir rin po che sna tshogs kyis gang ba'i gru lta bur blta'o/_/byang chub sems dpa' rnams kyi theg pa chen 
[\[29b.5\]]po la dad pa ni sems can thams cad kyi bde ba'i gnas yin pas rtsi chen po lta bur blta'o/_/byang chub sems dpa' rnams kyi theg pa chen po la dad pa ni ngan song dang ngan 'gro thams cad las 'da' bar byed pa'i phyir zam pa lta bur blta'o/_/byang chub sems dpa' rnams kyi theg 
[\[29b.6\]]pa chen po la dad pa ni sangs rgyas kyi chos thams cad dang /_sems can thams cad kyi dge ba'i rtsa ba'i lo tog skye ba'i rtsa ba byed pa'i phyir sa bon lta bur blta'o/_/byang chub sems dpa' rnams kyi theg pa chen po la dad pa ni nyon mongs pa dang /_nye ba'i nyon mongs pa'i dgra'i 
[\[29b.7\]]mtshon cha thams cad kyis gnod par mi 'gyur bar bsrung ba'i phyir go cha lta bur blta'o/_/byang chub sems dpa' rnams kyi theg pa chen po la dad pa ni 'jig rten dang 'jig rten las 'das pa'i dge ba'i rtsa ba rin po che phun sum tshogs pa thams cad sogs shing sdud de rnam par gnas par 
[\[30a\]]
[\[30a.1\]]byed pa'i phyir gter chen po lta bur blta'o/_/byang chub sems dpa' rnams kyi theg pa chen po la dad pa ni de las gzhan du dad pa thams cad zil gyis gnon pa'i dbang rnyed pa'i phyir rgyal po lta bur blta'o/_/byang chub sems dpa' rnams kyi theg pa chen po 
[\[30a.2\]]la dad pa ni yun ring po nas rjes su 'brang ba'i ngan song dang gnod sems dang /_sdig pa mi dge ba'i las dang /_nyon mongs pa'i dug gi gnyen por gyur pa'i phyir sman nad med byed lta bur blta'o/_/byang chub sems dpa' rnams kyi theg pa chen po la dad pa ni dge ba'i rtsa 
[\[30a.3\]]ba gcod pa la dad pa'i mtshon cha'i gnyen por gyur pa'i phyir rdo rje lta bur blta'o/_/byang chub sems dpa' rnams kyi theg pa chen po la dad pa ni smre sngags 'don pa dang /_sdug bsngal ba dang /_yid mi bde ba dang /_'khrug pa dang /_gdung bar byed pa dang /_mya ngan 
[\[30a.4\]]gyi me'i gnyen por gyur pa'i phyir chu lta bur blta'o/_/byang chub sems dpa' rnams kyi theg pa chen po la dad pa ni mi 'dod pa thams cad dang phrad par byed pa'i nyon mongs pa'i dgra'i gnyen por gyur pa'i phyir lag cha bzang po lta bur blta'o/_/byang chub sems dpa' rnams kyi 
[\[30a.5\]]theg pa chen po la dad pa ni rtag par rgyun du dkar po'i phyogs kyi chos rnam par 'phel ba'i phyir zla ba lta bur blta'o/_/byang chub sems dpa' rnams kyi theg pa chen po la dad pa ni sems can tshad med pa la ye shes tshad med pas snang bar bya ba dang 'thun pa'i phyir nyi ma lta bur blta'o/_/byang chub sems 
[\[30a.6\]]dpa' rnams kyi theg pa chen po la dad pa ni dam pa'i chos kyi char tshad med pa 'bebs pa dang 'thun pa'i phyir sprin chen po lta bur blta'o/_/byang chub sems dpa' rnams kyi theg pa chen po la dad pa ni gzhan mu stegs can dang /_phas kyi rgol ba thams cad gzhom pa dang 'thun 
[\[30a.7\]]pa'i phyir lce 'bab pa lta bur blta'o/_/byang chub sems dpa' rnams kyi theg pa chen po la dad pa ni sems can thams cad kyi sgrib pa thams cad 'joms par byed pa dang 'thun pa'i phyir lo legs pa lta bur blta'o/_/rigs kyi bu ngas mngon par shes te/_'das pa'i dus na 
[\[30b\]]
[\[30b.1\]]yang dag par rdzogs pa'i sangs rgyas 'od srung gi tshe rgyal po'i khab 'di nyid du bud med grong pa'i tha chad phyag dar byed pa ngan 'gro ba zhig byung ste/_des khyim bdag che ge mo zhes bya ba zhig gi khyim du sangs rgyas la sogs pa dge slong gi dge 'dun spyan 'dren ces thos nas de bkres 
[\[30b.2\]]pa dang /_skom pas nyen pas khyim bdag de'i khyim ga la ba der song ba dang /_der 'khor gyi khyams na sangs rgyas la sogs pa dge slong gi dge 'dun rab tu zhi ba'i spyod lam du gnas pa dang bshos 'drim pa mthong ngo /_/bud med des spyod lam phun sum tshogs pa de 
[\[30b.3\]]dang tshogs kyis bskor ba mdzes pa de yang mthong nas/_kye ma'o bcom ldan 'das yang dag par rdzogs pa'i sangs rgyas 'od srung rab tu zhi ba'i spyod lam dang /_zhabs 'bring ba mdzes pas mdzes so zhes dad pa'i sems gcig bskyed nas de 'chi ba'i dus byas so/_/de rgyu de nyid 
[\[30b.4\]]kyis sum cu rtsa gsum gyi lha'i nang du skyes pa nas rgyu de nyid kyis bla na med pa yang dag par rdzogs pa'i byang chub tu nges par gyur pa'i bar du'o/_/rigs kyi bu ngas mngon par shes te 'das pa'i dus na yang dag par rdzogs pa'i sangs rgyas rnam par gzigs kyi tshe rgyal 
[\[30b.5\]]po'i khab 'di nyid du zas 'dod ces bya ba'i bram ze zhig byung ngo /_/zas 'dod de sangs rgyas dang /_chos dang dge 'dun dkon mchog la rang bzhin gyis ma dad na bsnyen bkur lta ga la zhig byed/_de'i tshe bcom ldan 'das yang dag par rdzogs pa'i sangs rgyas rnam par gzigs rgyal 
[\[30b.6\]]po'i khab tu bsod snyoms kyi phyir gshegs pa dang /_bram ze de yang don zhig gnyer zhing rgyal po'i khab nas byung ngo /_/de byung ba dang bcom ldan 'das rnam par gzigs de bzhin gshegs pa de khas bon du mthong ngo /_/mthong nas kyang des gzugs mdzes pa 
[\[30b.7\]]la dmigs te/_kye ma'o bcom ldan 'das rnam par gzigs de bzhin gshegs pa dgra bcom pa yang dag par rdzogs pa'i sangs rgyas mtshan dang dpe byad bzang po rnams kyis sku legs par brgyan to zhes dad pa'i sems gcig rnyed nas/_de 'chi ba'i dus byas so/_/
[\[31a\]]
[\[31a.1\]]de rgyu des rab mtshe ma'i lha'i nang du skyes pa nas rgyu de nyid kyis rim gyis bla na med pa yang dag par rdzogs pa'i byang chub tu nges par gyur pa'i bar du'o/_/rigs kyi bu ngas mngon par shes te/_'das pa'i dus na yang dag par rdzogs pa'i sangs rgyas 'od srung gi tshe rgyal po'i khab 
[\[31a.2\]]'di nyid du gzhan mu stegs can lnga brgya zhig byung ste/_de dag skabs btsal ba'i bsam pas yang dag par rdzogs pa'i sangs rgyas 'od srung ga la ba der dong ngo /_/de'i tshe bcom ldan 'das yang dag par rdzogs pa'i sangs rgyas 'od srung 'khor brgya phrag du mas bskor te mdun gyis byas nas 
[\[31a.3\]]chos ston cing bzhugs so/_/de na mu stegs can lnga brgya tsam po de dag gis kye ma'o/_/yang dag par rdzogs pa'i sangs rgyas 'od srung ni snyan pa gsung ba'o zhes dad pa'i sems gcig rnyed nas de dag 'chi ba'i dus byas so/_/de dag rgyu des dga' ldan gyi lha'i ris su skyes pa nas rgyu 
[\[31a.4\]]de nyid kyis rim gyis nga'i bstan pa la rab tu byung ste/_zag pa zad pa rjes su thob pa'i bar du'o/_/rigs kyi bu ngas mngon par shes te/_gang gi phyir de bzhin gshegs pas 'od zer gang gis sems can dmyal bar skyes pa'i sems can rnams sems can dmyal ba nas 'byung bar 
[\[31a.5\]]'gyur ba'i 'od zer bkye bas des sems can dmyal bar skyes pa'i sems can rnams la reg nas sems can dmyal ba'i gnod pa'i sdug bsngal thams cad rgyun chad de bde ba dang ldan par gyur nas/_de dag 'di snyam du gang gis/_bdag cag sems can dmyal ba'i gnod 
[\[31a.6\]]pa'i sdug bsngal thams cad rgyun bcad nas bde ba dang ldan par gyur pa 'di su'i mthu snyam pa dang /_de bzhin gshegs pas byin gyis brlabs nas de dag gis de bzhin gshegs pa'i sku mthong ngo /_/mthong nas kye ma'o gang gis bdag cag gi sems can dmyal ba'i gnod pa'i 
[\[31a.7\]]sdug bsngal thams cad rgyun bcad nas bde ba dang ldan par gyur pa de'i mthu 'di ni mthu che ba'o snyam ste/_dad pa'i sems gcig rnyed nas/_de dag 'chi ba'i dus byas te shi 'phos nas rgyu de nyid kyis mtshungs par de dag lhar skyes pa nas rim gyis rgyu de nyid kyis nga'i bstan pa la dad pa rnyed de/_
[\[31b\]]
[\[31b.1\]]la la ni nyan thos kyi theg pas/_la la ni rang sangs rgyas kyi theg pas yongs su mya ngan las 'das so/_/la la ni theg pa chen pos bla na med pa yang dag par rdzogs pa'i byang chub tu nges par gyur to/_/rigs kyi bu rnam grangs 'dis ngas mngon par shes te/_bgrang ba las 'das pa'i 
[\[31b.2\]]sems can dag gang gi phyir de bzhin gshegs pa'i theg pa chen po la dad pa srab cing chung ba'i sems gcig gis kyang kha cig ni ngan song las log par gyur/_kha cig ni kun nas nyon mongs par gyur pa'i lus las log par gyur to/_/log nas kyang 'jig rten pa'i phun sum tshogs 
[\[31b.3\]]pa rjes su thob bo/_/theg pa chen po la dad pa'i sems srab cing chung ba des 'jig rten las 'das pa'i phun sum tshogs pa'i rnam pa thams cad kyang rjes su thob bo/_/rigs kyi bu byang chub sems dpa' rnams kyi theg pa chen po la dad pa srab cing chung ba gcig gi phan yon yang de ltar 
[\[31b.4\]]tshad med na byang chub sems dpa' rnams kyi theg pa chen po la dad pa rgyun du 'byung zhing chu bo ltar 'bab pa'i phan yon lta smos kyang ci dgos te/_bskal pa bye ba khrag khrig brgya stong du yang brjod par sla ba ma yin no/_/de skad ces bka' stsal pa dang /_byang chub sems dpa' dad pa thabs chen 
[\[31b.5\]]gyis bcom ldan 'das la 'di skad ces gsol to/_/bcom ldan 'das kyis las dang po pa'i byang chub sems dpa' mos pas spyod pa la zhugs pa rnams la theg pa chen po la dad pa'i mtshan nyid phun sum tshogs pa bstan pa dang /_skye ba phun sum tshogs pa bstan pa dang /_rab tu dbye ba 
[\[31b.6\]]phun sum tshogs pa bstan pa dang /_phan yon phun sum tshogs pa bstan pa ni ngo mtshar to/_/bcom ldan 'das rjes su dpag pa dang /_rjes su 'jug pa 'dis byang chub sems dpa' gzhan dag gi yon tan phun sum tshogs pa khyad par du 'phags pa tshad ma mchis pa dag kyang brjod par 
[\[31b.7\]]'gyur ro/_/chos kyi rnam grangs 'di bshad pa na las dang po pa'i byang chub sems dpa' lnga stong byang chub sems dpa'i chos mngon par rtogs pa'i rjes su 'thun pa'i bzod pa chen po skyes so/_/'khor der 'dus pa las dang po pa'i byang chub sems dpa' lhag ma rnams kyang mos pa las mi g.yo ba'i 
[\[32a\]]
[\[32a.1\]]tshul gyis mos pa klung du byed pa'i bzod pa skyes so/_/de nas bcom ldan 'das la byang chub sems dpa' dad pa thabs chen gyis 'di skad ces gsol to/_/bcom ldan 'das byang chub sems dpa' gang la la dag chos kyi rnam grangs 'di la mos pa sngon du btang ste/_sbyor bar bgyid pa ni 
[\[32a.2\]]ring po mi thogs par de dag de bzhin gshegs pa rnams kyi zhal zas dang /_btung ba dang /_bzhon pa dang /_na bza' dang /_rgyan dang /_snod spyad dang /_'tshog chas dang /_yo byad dang /_spos dang /_phreng ba dang /_byug pa dang /_glu dang /_gar dang /_rol mo'i dbyangs sgra dang /_mar me dang /_bud med dang /_
[\[32a.3\]]skyes pa dang /_kun spyod pa'i yo byad 'thob par 'gyur ro/_/de nas byang chub sems dpa' dad pa'i snod yongs su tshol bas byang chub sems dpa' dad pa thabs chen la 'di skad ces smras so/_/rigs kyi bu de bzhin gshegs pa rnams kyi zhal zas dang /_btung ba dang /_bzhon pa dang /_na bza' dang /_
[\[32a.4\]]rgyan dang /_snod spyad dang /_'tshog chas dang /_yo byad gang yin/_spos dang /_phreng ba dang /_byug pa dang /_glu dang /_gar dang /_rol mo'i dbyangs sgra dang /_mar me dang /_bud med dang /_skyes pa dang /_kun spyad pa'i yo byad gang yin/_byang chub sems dpa' dad pa thabs chen gyis smras pa/_rigs kyi bu 
[\[32a.5\]]sgrib pa thams cad rnam par dag pa'i bsam gtan gyi dga' ba ni de bzhin gshegs pa rnams kyi zhal zas so/_/sgrib pa thams cad rnam par dag pa'i dam pa'i chos kyi khu ba ni de bzhin gshegs pa rnams kyi btung ba'o/_/sgrib pa thams cad rnam par dag pa'i zhi gnas dang lhag mthong ni de 
[\[32a.6\]]bzhin gshegs pa rnams kyi bzhon pa'o/_/sgrib pa thams cad rnam par dag pa'i ngo tsha shes pa dang /_khrel yod pa ni de bzhin gshegs pa rnams kyi na bza'o/_/sgrib pa thams cad rnam par dag pa'i rgyan dang bcas pa'i tshul khrims rnam par dag pa ni de bzhin gshegs pa rnams kyi rgyan 
[\[32a.7\]]no/_/sgrib pa thams cad rnam par dag pa'i mang du thos pa ni de bzhin gshegs pa rnams kyi snod spyad dang /_'tshog chas dang yo byad do/_/sgrib pa thams cad rnam par dag pa'i bsam gtan dang /_rnam par thar pa dang /_ting nge 'dzin dang /_snyoms par 'jug pa rnams ni de bzhin 
[\[32b\]]
[\[32b.1\]]gshegs pa rnams kyi spos dang /_phreng ba dang /_byug pa'o/_/sgrib pa thams cad rnam par dag pa'i chos kyi rdzogs par longs spyod pa 'bel ba'i gtam rnam par gdon mi za ba ni de bzhin gshegs pa rnams kyi glu dang /_gar dang /_rol mo'i dbyangs sgra'o/_/sgrib pa thams cad rnam 
[\[32b.2\]]par dag pa'i gzungs kyi sgo rnams ni de bzhin gshegs pa rnams kyi mar me'o/_/sgrib pa thams cad rnam par dag pa'i ting nge 'dzin gyi sgo dang /_rnam par thar pa'i sgo rnams ni de bzhin gshegs pa rnams kyi bud med dang /_skyes pa dang /_kun spyod pa'i yo byad do/_/rigs kyi bu de ltar 
[\[32b.3\]]chos kyi rnam grangs 'di la mos pa sngon du btang ste sbyor bar byed pa de ni de bzhin gshegs pa rnams kyi yo byad bcu po 'di dag ring po mi thogs par kun rdzob dang /_don dam par yang thob par gyur na gang dag 'di la de bzhin nyid du sbyor bar byed pa lta smos kyang ci dgos te/_rigs kyi bu de 
[\[32b.4\]]bzhin gshegs pa rnams kyi yo byad bcu po 'di dag thob par 'gyur ba'i steng du de dag gis gzhal med khang gang la de bzhin gshegs pa rnams bzhugs pa'i gzhal med khang de'ang thob par 'gyur ro/_/smras pa/_rigs kyi bu de bzhin gshegs pa rnams bzhugs pa'i gzhal med 
[\[32b.5\]]khang ci 'dra/_byang chub sems dpa' dad pa thabs chen gyis smras pa/_rigs kyi bu rin po che sna bdun mchog tu 'bar ba bkod pa 'jig rten gyi khams tshad med pa rgyas par 'gengs pa'i 'od zer chen po shin tu 'byung ba/_gnas gzhan dag shin tu rnam par phye ba tshad med pa/_rnam 
[\[32b.6\]]par gzhag pa 'khor gyi khyams yongs su ma chad pa/_khams gsum pa las yang dag par 'das pa'i spyod yul gyi mtshan nyid 'jig rten las 'das pa de'i bla ma'i dge ba'i rtsa ba las byung ba/_dbang sgyur ba'i rnam par rig pa/_shin tu rnam par dag pa'i mtshan nyid/_de bzhin 
[\[32b.7\]]gshegs pa'i gnas/_byang chub sems dpa' dpag tu med pa gnas pa/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dpag tu med pa rnam par rgyu ba/_chos kyi ro'i 
[\[33a\]]
[\[33a.1\]]dga' ba dang bde ba chen pos brtan pa/_sems can thams cad kyi don thams cad mdzad pas nye bar gnas pa nyon mongs pa dang /_nye ba'i nyon mongs pa'i gnod pa thams cad dang bral ba/_bdud thams cad yongs su spangs pa thams cad kyi bkod pa las lhag 
[\[33a.2\]]pa de bzhin gshegs pa'i byin gyi rlabs kyis bkod pa dran pa dang /_blo gros dang /_rtogs pa chen pos nges par 'gro ba/_zhi gnas dang lhag mthong chen po'i theg pa/_stong pa nyid dang /_mtshan ma med pa dang /_smon pa med pa chen po nas 'jug pa'i yon tan gyi tshogs tshad med 
[\[33a.3\]]pas brgyan pa/_pad ma chen po'i rgyal pos brtan pa'i gzhal med khang chen po na de bzhin gshegs pa rnams bzhugs te/_rigs kyi bu gang dag chos kyi rnam grangs 'di la mos pa sngon du btang ste/_sbyor bar byed pa de dag gis de bzhin gshegs pa'i gzhal med khang de 
[\[33a.4\]]lta bu yang thob par gyur na/_gang dag de bzhin nyid du sbyor bar byed pa lta smos kyang ci dgos bcom ldan 'das kyis bka' stsal pa/_rigs kyi bu legs so legs so/_/rigs kyi bu ji ltar khyod kyis bshad pa bzhin te/_gang dag chos kyi rnam grangs 'di la mos pa sngon du btang 
[\[33a.5\]]nas sbyor bar byed pa de dag ring por mi thogs par de bzhin gshegs pa rnams kyi yo byad 'di dag dang /_de bzhin gshegs pa'i gzhal med khang de yang thob par 'gyur na/_gang dag 'di la de bzhin nyid du sbyor bar byed pa lta smos kyang ci dgos/_de nas bcom ldan 'das la tshe 
[\[33a.6\]]dang ldan pa kun dga' bos 'di skad ces gsol to/_/bcom ldan 'das rigs kyi bu'am rigs kyi bu mo gang dag chos kyi rnam grangs 'di la mos pa dang /_klog pa dang /_yi ger 'dri ba dang /_'don pa dang /_nyan pa dang /_kha ton bgyid pa dang /_gzhan dag la'ang rgya 
[\[33a.7\]]cher rab tu ston pa dang /_tshul bzhin sems pa dang /_bsgom pa'i rnam pas sbyor ba de dag bsod nams ji tsam skyed par 'gyur/_bcom ldan 'das kyis bka' stsal pa/_kun dga' bo gang la la dag chos kyi rnam grangs 'di la mos pa dang /_klog pa dang /_yi ger 
[\[33b\]]
[\[33b.1\]]'dri ba dang /_'don pa dang /_nyan pa dang /_kha ton byed pa dang /_gzhan dag la'ang rgya cher yang dag par rab tu ston pa dang /_tshul bzhin sems pa dang /_bsgom pa'i rnam pas sbyor ba de dag ni bsod nams gang la 'jig rten pa'i bsod nams kyi rnam pa thams 
[\[33b.2\]]cad dang /_nyan thos dang /_rang sangs rgyas rnams kyi bsod nams 'jig rten las 'das pa/_rnam pa thams cad kyi dper yang mi bzod pa de lta bu'i bsod nams skyed par 'gyur ro/_/de ci'i phyir zhe na/_kun dga' bo 'jig rten pa'i bsod 
[\[33b.3\]]nams tshad med pa gang yin pa de yang rgyu dang 'bras bur bcas pa sdug bsngal gyi bden pa dang /_kun 'byung ba'i bden par bsdus pa'i phyir 'dod pa nyid yongs su grub pa ma yin te/_de ni rgyu zad de 'bras bu byung bas mi rtag pa'o/_/kun dga' bo nyan thos dang rang sangs rgyas 
[\[33b.4\]]rnams kyi bsod nams 'jig rten las 'das pa gang yin pa de yang rgya che ba ma yin zhing don chung la zad par 'gyur ba'o/_/de la rgya che ba ma yin pa ni theg pa dman pa la gnas shing dmigs te yid la byed pa'i phyir ro/_/don chung ba ni bdag nyid rjes su 'dzin par nye bar gnas 
[\[33b.5\]]pa'i phyir ro/_/zad par 'gyur ba ni phung po ma lus pa'i mya ngan las 'das pa'i dbyings su zad par 'gyur ba'i phyir ro/_/kun dga' bo byang chub sems dpa' rnams kyi theg pa chen po la dad pa las byung ba'i bsod nams de ni yongs su grub pa/_rgyu zad pa ma yin pa/_rgya che ba/_
[\[33b.6\]]don che ba/_zad par mi 'gyur ba'o/_/de bas na byang chub sems dpa' rnams kyi theg pa chen po la dad pa las byung ba'i bsod nams de la ni 'jig rten pa dang /_'jig rten las 'das pa'i bsod nams kyis dper yang mi bzod do/_/kun dga' bos gsol pa/_bcom ldan 
[\[33b.7\]]'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir chos kyi rnam grangs 'di theg pa chen po la dad pa rab tu sgom pa zhes bya bar zung shig_/theg pa chen po la dad pa 'jug pa zhes bya 
[\[34a\]]
[\[34a.1\]]bar yang zung shig_/theg pa chen po la dad pa rnam par 'phel ba zhes bya bar yang zung shig theg pa chen po la dad pa nges par 'byung ba zhes bya bar yang zung shig_/de bas na chos kyi rnam grangs 'di theg pa chen po la dad pa rab tu sgom pa zhes bya ba'i tshig 
[\[34a.2\]{]bla dgas [,]bla dwags [}]so/_/bcom ldan 'das kyis de skad ces bka' stsal pa dang /_byang chub sems dpa' de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten bcom ldan 'das kyis gsungs pa la yi rangs te mngon par bstod 
[\[34a.3\]]do/_/'phags pa theg pa chen po la dad pa rab tu sgom pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lots+tsha ba ban de ye shes sde la sogs pas zhus shing bris te gtan la phab pa//_//
[\[34a.4\]{D145}]@#/_/rgya gar skad du/_Ar+ya rat+nolka nA ma d+hA ra NI ma hA yA na sU tra/_bod skad du/_'phags pa dkon mchog ta la la'i gzungs zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos 
[\[34a.5\]]pa dus gcig na/_bcom ldan 'das rgyal po'i khab na/_bya rgod kyi phung po'i ri la dge slong stong du tshang ba thams cad kyang dkar po'i chos yongs su rdzogs pa/_seng ge'i sgra chen po sgrog pa/_ye shes kyi tshogs dpag tu med pa tshol ba la mkhas pa sha stag gi dge slong gi dge 'dun chen 
[\[34a.6\]]po dang thabs cig tu bzhugs so/_/byang chub sems dpa'i dge 'dun chen po 'di lta ste/_byang chub sems dpa' sems dpa' chen po kun tu bzang po dang /_byang chub sems dpa' sems dpa' chen po lag na phyag rgya rin po che dang /_byang chub sems dpa' sems dpa' chen po rtag tu 
[\[34a.7\]]brtson dang /_byang chub sems dpa' sems dpa' chen po yon tan gyis brgyan pa dang /_byang chub sems dpa' sems dpa' chen po bsod nams mngon bsgrags dang /_byang chub sems dpa' sems dpa' chen po blo gros chen po dang /_byang chub sesam dpa' sems dpa' chen po 
[\[34b\]]
[\[34b.1\]]yon tan bkod pa dang /_byang chub sems dpa' sems dpa' chen po rdo rje'i glo gros dang /_byang chub sems dpa' sems dpa' chen po rdo rje'i snying po dang /_byang chub sems dpa' sems dpa' chen po rdo rje'i 'od dang /_byang chub sems dpa' sems dpa' chen po rdo rje'i mtshon 
[\[34b.2\]]cha dang /_byang chub sems dpa' sems dpa' chen po rdo rje sra ba dang /_byang chub sems dpa' sems dpa' chen po sa 'dzin dang /_byang chub sems dpa' sems dpa' chen po gzungs kyi blo gros dang /_byang chub sesam dpa' sems dpa' chen po don kun mthong dang /_byang 
[\[34b.3\]]chub sems dpa' sems dpa' chen po spyan ras gzigs dbang phyug dang /_byang chub sems dpa' sems dpa' chen po mthu chen thob dang /_byang chub sems dpa' sems dpa' chen po blo gros brtan pa dang /_byang chub sems dpa' sems dpa' chen po lag na rdo rje dang /_
[\[34b.4\]]byang chub sems dpa' sems dpa' chen po 'jam dpal gzhon nur gyur pa dang /_byang chub sems dpa' sems dpa' chen po ngan song spong dang /_byang chub sems dpa' sems dpa' chen po mya ngan dang mun pa thams cad 'joms pa dang /_byang chub sems dpa' sems 
[\[34b.5\]]dpa' chen po rab kyi rtsal gyis rnam par gnon pa dang /_byang chub sems dpa' sems dpa' chen po mi len mi 'dor ba dang /_byang chub sems dpa' sems dpa' chen po tsan dan snying po dang /_byang chub sems dpa' sems dpa' chen po blo gros rgya mtsho dang /_byang chub sems 
[\[34b.6\]]dpa' sems dpa' chen po 'byung dka' dang /_byang chub sems dpa' sems dpa' chen po dga' 'byung dang /_byang chub sems dpa' sems dpa' chen po spyod pa'i blo gros dang /_byang chub sems dpa' sems dpa' chen po spobs pa brtsegs dang /_byang chub sems dpa' sems 
[\[34b.7\]]dpa' chen po mgyogs pa'i snying po dang /_byang chub sems dpa' sems dpa' chen po byams pa dang /_de dag la sogs pa byang chub sems dpa' sems dpa' chen po rnam par thar pa bsam gyis mi khyab pa la gnas pa/_dpa' bar 'gro ba'i ting nge 'dzin gyis nges par byung 
[\[35a\]]
[\[35a.1\]]pa dbyangs sgra thogs pa med pa/_sangs rgyas kyi zhing dpag tu med pa zil gyis gnon pa la mkhas pa/_mi 'jigs pa la gnas pa/_rjes su chags pa dang khong khro ba dang bral ba/_yid du 'ong ba'i dbyangs dang ldan pa/_khams gsum la ma chags pa/_g.yog 
[\[35a.2\]]'khor mi phyed pa dang ldan pa/_thams cad mkhyen pa nyid las nges par skyes pa/_ting nge 'dzin dang snyoms par 'jug pa tshad med pa dang ldan pa/_re ba thams cad yongs su skong ba/_shes rab kyi pha rol tu phyin pa rtogs par khong du chud pa/_lus dang ngag dang yid kyi las kyi mtha' 
[\[35a.3\]]don yod pa la mos pa/_thams cad mkhyen pa nyid la mngon par brtson pa/_ting nge 'dzin dang spyod pa tshad med par byin gyis brlabs pa/_mi 'jigs pa thob pa/_stong pa nyid spyod yul ba/_mtshan ma med pa la gnas pa sha stag dang yang thabs cig go/_/de nas byang chub sems dpa' 
[\[35a.4\]]sems dpa' chen po kun tu bzang po zhes bya ba 'khor de nyid du 'dus par gyur te 'dug pa des bcom ldan 'das kyi zhabs la mgo bos phyag 'tshal nas bcom ldan 'das la 'di skad ces gsol to/_/bcom ldan 'das chos kyi dbyings ji ltar rtogs par bgyi/_bcom ldan 'das kyis 
[\[35a.5\]]bka' stsal pa/_rigs kyi bu chos kyi dbyings ni dngos po med par rtogs par bya'o/_/rigs kyi bu chos kyi dbyings ni nam mkha' dang mtshungs pa dang /_spros pa med pa dang ma spros pa dang blang ba med pa dang dor ba med pa dang dngos po med pa dang /_gnas pa med pa ste de ltar rtogs par bya'o/_/
[\[35a.6\]]byang chub sems dpa' kun tu bzang pos gsol pa/_bcom ldan 'das ci lags/_chos kyi dbyings 'byung ba lags sam/_bcom ldan 'das kyis bka' stsal pa/_rigs kyi bu chos kyi dbyings ni 'byung ba med pa'o/_/rigs kyi bu chos kyi dbyings ni bsam gyis mi khyab pa'o/_/
[\[35a.7\]]rigs kyi bu chos kyi dbyings ni dngos po med par rtogs pa ste/_dngos po gang du yang brjod par bya ba ma yin zhing bstan par bya ba ma yin pa'o/_/byang chub sems dpa' kun tu bzang pos gsol pa/_bcom ldan 'das byang chub la rnam pa du mchis/_bcom ldan 'das 
[\[35b\]]
[\[35b.1\]]kyis bka' stsal pa/_rigs kyi bu byang chub kyi rnam pa ni tshad med de de ni tshad dang ldan par bstan par mi nus so/_/byang chub sems dpa' kun tu bzang pos gsol pa/_bcom ldan 'das ci lags/_chos kyi dbyings rnam par rtog par bgyid dam/_bcom ldan 'das kyis bka' 
[\[35b.2\]]stsal pa/_rigs kyi bu chos kyi dbyings ni rnam par mi rtog go/_/byang chub sems dpa' kun tu bzang pos gsol pa/_bcom ldan 'das gal te chos kyi dbyings rnam par mi rtog pa lags na/_byis pa so so'i skye bo rnams ci'i slad du rtog par bgyid/_bcom ldan 'das kyis bka' 
[\[35b.3\]]stsal pa/_rigs kyi bu byis pa so so'i skye bo thams cad ni rtog pa dang /_rnam par rtog pa dang /_yongs su rtog pa las byung ba'o/_/byang chub sems dpa' kun tu bzang pos gsol pa/_bcom ldan 'das de bzhin gshegs pa rnams kyi byang chub 'di ni zab lags so/_/bcom ldan 
[\[35b.4\]]'das kyis bka' stsal pa/_rigs kyi bu de de bzhin te/_ci skad smras pa bzhin no/_/rigs kyi bu gzhan yang chos thams cad spros pa med pa ni byang chub ces bya'o/_/de nas 'jam dpal gzhon nur gyur pa 'khor de nyid du 'dus par gyur te 'dug pa des bcom ldan 'das kyi zhabs 
[\[35b.5\]]la mgo bos phyag 'tshal te bcom ldan 'das la 'di skad ces gsol to/_/bcom ldan 'das kyis dkon mchog ta la la zhes bgyi ba'i gzungs bshad du gsol/_bcom ldan 'das kyis bka' stsal pa/_rigs kyi bu byang chub sems dpa' kun tu bzang po chos thams cad la 
[\[35b.6\]]thogs pa med pa'i spobs pa la gnas pa 'di la dris shig dang /_'dis khyod la ston par 'gyur ro/_/de nas 'jam dpal gzhon nur gyur pas bcom ldan 'das la mngon du phyogs te 'dug nas sor mo bcu'i thal mo sbyar te bcom ldan 'das la 'di skad ces gsol to/_/thams 
[\[35b.7\]]cad mkhyen cing thams cad gzigs pa bcom ldan 'das nyid kyis ci'i slad du mi bshad/_bcom ldan 'das kyis bka' stsal pa/_rigs kyi bu gang na byang chub sems dpa' yon tan 'di lta bu dang ldan pa dag 'khod pa de na de bzhin gshegs pa rnams btang snyoms su bzhugs 
[\[36a\]]
[\[36a.1\]]so/_/'jam dpal gyis gsol pa/_bcom ldan 'das de bzhin gshegs pa rnams ni btang snyoms su bzhugs pa ma lags so/_/bcom ldan 'das kyis bka' stsal pa/_rigs kyi bu nga ni sems can gyi khams yal bar 'dor ba ma yin te/_rigs kyi bu 'on kyang byang chub 
[\[36a.2\]]sems dpa' rnams kyi bstan pa ni bstan pa tshad med cing bstan pa bsam gyis mi khyab bo/_/de nas 'jam dpal gzhon nur gyur pas yang bcom ldan 'das la 'di skad ces gsol to/_/bcom ldan 'das kyis dkon mchog ta la la zhes bgyi ba'i gzungs bshad du gsol/_
[\[36a.3\]]bcom ldan 'das kyis bka' stsal pa/_rigs kyi bu byang chub sems dpa' kun tu bzang po 'di la dris shig dang /_'dis khyod la ston par 'gyur ro/_/de ci'i phyir zhe na/_rigs kyi bu skyes bu dam pa 'di ni ye shes kyi tshogs la gnas pa'o/_/'jam dpal gyis gsol pa/_gal te de 
[\[36a.4\]]bzhin gshegs pas bdag la dgongs na bdag gis skyes bu dam pa 'di la dri bar bgyi'o/_/bcom ldan 'das kyis bka' stsal pa/_'jam dpal khyod kyis ting nge 'dzin rdul phra rab kyi rdul snyed thob pa yin na de bzhin gshegs pa la gsol ba gdab ci dgos/_rigs kyi bu 
[\[36a.5\]]khyod ni sangs rgyas kyi chos thams cad la skal pa dang ldan pa yin no/_/'jam dpal gyis gsol pa/_bcom ldan 'das bdag gis sangs rgyas kyi chos gang dag kun tu bsten pa dang /_bsgoms pa dang mang du bgyis pa de thams cad ni de bzhin gshegs pa'i skyes bu'i mthur 
[\[36a.6\]]rig par bgyi'o/_/bcom ldan 'das kyis bka' stsal pa/_rigs kyi bu legs so legs so/_/khyod kyis tshig 'di legs par smras te/_'on kyang 'jam dpal nga khyod la gsol ba 'debs kyis khyod byang chub sems dpa' kun tu bzang po la dris shig_/de nas bcom ldan 
[\[36a.7\]]'das la 'jam dpal gzhon nur gyur pas 'di skad ces gsol to/_/bcom ldan 'das byang chub sems dpa' kun tu bzang po 'di ni shin tu zab mo ston pa ste/_theg pa chen po rtogs par khong du chud pa lags so/_/bcom ldan 'das kyis bka' stsal pa/_rigs kyi bu 
[\[36b\]]
[\[36b.1\]]khyod kyang chos thams cad kyi dbang phyug gi rgyal po yin gyis bdag la ma gsung shig_/yang rigs kyi bu khyod ni stong pa nyid la gnas pa'i ting nge 'dzin bsam gyis mi khyab pa dang ldan pa'o/_/de nas 'jam dpal gzhon nur gyur pas byang chub sems dpa' kun tu bzang po la 
[\[36b.2\]]sor mo bcu'i thal mo sbyar te phyag 'tshal nas byang chub sems dpa' kun tu bzang po la 'di skad ces smras so/_/kye rgyal ba'i sras khyod kyis bdag la skabs phye na khyod la bdag yi ge 'bru gnyis shig 'dri'o/_/byang chub sems dpa' kun tu bzang pos smras pa/_rigs kyi bu de'i 
[\[36b.3\]]dus la dbab par shes na dris shig_/de nas 'jam dpal gzhon nur gyur pas byang chub sems dpa' sems dpa' chen po kun tu bzang po la 'di skad ces smras so/_/kye rgyal ba'i sras sangs rgyas sangs rgyas zhes bya ba'i gzhi'i don gang yin/_byang chub sems dpa' kun tu bzang 
[\[36b.4\]]pos smras pa/_kye rgyal ba'i sras sangs rgyas kyi gzhi'i don ni gzhi med pa'i don to/_/sangs rgyas kyi gzhi'i don ni dngos po med pa'i don to/_/sangs rgyas kyi gzhi'i don ni bsam gyis mi khyab pa'i don to/_/sangs rgyas kyi gzhi'i don ni mi mnyam pa dang mnyam pa'i don to/_/sangs 
[\[36b.5\]]rgyas kyi gzhi'i don ni spros pa med pa'i don to/_/sangs rgyas kyi gzhi'i don ni ma spros pa'i don to/_/sangs rgyas kyi gzhi'i don ni blang ba med pa'i don to/_/sangs rgyas kyi gzhi'i don ni dor ba med pa'i don to/_/sangs rgyas kyi gzhi'i don ni nam mkha' dang mtshungs pa'i don to/_/
[\[36b.6\]]sangs rgyas kyi gzhi'i don ni bsnyad du med pa'i don te/_rigs kyi bu sangs rgyas kyi chos rnams kyi rang bzhin ni de lta bu yin no/_/'jam dpal gyis smras pa/_kye rgyal ba'i sras gal te chos thams cad spros pa med pa yin na/_'o na sangs rgyas kyi chos rnams shes ji skad 
[\[36b.7\]]bstan/_byang chub sems dpa' kun tu bzang pos smras pa/_kye rgyal ba'i sras bstan pa 'di ni bstan du med pa'o/_/'jam dpal gyis smras pa/_kye rgyal ba'i sras bstan du med na ci zhig bstan/_byang chub sems dpa' kun tu bzang pos smras pa/_'jam dpal 
[\[37a\]]
[\[37a.1\]]bstan du med pa ni btags te bstan to/_/'jam dpal gyis smras pa/_kye rgyal ba'i sras btags pas ci zhig 'dogs par byed/_byang chub sems dpa' kun tu bzang pos smras pa/_'jam dpal btags pas ni dngos po yang mi 'dogs/_dngos po med pa yang mi 'dogs 
[\[37a.2\]]so/_/'jam dpal gyis smras pa/_kye rgyal ba'i sras gal te btags pas dngos po yang mi 'dogs dngos po med pa yang mi 'dogs na theg pa gsum po dag ji ltar bstan/_byang chub sems dpa' kun tu bzang pos smras pa/_'jam dpal khyod chos kyi dbyings chags ba med 
[\[37a.3\]]pa la chags par ma byed/_de ci'i phyir zhe na/_'jam dpal de bzhin gshegs pas chos thams ni dngos po med pa'o zhes bstan pa'i phyir te/_gang dngos po med pa'i phyir zhe na/_phung po lnga dmigs pa med pa'i phyir ro/_/'jam dpal gyis smras pa/_byang chub spros pa dang 
[\[37a.4\]]bcas pa yin nam/_'on te spros pa med pa yin/_byang chub sems dpa' kun tu bzang pos smras pa/_rigs kyi bu byang chub ni spros pa dang bcas pa yang ma yin/_spros pa med pa yang ma yin te/_'di ltar byang chub dang /_spros pa dang bcas pa dang /_spros pa med pa de ni gnyis su 
[\[37a.5\]]med de gnyis su dbyer med do/_/de nas bcom ldan 'das kyis byang chub sems dpa' sems dpa' chen po kun tu bzang po la rigs kyi bu bsam gyis mi khyab pa bstan pa 'di legs so legs so zhes bya ba byin no/_/gtam 'di brjod pas lha dang bcas pa'i 'jig rten 'di la rmongs 
[\[37a.6\]]par 'gyur ro/_/'jam dpal gyis gsol pa/_bcom ldan 'das chos bstan pa 'di lta bu ni rnam pa 'tshal bar mi rung ngo /_/bcom ldan 'das kyis bka' stsal pa/_rigs kyi bu de de bzhin te/_ji skad smras pa bzhin no/_/de nas bcom ldan 'das la 'jam dpal gzhon nur 
[\[37a.7\]]gyur pas 'di skad ces gsol to/_/bcom ldan 'das chos thams cad btags pa 'dis btags pa lags sam/_bcom ldan 'das kyis bka' stsal pa/_rigs kyi bu de de bzhin te/_ji skad smras pa bzhin no/_/de nas bcom ldan 'das la byang chub sems dpa' kun tu bzang 
[\[37b\]]
[\[37b.1\]]pos 'di skad ces gsol to/_/bcom ldan 'das rnam par dag pa'i sgo 'di ni mos par bgyi dka' ba lags so/_/bcom ldan 'das kyis bka' stsal pa/_rigs kyi bu de de bzhin te/_ji skad smras pa bzhin no/_/de nas bcom ldan 'das la byang chub sems dpa' blo gros rgya mtshos 
[\[37b.2\]]'di skad ces gsol to/_/bcom ldan 'das byang chub sems dpa' kun tu bzang pos rnam par dag pa'i sgo bstan pa 'di legs par smras lags so/_/bcom ldan 'das kyis bka' stsal pa/_rigs kyi bu de de bzhin te/_ji skad smras pa bzhin no/_/rigs kyi bu gzhan yang 'di 
[\[37b.3\]]ni chos thams cad kyi rgyu 'thun pa yin no/_/'di ni chos kyi char chen po yin no/_/de nas shing sA la chen po lta bu'i bram ze mnyam pa nyid du gnas pas bcom ldan 'das la 'di skad ces gsol to/_/bcom ldan 'das byang chub ni mnyam pa nyid bsam gyis mi khyab pa lags te/_/
[\[37b.4\]]de la yi ge mi dmigs/_tshig 'bru mi dmigs so/_/bcom ldan 'das kyis bka' stsal pa/_rigs kyi bu de de bzhin te/_chos kyi dbyings la tshig 'bru mi snang /_don kyang mi snang ngo /_/de nas bcom ldan 'das la 'jam dpal gzhon nur gyur pas 'di skad ces gsol to/_/
[\[37b.5\]]bcom ldan 'das stong pa nyid kyi rgyu 'thun pa gang lags/_rnam pa gang lags/_rtags gang lags/_mtshan ma gang lags/_bcom ldan 'das kyis bka' stsal pa/_'jam dpal stong pa nyid ni brjod du med pa/_bsnyad du med pa ste/_brjod du med pa'i chos nyid 'di la mos pa 
[\[37b.6\]]gang yin pa de stong pa nyid ces bya'o/_/stong pa nyid de ni yi ge med pa ste/_de'i phyir stong pa nyid ces bya'o/_/stong pa nyid de ni bsnyad du med pa ste/_de'i phyir stong pa nyid ces bya'o/_/rigs kyi bu chos thams cad ni chos kyi ngo bo nyid kyis stong ngo /_/de nas bcom ldan 'das la tshe dang ldan pa 
[\[37b.7\]]sha ra dwa ti'i bus 'di skad ces gsol to/_/bcom ldan 'das byang chub sems dpa' bsam gyis mi khyab pa'i chos la gnas pa rnams kyi rnam par 'phrul pa la gzigs/_bcom ldan 'das kyis bka' stsal pa/_tshe dang ldan pa sha ra dwa ti'i bu sems dang po bskyed pa'i byang 
[\[38a\]]
[\[38a.1\]]chub sems dpa'i shes pa ni mchog yin gyi dgra bcom pa'i shes pa ni de lta ma yin no/_/de ci'i phyir zhe na/_dgra bcom pa ni sangs rgyas kyi chos rnams las ring du gnas la/_byang chub sems dpa' de ni sangs rgyas bcom ldan 'das su 'gyur ba'i phyir ro/_/de nas 
[\[38a.2\]]bcom ldan 'das la byang chub sems dpa' sems dpa' chen po chos thams cad kyi dbang phyug gi rgyal pos 'di skad ces gsol to/_/bcom ldan 'das ji ltar bcom ldan 'das kyis gsungs pa'i don bdag gis 'tshal ba ltar na nyan thos kyis ni nyan thos kyi chos rnams ma 
[\[38a.3\]]thob pa nyid lags so/_/bcom ldan 'das kyis bka' stsal pa/_rigs kyi bu nyan thos kyis nyan thos kyi chos rnams ma thob pa ni ma yin te/_'on kyang nyan thos la byang chub sems dpa' dang lhan cig tu dris pa la lan gdab pa'am/_spyod pa'i byin gyis brlab par bya 
[\[38a.4\]]ba'i nus pa dang mthu ga la yod/_de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das sha ra dwa ti'i bu 'di ni de bzhin gshegs pas shes rab dang ldan pa rnams kyi mchog tu bstan pa lags na bstan pa 'di gang la bstan 
[\[38a.5\]]pa lags/_bcom ldan 'das kyis bka' stsal pa/_'jam dpal ngas gang bstan pa 'di ni bstan pa med pa'o/_/de nas 'jam dpal gzhon nur gyur pas gnas brtan sha ra dwa ti'i bu la 'di skad ces smras so/_/gnas brtan gyis nyan thos kyi chos rnams thob bam/_smras 
[\[38a.6\]]pa de ni ma yin no/_/'jam dpal gyis smras pa/_'o na ci khyod so so'i skye bo'am/_smras pa de ni ma yin no/_/'jam dpal gyis smras pa/_'o na ci khyod slob ba'am/_smras pa de ni ma yin no/_/'jam dpal gyis smras pa/_'o na khyod ci shes rab dang ldan pa'i mchog yin nam/_smras pa de ni ma 
[\[38a.7\]]yin no/_/'jam dpal gyis smras pa/_gal te btsun pa sha ra dwa ti'i bu so so'i skye bo yang ma yin/_slob pa yang ma yin/_shes rab dang ldan pa'i mchog kyang ma yin na de nyid khyod dmigs pa can du 'gyur ro/_/sha ra dwa ti'i bus smras pa/_rigs kyi bu kho bo ni skyes bu dam pa rgya mtsho ltar 
[\[38b\]]
[\[38b.1\]]gting dpag dka' ba khyod dang 'gyed par mi byed do/_/'jam dpal gyis smras pa/_btsun pa sha ra dwa ti'i bu khyod ni rgan rabs thu bo mchog yin gyis btsun pa sha ra dwa ti'i bu de skad ma zer cig_/gnas brtan gyis smras pa/_rigs kyi bu rgas pa'i dngos pos ni ci yang 'thob par mi 
[\[38b.2\]]'gyur/_mngon par rtogs par mi 'gyur ro/_/rigs kyi bu don de nyid shes par bya ba'i phyir khyod la dpe bya'o/_/rigs kyi bu 'di lta ste dper na rdo rje ngan ngon gyis kyang ri brag chen po rnam par 'jig go/_/rigs kyi bu de bzhin du khyod kyi spu'i khung bu gcig na shes rab 'dug pa gang 
[\[38b.3\]]yin pa de ni kho bo lta bu'i sems can rdul phra rab kyi rdul snyed rnams la med do/_/rigs kyi bu don de nyid shes par bya ba'i phyir yang khyod la dpe bya'o/_/rigs kyi bu 'di lta ste dper na/_ba lang glang po che shin tu mi bzad pa chen po de yang mi stobs dang ldan pas lcags kyu 
[\[38b.4\]]chung dus dul bar byed do/_/rigs kyi bu de bzhin du khyod ni stobs dang ldan pa/_kho bo ni nyam chung ba ste/_glang po che chen po 'di lta bu dang kho bo 'gyed ga la nus/_de nas bcom ldan 'das la gnas brtan sha ra dwa ti'i bus 'di skad ces gsol to/_/bcom ldan 'das 'di lta ste/_
[\[38b.5\]]dper na mi dmus long gis shul du mchi ba'am/_grong khyer mthong bar yang rngo mi thogs na khyim nas khyim du mchi ba'i rngo lta ga la thogs te/_de ni gnas ma mchis so/_/de bzhin du glang po che chen po lta bu 'di dag gi mdun na bdag ni dmus long dang mtshungs par mthong ste/_sangs rgyas kyi 
[\[38b.6\]]chos 'di dag ni de tsam du rgya che ba lags so/_/bdag ni sangs rgyas kyi chos rnams kyi snod du ma gyur te/_da ci bgyir yang ma mchis so/_/bcom ldan 'das kyis bka' stsal pa/_sha ra dwa ti'i bu de skad ma zer cig_/sha ra dwa ti'i bu 'di lta ste/_dper na de bzhin gshegs pa'i 'od 
[\[38b.7\]]kyis sems can ji snyed cig la reg pa de dag thams cad sangs rgyas kyi chos rnams thob pa yin no/_/sha ra dwa ti'i bu de bzhin du khyod ni ting nge 'dzin mtha' yas shing bsam gyis mi khyab pa thob pa yin no/_/bcom ldan 'das kyis chos kyi rnam grangs 'di bshad pa na/_lha 
[\[39a\]]
[\[39a.1\]]dang mi'i skye dgu las sems can dgu khri nyis stong gis chos mngon par rtogs par gyur to/_/de nas byang chub sems dpa' chos kyi blo gros byang chub sems dpa'i ting nge 'dzin dkon mchog ta la la sbyor ba mtha' yas pa zhes bya ba de la snyoms par zhugs so/_/
[\[39a.2\]]byang chub sems dpa' chos kyi blo gros snyoms par zhugs ma thag tu phyogs bcu'i phyogs re re'i 'jig rten gyi khams sangs rgyas kyi zhing stong phrag bcu'i rdul phra rab kyi rdul snyed kyi pha rol nas sangs rgyas bcom ldan 'das sangs rgyas kyi zhing stong phrag bcu'i rdul phra 
[\[39a.3\]]rab kyi rdul snyed kyis zhal mngon par bstan te/_sangs rgyas bcom ldan 'das de dag thams cad kyang mtshan rdo rje'i snying po zhes bya bar 'thun pa sha stag go/_/phyogs gcig ji lta bar phyogs bcu rnams nas kyang de bzhin te/_sangs rgyas bcom ldan 'das de dag gis de la 
[\[39a.4\]]'di skad ces bka' stsal to/_/chos kyi blo gros khyod de ltar byang chub sems dpa'i ting nge 'dzin sbyor ba mtha' yas pa la snyoms par zhugs pa legs so legs so/_/rigs kyi bu 'di lta ste/_bcom ldan 'das de bzhin gshegs pa rnam par snang mdzad 'di nyid kyi sngon gyi smon 
[\[39a.5\]]lam dang /_sngon gyi byin gyi rlabs dang /_khyod nyid kyi dge ba'i rtsa bas nye bar brtan pas 'di lta ste chos thams cad bstan par bya ba dang /_sangs rgyas kyi ye shes rnam par sbyang ba dang /_sangs rgyas kyi ye shes rnam par 'phel bar bya ba dang /_chos kyi dbyings su 'jug par bya ba 
[\[39a.6\]]dang /_sems can gyi khams rnam par dgrol ba dang /_chags pa med pa'i ye shes la 'jug cing chud par bya ba dang /_kun du sbyor bar bya ba dang /_skad thams cad brjod par bya ba dang /_thams cad mkhyen pa'i ye shes la 'jug par bya ba dang /_chos thams cad la sgrib pa med 
[\[39a.7\]]par bya ba dang /_dus gsum thams cad yongs su shes pa'i chos bstan pa la 'jug par bya ba'i phyir phyogs bcu nas de bzhin gshegs pa sangs rgyas kyi zhing stong phrag bcu'i rdul phra rab kyi rdul snyed thams cad kyang mtshan 'thun par 'di dag thams cad khyod la byin gyis rlob 
[\[39b\]]
[\[39b.1\]]kyis rigs kyi bu 'di lta ste/_byang chub sems dpa' rnam par gzhag pa bcu las brtsams te/_sangs rgyas kyi mthu dang sangs rgyas kyi byin gyi rlabs kyis chos bstan pa 'di la spobs pa skyed cig_/de nas sangs rgyas bcom ldan 'das de dag gis byang chub sems dpa' chos kyi 
[\[39b.2\]]blo gros la thogs pa med pa'i ye shes kyi snang ba dang /_sgrib pa med pa dang /_chod pa med pa dang /_brjed pa med pa'i chos nyid dang /_tha dad pa med pa'i ye shes dang /_kha na ma tho ba med pa dang zil gyis mi non pa dang /_zhum pa med pa dang /_'phrogs pa med pa'i chos nyid dang /_brjod 
[\[39b.3\]]pa bzang po nye bar sgrub pa mdzad do/_/de ci'i phyir zhe na/_'di ltar ting nge 'dzin 'di nyid kyi chos nyid thob pa'i phyir ro/_/de nas sangs rgyas bcom ldan 'das de dag gis phyag g.yas pa brkyang ste/_byang chub sems dpa' chos kyi blo gros kyi mgo la nyug pa mdzad de/_sangs rgyas 
[\[39b.4\]]bcom ldan 'das de dag gis byang chub sems dpa' chos kyi blo gros la reg ma thag tu/_de nas ting nge 'dzin de las langs nas byang chub sems dpa' de dag la smras pa/_kye rgyal ba'i sras dag byang chub sems dpa' rnams kyi rigs 'di ni 'di lta ste/_chos kyi dbyings kyis klas 
[\[39b.5\]]pa dang /_nam mkha'i khams kyi mthas gtugs pas rgya che ba'o/_/kye rgyal ba'i sras dag 'di ltar byang chub sems dpa' sems dpa' chen po rnams ni 'das pa'i sangs rgyas bcom ldan 'das rnams kyi rigs su skye ba yin/_ma byon pa'i sangs rgyas bcom ldan 'das 
[\[39b.6\]]rnams kyi rigs su skye ba yin/_da ltar byung ba'i sangs rgyas bcom ldan 'das rnams kyi rigs su skye ba yin no/_/de nas byang chub sems dpa' de dag gis byang chub sems dpa' chos kyi blo gros la 'di skad ces smras so/_/kye rgyal ba'i sras gang dag 'das pa dang /_ma byon 
[\[39b.7\]]pa dang da ltar byung ba'i sangs rgyas bcom ldan 'das rnams kyi rigs su skye ba'i byang chub sems dpa' sems dpa' chen po de dag ni gang yin/_gang las bsams te de skad smra/_kye rgyal ba'i sras dag byang chub sems dpa' rnams kyi byang chub sems dpa' rnam par gzhag 
[\[40a\]]
[\[40a.1\]]pa bcu po de dag gang yin pa de shod cig_/de skad ces smras pa dang /_byang chub sems dpa' chos kyi blo gros kyis byang chub sems dpa' de dag la 'di skad ces smras so/_/kye rgyal ba'i sras dag byang chub sems dpa' rnams kyi byang chub sems dpa' rnam par gzhag 
[\[40a.2\]]pa ni bcu po 'di dag ste/_de dag ni 'das pa dang ma byon pa dang da ltar byung ba'i sangs rgyas bcom ldan 'das rnams kyis gsungs so/_/gsung ngo /_/gsung bar 'gyur ro/_/bcu gang zhe na/_'di lta ste/_sems dang po bskyed pa'i byang chub sems dpa' rnam par gzhag pa dang /_las dang 
[\[40a.3\]]po pa dang /_rnal 'byor spyod pa dang /_skye bar skyes pa dang /_sbyor ba phun sum tshogs pa dang /_bsam pa phun sum tshogs pa dang /_phyir mi ldog pa dang gzhon nur gyur pa dang rgyal tshab dang /_dbang bsgyur ba thob pa'i byang chub sems dpa' rnam par gzhag pa'o/_/kye rgyal ba'i sras 
[\[40a.4\]]dag byang chub sems dpa' rnams kyi byang chub sems dpa' rnam par gzhag pa ni bcu po de dag ste/_de dag ni 'das pa dang /_ma byon pa dang /_da ltar byung ba'i sangs rgyas bcom ldan 'das rnams kyis gsungs so/_/gsung ngo /_/gsung par 'gyur ro/_/kye rgyal ba'i sras dag 
[\[40a.5\]]de la sems dang po bskyed pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la sems dang po bskyed pa'i byang chub sems dpa' ni sangs rgyas bcom ldan 'das rnams mthong ma thag tu gzugs bzang ba'am/_mdzes pa'am/_kha dog bzang po 
[\[40a.6\]]rgyas pa'am/_rgya che ba'am/_gzi brjid che ba'am/_rdzu 'phrul gyi rnam par 'phrul pa'am/_kun rjod pa'i rnam par 'phrul pa'am/_rjes su bstan pa'i rnam par 'phrul pa mthong ngam/_sems can sdug bsngal ba dag mthong ngam/_de bzhin gshegs pa'i bsngags pa rgya cher 
[\[40a.7\]]thos na 'di lta ste/_rnam pa thams cad mkhyen pa'i ye shes 'dod cing thog ma nyid du bla na med pa yang dag par rdzogs pa'i byang chub tu sems bskyed do/_/sems bskyed ma thag pa de nyid kyis bsnyen par dka' ba'i gnas bcu yongs su bzung bar 'gyur te/_bcu gang zhe na/_'di 
[\[40b\]]
[\[40b.1\]]lta steng gnas dang gnas ma yin pa shes pa dang /_'das pa dang /_ma 'ongs pa dang da ltar byung ba'i las dang chos yang dag par blangs pa shes pa dang /_thams cad du 'gro ba'i lam shes pa dang /_khams du ma sna tshogs shes pa dang /_mos pa dang rnam par grol ba du ma shes pa dang /_dbang 
[\[40b.2\]]po mchog dang mchog ma yin pa shes pa dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang ldang ba thams cad shes pa dang /_sngon gyi gnas rjes su dran pa'i shes pa dang /_lha'i mig gi 
[\[40b.3\]]shes pa dang /_zag pa zad pa shes pa ste/_bsnyen par dka' ba'i gnas bcu po de dag yongs su bzung bar 'gyur ro/_/kye rgyal ba'i sras dag 'di ni sems dang po bskyed pa'i byang chub sems dpa' rnam par gzhag pa'o/_/kye rgyal ba'i sras dag sems dang po bskyed pa'i byang 
[\[40b.4\]]chub sems dpa' sems dpa' chen po de sangs rgyas mchod pa dang /_byang chub sems dpa'i bde ba'i yo byad la sbyar bar bya'o/_/de la 'jig rten gyi bdag por 'gyur ba dang /_mchog tu bya ba dang zil gyis mi gnon pa dang /_sangs rgyas dpag tu med pa dang phrad pa dang /_
[\[40b.5\]]rab tu zhi ba'i ting nge 'dzin la rnal 'byor du bya ba dang /_'khor ba'i 'khor lo rnam par bzlog pa dang /_dam pa'i chos kyi 'khor lo rab tu bskor ba dang /_sems can sdug bsngal ba yongs su bskyab pa yang brjod par bya'o/_/de ci'i phyir zhe na/_'di ltar sems bskyed ma thag pa 
[\[40b.6\]]de nyid kyis shas cher sangs rgyas kyi chos thams cad la sbyor zhing gong du gnas gang dag thos pa'i gnas de dag la yang bdag nyid sbyor gyi/_gzhan gyi dring la mi 'jog pa thob pa'i phyir te/_kye rgyal ba'i sras dag 'di ni sems dang po bskyed pa'i byang chub sems dpa' rnam par 
[\[40b.7\]]gzhag pa'o/_/kye rgyal ba'i sras dag de la las dang po pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la las dang po pa'i byang chub sems dpa' ni sems can rnams la thog ma nyid du sems rnam pa bcu bskyed de/_rnam pa bcu gang 
[\[41a\]]
[\[41a.1\]]zhe na/_'di lta ste/_phan par bya ba'i sems dang bde bar bya ba'i sems dang /_snying brtse ba'i sems dang /_mnyen pa'i sems dang /_sdug pa'i sems dang /_phan gdags pa'i sems dang /_kun du bsrung ba'i sems dang /_snyoms pa'i sems dang /_slob dpon gyi 
[\[41a.2\]]sems dang /_ston pa'i sems te/_sems rnam pa bcu po 'di dag bskyed do/_/kye rgyal ba'i sras dag 'di ni las dang po pa'i byang chub sems dpa'o/_/kye rgyal ba'i sras dag las dang po pa'i byang chub sems dpa' de lung mnod pa dang /_kha ton la sbyar bar bya'o/_/mang du thos nas rab tu 
[\[41a.3\]]dben pa la sbyar bar bya'o/_/rab tu dben par gyur nas dge ba'i bshes gnyen la mngon par dga' ba la sbyar bar bya'o/_/dge ba'i bshes gnyen la mngon par dga' nas bka' blo bde ba la sbyar bar bya'o/_/bka' blo bde bar gyur nas dus shes pa la sbyar bar bya'o/_/dus shes par gyur 
[\[41a.4\]]nas mi 'jigs pa la sbyar bar bya'o/_/mi 'jigs par gyur nas don shes pa la sbyar bar bya'o/_/don shes par gyur nas chos kyi rjes su 'brang ba la sbyar bar bya'o/_/chos kyi rjes su 'brang bar gyur nas brjed pa med pa'i chos nyid la sbyar bar bya'o/_/rmongs pa med par gyur nas 
[\[41a.5\]]chos rnam par dgod pa la sbyar bar bya'o/_/de ci'i phyir zhe na/_'di ltar sems bskyed ma thag pa de nyid kyis shas cher sangs rgyas kyi chos thams cad la mngon par brtson par byed cing gong du gnas gang dag thob pa'i gnas de dag la yang bdag nyid sbyor gyi gzhan gyi dring la mi 'jog pa 
[\[41a.6\]]thob pa'i phyir te/_kye rgyal ba'i sras dag 'di ni las dang po pa'i byang chub sems dpa' rnam par gzhag pa'o/_/kye rgyal ba'i sras dag de la rnal 'byor spyod pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la rnal 'byor spyod pa'i byang chub sems 
[\[41a.7\]]dpa' ni dmigs pa rnam pa bcus chos rnams rtogs par byed de/_bcu gang zhe na/_'di lta ste/_chos thams cad la mi rtag pa nyid du rtogs par byed pa dang /_chos thams cad la sdug bsngal ba nyid dang /_bdag med pa nyid dang /_stong pa nyid dang /_g.yo ba med pa nyid dang /_dbugs 
[\[41b\]]
[\[41b.1\]]'byin pa med pa nyid dang /_gnas med pa nyid dang /_rnam par rtog pa med pa nyid dang /_rtsol ba med pa nyid dang /_mngon bar 'du byed pa med pa nyid du rtogs par byed de/_chos kyi rjes su 'brang bar gyur ba'i phyir sbyor bar mi byed/_mi sbyor bar yang mi byed de/_kye rgyal ba'i sras dag 'di ni rnal 'byor 
[\[41b.2\]]spyod pa'i byang chub sems dpa'o/_/kye rgyal ba'i sras dag rnal 'byor spyod pa'i byang chub sems dpa' de ni sems can gyi khams brtag pa la sbyar bar bya'o/_/chos kyi dbyings brtag pa la sbyar bar bya'o/_/'jig rten gyi khams brtag pa la sbyar bar bya'o/_/sa'i khams brtag 
[\[41b.3\]]pa la sbyar bar bya'o/_/chu'i khams dang me'i khams dang rlung gi khams dang nam mkha'i khams dang /_gzugs kyi khams dang gzugs med pa'i khams brtag pa la sbyar bar bya'o/_/de ci'i phyir zhe na/_'di ltar de ni shas cher chos rnams la snang ba 'jug cing gong du gnas gang dag 
[\[41b.4\]]thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/_kye rgyal ba'i sras dag 'di ni rnal 'byor spyod pa'i byang chub sems dpa' rnam par gzhag pa'o/_/kye rgyal ba'i sras dag skye bar skyes pa'i byang chub sems dpa' rnam par gzhag 
[\[41b.5\]]pa gang zhe na/_kye rgyal ba'i sras dag 'di la skye bar skyes pa'i byang chub sems dpa' ni yongs su spyod pa byed pa bcus gsung rab 'phags par skyes pa yin te/_bcu gang zhe na/_'di lta ste/_chos nyid las phyir mi zlogs pa dang /_sangs rgyas la mi phyed pa'i dad pa mthar thug par 'gyur 
[\[41b.6\]]ba yongs su grub pa dang /_chos nges par sems pa dang /_sems can la rnam par dpyod pa dang /_zhing la rnam par dpyod pa dang /_'jig rten la rnam par dpyod pa dang /_las la rnam par dpyod pa dang /_rnam par smin pa la rnam par dpyod pa dang /_'khor ba la rnam par dpyod pa dang /_
[\[41b.7\]]mya ngan las 'das pa la rnam par dpyod pa ste/_yongs su sbyong ba byed pa bcu po de dag gis gsung rab 'phags par skyes pa yin te/_kye rgyal ba'i sras dag 'di ni skye bar skyes pa'i byang chub sems dpa'o/_/kye rgyal ba'i sras dag skye bar skyes pa'i byang chub sems dpa' de ni 'das 
[\[42a\]]
[\[42a.1\]]pa'i sangs rgyas kyi chos mnyam pa nyid rnam par dpyad pa la sbyar bar bya'o/_/ma byon pa'i sangs rgyas kyi chos mnyam pa nyid rnam par dpyad pa la sbyar bar bya'o/_/da ltar byung ba'i sangs rgyas kyi chos mnyam pa nyid rnam par dpyad pa la sbyar bar bya'o/_/sangs rgyas thams 
[\[42a.2\]]cad kyi chos mnyam pa nyid rnam par dpyad pa la sbyar bar bya'o/_/'das pa'i sangs rgyas kyi chos yang dag par 'grub pa rnam par dpyad pa la sbyar bar bya'o/_/ma byon pa'i sangs rgyas kyi chos yang dag par 'grub pa rnam par dpyad pa la sbyar bar bya'o/_/da ltar byung ba'i sangs 
[\[42a.3\]]rgyas kyi chos yang dag par 'grub pa rnam par dpyad pa la sbyar bar bya'o/_/sangs rgyas thams cad kyi chos yang dag par 'grub pa rnam par dpyad pa la sbyar bar bya'o/_/'das pa'i sangs rgyas kyi chos yongs su 'grub pa mnyam pa nyid rnam par dpyad pa la sbyar bar bya'o/_/ma byon 
[\[42a.4\]]pa'i sangs rgyas kyi chos yongs su 'grub pa mnyam pa nyid rnam par dpyad pa la sbyar bar bya'o/_/da ltar byung ba'i sangs rgyas kyi chos yongs su 'grub pa mnyam pa nyid rnam par dpyad pa la sbyar bar bya'o/_/sangs rgyas thams cad kyi chos yongs su 'grub pa mnyam pa nyid rnam 
[\[42a.5\]]par dpyad pa la sbyar bar bya'o/_/de ci'i phyir zhe na/_'di ltar de ni shas cher dus gsum mnyam pa nyid du rtogs par byed cing /_gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/_kye rgyal ba'i sras dag 'di ni skye bar 
[\[42a.6\]]skyes pa'i byang chub sems dpa' rnam par gzhag pa'o/_/kye rgyal ba'i sras dag de la sbyor ba phun sum tshogs pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la sbyor ba phun sum tshogs pa'i byang chub sems dpa' ni dge ba'i las gang ci rtsom 
[\[42a.7\]]yang de dag thams cad sems can thams cad yongs su bskyab pa dang /_sems can thams cad la phan par 'dod par bya ba dang /_sems can thams cad la bde bar sbyar ba dang /_sems can thams cad la snying brtse bar bya ba dang /_sems can thams cad rab tu thar bar bya ba dang /_
[\[42b\]]
[\[42b.1\]]sems can thams cad la gnod pa med par bya ba dang /_sems can thams cad drang bar bya ba dang /_sems can thams cad dad par bya ba dang /_sems can thams cad gdul bar bya ba dang /_sems can thams cad yongs su mya ngan las bzla ba'i phyir rtsom ste/_kye rgyal ba'i sras dag 
[\[42b.2\]]'di ni sbyor ba phun sum tshogs pa'i byang chub sems dpa'o/_/kye rgyal ba'i sras dag sbyor ba phun sum tshogs pa'i byang chub sems dpa' de la gnas bcu yang dag par brjod par bya ste/_bcu gang zhe na/_'di lta ste/_sems can mtha' yas pa dang /_sems can dpag tu med pa dang /_
[\[42b.3\]]sems can grangs med pa dang /_sems can bsam gyis mi khyab pa dang /_sems can mtshungs pa med pa dang /_sems can gzhal du med pa dang /_sems can stong pa nyid dang /_sems can g.yo ba med pa nyid dang /_sems can med pa nyid dang /_sems can rang bzhin med pa nyid do/_/
[\[42b.4\]]de ci'i phyir zhe na/_'di ltar de shas cher mngon par zhen pa med pa la sems 'jog cing gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/_kye rgyal ba'i sras dag 'di ni sbyor ba phun sum tshogs pa'i byang chub sems 
[\[42b.5\]]dpa' rnam par gzhag pa'o/_/kye rgyal ba'i sras dag de la bsam pa phun sum tshogs pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la bsam pa phun sum tshogs pa'i byang chub sems dpa' ni chos bcu thos na sangs rgyas kyi chos rnams la 
[\[42b.6\]]bsam pa nges pa yin te/_bcu gang zhe na/_'di lta ste/_sangs rgyas kyi bsngags pa'am/_bsngags pa ma yin pa 'chad kyang rung sangs rgyas kyi chos rnams la bsam pa nges pa yin/_chos kyi bsngags pa'am/_bsngags pa ma yin pa 'chad kyang rung /_byang chub sems dpa' rnams 
[\[42b.7\]]kyi bsngags pa'am/_bsngags pa ma yin pa 'chad kyang rung ste/_sangs rgyas kyi chos rnams la bsam pa nges pa yin/_byang chub sems dpa'i sbyod pa'i bsngags pa'am/_bsngags pa ma yin pa 'chad kyang rung ste/_sangs rgyas kyi chos rnams la bsam pa nges pa yin/_sems 
[\[43a\]]
[\[43a.1\]]can gyi khams rgya chung zhes 'chad pa'am/_sems can gyi khams rgya che zhe'am/_sems can gyi khams kun nas nyon mongs pa can zhe'am/_sems can gyi khams kun nas nyon mongs pa can ma yin zhe'am/_sems can gyi khams gdul sla zhe'am/_sems can 
[\[43a.2\]]gyi khams gdul dka' zhe'am/_chos kyi dbyings rgya chung zhe'am/_chos kyi dbyings rgya che zhe'am/_'jig rten gyi khams dag 'jig ce'am mi 'jig ce'am chos kyi dbyings yod ce'am chos kyi dbyings med ces 'chad kyang rung ste/_sangs rgyas kyi chos rnams la bsam pa nges pa yin te/_
[\[43a.3\]]kye rgyal ba'i sras dag 'di ni bsam pa phun sum tshogs pa'i byang chub sems dpa'o/_/kye rgyal ba'i sras dag bsam pa phun sum tshogs pa'i byang chub sems dpa' de la chos kyi rjes su 'jug pa bcu yang dag par brjod par bya ste/_bcu gang zhe na/_'di lta ste/_chos thams cad mtshan 
[\[43a.4\]]ma med pa nyid du yang dag par brjod par bya ba dang /_chos thams cad mtshan nyid med pa nyid dang /_dngos po med pa nyid dang /_med pa nyid dang /[ {]brdzun [,]rdzun [}]pa nyid dang /_dben pa nyid dang /_ngo bo nyid med pa nyid dang /_sgyu ma lta bu nyid dang /_rmi lam lta bu nyid dang /_rnam par rtog pa med pa nyid 
[\[43a.5\]]du yang dag par brjod par bya'o/_/de ci'i phyir zhe na/_'di ltar de mi 'phrogs pa'i phyir shas cher lhag pa'i bsam pa rnam par 'phel ba'i chos can du gyur cing /_gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/_
[\[43a.6\]]kye rgyal ba'i sras dag 'di ni bsam pa phun sum tshogs pa'i byang chub sems dpa' rnam par gzhag pa'o/_/kye rgyal ba'i sras dag de la phyir mi ldog pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la phyir mi ldog pa'i byang chub sems dpa' ni 
[\[43a.7\]]dmigs pa bcu thos na/_sangs rgyas kyi chos rnams las phyir mi ldog ste/_bcu gang zhe na/_'di lta ste/_sangs rgyas yod do zhe'am med do zhes thos kyang sangs rgyas kyi chos rnams las phyir mi ldog pa dang /_chos yod do zhe'am med do zhes bya ba dang /_byang chub sems dpa' yod do zhe 
[\[43b\]]
[\[43b.1\]]'am med do zhes bya ba dang /_byang chub sems dpa'i spyod pa yod do zhe'am med do zhes bya ba dang /_byang chub sems dpa' byang chub sems dpa'i spyod pa la nges par 'byung ngo zhe'am nges par mi 'byung ngo zhes bya ba dang /_de bzhin gshegs pa dag 'das so zhe'am ma 'das so zhes bya ba dang /_
[\[43b.2\]]de bzhin gshegs pa dag byon to zhe'am byon pa ma yin no zhes bya ba dang /_de bzhin gshegs pa dag da ltar byung ba'o zhe'am/_da ltar byung ba ma yin no zhes bya ba dang /_sangs rgyas kyi ye shes zad do zhe'am/_mi zad do zhes bya ba dang /_dus gsum po dag mtshan nyid gcig ce'am/_
[\[43b.3\]]mtshan nyid gcig pa ma yin no zhes thos kyang sangs rgyas kyi chos rnams las phyir mi ldog pa ste/_kye rgyal ba'i sras dag 'di ni phyir mi ldog pa'i byang chub sems dpa'o/_/kye rgyal ba'i sras dag phyir mi ldog pa'i byang chub sems dpa' de la chos kyi rgyun bcu yang dag par 
[\[43b.4\]]brjod par bya ste/_bcu gang zhe na/_'di lta ste/_chos thams cad gcig pa nyid dang /_tha dad pa nyid du yang dag par brjod par bya'o/_/mang ba dang gcig pa nyid dang /_yi ge la don sgro btags pa dang /_don la yi ge sgro btags pa dang /_dngos pos dngos po med pa sgro btags pa 
[\[43b.5\]]dang /_dngos po med pas dngos po sgro btags pa dang /_mtshan mas mtshan ma med pa sgro btags pa dang /_mtshan ma med pas mtshan ma sgro btags pa dang /_mtshan nyid kyis mtshan nyid med pa sgro btags pa dang /_mtshan nyid med pas mtshan nyid sgro btags pa yang dag par 
[\[43b.6\]]brjod par bya'o/_/de ci'i phyir zhe na/_'di ltar de shas cher chos thams cad la mkhas pa yongs su smin pa'i tshul la nges par 'byung zhing gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/_kye rgyal ba'i sras dag 
[\[43b.7\]]'di ni phyir mi ldog pa'i byang chub sems dpa' rnam par gzhag pa'o/_/kye rgyal ba'i sras dag de la gzhon nur gyur pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la gzhon nur gyur ba'i byang chub sems dpa' ni chos rtogs pa bcu dang ldan pa yin 
[\[44a\]]
[\[44a.1\]]te/_bcu gang zhe na/_'di lta ste/_lus kyi las 'bras bu yod pa dang ldan pa yin/_ngag gi las 'bras bu yod pa dang ldan pa yin/_yid kyi las 'bras bu yod pa dang ldan pa yin/_sems bskyed pa tsam gyis skye ba mngon par sgrub pa yin/_sems can gzhan dag dang /_gang 
[\[44a.2\]]zag gzhan rnams kyi bsam ba shes par byed cing mos pa la rtog pa yin/_sems can gyi khams tha dad pa rab tu shes pa yin/_'dod pa'i khams tha dad pa rab tu shes pa yin/_gzugs kyi khams tha dad pa rab tu shes pa yin/_gzugs med pa'i khams tha dad pa rab tu shes pa 
[\[44a.3\]]yin/_dus ji lta ba bzhin du 'gro ba'i phyir mngon par shes pa myur ba yin te/_kye rgyal ba'i sras dag 'di ni gzhon nur gyur pa'i byang chub sems dpa'o/_/kye rgyal ba'i sras dag gzhon nur gyur pa'i byang chub sems dpa' de la chos mngon par sgrub pa bcu yang dag par brjod 
[\[44a.4\]]par bya ste/_bcu gang zhe na/_'di lta ste/_sangs rgyas kyi zhing yongs su shes pa dang /_sangs rgyas kyi zhing rab tu g.yo bar bya ba dang /_sangs rgyas kyi zhing byin gyis brlab pa dang /_sangs rgyas kyi zhing rnam par dpyad pa dang /_sangs rgyas kyi zhing du 'gro ba dang /_'jig rten gyi khams grangs 
[\[44a.5\]]med par 'gro ba dang /_dri ba grangs med pa dri ba dang /_yid kyi lus mngon par sgrub pa dang /_sgra skad la sbyor ba tshad med pa dang /_sems bskyed pas sangs rgyas kyi zhing grangs med pa yongs su 'grub pa yang dag par brjod par bya'o/_/de ci'i phyir zhe na/_'di ltar de shas cher mngon par sgrub 
[\[44a.6\]]pa mkhas pa la sbyor zhing /_gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/_kye rgyal ba'i sras dag 'di ni gzhon nur gyur pa'i byang chub sems dpa' rnam par gzhag pa'o/_/kye rgyal ba'i sras dag de la rgyal 
[\[44a.7\]]tshab kyi byang chub sems dpa' rnam par gzhag pa gang zhe na/_kye rgyal ba'i sras dag 'di la rgyal tshab kyi byang chub sems dpa' ni chos rtogs par bya ba bcu la mkhas pa yin te/_bcu gang zhe na/_'di lta ste/_sems can gyi skye ba rtogs par bya ba la mkhas pa yin/_nyon mongs 
[\[44b\]]
[\[44b.1\]]pa rgyu ba rtogs par bya ba la mkhas pa yin/_bag chags kyi mtshams sbyor ba rtogs par bya ba la mkhas pa yin/_spyod yul la sbyor ba rtogs par bya ba la mkhas pa yin/_chos nyid rtogs par bya ba la mkhas pa yin/_nye bar spyad pa rtogs par bya ba la mkhas pa yin/_
[\[44b.2\]]'jig rten gyi khams rnam par dbye ba rtogs par bya ba la mkhas pa yin/_sngon gyi mtha' dang phyi ma'i mtha' dang /_da ltar byung ba shes pa rtogs par bya ba la mkhas pa yin/_kun rdzob kyi bden pa la nges par rtogs pa rtogs par bya ba la mkhas pa yin te/_kye rgyal ba'i sras 
[\[44b.3\]]dag 'di ni rgyal tshab kyi byang chub sems dpa'o/_/kye rgyal ba'i sras dag rgyal tshab kyi byang chub sems dpa' de la gnas bcu yang dag par brjod par bya ste/_bcu gang zhe na/_'di lta ste/_rgyal po'i pho brang 'khor la mkhas pa yang dag par brjod par bya'o/_/rgyal po'i pho brang 'khor 
[\[44b.4\]]kun du spyad pa dang /_rgyal po'i pho brang 'khor du 'jug pa dang /_rgyal po'i pho brang 'khor du rnam par dpyad pa dang /_chos kyi rgyal po'i dbang bskur ba dang /_chos kyi rgyal po'i byin gyi rlabs dang /_chos kyi rgyal po'i pha rol gnon pa dang /_chos kyi rgyal po'i gnas dang /_chos kyi rgyal 
[\[44b.5\]]po'i bka' lung yang dag par brjod par bya'o/_/de ci'i phyir zhe na/_'di ltar de'i sems shas cher chos thams cad la sgrib pa med par bsgrub pa la 'jug cing gong du gnas gang dag thos pa'i gnas de dag la yang bdag nyid sgrub kyi gzhan gyi dring la mi 'jog pa thob pa'i phyir 
[\[44b.6\]]te/_kye rgyal ba'i sras dag 'di ni rgyal tshab kyi byang chub sems dpa' rnam par gzhag pa'o/_/kye rgyal ba'i sras dag de la dbang bskur ba thob pa'i byang chub sems dpa' rnam par gzhag pa gang zhe na/_kye rgyal ba'i sras dag 'di la dbang bskur ba thob pa'i byang chub 
[\[44b.7\]]sems dpa' ni shes pa mngon par sgrub pa bcu dang ldan pa yin te/_bcu gang zhe na/_'di lta ste/_'jig rten gyi khams grangs med pa rab tu g.yo bar byed pa mang ba yin/_'jig rten gyi khams grangs med pa byin gyis rlob pa mang ba yin/_'jig rten gyi khams grangs 
[\[45a\]]
[\[45a.1\]]med pa sems gcig gis 'da' bar byed pa mang ba yin/_'jig rten gyi khams grangs med pa yongs su sbyong ba byed pa mang ba yin/_sems can grangs med pa'i sems gcig gis rnam par rig par byed pa mang ba yin/_'jig rten gyi khams grangs med pa 
[\[45a.2\]]la rnam par lta ba mang ba yin/_sems can grangs med pa'i sems kyi spyod pa la sems gcig gis rnam par dpyod pa la mkhas pa yin/_sems can grangs med pa'i dbang po sems gcig gis rtogs par byed pa la mkhas pa yin/_sems can grangs med pa 
[\[45a.3\]]'dul ba la mkhas pa yin/_sems can grangs med pa thams cad mkhyen pa nyid kyi sems la 'dzud pa la mkhas pa yin no/_/kye rgyal ba'i sras dag rgyal tshab kyi sa la gnas pa'i byang chub sems dpa' man chad gang gis kyang dbang bskur ba thob pa'i byang chub sems 
[\[45a.4\]]dpa' de'i lus kyi las shes par mi nus/_ngag gi las shes par mi nus/_yid kyi las shes par mi nus/_rdzu 'phrul shes par mi nus/_rdzu 'phrul rnam par lta ba shes par mi nus/_'das pa'i dus la rnam par lta ba shes par mi nus shing mngon par 'du byed pa shes 
[\[45a.5\]]par mi nus/_blos rnam par lta ba shes par mi nus/_sems kyi yul shes par mi nus/_ye shes kyi spyod yul shes par mi nus te/_kye rgyal ba'i sras dag 'di ni dbang bskur ba thob pa'i byang chub sems dpa'o/_/kye rgyal ba'i sras dag dbang bskur ba thob pa'i 
[\[45a.6\]]byang chub sems dpa' de la sangs rgyas bcom ldan 'das dag gnas bcu yang dag par brjod pa mdzad de/_bcu gang zhe na/_'di lta ste/_dus gsum shes pa dang /_sangs rgyas kyi chos shes pa dang /_chos kyi dbyings dbyer med pa shes pa dang /_chos kyi dbyings 
[\[45a.7\]]mtha' dang dbung med pa dang /_'jig rten gyi khams thams cad rgyas par dgang ba dang /_'jig rten gyi khams thams cad snang bar byed pa dang /_'jig rten gyi khams thams cad byin gyis brlab pa dang /_sems can thams cad yongs su shes pa dang /_chos thams cad 
[\[45b\]]
[\[45b.1\]]mngon par shes pa dang /_sangs rgyas kyi ye shes mtha' yas pa brjod pa mdzad do/_/de ci'i phyir zhe na/_'di ltar de ni shas cher thams cad mkhyen pa nyid la sems 'jug pa'i phyir te/_kye rgyal ba'i sras dag 'di ni dbang bskur ba thob pa'i byang chub sems dpa' rnam par 
[\[45b.2\]]gzhag pa'o/_/byang chub sems dpa' chos kyi blo gros kyis byang chub sems dpa' sems dpa' chen po rnams kyi byang chub sems dpa' rnam par gzhag pa bcu bshad ma thag tu de nas de'i tshe sangs rgyas kyi mthus phyogs bcu'i phyogs re rer yang sangs rgyas kyi 
[\[45b.3\]]zhing stong phrag bcu'i rdul phra rab kyi rdul snyed kyi 'jig rten gyi khams rnam pa drug tu g.yos/_rab tu g.yos/_kun du rab tu g.yos so/_/'gul/_rab tu 'gul/_kun du rab tu 'gul to/_/ldeg_/rab tu ldeg_/kun du rab tu ldeg go/_/'ur 'ur rab tu 'ur 'ur/_kun du rab tu 
[\[45b.4\]]'ur 'ur ro/_/chem chem/_rab tu chem chem/_kun du rab tu chem chem mo/_/'khrugs/_rab tu 'khrugs/_kun du rab tu 'khrugs so/_/sangs rgyas kyi mthu dang /_chos nyid thob pas lha'i me tog gi sprin gyi char yang mngon par bab bo/_/lha'i bdug pa'i sprin gyi char yang mngon 
[\[45b.5\]]par bab po/_/lha'i spos kyi sprin gyi char yang mngon par bab po/_/lha'i phye ma'i sprin gyi char dang /_lha'i phreng ba'i sprin gyi char dang /_lha'i gos kyi sprin gyi char dang /_lha'i rin po che'i sprin gyi char dang /_lha'i pad ma'i sprin gyi char dang /_lha'i rgyan phreng gi sprin gyi char dang /_lha'i rgyan 
[\[45b.6\]]gyi sprin gyi char yang mngon bar bab po/_/lha'i sil snyan rnams kyang ma dkrol bar sgra byung ngo /_/lha'i snang ba yang rab tu byung ngo /_/lha'i nga ro yang grag go/_/gling bzhi pa 'dir ri rab kyi rtse mor lha'i dbang po'i khang par ji lta ba de bzhin du 'jig rten gyi khams thams cad du 
[\[45b.7\]]yang chos bstan pa 'di khyab par gyur nas byung ste lhag chad med do/_/tshig 'bru 'di dag nyid kyis don 'di nyid ston to/_/sangs rgyas kyi mthus sangs rgyas kyi zhing stong phrag bcu'i rdul phra rab kyi rdul snyed kyi 'jig rten gyi khams rnams kyi pha rol nas byang chub sems dpa' 
[\[46a\]]
[\[46a.1\]]sangs rgyas kyi zhing stong phrag bcu'i rdul phra rab snyed lhags te/_phyogs bcu rgyas par bkang nas 'di skad ces 'dzer to/_/kye rgyal ba'i sras de ltar khyod byang chub sems dpa'i chos nyid 'di ston pa legs so legs so/_/kye rgyal ba'i sras bdag cag 
[\[46a.2\]]kyang ming chos kyi blo gros zhes bya ba sha stag ste/_'jig rten gyi khams chos kyi sprin ces bya ba dag nas de bzhin gshegs pa'i mtshan chos kyi blo gros bzang po zhes bya ba sha stag gi thad nas 'dir phyin to/_/sangs rgyas kyi byin gyi rlabs kyis de dag thams cad du chos 
[\[46a.3\]]bstan pa 'di byung ste/_'khor 'di lta bu dag gi nang du tshig 'bru 'di dag gis don 'di nyid ston te/_lhag chad med do/_/kye rgyal ba'i sras bdag cag ni khyod kyi dbang du gyur te/_sangs rgyas kyi mthus 'jig rten gyi khams 'dir phyin to/_/bdag cag ji ltar 'jig rten 
[\[46a.4\]]gyi khams 'dir phyin pa de bzhin du phyogs bcu'i 'jig rten gyi khams thams cad kyi gling bzhi pa thams cad du ri rab kyi rtse mor lha'i dbang po'i khang pa rnams su yang byang chub sems dpa' sangs rgyas kyi zhing bcu'i rdul phra rab kyi rdul snyed phyin par gyur to//_//
[\[46a.5\]]bam po gnyis pa/_de nas sangs rgyas kyi mthus byang chub sems dpa' chos kyi blo gros kyis phyogs bcur rnam par bltas te/_thams cad dang ldan pa'i 'khor dang /_chos kyi dbyings la yang rnam par bltas nas de'i tshe tshigs su bcad pa 'di dag smras so/_/rang byung 
[\[46a.6\]]shin tu rnam dag blo mnga' ba/_/mdzes shing gzugs kyi stobs dang ldan gyur pa/_/bsnyen dka' mtshan gyis brgyan pa mthong gyur nas/_/byang chub don du brtan pa sems 'jog byed/_/do zla med pa'i rdzu 'phrul stobs rnams dang /_/kun brjod bzang dang rjes su bstan pa dang /_/
[\[46a.7\]]sdug bsngal bzod rlag 'jig rten 'gro mthong nas/_/byang chub don du brtan pa sems 'jog byed/_/yon tan kun gyi 'byung gnas de bzhin gshegs/_/kun du bzang po'i yon tan thos gyur nas/_/nam mkha'i dbyings 'dra 'gyur ba med pa yi/_/byang chub don du brtan pa sems 
[\[46b\]]
[\[46b.1\]]'jog byed/_/gnas rnams ji snyed gang dag yod gyur dang /_/rang bzhin gnas pa'i gnas rnams gzhan dag kyang /_/gzhan min dngos por rnam par rtogs bya'i phyir/_/byang chub don du brtan pa sems 'jog byed/_/'das dang ma 'ongs da ltar dus dag na/_/dge dang mi dge'i 
[\[46b.2\]]las rnams gang yod pa/_/de dag rgyu rnams rtogs par bya ba'i phyir/_/byang chub don du brtan pa sems 'jog byed/_/ting 'dzin bsam gtan rnam thar spyod pa dang /_/de bzhin snyoms 'jug rnam dag mthar thug pa/_/de dag gnas skabs rtogs par bya ba'i phyir/_/byang 
[\[46b.3\]]chub don du brtan pa sems 'di 'jog_/'jig rten brtson 'grus stobs dang dbang po rnams/_/ci 'dra ci 'dra de yi de dang der/_/rim pa de dag rtogs par bya ba'i phyir/_/byang chub don du brtan pa sems 'jog byed/_/'jig rten kun gyi mos pa ci 'dra dang /_/lhag pa'i bsam 
[\[46b.4\]]ba tha dad rnam gsum nas/_/bstan bcos du ma rtogs par bya ba'i phyir/_/byang chub don du brtan pa sems 'jog byed/_/rnam pa sna tshogs rnam pa du ma'i khams/_/gang dag 'jig rten gsum 'dir yod kun gyi/_/khams kyi rang bzhin rtogs par bya ba'i phyir/_/byang chub 
[\[46b.5\]]don du brtan pa sems de 'jog_/chos 'dir kun du 'gro bar gang gyur cing /_/dge ba'i 'jug pa gang yang rab 'jug pa/_/yang dag rang bzhin rtogs par bya ba'i phyir/_/byang chub don du brtan pa sems 'jog byed/_/zhing rnams thams cad ji ltar 'byung ba dang /_/sems 
[\[46b.6\]]can ji ltar sa las 'byung 'gyur zhes/_/chags med mig ni rab tu dbye ba'i phyir/_/byang chub don du brtan pa sems 'di 'jog_/'das pa'i dus dang da ltar byung dus na/_/sems can ris dngos mtshan nyid gang yod dang /_/sngon gyi gnas rnams rtogs par bya 
[\[46b.7\]]ba'i phyir/_/byang chub don du brtan ba sems 'di 'jog_/ji ltar 'gro bar sems can 'ching byed pa/_/kun du sbyor ba 'jig rten gang yod pa'i/_/nyon mongs zad pa rtogs par bya ba'i phyir/_/byang chub don du brtan pa sems 'di 'jog_/'jig rten gsum na tha 
[\[47a\]]
[\[47a.1\]]snyad gang btags dang /_/ngag lam sngags tshul spyod pa gang yod pa/_/brda yi bden pa rtogs par bya ba'i phyir/_/byang chub don du brtan pa sems 'di 'jog_/chos rnams thams cad brjod du med pa ste/_/stong pa mi g.yo rang bzhin ngo bo nyid/_/don dam 
[\[47a.2\]]bden pa rtogs par bya ba'i phyir/_/byang chub don du brtan pa sems 'jog byed/_/zhing rnams dag tu sa g.yo bstan pa dang /_/rgya mtsho dag kyang rnam par 'khrugs pa dang /_/de bzhin gshegs kyi rdzu 'phrul bstan pa'i phyir/_/byang chub don du brtan pa sems 'jog 
[\[47a.3\]]byed/_/'od zer rtse mo re las 'od zer rnams/_/de bzhin phyogs bcu kun du rab tu 'gyed/_/de dag 'od gcig rtogs par bya ba'i phyir/_/byang chub don du brtan pa sems 'jog byed/_/zhing mang bsam gyis mi khyab gang yod pa/_/de dag rang gi lag tu mngon sprul 
[\[47a.4\]]te/_/sgyu ma'i tshul de rtogs par bya ba'i phyir/_/byang chub don du brtan pa sems 'jog byed/_/zhing rnams ji ltar de bzhin sems can kun/_/gnod pa med par lag pa'i mthil bzhag nas/_/chos rnams srog med rtogs par bya ba'i phyir/_/byang chub don du brtan pa 
[\[47a.5\]]sems 'di 'jog_/rgya mtsho rnams na ji snyed chu yod pa/_/skra rtse'i thigs pa'i nang du 'jug par byed/_/ma lus mthar thug rtogs par bya ba'i phyir/_/byang chub don du brtan pa sems 'di 'jog_/zhing rnams kun na phra rab rdul gyi bag_/gang yod de dag ma lus bgrang byed 
[\[47a.6\]]cing /_/phra rab rdul grangs rtogs par bya ba'i phyir/_/byang chub don du brtan pa sems 'jog byed/_/'jig rten 'di na 'das dang de bzhin du/_/ma 'ongs sreg pa'i bskal pas 'jigs pa rnams/_/bskal pa zad pa rtogs par bya ba'i phyir/_/byang chub don du brtan pa 
[\[47a.7\]]sems 'di 'jog_/dus gsum dag gi de bzhin gshegs rnams dang /_/ston pa rang rgyal thos las byung rnams kyi/_/chos kyi rang bzhin rtogs par bya ba'i phyir/_/byang chub don du brtan pa sems 'di 'jog_/brjod du med pa'i 'jig rten khams kyi rnams/_/skra yis 
[\[47b\]]
[\[47b.1\]]bcings nas ma lus srang la 'debs/_/dngos po'i rang bzhin rtogs par bya ba'i phyir/_/byang chub don du brtan pa sems 'di 'jog_/khor yug ri bo bsam gyis mi khyab pa/_/skra yis bcings nas ma lus srang la 'debs/_/rags dang phra ba rtogs par bya ba'i phyir/_/byang 
[\[47b.2\]]chub don du brtan pa sems 'di 'jog_/lus pa med pa'i 'jig rten khams rnams su/_/skad cig gcig la dbyangs kyis go bar byed/_/dbyangs kyi yan lag dag pa bstan pa'i phyir/_/byang chub don du brtan pa sems 'di 'jog_/'jig rten kun gyi sgra rnams ci 
[\[47b.3\]]'dra ba/_/skad cig gcig la skad cig rjod byed cing /_/zhi ba'i rang bzhin rtogs par bya ba'i phyir/_/byang chub don du brtan pa sems 'di 'jog_/'jig rten gsum po ma lus rtogs par byed/_/sems can kun gyis rab tu rnam par shes/_/lce yangs rgya chen rtogs par 
[\[47b.4\]]bya ba'i phyir/_/byang chub don du brtan pa sems 'jog byed/_/zhing rnams kun du brjod dang 'dra bar yang /_/skad cig gcig la lta gyur sel bar byed/_/rnam rtog chos rnams rtogs par bya ba'i phyir/_/byang chub don du brtan pa sems 'jog byed/_/'dir ni zhing rnams 
[\[47b.5\]]thams cad ma lus par/_/de bzhin gshegs pas gang zhing rang byung gi/_/chos rnams skad cig gcig la rtogs bya'i phyir/_/byang chub don du brtan pa sems 'di 'jog_/rdul phran tha dad lta bur 'jig rten khams/_/rnam pa kun du mngon par sprul byed cing /_/yid las byung 
[\[47b.6\]]bde dag rtogs bya'i phyir/_/byang chub don du brtan pa sems 'jog byed/_/'das dang de bzhin ma byon sangs rgyas rnams/_/ji snyed gang dag 'jig rten bzhugs so cog_/sems kyi skad cig gcig la rtogs bya'i phyir/_/byang chub don du brtan pa sems 'jog byed/_/tshig gcig 
[\[47b.7\]]brjod kyang bsam gyis mi khyab pa'i/_/bskal pa zad kyi de la nyams pa med/_/tshig rab dbye ba rtogs par bya ba'i phyir/_/byang chub don du brtan pa sems 'di 'jog_/phyogs bcu rnams kyi 'jig rten thams cad kyi/_/'gro ba ci 'dra ldog pa ci 'dra ba/_/sems kyi skad cig 
[\[48a\]]
[\[48a.1\]]gcig la rtogs bya'i phyir/_/byang chub don du brtan pa sems 'jog byed/_/phyogs rnams kun du 'gro yang lus kyis sam/_/ngag gam yid kyis gang du'ang chags pa med/_/dus gsum stong pa nyid du rtogs bya'i phyir/_/byang chub don du brtan pa sems 
[\[48a.2\]]'di 'jog_/byang chub sems ni ji ltar bskyed pa bzhin/_/gzhal yas bskal par phyogs su rgyu byed cing /_/sangs rgyas spyan sngar mchod par bya'o zhes/_/'di ni mi ldog rnams kyi bstan pa yin/_/phyogs bcu dag gi 'jig rten tha dad par/_/'jig rten bdag por rgyal 
[\[48a.3\]]ba'i sras 'gyur ba/_/gang yang rung ba dam pa sgrog par byed/_/'di ni mi ldog rnams kyi bstan pa yin/_/byang chub don du srid par spyad spyod tshe/_/byang chub sems dpa'i bde sbyor gang yin pa/_/de yi bsngags pa rtag tu rjod par byed/_/'di ni mi ldog rnams kyi bstan pa yin/_/
[\[48a.4\]]chos mchog chos rab phul du phyin pa dang /_/khyad par 'phags chos bla med gang yod pa/_/de dag byang chub sems dpa' rnams la ston/_/'di ni mi ldog rnams kyi bstan pa yin/_/yon tan kun ldan de bzhin gshegs pa yi/_/tshe nyid 'di na yod kyi gzhan med pa/_/
[\[48a.5\]]de la byang chub sems dpa' sbyor bar byed/_/'di ni mi ldog rnams kyi bstan pa yin/_/tshad med gzhal yas bsam gyis mi khyab pa'i/_/sangs rgyas rnams dang phrad gyur ci 'dra ba/_/byang chub sems dpa' de la ston par byed/_/'di ni mi ldog rnams kyi bstan pa 
[\[48a.6\]]yin/_/ting 'dzin gang dag ji snyed yod pa dang /_/de bzhin ting 'dzin rgyud kyi rnam pa dag_/de dag bde gshegs sras la rjod par byed/_/'di ni mi ldog rnams kyi bstan pa yin/_/'khor ba'i 'khor lo rnam par zlog pa dang /_/dam pa'i chos kyi 'khor lo rab bskor ba/_/
[\[48a.7\]]'jig rten kun gyis rtag tu ma bskor ba/_/byang chub sems dpa' rnams la de bstan bya/_/shin tu sdug bsngal 'jig rten thams cad dang /_/ngan song sa rnams dag tu gnod gyur pa'i/_/gnas dang skyabs dang dpung gnyen gyur pa de/_/byang chub sems dpa' rnams 
[\[48b\]]
[\[48b.1\]]la bstan par bya/_/gang zhig byang chub don du sems 'jog pa/_/de ni dang po'i byang chub sems dpar bstan/_/bslab pa'i gdams ngag ji bzhin nges byas pa/_/ji bzhin rnam par gzhag 'di de yi yin/_/nad bral rnams kyi bstan pa ji bzhin du/_/'jig rten kun la 
[\[48b.2\]]phan pa bya ba'i phyir/_/de ltar thog ma su zhig sems bskyed pa/_/'di ni gnyis te dang po'i las can no/_/phan pa thob byed sems dang rab dang bde/_/gnyen dang sdug dang de bzhin sdud sems dang /_/kun du bsrung ba'i sems dang snyoms pa'i sems/_/slob dpon sems 
[\[48b.3\]]dang snyoms par ston pa'i sems/_/de 'dra dag la sems gnas gyur pa de/_/lung nod kha ton byed par sbyar bar bya/_/mang du thos nas dgon par gnas su gzhug_/dben par gyur nas dge bshes sten du gzhug_/dge bshes rnams la bka' blo bde bar bya/_/dus 
[\[48b.4\]]tshod shes la shes bzhin ldan par bya/_/dus shes gyur nas shin tu 'jigs med bya/_/'jigs pa med nas don la brtson par bya/_/don shes gyur nas de bzhin chos brjod bya/_/chos rnams kun la rmongs gyur med par bya/_/rmongs pa med par gyur nas rgyal ba'i sras/_/
[\[48b.5\]]legs par gsungs pa'i chos la gnas par bya/_/'di ni dang po'i las can brjod pa ste/_/byang chub zhugs pa'i byang chub sems dpa' yin/_/'di ni gdams pa 'di ni bstan pa ste/_/'di la su slob de ni sangs rgyas sras/_/byang chub sems dpa' gsum pa gang yin 
[\[48b.6\]]pa/_/chos kyi rgyal po'i bstan la rab tu sbyor/_/mi rtag nyid dang sdug bsngal stong nyid dang /_/bdag med pa dang g.yo ba med pa dang /_/de bzhin chos 'di thams cad bdag min dang /_/mngon par 'du byed med dang dben pa dang /_/'di dag thams cad rtog pa med yin par/_/
[\[48b.7\]]byang chub sems dpa' de ltar rtog par byed/_/sems can khams dang chos kyi dbyings la yang /_/brtag par bya phyir de ni gzengs yang bstod/_/'jig rten khams ni mtha' yas mu med ces/_/de ltar de ni dpyod du gzhug par bya/_/'di na sa dang chu dang de bzhin me/_/
[\[49a\]]
[\[49a.1\]]rlung dang nam mkha' ji snyed yod pa dang /_/phyogs na 'dod dang gzugs dang gzugs med pa/_/de dag rnams la de ni dpyod du gzhug_/rgya chen chos rnams kun dang khams rnams kyi/_/rang bzhin ma lus mthar thug brtag bya ba/_/de ni sangs rgyas sras 
[\[49a.2\]]po sbyor byed la/_/phan par bya phyir rjes su bstan pa yin/_/byang chub sems dpa' skye bar gang skyes pa/_/bstan la skyes shing rab tu 'byung bar byed/_/blo ldan de ni dngos med dngos po rtogs/_/dam chos gnas su skyes te legs par skyes/_/de ni rang gi sa las yongs 
[\[49a.3\]]mi ldog_/sangs rgyas mthar thug yin par 'dzin pa skye/_/rtag tu chos la nges par sems dang ldan/_/sems can rang bzhin ci 'drar rnam par dpyod/_/las dang 'jig rten dag dang zhing rnams dang /_/rnam par smin dang 'khor dang mya ngan 'das/_/rnam par dbye ba rgyal 
[\[49a.4\]]ba'i sras kyis shes/_/de thugs skyes pa'i byang chub sems dpar brjod/_/thams cad mkhyen pa 'das dang byung rnams dang /_/ma byon dag kyang chos rnams rnam dpyad nas/_/grub dang gang yang legs skyes mthar thug dang /_/rang byung rnams kyi grub pa ci 'dra ba/_/
[\[49a.5\]]sangs rgyas dam pa de dag thams cad ni/_/dus gsum mnyam nyid rjes su zhugs pa shes/_/nam yang mnyam nyid bye brag 'byed mi byed/_/de ni dus gsum tha dad med par 'jug_/gang gi phan yon rnam pa 'di 'dra ba/_/de ni byang chub sems dpa' bzhi pa ste/_/
[\[49a.6\]]'di dag rab bsgrubs byang chub sems dpa' de/_/byang chub don du nges par 'byung bar 'gyur/_/de ltar byang chub sems dpa' lnga pa ste/_/sbyor ba phun sum tshogs par brjod pa yin/_/thabs la mkhas pa'i rjes su zhugs pa ste/_/bsod nams las dag 
[\[49a.7\]]brtsams pas mthar phyin byed/_/de ltar bsod nams rab tu ci byed kyang /_/'jig rten kun gyi rten du 'gyur ba dang /_/phan par 'dod dang bde ba thob byed dang /_/snying brtse ba dang skye dgu dgrol 'gyur byed/_/'jig rten gnod gyur gdul bar bya ba'i phyir/_/'dren par byed 
[\[49b\]]
[\[49b.1\]]cing rab tu dang bar byed/_/sems can mang po thams cad gdul 'dod dang /_/mya ngan 'das pa'i sems kyis mthu yang che/_/'jig rten thams cad mtha' ma med pa dang /_/de bzhin dpag tu med cing grangs med dang /_/mtshungs med bsam yas mnyam med gzhal 
[\[49b.2\]]yas dang /_/stong pa mi g.yo med pa'i rang bzhin shes/_/de ni byang chub sems dpa' lnga pa ste/_/sbyor ba kun tshogs phan dang snying brtse ldan/_/de la rjes su bstan pa 'di 'dra ste/_/yon tan kun dang ldan pa rnams kyis bstan/_/de ni sems can mtha' yas 
[\[49b.3\]]thams cad dang /_/chos kyi ngo bo nyid la rmongs pa med/_/shin tu blo ldan rtog bral rnam rtog med/_/'jig rten lha dang bcas pas dbyer mi phyed/_/sangs rgyas chos dang byang chub sems dpa' dang /_/spyod pa'i bsngags dang bsngags pa ma yin dang /_/sems can chung 
[\[49b.4\]]ngam yang na che'o zhes/_/thos par gyur kyang bsam las nur ba med/_/sems can nyon mongs can nam rnam dag gam/_/gdul sla zhe'am gdul bar dka' zhe'am/_/chos dbyings chung zhe'am yang na rgya che zhe'am/_/'jig par 'gyur zhe'am 'chags par 'gyur zhe 
[\[49b.5\]]'am/_/chos dbyings yod ce'am med ces thos gyur kyang /_/dus gsum rtogs pa'i byang chub sems dpa' de/_/nges par sems shing thams cad rnam dpyod de/_/sangs rgyas chos 'dir bsam pa shin tu nges/_/mtshan ma med dang mtshan nyid med pa dang /_/dngos 
[\[49b.6\]]med rang bzhin [{]brdzun [,]rdzun [}]zhing dben pa dang /_/sgyu ma'i rang bzhin mi g.yor 'dra ba yi/_/chos mchog zhi ba 'di 'dra nyan par byed/_/de ltar mi ldog byang chub sems dpa' ni/_/sangs rgyas chos dang byang chub sems dpa' dang /_/spyod pa yod dam med ces nges par dpyod/_/
[\[49b.7\]]'byung ngam mi 'byung zhe na'ang phyir mi ldog_/de bzhin gshegs pa 'das she'am ma 'das she'am/_/ma byon ce'am ma byon ma yin zhe'am/_/byung ngam ma byung zad dam mi zad dam/_/de bzhin mtshan nyid gcig gam mtshan nyid med/_/gcig dang tha dad rnam pa mang 
[\[50a\]]
[\[50a.1\]]po dang /_/don dam tshig 'bru dngos dang dngos med pa/_/thams cad sgro btags rnam pa gzhan nyid du/_/mi ldog byang chub sems dpa' yid ches byed/_/mtshan ma med dang mtshan ma yod pa dang /_/mtshan nyid med dang mtshan gyis mtshon pa dang /_/rnam par 
[\[50a.2\]]phye ba phan tshun sbyar ba rnams/_/thos nas 'di la mthar thug 'jug par byed/_/gzhon nur gyur pa'i byang chub sems dpa' ni/_/lus dang ngag dang de bzhin yid kyis kyang /_/'bras bu yod pa'i las rnams byad 'gyur zhing /_/ji ltar 'dod bzhin 'dir ni skye ba 
[\[50a.3\]]ston/_/pha rol rnams kyi bsam pa rtog byed cing /_/de dag rnams kyi mos pa spyod par byed/_/sems can spyod dang rjes su 'thun chos dang /_/zhing rnams 'jig dang chags pa rnams kyang shes/_/ji ltar 'dod sbyin myur du mngon shes thob/_/phyogs rnams 
[\[50a.4\]]kun du yid ni 'jug par byed/_/bde gshegs bsngags pa'i chos rnams thos nas kyang /_/de la de ni nur bar 'gyur ba med/_/yongs su shes dang zhing g.yo byed pa dang /_/de bzhin byin gyis brlab dang rnam dpyod dang /_/ji ltar skad cig grangs med 'gro 'gyur ba/_/
[\[50a.5\]]zhing du 'gro bar bya ba brjod par bya/_/de ni dri ba grangs med 'dri bar byed/_/lus rnams ci 'drar yid kyi lus kyang ston/_/de la sgra skad sbyor ba 'byam klas dang /_/skad cig la yang sangs rgyas grangs med brjod/_/byang chub sems dpa' rgyal tshab gang yin pa/_/sems can 
[\[50a.6\]]rnams kyi 'jug pa ji bzhin shes/_/de dag nyon mongs rgyud dang bag chags dang /_/spyod yul gang yin sbyor ba gang yin dang /_/tha dad chos dang rgyu ba ci 'dra dang /_/'jig rten rnam par phye dang sngon mtha' dang /_/brda yi bden dang don dam bden pa dag_/ma lus rtogs par bya la 
[\[50a.7\]]mkhas pa yin/_/pho brang 'khor la mkhas pa tshang 'byin te/_/der yang ji ltar kun du spyad pa dang /_/gnas dang de bzhin 'jug par bya ba dang /_/pho brang 'khor ni ci 'dra dpyad pa dang /_/dam chos rgyal po'i dbang bskur ci 'dra dang /_/byin gyi rlabs dang gzhan gnon ci 'dra dang /_/
[\[50b\]]
[\[50b.1\]]chos la 'jug dang bka' lung brjod bya ste/_/'di ni rgyal tshab sa la 'jug pa yin/_/de tsam gyis na de yi mthar thug ste/_/ji skad bstan bzhin gzhan du 'gyur ba med/_/tshe yi 'du byed nam zhig 'dor ba na/_/tshul ldan rgyal tshab rgyal bar mngon du phyogs/_/dbang bskur 
[\[50b.2\]]gang yin bde gshegs sras gcig ste/_/thu bo khyad 'phags mthar phyin bdag nyid can/_/skra thigs gcig gis chu tshad gzung du rung /_/'dir ni bsam pa bgrang bas rtogs ma yin/_/rgyal sras rnams kyi spyod pa 'di 'dra ste/_/'di na sems can la las zhing rnams kun/_/
[\[50b.3\]]phra rab rdul du rlags nas ma lus 'grang /_/grangs med 'di snyed cig ces gcod byed pa/_/de kun 'dir ni byang chub sems dpas shes/_/'das dang de bzhin ma byon sangs rgyas dang /_/gang dag phyogs bcu dag na bzhugs pa dang /_/rang sangs rgyas dang de bzhin nyan thos 
[\[50b.4\]]kyi/_/sa bon gyur pa byang chub sems de skye/_/thog mar byang chub sems zhes gang brjod pa/_/de ni ji lta'i tshul du'ang grangs med de/_/'jig rten khams 'di kun kyang khyab gyur na/_/de las gong du brjod du ci zhig yod/_/de nas byang chub sems dpa' kun du bzang 
[\[50b.5\]]pos byang chub sems dpa' chos kyi blo gros la 'di skad ces smras so/_/rigs kyi bu khyod kyis dkon mchog ta la la'i gzungs bshad pa legs par smras so/_/rigs kyi bu sangs rgyas kyi yon tan rnams ni bsam gyis mi khyab ste/_gang dag chos kyi rnam grangs 
[\[50b.6\]]'di'i ming thos pa'i sems can de dag kyang thams cad mkhyen pa nyid du nye bar gyur ba yin na/_gang dag chos kyi rnam grangs 'di 'dzin pa dang /_klog pa dang kun chub par byed pa dang /_de bzhin nyid du sgrub par byed pa lta smos kyang ci dgos te/_de dag ni nges par 
[\[50b.7\]]sangs rgyas su 'gyur ro/_/chos kyi blo gros kyis smras pa/_kye rgyal ba'i sras de de bzhin no/_/ji skad smras pa bzhin te/_shes rab zab mo dang ldan pa de dag ni de bzhin gshegs pas dbang bskur ba yin par rig par bya'o/_/byang chub sems dpa' kun du 
[\[51a\]]
[\[51a.1\]]bzang pos smras pa/_rigs kyi bu'am rigs kyi bu mo gang la la zhig gi rna lam du 'di lta bu'i chos 'di dag grag par gyur ba'i skyes bu dam pa de dag kyang sangs rgyas kyi chos rnams la lung bstan par rig par bya ba yin na/_chos kyi rnam grangs 
[\[51a.2\]]'di gang dag gis lag tu thob pa lta smos kyang ci dgos/_de nas tshe dang ldan pa sha ra dwa ti'i bus bcom ldan 'das kyi zhabs la mgo bos phyag 'tshal te 'di skad ces gsol to/_/bcom ldan 'das gzigs su gsol/_bdag gis 'di lta bu'i chos 'di dag ma 
[\[51a.3\]]'tshal bas bdag ni dmus long dang 'dra lags so/_/bcom ldan 'das bdag gcig pu dmus long lta bur gyur par yang ma bas kyi/_bcom ldan 'das sems can gang dag gis chos kyi rnam grangs 'di ma thos pa de dag thams cad kyang dmus long lta 
[\[51a.4\]]bur gyur pa lags so/_/bcom ldan 'das kyis bka' stsal pa/_gnas brtan de de bzhin te/_ji skad smras pa bzhin no/_/sha ra dwa ti'i bus gsol pa/_bcom ldan 'das kyis bsam gyis mi khyab pa nyid bshad du gsol/_bcom ldan 'das kyis bka' stsal pa/_
[\[51a.5\]]sha ra dwa ti'i bu song la brgya byin dang /_tshangs pa dang 'jig rten skyong ba thams cad skul cig_/de bzhin gshegs pa'i bka' yang sgrogs shig_/chos kyi phyag rgya dam pa dkon mchog ta la la zhes bya ba'i gzungs 'di yang 'khor der sgrogs shig_/de nas tshe dang 
[\[51a.6\]]ldan pa sha ra dwa ti'i bus de bzhin gshegs pa'i bka' thos nas dkon mchog ta la la'i gzungs 'di'i don gyi phyir yongs su skom pas brgya byin dang tshangs pa dang 'jig rten skyong ba de dag la don 'di'i skabs brjod de chos nyan pa thams cad 'du bar gyis shig_/de bzhin 
[\[51a.7\]]gshegs pa dkon mchog ta la la'i gzungs 'chad cing bsam gyis mi khyab pa nyid kyang ston par 'gyur gyis 'du bar gyis shig_/khyed phyis 'gyod par gyur ta re/_kye grogs po dag mdo sde rin po che 'di lta bu dag 'jig rten du 'byung ba ni shin tu rnyed par dka'o/_/
[\[51b\]]
[\[51b.1\]]de nas skad cig de nyid la brgya byin dang tshangs pa dang 'jig rten skyong ba thams cad 'dus nas bcom ldan 'das la lan gsum bskor ba byas te/_bcom ldan 'das kyi spyan sngar 'khod nas thal mo sbyar te/_bcom ldan 'das la gsol ba btab pa/_bcom ldan 'das 
[\[51b.2\]]kyis dkon mchog ta la la'i gzungs bshad du gsol/_de nas bcom ldan 'das cang mi gsung bar gyur pas gnang ba mdzad do/_/brgya byin dang tshangs pa dang 'jig rten skyong ba thams cad kyis lan gnyis lan gsum du gsol ba btab na yang bcom ldan 'das cang 
[\[51b.3\]]mi gsung bar gyur to/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das kyis dkon mchog ta la la zhes bgyi ba'i gzungs bshad du gsol/_bde bar gshegs pas bshad du gsol/_de nas bcom ldan 'das 
[\[51b.4\]]kyis de'i tshe zhal nas ljags kyi dbang po phyung ste/_rigs kyi bu gang la la dag dkon mchog ta la la'i gzungs 'di'i don gyi phyir de bzhin gshegs pa la gsol ba 'debs pa de dag thams cad ni bla na med pa yang dag par rdzogs pa'i byang chub las phyir mi ldog par 'gyur ro 
[\[51b.5\]]zhes stong gsum gyi stong chen po'i 'jig rten gyi khams su dbyangs kyis go bar mdzad do/_/de nas bcom ldan 'das kyis yang tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu khyod song la 'jam dpal gzhon nur gyur pa la chos bshad 
[\[51b.6\]]par gsol ba thob shig_/de'i tshe 'jam dpal gzhon nur gyur pa shing blag sha dang sA la'i drung gzhan zhig na skyil mo krung bcas shing lus mi g.yo bar 'dug ste/_nyi ma bye ba khrag khrig brgya stong pas lhag pa'i kha dog bkod pa chen po dang ldan pa'i khang pa brtsegs 
[\[51b.7\]]pa na brgya byin dang tshangs pa dang 'jig rten skyong ba rnams kyis yongs su bskor cing mdun gyis bltas nas 'dug par gyur te/_gser gyi kha dog lta bu'i lus dang dpal gyis lham me lhan ne lhang nger 'dug go/_/de nas tshe dang ldan pa shA ra dwa ti'i bus 'jam dpal 
[\[52a\]]
[\[52a.1\]]gzhon nur gyur pa ga la ba der song ste phyin nas 'jam dpal gzhon nur gyur pa la 'di skad ces smras so/_/rigs kyi bu de bzhin gshegs pa ni khyod la chos bshad par gsol ba 'debs so/_/de nas 'jam dpal gzhon nur gyur pas tshe dang ldan pa sha ra dwa ti'i 
[\[52a.2\]]bu la 'di skad ces smras so/_/btsun pa sha ra dwa ti'i bu de bzhin gshegs pa zhes bya ba'i gzhi'i don 'di gang yin/_sha ra dwa ti'i bus smras pa/_rigs kyi bu khyod ni shes rab zab pa ste/_kho bos ni khyod dang 'gyed mi nus so/_/'jam dpal gyis smras pa/_khyod snying las chung 
[\[52a.3\]]ngur 'dug shig dang khyod kyis ji ltar bzod pa de bzhin du bstan par bya'o/_/sha ra dwa ti'i bus smras pa/_rigs kyi bu kho bo nyan gyis khyod kyis shod cig_/de nas 'jam dpal gzhon nur gyur pas ting nge 'dzin de las langs te/_stong gsum gyi stong chen po'i 'jig rten gyi 
[\[52a.4\]]khams dbyangs kyis go bar byas so/_/de nas de'i tshe stong gsum gyi stong chen po'i 'jig rten gyi khams na gnas gtsang ma'i ris kyi lha'i bu nas 'og min gyi bar gyi lha'i bu ji snyed 'khod pa de dag thams cad 'dus par gyur to/_/rgyal po chen po bzhi dpung dang g.yog 
[\[52a.5\]]tu bcas pa yang gnod sbyin bye ba du ma dang lhan cig 'dus par gyur to/_/brgya byin dang tshangs pa dang 'jig rten skyong ba rnams kyang 'dus par gyur to/_/chos 'dod pa rnams dang /_/chos 'dod pa ma yin pa'i gang zag rnams kyang 'dus par gyur to/_/lha'i bu mo mang po 
[\[52a.6\]]yang 'dus par gyur to/_/dge slong gi 'khor dang /_dge slong ma'i 'khor dang /_dge bsnyen gyi 'khor dang /_dge bsnyen ma'i 'khor dang /_de bzhin du sum cu rtsa gsum pa'i bar gyi 'khor dang /_'thab bral gyi 'khor dang /_dga' ldan gyi 'khor dang /_'phrul dga'i 'khor 
[\[52a.7\]]dang /_gzhan 'phrul dbang byed kyi lha'i 'khor dang /_tshangs pa'i 'khor dang /_de bzhin du 'og min gyi bar gyi lha'i 'khor rnams 'dus par gyur to/_/de bzhin du nyan thos kyi tshogs kyang 'dus par gyur te/_'di lta ste/_tshe dang ldan pa rab 'byor dang /_tshe dang ldan pa 'od srung 
[\[52b\]]
[\[52b.1\]]chen po dang /_tshe dang ldan pa maud gal gyi bu chen po dang /_tshe dang ldan pa sha ra dwa ti'i bu dang /_tshe dang ldan pa kA t+yA'i bu chen po dang /_tshe dang ldan pa ma 'gags pa dang /_tshe dang ldan pa ga yA 'od srung dang /_tshe dang ldan pa gsum po che dang /_tshe dang ldan pa lam phran bstan dang /_tshe dang ldan 
[\[52b.2\]]pa nam gru dang /_tshe dang ldan pa chu klung 'od srung dang /_tshe dang ldan pa lteng rgyas 'od srung dang /_tshe dang ldan pa byams ma'i bu gang po dang /_tshe dang ldan pa sgra gcan zin dang /_tshe dang ldan pa bzang skyong dang /_tshe dang ldan pa rlangs pa dang /_tshe dang ldan pa kun dga' bo dang /_de dag dang nyan thos 
[\[52b.3\]]chen po gzhan dag dang /_grags 'dzin la sogs pa dge slong ma lnga brgya yang 'dus par gyur to/_/khams kyi rgyal po dang /_stobs kyi 'khor los sgyur ba dag kyang 'dus par gyur to/_/rgyal rigs dang bram ze dang khyim bdag gi 'khor dag kyang 'dus par gyur to/_/de nas 
[\[52b.4\]]tshe dang ldan pa sha ra dwa ti'i bus bcom ldan 'das la lan gsum bskor ba byas te 'di skad ces gsol to/_/bcom ldan 'das deng 'di ltar 'khor chen po 'dus pa 'di su'i mthu lags/_de ji ltar 'tshal bar bgyi/_bcom ldan 'das kyis bka' stsal pa/_tshe dang ldan pa sha 
[\[52b.5\]]ra dwa ti'i bu 'di ni dkon mchog ta la la'i gzungs kyi mthu yin no/_/sha ra dwa ti'i bus gsol pa/_bcom ldan 'das dkon mchog ta la la'i gzungs mnyan par 'tshal lo/_/bcom ldan 'das kyis bka' stsal pa/_sha ra dwa ti'i bu song la 'jam dpal gzhon nur gyur 
[\[52b.6\]]pa dang /_byang chub sems dpa' kun du bzang po la gsol ba thob shig_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/rigs kyi bu khyod kyis ting nge 'dzin rin po che bstan pa dkon mchog ta la la 'di shod cig_/'jam 
[\[52b.7\]]dpal gyis smras pa/_btsun pa sha ra dwa ti'i bu dkon mchog ta la la'i gzungs nyan par 'gyur ba su yin/_sha ra dwa ti'i bus smras pa/_'khor bzhi 'dus pa 'di dag dang brgya byin dang tshangs pa dang 'jig rten skyong ba rnams 'dus pa 'di dag ste/_kho bo yang nyan pa'i phyir 
[\[53a\]]
[\[53a.1\]]'ongs so/_/de nas 'jam dpal gzhon nur gyur pas gnas brtan sha ra dwa ti'i bu la 'di skad ces smras so/_/gnas brtan sha ra dwa ti'i bu chos nyan pa 'di dag ni sgyu mas byung ba sha stag na kho bos su la chos bshad/_nyan pa ni su yin/_'chad pa ni su yin/_gnas 
[\[53a.2\]]brtan gyis smras pa/_skyes bu dam pa khyod kyis shod cig_/kho bos mnyan to/_/'jam dpal gyis smras pa/_btsun pa sha ra dwa ti'i bu bshad ces bya ba de gang gi tshig [{]bla dgas [,]bla dwags [}]yin/_smras pa/_'jam dpal bshad pa zhes bya ba de ni stong pa nyid kyi tshig [{]bla dgas [,]bla dwags [}]so/_/smras pa/_sha 
[\[53a.3\]]ra dwa ti'i bu stong pa nyid gang gi tshig [{]bla dgas [,]bla dwags [}]yin/_smras pa/_'jam dpal stong pa nyid ni tshig med pa yin no/_/'jam dpal gyis smras pa/_btsun pa sha ra dwa ti'i bu gal te stong pa nyid tshig med pa yin na/_ci zhig bshad par bya/_btsun pa sha ra dwa ti'i bu chos thams cad ni bstan du 
[\[53a.4\]]med pa yin te/_de dag ni bstan du med cing mnyan du med do/_/gnas brtan gyis smras pa/_rigs kyi bu khyod kyis ji lta bu bstan pa de dag thams cad ni stong pa nyid bstan pa/_mtshan ma med pa bstan pa/_smon pa med pa bstan pa/_blang ba med pa bstan pa/_dor ba med pa bstan pa/_
[\[53a.5\]]spros pa med pa bstan pa ste/_ma spros pa bstan pa yin no/_/de nas thams cad dang ldan pa'i byang chub sems dpa'i 'khor de dang /_brgya byin dang tshangs pa dang 'jig rten skyong ba de dag kyang rab tu dga' nas mgrin gcig tu 'jam dpal gzhon nur gyur pa dang /_tshe dang ldan pa sha ra 
[\[53a.6\]]dwa ti'i bus dkon mchog ta la la'i gzungs 'di legs par bshad do zhes legs so zhes bya ba byin no/_/de nas tshe dang ldan pa rab 'byor gyis 'jam dpal gzhon nur gyur pa la 'di skad ces smras so/_/'jam dpal byang chub sems dpas dkon mchog ta la la'i 
[\[53a.7\]]gzungs 'di ji ltar gzung bar bya/_bklag par bya/_kun chub par bya/_gzhan dag la yang rgya cher yang dag par bshad par bya/_'jam dpal gyis smras pa/_rab 'byor gzungs 'di ni skye ba med par yid la bya'o/_/dngos po med pa dang /_mtshan nyid med pa dang /_spros 
[\[53b\]]
[\[53b.1\]]pa med pa dang /_dor ba med par yid la bya'o/_/'jam dpal gzhon nur gyur pas chos kyi rnam grangs 'di bshad pa na 'khor de'i nang nas byang chub sems dpa' dgu bcu rtsa gnyis kyis dpa' bar 'gro ba'i ting nge 'dzin thob par gyur to/_/lha dang mi drug cu rtsa gnyis ni mi skye 
[\[53b.2\]]ba'i chos la bzod pa thob par gyur to/_/de nas byang chub sems dpa' kun du bzang po stan las langs te bla gos phrag pa gcig tu gzar nas thal mo sbyar te/_bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po rnams 
[\[53b.3\]]kyi snying rje chen po ci 'dra ba zhig lags/_bcom ldan 'das kyis bka' stsal pa/_rigs kyi bu 'di la byang chub sems dpa' sems dpa' chen po rnams kyi snying rje chen po ni gang khams gsum pa yongs su mi gtong ba ste/_'di ni snying rje chen po yin no/_/gang sems can thams 
[\[53b.4\]]cad la sangs rgyas kyi zhing kun du ston pa 'di ni snying rje chen po yin no/_/gang sems can tshul khrims 'chal pa yongs su 'dzin pa 'di ni snying rje chen po yin no/_/gang shes rab kyi pha rol tu phyin pa mi 'dor ba 'di ni snying rje chen po yin no/_/gang sems can thams cad 
[\[53b.5\]]kyi don gyi phyir lus dang srog yongs su gtong ba 'di ni snying rje chen po yin no/_/gang 'dod chags spyod pa'i sems can rnams la byams pa yang dag par brjod pa 'di ni snying rje chen po yin no/_/gang sems can stobs dang ldan rnams la byams pa 'di ni byang chub sems dpa' 
[\[53b.6\]]sems dpa' chen po rnams kyi snying rje chen po yin no/_/rigs kyi bu gzhan yang byang chub sems dpa' sems dpa' chen po sems can thams cad la zhe 'gras pa med pa'i sems su bya'o/_/'dre ba med pa mang du bya'o/_/de nas bcom ldan 'das la byang chub sems dpa' kun du 
[\[53b.7\]]bzang pos 'di skad ces gsol to/_/skye bo mang po la sman pa dang /_skye bo mang po la bde ba dang /_'jig rten la thugs brtse ba dang /_skye bo phal po che dang /_lha dang mi rnams kyi rnams kyi don dang sman pa dang /_bde bar 'gyur ba'i slad du bcom ldan 'das kyis dkon mchog ta la 
[\[54a\]]
[\[54a.1\]]la zhes bgyi ba'i gzungs bshad du gsol/_sems can thams cad la sman pa dang /_thugs brtse ba mnga' ba bcom ldan 'das kyis bshad du gsol/_de nas bcom ldan 'das kyis tshangs pa'i dbyangs kyis byang chub sems dpa' de dag la 'di skad ces bka' 
[\[54a.2\]]stsal to/_/khyed kyi nang na phyi ma'i tshe phyi ma'i dus lnga brgya pa tha ma la dam pa'i chos nub pa'i dus kyi tshe chos kyi rnam grangs 'di yang dag par rab tu ston par spro ba su yod/_de nas byang chub sems dpa' kun du bzang po dang /_byang chub sems dpa' 'jam dpal gzhon nur gyur pa dang /_byang chub 
[\[54a.3\]]sems dpa' spyan ras gzigs dbang phyug dang /_byang chub sems dpa' mthu chen thob dang /_byang chub sems dpa' ngan song spong dang /_byang chub sems dpa' sman gyi rgyal po dang /_byang chub sems dpa' spobs pa brtsegs pa dang /_byang chub sems dpa' chos thams cad kyis 
[\[54a.4\]]mngon 'phags rgyal po dang /_byang chub sems dpa' blo gros mi zad pa dang /_byang chub sems dpa' blo gros rgya mtsho dang /_byang chub sems dpa' rin chen ze ba ldan dang /_byang chub sems dpa' nor bu 'od dang /_byang chub sems dpa' gtsug na nor bu can dang /_byang chub 
[\[54a.5\]]sems dpa' rnam par lta dang /_byang chub sems dpa' bltar mi mthong dang /_byang chub sems dpa' rtag tu lta dang /_byang chub sems dpa' lag na rdo rje dang /_byang chub sems dpa' rin chen phung po dang /_byang chub sems dpa' dkon mchog 'byung gnas dang /_byang chub sems 
[\[54a.6\]]dpa' chos dpal dang /_byang chub sems dpa' rtog dpal dang /_byang chub sems dpa' nor dpal dang /_byang chub sems dpa' bsod nams dpal dang /_byang chub sems dpa' tsan dan dpal dang /_byang chub sems dpa' chos kyi blo gros dang /_byang chub sems dpa' 
[\[54a.7\]]bdud rtsi blo gros dang /_byang chub sems dpa' bsam yas blo gros dang /_byang chub sems dpa' bsod nams kyis brgyan dang /_byang chub sems dpa' yon tan gyis brgyan dang /_byang chub sems dpa' mtshan gyis brgyan dang /_byang chub sems dpa' rtag tu 
[\[54b\]]
[\[54b.1\]]dgod cing dbang po thams cad rab tu dga' ba dang /_byang chub sems dpa' ri'i rtse mo rdob pa'i rgyal po dang /_byang chub sems dpa' spobs pa mkhas dang /_byang chub sems dpa' rtag tu lag brkyang dang /_byang chub sems dpa' sa 'dzin dang /_byang chub sems dpa' spobs pa 
[\[54b.2\]]myur dang /_byang chub sems dpa' nam mkha'i snying po dang /_byang chub sems dpa' zla ba'i snying po dang /_byang chub sems dpa' nyi ma'i snying po dang /_byang chub sems dpa' zla ba dri ma med pa'i snying po dang /_byang chub sems dpa' nyi gdugs snying po dang /_byang chub sems dpa' 
[\[54b.3\]]mngon 'phags rgyal po dang /_byang chub sems dpa' lhun po chen po dang /_byang chub sems dpa' blo gros brtan pa dang /_byang chub sems dpa' spobs pa dpa' ba dang /_byang chub sems dpa' sems dpa' chen po byams pa dang /_de dag la sogs pa byang chub sems 
[\[54b.4\]]dpa' bye ba khrag khrig brgya stong phrag drug cu rtsa gnyis kyis mgrin gcig tu tshig tu smras pa/_bcom ldan 'das slad ma'i tshe slad ma'i dus lnga brgya tha ma la dam pa'i chos nub pa'i dus kyi tshe bdag cag thams cad 'dus shing tshogs te dkon mchog ta la la zhes 
[\[54b.5\]]bgyi ba'i gzungs yang dag par bshad par spro lags so/_/bcom ldan 'das kyis bka' stsal pa/_rigs kyi bu dag legs so legs so/_/rigs kyi bu dag 'di ni bya dka' ba ste/_chos 'di 'dra ba 'di ni shin tu bya dka' ba'o/_/de nas bcom ldan 'das 
[\[54b.6\]]kyis byang chub sems dpa' kun du bzang po la 'di skad ces bka' stsal to/_/rigs kyi bu skye bo mang po la phan pa dang /_skye bo mang po la bde bar 'gyur ba dkon mchog ta la la'i gzungs nyon cig_/de nas bcom ldan 'das kyis bkod pa chen po'i seng ge'i 
[\[54b.7\]]khri la bzhugs te sngags bka' stsal pa/_de bzhin gshegs pa dgra bcom pa yang dag par rdzogs pa'i sangs rgyas thams cad la phyag 'tshal lo/_/tad+ya thA/_oM ma~M/_b+ha ra te/_b+ha ra te/_b+ha ra b+ha ra na te swA hA/_de nas bcom ldan 'das kyis a la la chos/_a la la 
[\[55a\]]
[\[55a.1\]]chos/_a la la chos zhes lan gnyis lan gsum du ched du brjod pa ched du brjod pa mdzad do/_/de nas bcom ldan 'das la byang chub sems dpa' kun du bzang pos 'di skad ces gsol to/_/bcom ldan 'das chos chos zhes bgyi ba 'di'i gzhi'i don gang lags/_
[\[55a.2\]]bcom ldan 'das kyis bka' stsal pa/_rigs kyi bu chos thams cad kyi gzhi'i don ni gzhi med pa'i don to/_/chos thams cad kyi gzhi'i don ni dngos po med pa'i gzhi'i don to/_/chos thams cad kyi gzhi'i don ni nam mkha'i gzhi'i don to/_/chos thams cad kyi gzhi'i don ni blang 
[\[55a.3\]]ba med pa'i gzhi'i don to/_/chos thams cad kyi gzhi'i don ni dor ba med pa'i gzhi'i don to/_/de nas byang chub sems dpa' kun du bzang pos gsol pa/_bcom ldan 'das 'o na ci'i slad du chos thams cad ces bgyi/_bcom ldan 'das kyis bka' stsal pa/_rigs kyi bu 
[\[55a.4\]]chos thams cad ces bya ba ni mig dang /_rna ba dang sna dang lce dang lus dang yid dang de bzhin du khams rnams dang /_skye mched rnams dang rten cing 'brel bar 'byung ba ste/_rigs kyi bu 'di ni chos thams cad ces bya'o/_/rigs kyi bu gzhan yang chos thams cad ni gzod ma nas 
[\[55a.5\]]ma skyes pa'i phyir stong pa'o/_/de nas yang 'jam dpal gzhon nur gyur pas byang chub sems dpa' kun du bzang po la 'di skad ces smras so/_/kye rgyal ba'i sras dkon mchog ta la la'i gzungs 'di ji ltar gzung bar bya/_de skad ces smras pa dang /_byang chub sems 
[\[55a.6\]]dpa' kun tu bzang pos 'jam dpal gzhon nur gyur pa la 'di skad ces smras so/_/de bzhin nyid bstan pa dang /_skye ba med pa'i de bzhin nyid dang /_'byung ba med pa'i de bzhin nyid dang /_mtshan nyid med pa'i de bzhin nyid dang /_nam mkha'i de bzhin nyid dang /_dngos po med 
[\[55a.7\]]pa'i de bzhin nyid dang /_ngo bo nyid kyi de bzhin nyid dang /_dngos po med pa'i ngo bo nyid kyi de bzhin nyid du gzungs 'di gzung bar bya ste/_rigs kyi bu dkon mchog ta la la'i gzungs 'di gzung ba dang /_kun du gzung ba dang /_bsgom pa dang /_rnam par dpyad pa dang /_gdags pa 
[\[55b\]]
[\[55b.1\]]dang /_rab tu gzhag pa dang /_rnam par dgrol ba dang /_rnam par dbye ba dang gsal bar bya ba ni 'di 'dra ste/_rigs kyi bu 'di ni dkon mchog ta la la'i gzungs bsgom pa dang /_rnam par brtag pa'i don to/_/de nas tshe dang ldan pa sha ra dwa ti'i bus 'jam dpal gzhon nur gyur 
[\[55b.2\]]pa la 'di skad ces smras so/_/'jam dpal khyod chos kyi rnam grangs 'di la yang dag par zhugs nas yun ji srid cig lon/_'jam dpal gyis smras pa/_sha ra dwa ti'i bu 'dod chags dang /_zhe sdang dang gti mug rnams yun ji srid cig nas zhugs pa srid do/_/sha ra dwa 
[\[55b.3\]]ti'i bus smras pa/_rigs kyi bu 'dod chags dang zhe sdang dang gti mug rnams yun ji srid cig nas zhugs/_'jam dpal gyis smras pa/_sha ra dwa ti'i bu sa'i khams yun ji srid cig nas zhugs pa srid do/_/sha ra dwa ti'i bus smras pa/_rigs kyi bu sa'i khams yun 
[\[55b.4\]]ji srid cig nas zhugs/_'jam dpal gyis smras pa/_sha ra dwa ti'i bu rig pa dang /_ma rig pa yun ji srid cig nas zhugs pa srid do/_/sha ra dwa ti'i bus smras pa/_rigs kyi bu rig pa dang /_ma rig pa yun ci srid cig nas zhugs/_'jam dpal gyis smras pa/_sha 
[\[55b.5\]]ra dwa ti'i bu nam mkha'i khams yun ji srid cig nas zhugs pa srid do/_/sha ra dwa ti'i bus smras pa/_'jam dpal nam mkha'i khams yun ji srid cig nas zhugs/_'jam dpal gyis smras pa/_sha ra dwa ti'i bu dngos po med pa'i ngo bo nyid kyi chos thams cad yun ji srid cig nas 
[\[55b.6\]]zhugs pa srid do/_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/kho bo skyes bu dam pa 'di lta bu dag dang gtam bya ba'i nus pa ga la yod/_rigs kyi bu 'di lta ste dper na/_khyi dang byi la thams cad dam/_wa thams 
[\[55b.7\]]cad kyis kyang ri'i rgyal po ri rab gzhig par mi nus so/_/rigs kyi bu de bzhin du sha ra dwa ti'i bu 'di 'dra ba'i nyan thos thams cad kyis kyang byang chub sems dpa'i bstan pa gcig gi mtha' yang rtogs par mi nus na 'jam dpal gzhon nur gyur pa'i bstan pa lta ci smos/_de nas 
[\[56a\]]
[\[56a.1\]]byang chub sems dpa' kun du bzang pos 'jam dpal gzhon nur gyur pa la 'di skad ces smras so/_/'jam dpal bzhud la phyi ma'i tshe phyi ma'i dus na mdo sde'i rgyal po 'dzin pa chos smra ba de dag la kun du bsrung ba dang /_yongs su bskyang ba mdzad par de bzhin gshegs 
[\[56a.2\]]pa la gsol ba thob shig_/de nas 'jam dpal gzhon nur gyur pas rang gi chos kyi stan las langs nas bcom ldan 'das la 'di skad ces gsol to/_/gang dag chos kyi rnam grangs 'di 'dzin pa dang /_klog pa dang /_kun chub par bgyid pa dang /_gzhan dag la yang rgya cher 
[\[56a.3\]]yang dag par ston par bgyid pa/_chos smra ba de dag gi yon tan gyi khyad par rnams bcom ldan 'das kyis bshad du gsol/_bcom ldan 'das kyis bka' stsal pa/_'jam dpal dge slong mdo sde'i rgyal po 'dzin pa chos smra ba de dag ni nga'i chos kyi sku la nges par 'byung bar 
[\[56a.4\]]'gyur ro/_/de dag ni sangs rgyas kyi byang chub thob par 'gyur ro/_/de dag ni sangs rgyas kyi chos rnams la nye bar 'gyur ro/_/de dag la bdud dang bdud kyi ris kyi lha'i bu glags lta ba rnams kyis glags mi rnyed par 'gyur ro/_/rigs kyi bu gang su dag chos smra ba'i dge slong de la se 
[\[56a.5\]]gol gtogs pa gcig tsam srid cig mi byams pa'i sems skyed pa de dag ni mir 'gyur ba las kyang ring du gyur pa yin na sangs rgyas kyi byang chub las lta smos kyang ci dgos/_'jam dpal gzhan yang gang dag mdo sde'i rgyal po 'di 'dzin pa'i dge slong rnams la ma dad pa'i sems 
[\[56a.6\]]skyed pa de dag ni so thags ngan par 'gyur/_lce dang sna med par 'gyur/_rka lag phyi phyogs su 'gyur/_lus nad bu can du 'gyur/_mig med par 'gyur/_shes rab 'chal pa'i rang bzhin can du 'gyur/_brtson 'grus chung bar 'gyur te/_'jam dpal 'di dag ni mi gti mug pa 
[\[56a.7\]]de dag gi skyon du gyur pa'o/_/'jam dpal mdor bshad na de dag 'chi ba'i dus kyi tshe de dag gi spu'i khung bu re rer yang sems can dmyal ba'i sdug bsngal dpag tu med par 'jug go/_/gal te mir skyes na yang rtag tu dmus long du 'gyur/_lce med par 'gyur ro/_/'jam 
[\[56b\]]
[\[56b.1\]]dpal gzhan yang gang dag chos kyi rnam grangs 'di spong ba de dag ni tshe 'di nyid la lus mdze can du 'gyur/_mchu 'jigs 'jigs ltar 'dug par 'gyur/_lus zhom par 'gyur/_lus gcer bur 'gyur/_lus skam por 'gyur/[ {]yi dgas [,]yi dwags [}]'dra bar 'gyur ro/_/'jam dpal 
[\[56b.2\]]gzhan yang mi gti mug pa de dag gang du skye bar 'gyur ba de dag gi gnas ni ngas sangs rgyas kyi ye shes bsam gyis mi khyab pas mkhyen to/_/'jam dpal gzhon nur gyur pas gsol pa/_bcom ldan 'das kyis lung bstan du gsol/_bde bar gshegs pas lung bstan 
[\[56b.3\]]du gsol/_bcom ldan 'das kyis bka' stsal pa/_'jam dpal kha rog de skad ma 'dri shig_/'di la lha dang bcas pa'i 'jig rten myos par 'gyur te skrag par 'gyur/_dngang bar 'gyur/_rab tu dngang bar 'gyur ro/_/'jam dpal gyis gsol pa/_sems can 'di dag 
[\[56b.4\]]gis 'di lta bu thos nas slan chad nam yang dam pa'i chos spong bar mi 'gyur bar bgyi ba'i slad du thugs brtse bar dgongs te/_bcom ldan 'das kyis bshad du gsol/_bcom ldan 'das kyis bka' stsal pa/_'jam dpal sa'i 'og na sems can dmyal ba yod pa'i 
[\[56b.5\]]ming la 'di lta ste/_tsha ba dang /_rab tu tsha ba dang /_thig nag dang /_kun du 'bar ba dang /_rab tu 'bar ba dang /_reg dka' ba dang /_drag po dang /_mchu rnon dang /_lcags kyi thu lum dang /_lcags kyi be con dang /_mun khung dang /_mgo bstod dang /_spyi'u tshugs dang /_spri'u gdong dang /_
[\[56b.6\]]rtag tu rab 'bar dang /_rul pa dang /_rtag tu dri nga dang /_rab 'joms dang /_des 'joms dang /_shin tu gnod 'joms rnams te 'jam dpal mi gti mug pa de dag gang du skye bar 'gyur ba'i sems can dmyal ba ni 'di dag go/_/de nas bcom ldan 'das la byang chub 
[\[56b.7\]]sems dpa' kun du bzang pos 'di skad ces gsol to/_/bcom ldan 'das chos smra ba de dag 'di nas shi 'phos nas gang du skye bar 'gyur/_bcom ldan 'das kyis bka' stsal pa/_kun du bzang po khyod kyis zhus pa de legs par zhus so/_/kun du bzang po rigs kyi 
[\[57a\]]
[\[57a.1\]]bu'am/_rigs kyi bu mo chos smra ba de 'di nas shi 'phos nas bcom ldan 'das de bzhin gshegs pa spobs pa bsam gyis mi khyab pa'i sangs rgyas kyi zhing 'jig rten gyi khams rab tu brgyan par skye bar 'gyur te/_'jig rten gyi khams de na byang chub sems dpa' 
[\[57a.2\]]kun nas mdzes pa sha stag go/_/'chi ba'i dus kyi tshe rigs kyi bu de la sangs rgyas bye ba phrag bcu gnyis mngon du 'gyur ro/_/rigs kyi bu mdor na rigs kyi bu de'i phan yon ni grangs med dpag tu med de/_de dag ni bskal pa stong dag gis kyang brjod par mi nus so/_/byang chub 
[\[57a.3\]]sems dpa' kun du bzang pos gsol pa/_bcom ldan 'das slad ma'i tshe slad ma'i dus na gang dag chos kyi rnam grangs 'di spong bar 'gyur ba'i sems can ji lta bu dag 'byung bar 'gyur/_bcom ldan 'das kyis bka' stsal pa/_kun du bzang po 'di lta bu'i chos 'di dag 
[\[57a.4\]]spong bar 'gyur ba'i sems can de dag ni phal cher rab tu byung ba dag 'byung ste/_'di skad du 'di dag ni snyan dngags sbyar ba yin gyi/_'di dag ni de bzhin gshegs pas gsungs pa ma yin no/_/'di dag ni rang bzor byas pa yin te/_mdo sde 'di dag ni sngon nam yang ma thos 
[\[57a.5\]]so zhes 'dzer cing de dag chos kyi rnam grangs 'di spong bar 'gyur ro/_/spangs nas kyang mthol zhing 'chags par mi 'gyur te/_de dag chos spangs pas 'chi ba'i tshe sems can dmyal ba kun du 'bar ba mi bzad par skye bar 'gyur ro/_/skyes ma thag tu lcags kyi 'khor 
[\[57a.6\]]los mi gti mug pa de dag gi mgo gcad nas sa la ltung bar 'gyur ro/_/de ltar gyur nas kyang bskal pa mang po bskal pa brgya phrag mang po dang /_bskal pa stong phrag mang por dmus long du 'gyur ro/_/gal te bskal pa brgya dag 'das nas mir skye bar gyur na yang tshe rabs 
[\[57a.7\]]thams cad du dmus long du skye bar 'gyur zhing lce med pa dang /_gdong phyin phyogs su 'dug pa dang /_ltag sgur dang /_mjing pa nub pa dang /_rkang gyol dang /_nga ro khyi skad lta bu dang /_rtag tu bkres shing skom pas nyen pa dang /_lus skams pa dang /_kha mnam pa dang /_
[\[57b\]]
[\[57b.1\]]sems can thams cad kyis mthong ngam thos na yid du mi 'ong bar skye bar 'gyur ro/_/de nas thams cad dang ldan pa'i 'khor des mgrin gcig tu tshig smras pa/_bcom ldan 'das ma 'tshal ba bdag cag gis mdo sde 'di lta bu dag spangs pa dang /_chos smra ba de dag la khros 
[\[57b.2\]]pa'i sems kyis bltas par gyur pa rnams nongs pa la nongs par 'chags so/_/bcom ldan 'das bdag cag ji ltar byis par gyur pa dang /_ji ltar rmongs par gyur pa dang /_ji ltar shes rab 'chal par gyur pa dang /_ji ltar blo chung bar gyur pa rnams 'chags shing 
[\[57b.3\]]mchis na sangs rgyas bcom ldan 'das rnams dgongs su gsol/_de nas nyan thos chen po de dag dang brgya byin dang tshangs pa dang /_'jig rten skyong ba de dag dang /_dge slong dang /_dge slong ma dang /_dge bsnyen dang /_dge bsnyen ma de dag dngangs nas bcom ldan 'das 
[\[57b.4\]]bdag cag ni bstan pa 'di lta bu 'di thos nas rab tu dngangs lags so/_/bcom ldan 'das kyis bka' stsal pa/_grogs po dag de de bzhin no/_/ji skad smras pa bzhin te/_khyed kyis skrag par bya ba'i rigs so/_/grogs po dag nga thams cad mkhyen pa'i ye shes brnyes 
[\[57b.5\]]pa yin na nga nyid kyang skrag na gang dag nga'i slob ma rnams lta ci smos/_rigs kyi bu dag chos 'di ni zab pa ste/_de ni mi'am/_mi ma yin pa'am/_lha'am/_klu'am/_gnod sbyin nam/_dri za'am sus kyang rnam par dkrug par mi nus na dge sbyong ngam bram ze gzhan dag gis lta 
[\[57b.6\]]ga la nus te ci smos/_rigs kyi bu dag chos kyi rnams grangs 'di ni lha dang bcas pa'i 'jig rten gyi mchod rten du gyur pa ste/_rigs kyi bu dag dper na dkon mchog za ma tog ji lta bar mdo sde'i rgyal po 'di yang de bzhin du blta bar bya'o/_/de nas bcom ldan 'das 
[\[57b.7\]]la 'jam dpal gzhon nur gyur pas 'di skad ces gsol to/_/bcom ldan 'das 'di ni legs par gsungs pa lags so/_/bcom ldan 'das dge slong de lta bu de dag gis dad pas stsal pa ji ltar yongs su 'ju bar 'gyur/_bcom ldan 'das kyis bka' 
[\[58a\]]
[\[58a.1\]]stsal pa/_'jam dpal gang dag chos kyi rnam grangs 'di spong ba dang /_chos smra ba de dag la mi byams pa'i sems skyed pa de dag ni nyi ma gcig gam/_se gol gtogs pa gcig srid tsam zhig dad pas byin pa yongs su spyad pa'am/_tha na dge 'dun 
[\[58a.2\]]la phul ba'i sa la mchil ma thal gcig 'dor du yang ngas ma gnang ngo /_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das mtshams ma mchis pa lnga po dag 'di dang nye ba lags sam/_'on te ring ba lags/_
[\[58a.3\]]bcom ldan 'das kyis bka' stsal pa/_gnas brtan sha ra dwa ti'i bu kha rog de skad ma 'dri shig_/de ci'i phyir zhe na/_sha ra dwa ti'i bu mtshams med pa lnga po dag ni bla'i chos kyi rnam grangs 'di spangs pa ni nam yang de lta ma yin no/_/sha ra dwa ti'i bu mtshams med pa 
[\[58a.4\]]lnga byed pa ni mtshams med pa lnga po dag myur du zad par byas nas mir skye bar 'gyur ro/_/dam pa'i chos spong ba'i gang zag de ni nam yang sangs rgyas kyi chos rnams thob bar mi 'gyur te/_de ni bdag kyang phung la gzhan yang phung bar byed par 'gyur ro/_/de nas tshe dang 
[\[58a.5\]]ldan pa sha ra dwa ti'i bu bcom ldan 'das kyi spyan snga na du zhing 'di skad ces gsol to/_/e ma'o dam pa'i chos spong ba'i sems can rnams ni sdug bsngal lo/_/las kyi sgrib pa 'di lta bu dag ni bdag gis rmi lam na yang mthong bar ma gyur cig/_//
[\[58a.6\]]bam po gsum pa/_de nas bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa ti'i bu de snyam ma sems shig ngas chos bstan pa ni 'byung ba dang bcas pa yin na 'jig rten ni las bdag gir bya ba/_rang gi las kyi bgo 
[\[58a.7\]]skal la spyod pa/_rang gi las brtan par bya ba ste/_sems can dag rang rang gi las rnams kyis sdug bsngal gyi tshor ba myong gi de la de bzhin gshegs pas ni ma lan no/_/sha ra dwa ti'i bu ngas ni dge legs su 'gro ba'i lam bshad de/_bde bar 'gro ba dang /_
[\[58b\]]
[\[58b.1\]]'jigs pa med par 'gro ba dang /_mya ngan las 'da' bar 'gro ba dang /_'chi ba med par 'gro ba'i lam bshad na/_'on kyang sems can 'di dag ni lus kyis nyes par spyod pa dang ldan/_ngag gis nyes par spyod pa dang ldan/_yid kyis nyes par spyod pa dang ldan zhing 
[\[58b.2\]]'phags pa rnams la skur pa 'debs pa dang /_log par lta ba dag ste/_log par lta ba'i las dang /_chos yang dag par spangs pa'i rgyus lus zhig nas shi ba'i 'og tu ngan song ngan 'gro log par ltung ba'i sems can dmyal ba rnams su skye ste/_de la de bzhin 
[\[58b.3\]]gshegs pas ni ma lan no/_/sha ra dwa ti'i bu sems can thams cad la nga'i snying rje 'di lta bu skye ste/_ngas sems can gcig gi don du yang bskal pa'am/_bskal pa las lhag par sems can dmyal ba'i sdug bsngal rnams myong bar bya'i sems can gcig 
[\[58b.4\]]po ni yongs su gtang bar mi bya'o snyam ste/_sha ra dwa ti'i bu de bzhin gshegs pa'i snying rje chen po ni de 'dra'o/_/sha ra dwa ti'i bu 'di lta ste dper na/_mi zhig la bu gcig pa gzugs bzang pa mdzes pa/_blta na sdug pa kha dog bzang po rgyas pa mchog dang ldan 
[\[58b.5\]]pa zhig yod la/_de rkyen 'ga' zhig dang phrad nas 'chi ba'i dus byas par gyur na/_mi de bu la sems pas sdug bsngal zhing yid mi bde bar gyur te/_ngu zhing smre sngags 'don to/_/sha ra dwa ti'i bu de bzhin du de bzhin gshegs pa dgra bcom pa yang dag 
[\[58b.6\]]par rdzogs pa'i sangs rgyas kyang sems can sdug bsngal ba dag la bu gcig pa bzhin du dgongs pa mdzad de/_de bzhin gshegs pa dag nyon mongs pa rnams dang lhan cig gnas pa ni ma yin no/_/sha ra dwa ti'i bu 'di lta ste dper na rgya mtsho chen po ni shi 
[\[58b.7\]]ba'i ro dang lhan cig mi gnas so/_/sha ra dwa ti'i bu de bzhin du de bzhin gshegs pa dag kyang nyon mongs pa rnams dang lhan cig mi gnas so/_/sha ra dwa ti'i bu 'di lta ste dper na sgyu ma mkhan nam/_sgyu ma mkhan gyi slob ma mkhas pas lam po che'i bzhi 
[\[59a\]]
[\[59a.1\]]mdor skye bo'i tshogs chen po mngon par sprul te/_bya ba dag ston kyang bya ba de dag ni yul na mi gnas phyogs na mi gnas te/_ma skyes ma 'gags shing 'gag par mi 'gyur ro/_/sha ra dwa ti'i bu de bzhin du de bzhin gshegs pa rnams kyang sems can rnams 
[\[59a.2\]]yongs su smin par mdzad cing 'dod chags kyi spyod pa yang ston te/_mdzad pa ston kyang spyod pa de dag ni yod pa ma yin no/_/dper na nam mkha'i khams ni rnam par rtog pa med cing spros pa med pa'o/_/de bzhin du de bzhin gshegs pa'i sku la yang rnam par rtog pa med cing 
[\[59a.3\]]spros pa med do/_/'on kyang sems can rnams dang 'thun par de bzhin gshegs pa rnams 'thun par mdzad de/_sems can rnams ji ltar 'dul bar 'gyur ba de bzhin du de bzhin gshegs pa rnams 'thun par 'jug go/_/sha ra dwa ti'i bu de bzhin gshegs pa la 'khrul 
[\[59a.4\]]pa mi mnga'o/_/de bzhin gshegs pa la mi mkhyen pa mi mnga'o/_/de bzhin gshegs pa la bsnyel ba mi mnga'o/_/sha ra dwa ti'i bu nga ni lha dang bcas pa'i 'jig rten gyi thu bo dang /_gtso bo dang /_rab dang /_mchog dang /_phul dang /_bla ma dang /_bla na med pa dang /_gong na 
[\[59a.5\]]med pa dang /_mi mnyam pa dang mnyam pa yin te/_sha ra dwa ti'i bu tshig smras pa 'di ni bden pa'i rjes su 'thun pa'o/_/rab tu byung ba'am/_khyim pa yang rung ste/_sems can gang dag chos kyi rnam grangs 'di spong ba de dag thams cad ni sems can dmyal ba'i sdug bsngal 
[\[59a.6\]]'di lta bu dag rnyed par 'gyur ro/_/de nas tshe dang ldan pa rab 'byor gyis bcom ldan 'das kyis bstan pa 'di thos nas thal mo sbyar te bcom ldan 'das la 'di skad ces gsol to/_/bcom ldan 'das sems can de dag gis ni rnyed pa nongs par rnyed do/_/gang dag 
[\[59a.7\]]chos kyi rnam grangs 'di spong bar 'gyur ba de dag lce ci 'dra ba zhig tu 'gyur ba lags/_bcom ldan 'das kyis bka' stsal pa/_rab 'byor de dag gi lce ni dpag tshad 'bum par 'gyur te/_de la lcags kyi thong gshol 'bar ba rab tu 'bar ba kun du rab tu 'bar/_kun du 
[\[59b\]]
[\[59b.1\]]rab tu mched cing 'bar ba/_me lce gcig tu gyur ba bye ba phrag lnga brgyas rmo bar 'gyur ro/_/de ci'i phyir zhe na/_'di ltar des ngag ma bsrungs pa'i phyir te/_rab 'byor mi gti mug pa de dag gi las kyi sgrib pa ni de lta bur 'gyur ro/_/de nas sangs rgyas kyi mthus thams cad 
[\[59b.2\]]dang ldan pa'i 'khor des de bzhin gshegs pas bstan pa ni rmad du byung ba chen po lags so zhes ched du brjod pa ched du brjod do/_/de nas bcom ldan 'das la lha'i dbang po brgya byin kyis 'di skad ces gsol to/_/bcom ldan 'das bdag gis chos smra ba'i dge 
[\[59b.3\]]slong de dag phrag pa la bkur bar bgyi'o/_/me tog dang bdug pa dang spos dang phreng ba dang byug pa rnams kyis mchod par bgyi'o/_/gdugs lan gsum mtshan lan gsum du phyag bgyi'o/_/bsnyen bkur bgyi'o/_/bsti stang bgyi'o/_/bla mar bgyi'o/_/ri mor bgyi'o/_/
[\[59b.4\]]mchod par bgyi'o/_/rjed par bgyi'o/_/gsol bar bgyi'o/_/bsti stang bgyi ba dang /_bla mar bgyi ba dang /_gus pas bsrung bar bgyi'o/_/de ci'i slad du zhe na/_de dag ni bcom ldan 'das kyi sras te chos kyi sku las nges par byung ba'i slad du'o/_/bcom ldan 'das 'di lta 
[\[59b.5\]]ste dper na rgyal po rgyal rigs spyi bo nas dbang bskur ba'i bur gyur pa/_gzugs bzang ba/_mdzes pa/_blta na sdug pa de ni 'og ma thams cad kyi mchod pa'i 'os dang /_phyag bgyi ba'i 'os lags so/_/de bzhin du chos smra ba de dag kyang lha dang bcas pa'i 'jig rten 
[\[59b.6\]]gyi mchod pa'i 'os dang phyag bgyi ba'i 'os lags so/_/de nas bcom ldan 'das kyis byang chub sems dpa' kun du bzang po la 'di skad ces bka' stsal to/_/rigs kyi bu lha'i dbang po brgya byin gyis chos smra ba'i dge slong de dag snying las chung ngur bya ba dang /_
[\[59b.7\]]yongs su bskyang ba dang /_kun du bsrung ba dang /_bskyab pa'i phyir tshig 'di legs par smras so/_/byang chub sems dpa' kun du bzang pos gsol pa/_bcom ldan 'das bdag gis kyang rigs kyi bu'am/_rigs kyi bu mo de dag kun du bsrung bar bgyi'o/_
[\[60a\]]
[\[60a.1\]]yongs su bskyab pa dang /_yongs su gzung ba dang /_zhi ba dang bde legs su 'gyur bar bgyi'o/_/dpag tshad brgya kho ra khor yug tu yongs su bskyang bar bgyi'o/_/de nas bcom ldan 'das kyis byang chub sems dpa' kun du bzang po la rigs kyi bu tshig 'di 
[\[60a.2\]]legs par smras pa legs so legs so zhes bya ba byin no/_/de nas bcom ldan 'das kyis tshangs pa'i dbyangs kyis tshigs su bcad pa 'di bka' stsal to/_/gzhan la phan dang bde ba byed pa bsags pa po/_/rnam pa sna tshogs rab mdzes mchog rab tshig ldan pa/_
[\[60a.3\]]shin tu dri med bzhin ldan khyod kyi bsam pa mchog_/yon tan rin chen mi mnyam mnyam pa'i tshigs legs smras/_/de nas bcom ldan 'das la byang chub sems dpa' kun du bzang pos 'di skad ces gsol to/_/bcom ldan 'das byang chub sems dpa' sems dpa' 
[\[60a.4\]]chen po dag chos du dang ldan na dkon mchog ta la la'i gzungs 'thob par 'gyur/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po dag chos gcig dang ldan na dkon mchog ta la la'i gzungs 'thob bo/_/chos gcig 
[\[60a.5\]]po gang zhe na/_'di lta ste/_sems can thams cad la khong khro ba med pa'o/_/kun du bzang po byang chub sems dpa' sems dpa' chen po dag gi chos gnyis te/_gnyis gang zhe na/_'di lta ste/_phrag dog med pa dang /_rlom sems med pa ste/_kun du bzang po 'di dag ni 
[\[60a.6\]]byang chub sems dpa' sems dpa' chen po dag gi chos gnyis so/_/kun du bzang po gzhan yang byang chub sems dpa' sems dpa' chen po ni sems can thams cad la dbang po gnod par mi 'gyur ro/_/rigs kyi bu gzhan yang byang chub sems dpa' sems can 
[\[60a.7\]]thams cad la thams cad kyi thams cad du rnam par 'tshe ba bskyed par mi bya'o/_/byang chub sems dpa'i yon tan brjod pa 'di bshad pa dang /_dkon mchog ta la la'i gzungs kyi khyad par gyi yon tan yongs su brjod pa bshad pa na lha dang /_mi'i skye dgu las sems can dpag 
[\[60b\]]
[\[60b.1\]]tu med pas gzungs thob par gyur to/_/dkon mchog ta la la'i gzungs kyi khyad par gyi yon tan yongs su brjod pa'i le'u'o//_//de nas tshe dang ldan pa kun dga' bo stan las langs te/_bla gos phrag pa gcig tu gzar nas pus mo g.yas pa'i lha nga sa 
[\[60b.2\]]la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das chos kyi rnam grangs 'di ni zab lags so/_/bcom ldan 'das kyis bka' stsal pa/_kun dga' bo de de bzhin te/_
[\[60b.3\]]gzugs zab pa'i phyir zab bo/_/tshor ba dang 'du shes dang 'du byed dang rnam par shes pa zab pa'i phyir zab bo/_/stong pa nyid zab pa'i phyir zab bo/_/nam mkha' zab pa'i phyir zab bo/_/kun dga' bos gsol pa/_bcom ldan 'das bdag gis chos kyi phung po brgyad 
[\[60b.4\]]khri bzhi stong de bzhin gshegs pa las mngon du thos na chos kyi rnam grangs 'di lta bu ni nam yang ma thos so/_/bcom ldan 'das kyis bka' stsal pa/_chos kyi rnam grangs 'di ni shin tu thos par bya dka' ba yin no/_/kun dga' bos gsol pa/_slad ma'i tshe slad ma'i 
[\[60b.5\]]dus lnga brgya pa tha ma la dam pa'i chos nub pa'i dus kyi tshe sems can mang po dag la sangs rgyas kyi mdzad pa bgyid par 'gyur bar bcom ldan 'das kyis chos kyi rnam grangs 'di byin gyis brlab tu gsol/_bcom ldan 'das kyis bka' stsal pa/_kun dga' bo ngas 
[\[60b.6\]]chos kyi rnam grangs 'di byin gyis brlabs zin te/_de bzhin gshegs pa shAkya thub pa ngas chos smra ba de dag kyang byin gyis brlabs so/_/kun dga' bo gang la la zhig chos kyi rnam grangs 'di yi ger 'dri ba de ni mig na bar mi 'gyur/_lce na bar mi 'gyur/_sna na bar mi 
[\[60b.7\]]'gyur/_so na bar mi 'gyur/_lag pa dang rkang pa na bar mi 'gyur/_klad pa na bar mi 'gyur/_rna ba na bar mi 'gyur/_lus dman par mi 'gyur/_lus dri mi zhim par mi 'gyur/_pha rol gyi gnod pas 'chi ba'i dus byed par mi 'gyur ro/_/de la mi dang mi ma yin 
[\[61a\]]
[\[61a.1\]]pa thams cad srung bar 'gyur ro/_/'di nas shi 'phos nas kyang de spros pa thams cad yongs su spangs nas bde 'gro mtho ris kyi 'jig rten du lha rnams kyi nang du skye bar 'gyur ro/_/kun dga' bos gsol pa/_bcom ldan 'das chos 'di bshad pa'i tshe bdud bar 
[\[61a.2\]]chad mi bgyid pa'i rgyu gang lags/_rkyen gang lags/_bcom ldan 'das kyis bka' stsal pa/_kun dga' bo bdud thams cad chos kyi rnam grangs 'di la bar chad byed mi nus te/_kun dga' bo gang gi tshe bdud sdig can 'di snyam du bdag dkon mchog ta la la'i 
[\[61a.3\]]gzungs 'chad pa la bar chad byed du 'gro'o snyam pa'i sems bskyed pa de'i tshe/_bdud sdig can gyi rang gi khyim kun du 'bar ba mthong ste/_kun dga' bo chos kyi rnam grangs 'di de ltar zab bo/_/kun dga' bo sa phyogs gang na chos kyi rnam grangs 'di spyod pa'i sa phyogs 
[\[61a.4\]]de mchod rten du 'gyur/_phyag bya ba'i 'os su yang 'gyur ro/_/kun dga' bos gsol pa/_gal te de bzhin gshegs pa sa phyogs gang na bzhugs pa'i sa phyogs de nyid na chos kyi rnam grangs 'di yang gnas par gyur la/_bdag de bzhin gshegs pa la blta ba'i slad 
[\[61a.5\]]du mchis shing /_mchis nas kyang sngar de bzhin gshegs pa la phyag bgyis nas slad kyis chos kyi rnam grangs 'di la phyag bgyis na nongs pa ci mchis/_bcom ldan 'das kyis bka' stsal pa/_kun dga' bo gang gi tshe khyod kyis chos kyi rnam grangs 'di lta bu bkol te/_nga 
[\[61a.6\]]la phyag 'tshal ba de'i tshe khyod nyes pa dang bcas par 'gyur ro/_/kun dga' bo gzhan yang nga lha dang bcas pa'i 'jig rten gyi thu bo dang /_gtso bo dang /_mchog dang /_dam pa yin mod kyi/_kun dga' bo ngas sngar chos kyi rnam grangs 'di thos nas phyis byang chub mngon 
[\[61a.7\]]bar rdzogs par sangs rgyas so/_/kun dga' bos gsol pa/_bcom ldan 'das de bzhin gshegs pas gang las ting nge 'dzin rin po che dkon mchog ta la la bstan pa 'di gsan pa de bzhin gshegs pa'i gong na su mchis/_bcom ldan 'das kyis bka' 
[\[61b\]]
[\[61b.1\]]stsal pa/_kun dga' bo mi'i 'jig rten dang lha'i 'jig rten dang dri za'i 'jig rten na nga'i gong na su yang med de/_'on kyang byang chub sems dpa'i spyad pa spyod pa na ngas bcom ldan 'das de bzhin gshegs pa ye shes thogs pa med pa brtsegs pa'i snying po 'od zer bzang po 
[\[61b.2\]]bsam gyis mi khyab pa'i 'od zer du ma'i lte ba rgyas pa las mngon du thos te kun dga' bo bya dka' ba chen po bye ba khrag khrig brgya stong du ma myong nas ngas chos kyi rnam grangs 'di thos te/_de'i tshe de bzhin gshegs pa des nga lung bstan to/_/kun dga' bo de lta bas na khyod kyis 
[\[61b.3\]]sngar chos kyi rnam grangs 'di la phyag gyis la phyis nga la phyag 'tshol cig_/de nas brgya byin dang tshangs pa dang 'jig rten skyong ba de dag thams cad kyis mgrin gcig tu tshig 'di skad ces smras so/_/a la la chos/_a la la chos/_chos rnams kyi rnam par 'phrul ba a la 
[\[61b.4\]]la'o/_/sems can gang dag chos kyi rnam grangs 'di'i ming thos pa de dag kyang phyag bya ba'i 'os yin na/_gang dag 'dzin pa dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa lta smos kyang ci dgos te/_de dag ni de 
[\[61b.5\]]bzhin gshegs pa zhes brjod par bya'o/_/de nas bcom ldan 'das kyis brgya byin dang tshangs pa dang /_'jig rten skyong ba de dag la kye grogs po dag khyod kyis tshig 'di legs par smras pa legs so legs so zhes bya ba byin no/_/de nas bcom ldan 'das kyi zhal nas 
[\[61b.6\]]ljags kyi dbang po phyung ste/_stong gsum gyi stong chen po'i 'jig rten gyi khams ljags kyi dbang pos snang bar byas nas byang chub sems dpa' kun du bzang po la 'di skad ces bka' stsal to/_/sems can gang dag chos kyi rnam grangs 'di mi thos pa de dag ni ji ltar mi dmus 
[\[61b.7\]]long gis nyi ma'i snang ba mi mthong ba dang /_ji ltar tshong ba thabs mi shes pa dang /_ji ltar mi dbul po gzhan gyi ngor lta ba dang 'dra ste/_de dag gi don du ngas dpe 'di byas na ci nas sems can rnams chos rin po che'i phung po 'di 'dra ba las ring du mi 'gyur bar bya ba'i phyir chos kyi 
[\[62a\]]
[\[62a.1\]]rnam grangs 'di'i ched dang sems can thams cad kyi don du nga khyod la gsol ba 'debs na rigs kyi bu khyod spro'am/_de nas byang chub sems dpa' kun du bzang po stan las langs te bla gos phrag pa gcig tu gzar nas bus mo g.yas pa'i lha nga sa la btsugs te/_
[\[62a.2\]]bcom ldan 'das ga la ba de logs su thal mo sbyar ba btud nas ngu zhing byang chub sems dpa' kun du bzang po rang gi chos kyi stan las langs ma thag tu de nas de'i mod la stong gsum gyi stong chen po'i 'jig rten gyi khams 'di rnam pa drug tu g.yos/_rab tu g.yos/_kun du 
[\[62a.3\]]rab tu g.yos so/_/'gul/_rab tu 'gul/_kun du rab tu 'gul to/_/ldeg_/rab tu ldeg_/kun du rab tu ldeg go/_/'ur 'ur/_rab tu 'ur 'ur/_kun du rab tu 'ur 'ur ro/_/chem chem/_rab tu chem chem/_kun du rab tu chem chem mo/_/'khrugs/_rab tu 'khrugs/_kun du 
[\[62a.4\]]rab tu 'khrugs so/_/'jig rten du snang ba chen po yang byung bar gyur to/_/de nas byang chub sems dpa' kun du bzang pos sor mo bcu thal mo sbyar te ngu zhing bcom ldan 'das la 'di skad ces gsol to/_/bcom ldan 'das bdag spro lags so/_/bde bar gshegs 
[\[62a.5\]]pa bdag spro lags so/_/bcom ldan 'das khyod ni thams cad mkhyen pa/_sems can thams cad la phan par bzhed pa/_thugs rje chen po dang ldan ba lags kyi steng du bdag ni de bzhin gshegs pa las skyes pa lags na/_ci'i slad du de bzhin gshegs pa'i bka' ltar 
[\[62a.6\]]mi bgyid/_bcom ldan 'das de bzhin gshegs pa'i bka' ni bdud rtsi'i bka' lags na/_bdag de bzhin gshegs pa'i bka' dang 'gal bar bgyid pa'i mthu bdag la ga la mchis/_bcom ldan 'das bdag gis ni byas pa gzo bar bgyi ba lags kyi/_byas pa 
[\[62a.7\]]mi gzo bar bgyi ba ma lags so/_/de nas bcom ldan 'das kyis byang chub sems dpa' kun du bzang po la legs so zhes bya ba byin te/_kye rgyal ba'i sras legs so legs so/_/khyod ni de bzhin gshegs pa rnams kyi sras kyi thu bo dang /_gtso bo dang mchog 
[\[62b\]]
[\[62b.1\]]dang dam pa dang phul yin te/_chos kyi rnam grangs 'di khyod la yongs su gtad do/_/'di ni nga'i ston pa yin te/_de'i phyir khyod kyis bsrung bar bya'o/_/dus dus su bsti stang gyis shig_/rin po che'i snod du chug la phrag pa la thogs shig_/phyi ma'i tshe phyi ma'i dus na dge slong sdig 
[\[62b.2\]]pa can de dag la yid ma rton cig_/rigs kyi bu 'di ni khyod la rjes su bstan pa'o/_/byang chub sems dpa' kun du bzang pos gsol pa/_bcom ldan 'das rab tu byung ba ci 'dra ba de dag 'byung bar 'gyur/_bcom ldan 'das kyis bka' stsal pa/_rigs kyi bu kha rog de skad ma 'dri 
[\[62b.3\]]shig_/byang chub sems dpa' kun du bzang pos gsol pa/_sems can mang po la sman par bgyid par 'gyur lags na/_bcom ldan 'das kyis bshad du gsol/_bde bar gshegs pas bshad du gsol/_bcom ldan 'das kyis bka' stsal pa/_kun du bzang po bshad 
[\[62b.4\]]kyis nyon cig_/'khor rgya mtsho lta bu 'di dang 'jam dpal dang spyan ras gzigs dbang phyug la sogs pa byang chub sems dpa' sems dpa' chen po grangs med dpag tu med pa thams cad yid la byed pa gzhan thong la/_phyi ma'i tshe phyi ma'i dus na rab tu byung ba ci 'dra ba dag 'byung 
[\[62b.5\]]bar 'gyur ba de dag nyon cig_/de nas bcom ldan 'das kyis byang chub sems dpa' kun du bzang po la 'di skad ces bka' stsal to/_/kun du bzang po rab tu byung ba dam pa'i chos sun 'byin pa/_khyim la chags pa/_rnyed pa la chags pa/_gtsug lag khang la chags 
[\[62b.6\]]pa/_gnas la chags pa/_lhung bzed dang chos gos la chags pa/_khyim sun par byed pa/_sdig pa'i chos kun du spyod pa de dag 'byung ste/_kun du bzang po mi gti mug pa de dag gi don du ngas mdo 'di yongs su gtad kyis mdo 'di nub par gyur ta re/_de nas phyogs bcu 
[\[62b.7\]]nas lha dang klu dang /_gnod sbyin dang /_dri za thams cad lhags te/_bcom ldan 'das la 'di skad ces gsol to/_/bcom ldan 'das bdag cag kyang thams cad 'dus shing tshogs te/_ji srid 'tsho'i bar dang /_dam pa'i chos ji srid gnas kyi bar du chos kyi rnam grangs 
[\[63a\]]
[\[63a.1\]]'di yongs su bskyang bar bgyi'o/_/chos smra ba'i dge slong de dag la yang yongs su bskyang bar bgyi'o/_/bsti stang du bgyi'o/_/btsun par bgyi'o/_/rim gror bgyi'o/_/mchod par bgyi'o/_/rjed par bgyi'o/_/gsol bar bgyi'o/_/de nas bcom ldan 'das 
[\[63a.2\]]kyis byang chub sems dpa' kun tu bzang po la sogs pa byang chub sems dpa' bye ba phrag dgu bcu rtsa gnyis po de dag la yang dag par skul ba'i tshigs su bcad pa 'di dag gsungs so/_/yon tan pha rol phyin pa de dag gi/_/yon tan kun bshad thams cad nga las nyon/_/nga rgyal 
[\[63a.3\]]rgyags dang bag med spang byos la/_/dga' zhing mgu ba'i yid kyis mnyan par gyis/_/ma ga d+hA 'dir shing dbang byang chub drung /_/rang byung mi yi seng ge bzhugs zhes grag_/ting 'dzin rnam par thar ba mchog la gnas/_/shing rgyal chen po de yi drung na bzhugs/_/phyogs 
[\[63a.4\]]bcu'i zhing rdul snyed dang de thabs cig_/skyes bu dam pa rnams kyis dpa' bo bskor/_/sangs rgyas phal chen zhes bya'i ting nge 'dzin/_/ting 'dzin de la mi yi dbang po gnas/_/mi dbang de ni snyoms par zhugs rtogs nas/_/'jam dpal gzhon nu shar gyi phyogs 
[\[63a.5\]]logs nas/_/sangs rgyas zhing bcu rdul snyed lhan cig tu/_/skyes bu dam pa rnams dang rgyal drung 'ongs/_/de bzhin sbyar te phyogs bcu'i zhing kun nas/_/sangs rgyas sras po dpal zhes bya ba kun/_/phyogs bcu'i zhing rdul snyed dang lhan cig tu/_/skyes bu dam pa rnams dang 
[\[63a.6\]]lhags par gyur/_/der 'dus gyur nas 'jig rten phan 'dod pa/_/'jam dpal grags pa mtha' yas ldan rnams la/_/sems can dam pa bzang po'i dpal gyis dris/_/sangs rgyas sras kyi spyod gang yon tan ci/_/de nas sems dpa' 'jam dpal zhes bya ba/_/rnyog 
[\[63a.7\]]pa med pas byang chub yon tan dang /_/bde yangs yon tan ldan gyi spyod yul gtsang /_/sems can dam pa bzang po'i dpal la dris/_/sangs rgyas sras po rnams kyi spyod yul gtsang /_/rgyal bas bsten pa bdag gis 'dir smras kyis/_/khyod kyang sangs rgyas sras kyi yon tan 
[\[63b\]]
[\[63b.1\]]dang /_/spyod pa gang dag yin pa brjod par gyis/_/bzang po'i dpal gyis smras pa rgyal sras nyon/_/yon tan mtha' yas ldan de'i yon tan las/_/dpe tshul cung zad tsam zhig brjod par bya/_/rgya mtsho'i thig pa bzhin du shin tu chung /_/byang chub gzhir gyur pa yi rang byung sems/_/
[\[63b.2\]]thog ma nyid du bskyed pa gang yin pa/_/de yi yon tan bsngags pa mtha' yas te/_/mtshungs med kyis kyang yongs su brjod mi spyod/_/pha rol phyin dang sa yi yon tan rnams/_/bskal pa mang por spyad pa ci smos te/_/phyogs bcu'i rgyal ba kun gyis de dag gi/_/yon tan 
[\[63b.3\]]chu bo zad par mdzad mi spyod/_/yon tan mtha' yas rnams kyi yon tan las/_/dpe tshul cung zad tsam zhig brjod bya ste/_/mkha' la bya rjes 'dra bar chung ba dang /_/sa chen rnams las rdul phran gcig dang mtshungs/_/byang chub yon tan gnas kyi sems skye ba/_/rgyu med ma 
[\[63b.4\]]yin gyi na ma yin gyi/_/rgyal dang rgyal ba'i chos dang dge 'dun la/_/dad dang dang ba bskyed nas sems skye ste/_/de ni 'dod dang longs spyod rgyal srid dang /_/bdag la bde dang snyan dang grags phyir min/_/'gro ba'i sdug bsngal ma lus zhi bya'i phyir/_/'jig rten phan 
[\[63b.5\]]pa byed pa'i sems skye'o/_/rtag tu sems can phan par bya phyir dang /_/zhing rnams sbyang dang sangs rgyas mchod pa dang /_/chos yongs gzung dang sangs rgyas byang chub dang /_/ye shes rnam par sbyang phyir sems de skye/_/rgyal ba kun dang chos dang de bzhin du/_/'phags pa'i 
[\[63b.6\]]tshogs la rtag tu dad pa dang /_/dang zhing mos dang gus pa rab bskyed nas/_/bla ma gus par mchod phyir sems de skye/_/rgyal dang rgyal ba'i chos la dad gyur cing /_/sangs rgyas sras kyi spyod la dad byed la/_/byang chub bla na med la dad gyur nas/_/skyes bu chen po rnams kyi 
[\[63b.7\]]sems skye'o/_/dad pa'i stobs kyis mi bdag gyur pa rnams/_/bsam yas rgya chen mchod pas mchod byas shing /_/chos dang de bzhin mi phyed dge 'dun la/_/bsam yas mchod pas mchod nas sems skye'o/_/dad pa sngon 'dren ma ltar skyed pa ste/_/yon tan thams cad srung 
[\[64a\]]
[\[64a.1\]]zhing 'phel bar byed/_/dogs pa sel cing chu bo rnams las sgrol/_/dad pa bde ba'i grong khyer mtshon pa yin/_/dad pa rnyog pa med cing sems dang byed/_/nga rgyal spong zhing gus pa'i rtsa ba yin/_/dad pa gter dang nor dang rkang pa'i mchog_/lag pa bzhin du dge sdud 
[\[64a.2\]]rtsa ba yin/_/dad pa yongs su gtong la dga' bar byed/_/dad pa rgyal ba'i chos la rab dga' skyed/_/dad pa yon tan ye shes khyad par byed/_/sangs rgyas go 'phang ston cing thob par byed/_/dbang po rno zhing rab tu gsal bar byed/_/dad pa'i stobs la gzhan gyis mi rdzi zhing /_/nyon 
[\[64a.3\]]mongs rnam par sel ba'i gzhi rten yin/_/dad pa rang 'byung yon tan rnams byang tshol/_/dad pa chags pa'i sgo la chags pa med/_/mi dal spangs shing dal ba'i mchog gcig yin/_/dad pa bdud kyi lam las 'da' byed cing /_/thar pa'i lam mchog ston par byed pa yin/_/yon 
[\[64a.4\]]tan zhing gi sa bon ma rul pa/_/dad pa byang chub zhing ni rnam par skyed/_/ye shes khyad par yon tan 'phel bar byed/_/dad pa rgyal ba thams cad ston pa yin/_/dad pas mos pa'i khyad par dga' rnams kyi/_/de la spyod pa rim gyis brjod par bya/_/'di 'dra'i chos ni 'jig rten rab 
[\[64a.5\]]dkon te/_/rgya mtsho'i nang na rin chen rgyal po bzhin/_/gang dag rtag tu sangs rgyas dad gus pa/_/de dag tshul khrims bslab pa yongs mi 'dor/_/gang dag tshul khrims bslab pa mi 'dor ba/_/yon tan ldan de yon tan ldan pas bstod/_/tshul khrims byang chub sems ston 
[\[64a.6\]]byed pa ste/_/slob pa'i sa yi yon tan rnams la sbyor/_/tshul khrims bslab pa 'dor bar mi byed pa/_/de dag rgyal bas bsngags pa'i 'os su 'gyur/_/gang dag rtag tu sangs rgyas dad gus pa/_/de dag rgyal la mchod pa rgya chen byed/_/gang dag rgyal la mchod pa che byed pa/_/de dag 
[\[64a.7\]]sangs rgyas dad pa bsam mi khyab/_/gang dag rtag tu chos la dad gus pa/_/de dag rgyal bar chos nyan ngoms pa med/_/gang dag rgyal ba'i chos nyan mi ngoms pa/_/de dag chos la mos pa bsam mi khyab/_/gang dag rtag tu dge 'dun dad gus pa/_/de dag mi ldog dge 
[\[64b\]]
[\[64b.1\]]'dun dad pa yin/_/gang dag mi ldog dge 'dun rab dad pa/_/de dag dad pa'i stobs kyis mi ldog 'gyur/_/gang dag dad pa'i stobs kyis mi ldog pa/_/de dag dbang po rno zhing rab tu gsal/_/gang dag dbang po rno zhing rab gsal ba/_/de dag sdig pa'i grogs po rnam par 
[\[64b.2\]]spangs/_/gang dag sdig pa'i grogs po rnam spangs pa/_/de dag chos ldan grogs kyis yongs su bzung /_/gang dag chos ldan grogs kyis yongs bzung ba/_/de dag dge ba rgya chen sogs par byed/_/gang dag dge ba rgya chen sogs byed pa/_/bdag nyid chen po de dag rgyu stobs 
[\[64b.3\]]ldan/_/bdag nyid chen po rgyu stobs gang ldan pa/_/de dag mos pa'i khyad par rgya chen 'gyur/_/gang dag mos pa'i khyad par rgya che ba/_/de dag rgyal ba kun gyis rtag byin brlabs/_/gang dag rgyal ba kun gyis byin brlabs pa/_/de dag byang chub don du sems kyang skye/_/gang dag 
[\[64b.4\]]byang chub don du sems skye ba/_/de dag drang srong chen po'i yon tan brtson/_/drang srong chen po'i yon tan gang brtson pa/_/de dag rigs mtho sangs rgyas rigs su skye/_/gang dag rigs mtho sangs rgyas rigs skyes pa/_/de dag mnyam zhing sbyor dang mi sbyor spangs/_/mnyam zhing 
[\[64b.5\]]sbyor dang mi sbyor gang spangs pa/_/de dag dad dang bsam pa rnam par dag_/gang dag dad dang bsam pa rnam dag pa/_/de dag lhag pa'i bsam pa dam pa mchog_/gang dag lhag bsam dam pa mchog ldan pa/_/de dag rtag tu pha rol phyin pa spyod/_/gang dag rtag tu pha rol 
[\[64b.6\]]phyin spyod pa/_/de dag theg pa chen po 'di la zhugs/_/gang dag theg pa chen po 'dir zhugs pa/_/de dag sangs rgyas rnams la sgrub pas mchod/_/gang dag sgrub pas sangs rgyas mchod byed pa/_/de dag sangs rgyas rjes su dran mi phyed/_/gang dag sangs rgyas rjes dran 
[\[64b.7\]]mi phyed pa/_/de dag rtag tu sangs rgyas bsam yas mthong /_/gang dag sangs rgyas bsam yas rtag mthong ba/_/de la nam yang sangs rgyas mi bzhugs min/_/gang dag nam yang sangs rgyas mi bzhugs min/_/de dag bar skabs chos las nyams mi 'gyur/_/gang dag bar 
[\[65a\]]
[\[65a.1\]]skabs chos las mi nyams pa/_/de dag spobs pa sgrib pa med par 'gyur/_/gang dag spobs pa sgrib pa med gyur pa/_/de dag chos rab ston pa mtha' yas 'gyur/_/gang dag chos rab ston pa mtha' yas pa/_/de dag 'gro la byams shing phan par 'dod/_/gang dag 
[\[65a.2\]]'gro la byams shing phan 'dod pa/_/de dag snying rje chen po'i rtsa ba brtan/_/gang dag snying rje chen po'i rtsa brtan pa/_/de dag chos dga' dga' ba'i dbang por 'gyur/_/gang dag chos dga' dga' ba'i dbang po can/_/de dag 'dus byas skyon gyis yal bar bor/_/gang dag 'dus byas 
[\[65a.3\]]skyon gyis yal bor ba/_/de dag nga rgyal rgyags med bag med min/_/gang dag nga rgyal rgyags med bag med min/_/de dag rtag tu bdag dang gzhan don brtson/_/gang dag rtag tu bdag gzhan don brtson pa/_/de dag 'khor bar yongs su skyo ba med/_/gang dag 'khor bar yongs su 
[\[65a.4\]]mi skyo ba/_/de dag rtun pa dam pa mchog dang ldan/_/gang dag rtun pa dam pa mchog ldan pa/_/de dag mngon shes rnam par dag pa skyes/_/gang dag mngon shes rnam par dag skyes pa/_/de dag 'gro ba'i spyod pa mang po rtogs/_/gang dag 'gro ba'i spyod pa mang rtogs pa/_/de dag 'gro 
[\[65a.5\]]ba yongs su smin byed mkhas/_/'gro ba yongs su smin byed gang mkhas pa/_/de dag 'gro ba sdud shes cho ga mkhas/_/'gro ba sdud shes cho ga su mkhas pa/_/de dag bsdu ba'i dngos po bzhi la brtson/_/gang dag bsdu ba'i dngos po bzhir brtson pa/_/de dag 'gro ba'i don ni 
[\[65a.6\]]mtha' yas byed/_/gang dag 'gro don mtha' yas byed gyur pa/_/de dag shes rab thabs la rten pa yin/_/gang dag shes rab thabs la rten gyur pa/_/dpa' bo de dag bla med lam la gnas/_/dpa' bo gang dag bla med lam gnas pa/_/de dag bdud dpung rnams kyis 
[\[65a.7\]]yongs mi tshugs/_/gang dag bdud dpung rnams kyis mi tshugs pa/_/de dag bdud kyi lam las rab tu 'das/_/gang dag bdud kyi lam las rab 'das pa/_/de dag mi ldog sa ni rjes su 'thob/_/gang dag mi ldogs ni thob gyur pa/_/de dag mi skye bzod pa thob pa yin/_/gang 
[\[65b\]]
[\[65b.1\]]dag mi skye bzod pa thob gyur pa/_/'jig rten sgron te rgyal bas lung bstan to/_/'jig rten sgron gang rgyal bas lung bstan pa/_/de dag rgyal ba kun dang mngon sum gnas/_/rgyal ba kun dang mngon sum su gnas pa/_/de dag rgyal gsang rnam 'phrul cho ga mkhas/_/rgyal gsang rnam 
[\[65b.2\]]'phrul cho ga su mkhas pa/_/de dag rgyal ba kun gyis dgongs pa yin/_/gang dag rgyal ba kun gyis dgongs gyur pa/_/de dag yon tan kun gyis legs par brgyan/_/gang dag yon tan kun gyis legs brgyan pa/_/de dag bsod nams dam pas lus kyang sbyangs/_/bsod 
[\[65b.3\]]nams mchog gis gang lus rnam sbyangs pa/_/de dag gser gyi ri bo 'dra bar 'bar/_/gser gyi ri bo 'dra bar su 'bar ba/_/de dag sum cu rtsa gnyis mtshan rnams rdzogs/_/gang dag sum cu rtsa gnyis mtshan rdzogs pa/_/de dag lus rnams dpe byad bzang pos spras/_/
[\[65b.4\]]gang dag lus rnams dpe byad bzang spras pa/_/de dag lus kyi 'od ni mtha' yas so/_/gang dag lus kyi 'od ni mtha' yas pa/_/de dag 'od zer bkod pa bsam mi khyab/_/gang dag 'od bkod bsam gyis mi khyab pa/_/de dag 'od las pad ma rnams kyang 'byung /_/gang dag 
[\[65b.5\]]'od las pad ma rnams byung ba/_/de dag rgyal gzugs pad ma'i gdan 'khod par/_/phyogs bcu'i 'jig rten dag tu ston byed cing /_/don yod gnas pa sems can 'dul bar byed/_/gang dag rgyal gzugs pad ma'i gdan 'khod par/_/phyogs bcu'i 'jig rten dag tu 
[\[65b.6\]]ston byed cing /_/don yod gnas pa sems can 'dul byed pa/_/de dag mngon shes rnam 'phrul mtha' yas so/_/gang dag mngon shes rnam 'phrul mtha' yas pa/_/de dag bsam gyis mi khyab zhing rgyu zhing /_/bsam gyis mi khyab chos rnams ston par byed/_/sems can 
[\[65b.7\]]bsam gyis mi khyab tshim par byed/_/gang dag bsam gyis mi khyab chos ston cing /_/sems can bsam gyis mi khyab tshim byed pa/_/de dag so so rig shes stobs rnams kyis/_/bsam pa ji bzhin 'jig rten sems can 'dul/_/gang dag so sor rig shes stobs 
[\[66a\]]
[\[66a.1\]]rnams kyis/_/bsam pa ji bzhin 'jig rten sems can 'dul/_/de dag rtag tu lus dang ngag dang yid/_/ye shes sngon du 'gro zhing rjes su 'brang /_/gang dag rtag tu lus dang ngag dang yid/_/ye shes sngon du 'gro zhing rjes 'brang ba/_/de dag smon lam stobs kyis ci 
[\[66a.2\]]'dod par/_/sems can rgyud na gzugs ni ston par byed/_/gang dag smon lam stobs kyis ci 'dod par/_/sems can rgyud na gzugs ni ston byed pa/_/de dag tshig rnams rjod par byed pa'i tshe/_/dbyangs kyi yan lag bsam yas sgra 'byung ngo /_/gang dag tshig rnams rjod par 
[\[66a.3\]]byed pa'i tshe/_/dbyangs kyi yan lag bsam yas sgra 'byung ba/_/de dag 'gro ba ma lus kun gyi sems/_/skad cig gcig la sems kyis rnam par shes/_/gang dag 'gro ba ma lus kun gyi sems/_/skad cig gcig la sems kyis rnam shes pa/_/de dag nam yang 
[\[66a.4\]]mi 'chi skye mi 'gyur/_/nyon mongs rgyu ba'ang 'byung bar 'gyur ma yin/_/gang dag nam yang mi 'chi mi skye zhing /_/nyon mongs rgyu ba'ang 'byung bar mi 'gyur ba/_/de dag yon tan chos nyid ye shes lus/_/chos kyis rab tu phye bas 'jig rten rgyu/_/gang dag yon tan chos nyid ye 
[\[66a.5\]]shes lus/_/chos kyis rab phye 'jig rten rgyu byed pa/_/de dag sa bcu rnams dang dbang bcu dang /_/pha rol phyin dang rnam thar mchog la gnas/_/gang dag sa bcu rnams dang dbang bcu dang /_/pha rol phyin dang rnam thar mchog gnas pa/_/de dag dbang bskur bkod dang rnam 'phrul 
[\[66a.6\]]dang /_/ting 'dzin mchog la gnas pa rjes su 'thob/_/gang dag dbang bskur bkod dang rnam 'phrul dang /_/ting 'dzin mchog la gnas pa rjes thob pa/_/de dag phyogs bcu'i rgyal ba thams cad las/_/dbang bskur thams cad ma lus nod par byed/_/gang dag phyogs bcu'i 
[\[66a.7\]]rgyal ba thams cad las/_/dbang bskur thams cad ma lus nod byed pa/_/de dag spyi bor phyogs bcu'i sangs rgyas kyis/_/phyag mthil bdud rtsi can gyis dbang bskur to/_/gang dag spyi bor phyogs bcu'i sangs rgyas kyis/_/phyag mthil bdud rtsi can gyis dbang bskur ba/_
[\[66b\]]
[\[66b.1\]]mthu brtan de dag nam mkha' lta bur ni/_/ma lus khyab byas phyogs rnams kun na gnas/_/mthu brtan gang dag nam mkha' lta bur ni/_/ma lus khyab byas phyogs rnams kun gnas pa/_/mtshungs med de dag spyod yul lhar bcas kyi/_/'jig rten rnams kyis shes par yong mi nus/_/
[\[66b.2\]]mtshungs med gang dag spyod yul lhar bcas kyi/_/'jig rten rnams kyis shes par mi nus pa/_/de dag rtun pa kun dang mthong ba dang /_/ming thos pa dang spobs pa don yod do/_/gang dag rtun pa kun dang mthong ba dang /_/ming thos pa dang spobs pa don yod pa/_/skyes chen de dag sbyin pa sbyin 
[\[66b.3\]]byed kyi/_/sbyin pa thams cad don yod 'gyur ba yin/_/skyes bu dam pa de dag rnams kyi mthus/_/chos kyang gnas shing byams pa nyams mi 'gyur/_/dge ba'i las rnams rab tu spyod 'gyur te/_/dkon mchog mthu yang dam pa mchog tu 'gyur/_/rdo rje mkhregs pa'i rin chen mchog yod 
[\[66b.4\]]pa/_/de yi mthu yis rgya mtshor rin chen rnams/_/mi zad mi 'grib 'phel bar mi 'gyur te/_/de bzhin yon tan mtha' yas yon tan chu/_/gang na sangs rgyas med pa'i zhing gyur pa/_/de ni byang chub rnam par sangs rgyas ston/_/phyogs rnams gang na chos kyang med gyur pa/_/phyogs der chos 
[\[66b.5\]]kyi gter ni ston par byed/_/de dag rtog med rnam par mi rtog cing /_/de dag lhun gyis grub par phyogs kun du/_/zla ba lta bur snang bar rab ston cing /_/thabs stong dag gis sems can 'dul bar byed/_/de dag skad cig re la phyogs bcu yi/_/'jig rten kun du byang chub sangs rgyas ston/_/
[\[66b.6\]]'khor lo bskor dang mya ngan 'das zhi dang /_/ring bsrel rab tu rgyas pa'ang dpa' bo ston/_/mkhas pa de dag nyan thos rang rgyal sa/_/sangs rgyas bkod pa rnam 'phrul mtha' yas pa/_/bskal pa bsam mi khyab par ston byed cing /_/theg gsum sgo nas sems can 'dul bar byed/_/mos pa 
[\[66b.7\]]kun gyi bsgrub pa shes pa rnams/_/khye'u dang bu mo bud med lus rnams dang /_/lha mi lha min klu dang gnod sbyin dang /_/grul bum lto 'phye chen po'i gzugs rnams ston/_/rgya mtsho'i phyag rgya'i ting nge 'dzin gyi sgos/_/dpa' po de dag 'gro ba'i gzugs spyod dang /_/rtags dang spyod 
[\[67a\]]
[\[67a.1\]]dang sgra skad 'jug pa dag_/ji snyed thams cad ma lus ston par byed/_/de dag zhing bkod bsam gyis mi khyab pas/_/phyogs bcu'i rgyal ba kun la mchod par byed/_/gang dag zhing bkod bsam gyis mi khyab pas/_/phyogs bcu'i rgyal ba kun la mchod byed pa/_/
[\[67a.2\]]de dag 'od zer bkod pa bsam yas shing /_/sems can 'grel pa'i ye shes mtha' yas so/_/gang dag 'od zer bkod pa bsam yas shing /_/sems can 'grel pa'i ye shes bsam yas pa/_/de dag lus dang ngag gi rnam 'phrul dang /_/yid kyi rnam par 'phrul pa 
[\[67a.3\]]bsam mi khyab/_/gang dag lus dang ngag gi rnam 'phrul dang /_/yid kyi rnam 'phrul bsam gyis mi khyab pa/_/de dag sbyin dang tshul khrims rnam 'phrul dang /_/bzod dang brtson 'grus rnam 'phrul bsam mi khyab/_/gang dag sbyin dang tshul khrims rnam 'phrul dang /_/bzod brtson 
[\[67a.4\]]rnam 'phrul bsam gyis mi khyab pa/_/de dag sangs rgyas phal chen ting 'dzin sgos/_/bsam gtan rnam par 'phrul dang shes rab dang /_/thabs dang mngon shes rnam 'phrul bsam mi khyab/_/yon tan kun gyi rnam 'phrul mtha' yang yas/_/de dag phra rab rdul 'jug ting nge 
[\[67a.5\]]'dzin/_/rdul rnams kun la mngon par sgrub byed cing /_/rdul gcig steng na zhing rnams bsam mi khyab/_/ston par byed kyang rdul la 'phel ba med/_/rdul de'i steng na sangs rgyas bcas zhing dang /_/sangs rgyas med pa'i zhing yang kha cig ston/_/nyon mongs rnam dag dog 
[\[67a.6\]]pa kha cig dang /_/yangs shing phra dang che ba'i zhing yang ston/_/zhing rnams la la 'jig dang 'chags pa dang /_/la la spyi'u tshugs gyur dang 'thun pa dang /_/la la snrel zhi smig rgyu lta bu dang /_/la la mig 'phrul lta bur gyur pa rnams/_/ji ltar rdul gcig steng du ston byed pa/_/
[\[67a.7\]]de bzhin rdul rnams ma lus kun la ston/_/drang srong ting 'dzin rnam 'phrul 'di 'dra ste/_/grags pa mtha' yas rnam thar 'di 'dra'o/_/de dag rgyal mchod rnam 'phrul ting nge 'dzin/_/rgyal ba kun la mngon par sgrub byed cing /_/lag pa'i mthil du stong gsum rgyas 
[\[67b\]]
[\[67b.1\]]bkang ste/_/skyes bu chen po rnams la mchod pa byed/_/phyogs bcu dag na me tog phreng ba dang /_/spos byug rin chen rin che ji snyed pa/_/de dag byang chub shing drung bzhugs pa yi/_/rgyal rnams mchod phyir lag pa'i mthil nas 'byin/_/gos dang phye ma rin chen ji snyed dang /_/rgyal 
[\[67b.2\]]mtshan ba dan gdugs mchog sna tshogs dang /_/gser gyis brgyan pa'i rin chen bla re rnams/_/de dag lag pa'i mthil nas char du 'bebs/_/phyogs bcu dag na yo byad mtha' yas gang /_/drang srong chen po rnams la mchod 'os pa/_/de dag lag pa'i mthil nas char 'bebs 
[\[67b.3\]]shing /_/byang chub shing drung bzhugs pa'i rgyal ba mchod/_/phyogs rnams dag na rol mo ji snyed pa/_/rnga dang rdza rnga sgra snyan pi bang dang /_/sil snyan sgra dang sgra chen gling bu rnams/_/de dag lag pa'i mthil nas rab tu sgrogs/_/phyogs bcu kun gyi dpe zla med rnams kyi/_/yang 
[\[67b.4\]]dag yon tan bsngags pa sna tshogs dang /_/bstod pa'i tshigs bcad sgrub pa sna tshogs pa/_/de dag lag pa'i mthil nas rab tu sgrogs/_/'od zer gang dag las dges yongs bsags pa/_/lag pa g.yas nas yongs su 'gyed byed cing /_/spos chus rgyal ba'i zhing 
[\[67b.5\]]rnams thams cad du/_/'bebs shing 'jig rten sgron ma rnams la mchod/_/'od zer bkod dang ldan pa mdzes pa'i 'od/_/pad ma'i rgyan phreng bsam yas rab 'phyang ba/_/pad ma mtshan rab gzugs can du ma dag_/lag nas rgyal ba rnams la mchod par byed/_/me tog 
[\[67b.6\]]phal chen me tog bla re dang /_/me tog bkod pa'i 'od zer rab bkye ste/_/me tog sna tshogs kun du bkram byas shing /_/bdag nyid chen po de dag rgyal ba mchod/_/bdug pa phal chen bdug pa'i bla re dang /_/bdug pa bkod pa'i 'od zer rab bkye ste/_/bdug pa sna tshogs kun du bkram 
[\[67b.7\]]byas shing /_/bdag nyid chen po de dag rgyal ba mchod/_/phal chen spos dang spos kyi bla re dang /_/spos kyis bkod pa'i 'od zer rab bkye ste/_/sna tshogs spos rnams kun du bkram byas shing /_/bdag nyid chen po de dag rgyal ba mchod/_/phreng ba phal chen phreng ba'i bla re dang /_/phreng 
[\[68a\]]
[\[68a.1\]]ba bkod pa'i 'od zer rab bkye ste/_/phreng ba sna tshogs kun du bkram byas shing /_/bdag nyid chen po de dag rgyal ba mchod/_/phye ma phal chen phye ma'i bla re dang /_/phye ma bkod pa'i 'od zer rab bkye ste/_/phye ma sna tshogs kun du bkram byas shing /_/bdag nyid 
[\[68a.2\]]chen po de dag rgyal ba mchod/_/na bza' phal chen na bza'i bla re dang /_/na bza' bkod pa'i 'od zer rab bkye ste/_/na bza' sna tshogs kun du bkram byas shing /_/bdag nyid chen po de dag rgyal ba mchod/_/phal chen gdugs dang gdugs kyi bla re dang /_/gdugs kyi 
[\[68a.3\]]bkod pa'i 'od zer rab bkye ste/_/sna tshogs gdugs rnams kun du bkram byas shing /_/bdag nyid chen po de dag rgyal ba mchod/_/rin chen phal chen rin chen bla re dang /_/rin chen bkod pa'i 'od zer rab bkye ste/_/rin chen sna tshogs kun du bkram byas shing /_/bdag nyid 
[\[68a.4\]]chen po de dag rgyal ba mchod/_/pad ma phal chen pad ma'i bla re dang /_/pad ma bkod pa'i 'od zer rab bkye ste/_/pad ma sna tshogs kun du bkram byas shing /_/bdag nyid chen po de dag rgyal ba mchod/_/rgyan phreng phal chen rgyan phreng bla re dang /_/rgyan phreng bkod pa'i 'od zer 
[\[68a.5\]]rab bkye ste/_/rgyan phreng sna tshogs kun du bkram byas shing /_/bdag nyid chen po de dag rgyal ba mchod/_/rgyal mtshan mchog bkod 'od zer rab bkye zhing /_/de dag rgyal mtshan dkar dmar ser po dang /_/sngo dang rgyal mtshan bkod pa sna tshogs pa/_/du mas rgyal ba'i zhing 
[\[68a.6\]]rnams brgyan par byed/_/nor bu 'dra ba sna tshogs bkod pa'i gdugs/_/dar gyi lda ldi ba dan rab spyangs shing /_/dril g.yer dra ba rgyal ba'i gsung sgrogs pa/_/de bzhin gshegs pa'i dbu la de dag 'dzin/_/lag pa'i mthil nas mchod pa mtha' yas rnams/_/rgyal ba gcig 
[\[68a.7\]]la de dag byed pa ltar/_/rgyal ba ma lus kun la'ang de bzhin te/_/drang srong ting 'dzin rnam 'phrul de 'dra'o/_/de dag 'gro ba sdud pa'i ye shes kyis/_/rnam par 'phrul dang ting 'dzin mchog bsgrubs shing /_/bya ba dag dang bsnyen bkur kun gyi sgo/_/thabs stong dag gis sems 
[\[68b\]]
[\[68b.1\]]can 'dul bar byed/_/kha cig de bzhin gshegs pa mchod sgo dang /_/sbyin pa bsam gyis mi khyab gtong sgo dang /_/sbyangs pa'i yon tan tshul khrims kun sgo dang /_/bzod pa mi zad mi 'khrugs sgo dag dang /_/kha cig brtul zhugs dka' thub brtson sgo dang /_/bsam gtan rab 
[\[68b.2\]]tu zhi bar gnas sgo dang /_/don la rnam nges shes rab sgo rnams dang /_/spyad pa kun ldan thabs kyi sgo dag dang /_/tshangs pa'i gnas pa dag dang mngon shes sgo/_/bsdu ba'i dngos pos phan par 'dod sgo dang /_/bsod nams bsags dang ye shes sgo dag dang /_/bden dang brten dang 
[\[68b.3\]]rnam par thar sgo dang /_/kha cig stobs dang dbang po lam sgo dang /_/nyan thos theg pas rnam par grol sgo dang /_/rkyen gyi theg pas rnam par dag sgo dang /_/theg pa mchog gi rnam par 'phrul sgo dang /_/kha cig mi rtag nyid dang sdug bsngal sgo/_/kha cig bdag med srog med sgo dag 
[\[68b.4\]]dang /_/mi sdug 'du shes 'dod chags bral sgo dang /_/zhi 'gog ting nge 'dzin gyi sgo yis 'dul/_/'gro ba'i spyod pa'i sgo rnams ji snyed pa/_/de snyed chos kyi sgo la rab zhugs te/_/de dag kun du rnam thar sgo dag nas/_/bsam pa ji bzhin 'jig rten sems can 'dul/_/gang 
[\[68b.5\]]dag kun du rnam thar sgo dag nas/_/bsams bzhin 'jig rten sems can 'dul byed pa/_/de dag sus kyang mtshan mar gzung mi nus/_/ting 'dzin rnam par 'phrul ba de 'dra'o/_/de dag dga' ba bkod pa'i ting 'dzin mchog_/'gro ba thams cad yongs smin 'thun byed pa/_
[\[68b.6\]]dga' bde spro ba rab dga' kun ldan pas/_/bsams pa brtan nas sems can 'dul bar byed/_/gang du lo nyes 'jig rten yo byad gang /_/bde byed thams cad rab tu dkon gyur pa/_/der ni kun gyis bsams bzhin bya ba yin/_/sbyin pa sbyin zhing 'gro ba'i don rnams 
[\[68b.7\]]byed/_/de dag zas skom mchog dang ro mchog dang /_/gos dang bgo ba rin chen sna tshogs dang /_/rgyal srid nor dang bdag phangs yongs gtong bas/_/sbyin la mos pa'i 'gro ba 'dul bar byed/_/brtan pa de dag mtshan mchog lus spras shing /_/gos dang rgyan mchog bgos shing 
[\[69a\]]
[\[69a.1\]]brgyan byas te/_/phreng bas spud cing spos kyis bskus pa yi/_/gzugs rnams bstan pas sems can 'dul bar byed/_/mthong na dga' tshim rab tu dga' rnams la/_/blo mchog de dag gzugs mchog gzugs bzang ba/_/gzugs kyi dam pa yongs su ston byed 
[\[69a.2\]]cing /_/gzugs la mos pa'i sems can 'dul bar byed/_/de dag ka la ping ka'i sgra snyan dang /_/khu byug kun la dang pa'i sgra skad dang /_/rnga dang tshangs dang mi'am ci yi sgras/_/mos pa kun la de bzhin chos kyang ston/_/stong phrag brgyad cu rtsa bzhi gang yin pas/_/rgyal ba gang dag 
[\[69a.3\]]'gro ba'i don mdzad pa'i/_/chos kyi bye brag sgo mo de dag gis/_/bsam pa ji bzhin 'jig rten sems can 'dul/_/de dag bde dang sdug bsngal grogs kyang byed/_/don dang gnod pa'i grogs kyang de bzhin byed/_/bya ba kun la grogs su 'gyur byas shing /_/grogs kyi sgo nas sems 
[\[69a.4\]]can 'dul bar byed/_/sdug bsngal gnod pa 'dus byas skyon gyi rnams/_/grogs kyi don du de dag bzod byed cing /_/'gro ba kun la phan don bde don du/_/de dag grogs don gnod pa dang du len/_/gang na mngon byung med cing chos med de/_/dgon par 'gro dang thar pa mi dmigs pa/_/
[\[69a.5\]]der ni rgyal srid 'byor ba rab spangs te/_/zhi ba'i yid kyis gnas med mngon par 'byung /_/de dag khyim dang 'ching dang srid pa'i gnas/_/'gro ba thams cad yongs su dgrol ba'i phyir/_/'dod pa'i dga' ba kun la mi gnas par/_/mngon par byung zhing thar pa rab tu brjod/_/de dag 
[\[69a.6\]]spyod pa bcu rnams rjod byed cing /_/skyes chen rnams kyi chos spyod gang yin dang /_/drang srong rnams kyi spyod kun ma lus par/_yongs su brjod cing 'gro ba'i don rnams byed/_/gang na sems can dpag med tshe ldan zhing /_/bde dang ldan la nyon mongs chung yod pa/_/der ni rga 
[\[69a.7\]]bas nyen cing nad bu can/_/bdag la dbang med 'chi ba'i dbang gyur ston/_/'dod chags 'bar zhing zhe sdang rab 'bar la/_/'jig rten gti mug me chen rab 'bar zhing /_/rga dang na dang 'chi ba rab 'bar ba'i/_/'jig rten bstan nas sems can 'dul bar byed/_/de dag sangs rgyas 
[\[69b\]]
[\[69b.1\]]stobs bcu brtson bzhi dang /_/chos kyi khyad par [{]bcwa [,]bco [}]brgyad rnams kyis kyang /_/sangs rgyas che ba'i bdag nyid rjod byed cing /_/sangs rgyas yon tan rnams kyis 'gro don byed/_/de dag kun brjod rdzu 'phrul rjes bstan pas/_/gzugs kyi byin rlabs stobs kyis thams cad du/_/de bzhin 
[\[69b.2\]]gshegs pa'i rdzu 'phrul ston byed cing /_/rdzu 'phrul rnam par 'phrul pas sems can 'dul/_/de dag thabs tshul rnam pa sna tshogs kyis/_/'jig rten rgyu zhing 'gro ba'i don rnams byed/_/'jig rten mi chags chu la pad ma bzhin/_/dga' zhing dad par byed la rnam par rgyu/_/de 
[\[69b.3\]]dag snyan dngags mkhan rgyal snyan dngags sbyor/_/gar mkhan rnga mkhan gyad dang rol mo mkhan/_/bzhag mdzes rgyan phreng thogs shing gar byed dang /_/sgyu ma mkhan po gzugs mang kun du ston/_/grong pa grong dpon kha lo sgyur bar 'gyur/_/de bzhin ded dpon tshong dpon khyim 
[\[69b.4\]]bdag 'gyur/_/rgyal po blon po mdun 'don pho nya dang /_/sman pa 'jig rten bstan bcos cho ga mkhan/_/de dag dgon par ljon shing chen por 'gyur/_/sman dang rin chen mi zad gter rnams dang /_/yid bzhin nor bu 'dod 'byin sdong po dang /_/lam gol dong ba rnams la lam 
[\[69b.5\]]ston 'gyur/_/'jig rten byung nas mi ring shes gyur cing /_/sems can las kyi tshul rnams mi shes pa/_/de dag kun la rmos chos tshong thabs dang /_/sna tshogs bzo rnams 'jig rten rjod par byed/_/'tshe med gnod pa med pa'i sbyor ba gang /_/sems can bde byed mkhas pas 
[\[69b.6\]]rab bsngags pa/_/rigs stobs sman dang bstan bcos sna tshogs kun/_/drang srong de dag rnams kyis rab tu brjod/_/gang la lhar bcas 'jig rten mos 'gyur ba/_/drang srong spyod mchog dam pa gang yin dang /_/brtul zhugs dka' spyad dka' thub mchog kun kyang /_
[\[69b.7\]]mkhas pa de dag rnams kyis rab tu brjod/_/de dag spyod can kun rgyu mu stegs can/_/gdung ba gau ta ma dang mi smrar spyod/_/gcer bu gos med lhur len dge sbyong la/_/mu stegs can gyi slob dpon mkhas par ston/_/de dag kun du 'tsho ba'i chos 'dzin dang /_/
[\[70a\]]
[\[70a.1\]]bla na yod dang bla na med rnams dang /_/ral pa ring dang gzhon nu'i brtul zhugs can/_/de dag tu yang slob dpon 'gyur ba yin/_/nyi ma'i rjes lta dka' thub lnga ldan dang /_/khyi dang ba lang brtul zhugs [{]ri dgas [,]ri dwags [}]spyod/_/gle'u can dag dang mu stegs sum 
[\[70a.2\]]cu pa/_de dag tu yang de dag slob dpon 'gyur/_/lha yi shes la 'jug pa dga' rnams dang /_/mu stegs nye reg yul du rgyu rnams su/_/rtsa ba 'bras bu chu spyod gyur nas kyang /_/bsam yas chos la de dag dam pa mchog_/tsog pur 'dug dang gcig pu rgyu ba 
[\[70a.3\]]dang /_/tsher ma rtswa dang thal bar nyal ba dang /_/gang dag gtun shing mal can gnas pa dang /_/de dag tu yang de dag slob dpon 'gyur/_/phyi rol mu stegs can rnams ji snyed pa/_/de dag bsam pa mos pa rtogs byas shing /_/bsnyen dka' mi bzad drag shul 
[\[70a.4\]]dka' thub kyis/_/mu stegs can gyi sdug bsngal spang bar 'dul/_/'jig rten lta bas 'khrugs pa shes byas nas/_/lta ba ngan la gnas pa'i mu stegs can/_/kun la phra ba'i gzhi dang thabs tshul gyis/_/de dag rnams la bden pa ston par byed/_/la lar 
[\[70a.5\]]'gro lding ba yi sngags kyi gzhi/_/shin tu gsang ba'i gzhi yis bden pa ston/_/la la dag la gsal zhing drang tshig gis/_/la la dag la lha yi gsang tshig gis/_/la la dag la yi ge dbye tshig dang /_/don la rnam nges rdo rje'i tshig rnams dang /_/rgol ba 'dul ba shes 
[\[70a.6\]]ba'i tshig rnams dang /_/bstan bcos thub med thar ba'i tshig rnams kyis/_/la la dag la mi skad tshig rnams dang /_/kun la 'jug pa'i tshig nges tshig rnams kyis/_/la la dag la lha tshig nges tshig dang /_/klu yi nges tshig gnod sbyin nges tshig gis/_/la lar srin po 'byung 
[\[70a.7\]]po sha za dang /_/dri za grul bum lto 'phye che tshig dang /_/mi ci lha min mkha' lding tshig rnams kyis/_/bden pa bstan cing thar bar 'dren par byed/_/de dag bden dang nges tshig tshul shes te/_/de ltar rgyal ba'i chos rnams ma lus pa'i/_/chos nyid bsam yas tshig lam shes pas 
[\[70b\]]
[\[70b.1\]]ston/_/de dag ting 'dzin rnam 'phrul de 'dra'o//_//bam po bzhi pa ste tha ma/_de dag 'gro bde mchog gi ting nge 'dzin/_/'gro ba kun la mngon bar sgrub byed cing /_/'od zer bsam gyis mi khyab rab bkye ste/_/'od zer bkye nas sems can 'dul bar byed/_/mthong na legs 
[\[70b.2\]]pa'i 'od zer rab gtong zhing /_/sems can ji snyed 'od zer de shes pa/_/de dag mthong legs don med ma yin te/_/bla na med pa'i ye shes mchog gi rgyu/_/mi rnams kun la sangs rgyas yongs bstan cing /_/chos kyang yongs bstan de lam bstan cing /_/rgyal ba'i sku gzugs 
[\[70b.3\]]mchod rten bstan byas pas/_/des na mthong legs 'od zer grub par 'gyur/_/lha yi 'od zer zil gyis gnon pa yi/_/'od zer 'od byed ces bya rab gtong zhing /_/rdul dang mun pa thams cad bsal byas te/_/'jig rten phan pa'i 'od des rab tu snang /_/sems can 
[\[70b.4\]]gang dag 'od des bskul byas pa/_/de dag rgyal ba mchod phyir sgron ma 'dzin/_/de dag rgyal ba mchod phyir sgron bzung bas/_/'jig rten sgron ma mdzad pa'i rgyal bar 'gyur/_/'bru mar mar me mar gyi mar me dang /_/rtswa shing 'dam bu 'od ma'i sgron ma dang /_/spos dang 
[\[70b.5\]]bcud len rin chen sgron ma dag_/rgyal ba rnams la phul nas 'od byed thob/_/sgrol zhes bya ba'i 'od zer rab gtong zhing /_/sems can gang dag 'od des bskul byas pa/_/de dag sred yangs srid pa'i rgya mtsho las/_/sems can bsgral ba'i don du go cha gyon/_/gang dag 
[\[70b.6\]]sred yangs srid pa'i rgya mtsho las/_/sems can bsgral ba'i don du go gyon pa/_/de dag chu bo bzhi las rab tu sgrol/_/mya ngan med pa bde ba'i grong khyer ston/_/stegs dang zam pa du ma byas pa dang /_/chu klung lam la sgrol ba'i gru 'byin te/_/'dus byas sun phyung zhi ba 
[\[70b.7\]]bsngags byas pas/_/des na sgrol ba'i 'od zer grub par 'gyur/_/skom pa sel ba'i 'od zer rab gtong zhing /_/sems can gang dag 'od des bskul byas pa/_/'dod pa'i yon tan skom pa rab spangs shing /_/chos la mos pa'i ro ni don tu gnyer/_/'dod pa'i yon 
[\[71a\]]
[\[71a.1\]]tan skom pa rab spangs te/_/chos mos ro la don du gnyer gyur pas/_/bdud rtsi char pa 'bebs pa'i sangs rgyas 'gyur/_/'jig rten skom pa'i sred pa rnam par sel/_/rdzing dang chu klung khron pa chu dong dang /_/mtsho rnams byang chub don du byed btsud de/_/'dod pa 
[\[71a.2\]]smad cing bsam gtan bsngags byas pas/_/des na sred pa sel ba grub par gyur/_/dga' bar byed pa'i 'od zer rab gtong zhing /_/sems can gang dag 'od des bskul byas pa/_/dga' ba rgyas shing byang chub mchog don du/_/rang byung 'gyur bar bya zhes sems bskyed 
[\[71a.3\]]do/_/thugs rje ldan pa'i sku gzugs mtshan brgyan pa/_/pad ma'i gdan la bzhugs pa rnams byas shing /_/rtag tu sangs rgyas yon tan rnams brjod pas/_/des na dga' byed 'od zer grub par gyur/_/mgu bar byed pa'i 'od zer rab gtong zhing /_/sems can 
[\[71a.4\]]gang dag 'od des bskul byas pa/_/rtag tu sangs rgyas la ni dga' mgu zhing /_/chos la dga' mgu dge 'dun dga' mgu'o/_/de dag rtag tu sangs rgyas dga' mgu zhing /_/chos la dga' mgu dge 'dun dga' mgu nas/_/sangs rgyas chos dang 'phags pa'i 
[\[71a.5\]]tshogs rnams dang /_/rtag tu 'grogs thob bzod pa bla med thob/_/sangs rgyas rjes dran chos dang tshogs mchog la/_/sems can mang po bskul cing dran byas te/_/byang chub sems kyi yon tan rab brjod pas/_/des na mgu byed 'od zer grub par 'gyur/_/bsod 
[\[71a.6\]]nams bsags pa'i 'od zer rab gtong zhing /_/sems can gang dag 'od des bskul byas pa/_/bla na med pa'i byang chub don gnyer zhing /_/sbyin pa sna tshogs du ma sbyin par byed/_/gtan pa med pa'i mchod sbyin de byed tshe/_/slong ba rnams kyi bsam pa rdzogs byas 
[\[71a.7\]]te/_/bsam pa thams cad sbyin pa byin byas pas/_/bsod nams bsags pa'i 'od zer grub par 'gyur/_/ye shes ldan pa'i 'od zer rab gtong zhing /_/sems can gang dag 'od des bskul byas pa/_/chos gcig sgo mo nas ni du ma yi/_/chos kyi sgo rnams 
[\[71b\]]
[\[71b.1\]]yud kyis khong du chud/_/chos kyi dbye ba sems can 'dzin btsud de/_/don la nges pa'i ye shes rnam phye zhing /_/chos kyi tshig don brjod pa byas pas na/_/des na ye shes ldan pa'i 'od zer grub/_/shes rab sgron ma'i 'od zer rab gtong zhing /_/sems can gang dag 'od des 
[\[71b.2\]]bskul byas pa/_/stong pa bdag med ma skyes ma byung zhing /_/rang bzhin med pa'i chos la rab tu 'jug_/bdag po med chos stong pa byed med pa/_/sgyu ma smig rgyu chu zla mtshungs 'dra zhing /_/rmi lam mtshungs la gzugs brnyan 'dra ba dag_/bstan pas shes rab sgron ma de grub 
[\[71b.3\]]po/_/chos kyi rnam 'phrul 'od zer rab gtong zhing /_/sems can gang dag 'od des bskul byas pa/_/mi zad bzod kyi gzungs ni thob gyur nas/_/de bzhin gshegs pa kun gyi mdzod kyang 'dzin/_/chos 'dzin rnams la yongs su phan gdags te/_/drang srong 
[\[71b.4\]]rnams la chos kyis bsrung byas shing /_/'gro ba chos kyis rjes su bsrung byas pas/_/chos kyi rnam 'phrul 'od zer grub par 'gyur/_/gtong dang ldan pa'i 'od zer rab gtong zhing /_/sems can 'jungs pa gang dag des bskul ba/_/longs spyod mi rtag mi brtan 
[\[71b.5\]]shes gyur nas/_/de dag rtag tu gtong la dga' mos 'gyur/_/ma dul gdul dka'i sems can ser sna can/_/nor rnams rmi lam sprin dang 'drar shes nas/_/dga' ba'i yid kyis sbyin ba spel byas pas/_/des na stong dang ldan pa'i 'od grub po/_/yongs su 
[\[71b.6\]]gdung med 'od zer rab gtong zhing /_/khrims 'chal sems can gang dag des bskul ba/_/tshul khrims rnam par dag la gnas gyur nas/_/rang byung 'gyur bar bya zhes sems bskyed do/_/dge ba'i las lam yongs su dag pa dang /_/tshul khrims la yang 
[\[71b.7\]]sems can mang 'dzud cing /_/byang chub sems kyang yang dag 'dzin 'jug pas/_/yongs gdung med pa'i 'od zer de grub po/_/bzod pa bkod pa'i 'od zer rab gtong zhing /_/mi bzod sems can gang dag des bskul ba/_/khro dang tha ba nga rgyal yongs spangs shing /_/
[\[72a\]]
[\[72a.1\]]de dag rtag tu bzod mos dga' bar 'gyur/_/sdig ldan rnams kyi nyes byas bzod byas te/_/byang chub don du 'khrugs pa ma byas shing /_/bzod pa'i yon tan rtag tu bsngags brjod pas/_/des na bzod pa bkod pa de grub po/_/sbyangs dang ldan pa'i 'od zer rab gtong 
[\[72a.2\]]zhing /_/le lo'i sems can gang dag des bskul ba/_/rigs par brtson pa dkon mchog gsum rnams la/_/sbyor ba skyo med mchod pa byed par 'gyur/_/rigs par brtson pa dkon mchog gsum rnams la/_/sbyor ba skyo ba med pas mchod byas nas/_/de dag bdud bzhi'i lam 
[\[72a.3\]]las rab 'das te/_/byang chub bla med myur du reg par 'gyur/_/sems can mang po brtson 'grus 'dzin bcug ste/_/dkon mchog gsum la mchod pa rab byas nas/_/zad pa'i dus na dam chos yongs bzung bas/_/des na sbyangs dang ldan ba'i 'od thob bo/_/zhi bar byed pa'i 'od zer rab 
[\[72a.4\]]gtong zhing /_/rnam 'khrugs sems can gang dag des bskul ba/_/de dag chags med sdang med rmongs med cing /_/rtogs par gyur nas mnyam gzhag sems su 'gyur/_/sdig pa'i grogs po skyon ldan spyod can dang /_/'dre ba yongs su rnam par spang byas te/_/dgon par rab zhi bsam 
[\[72a.5\]]gtan bsngags brjod pas/_/des na zhi bar byed pa'i 'od grub bo/_/shes rab bkod pa'i 'od zer rab gtong zhing /_/shes 'chal sems can ji snyed des bskul ba/_/bden dang brtan dang rnam thar tshul rnams dang /_/dbang po shes pa rtogs par khong chud 'gyur/_/bden dang brtan 
[\[72a.6\]]dang rnam thar tshul rnams dang /_/dbang po shes pa rtogs par khong chud cing /_/nyi ma sgron ma'i ting 'dzin thob gyur nas/_/shes rab snang bar mdzad pa'i rgyal bar 'gyur/_/rgyal srid nor dang bdag phangs yongs btang ste/_/byang chub don du chos gang btsal byas pa/_/chos de gus par 
[\[72a.7\]]byas nas rab bshad pas/_/shes rab bkod pa'i 'od zer de grub bo/_/sangs rgyas ldan pa'i 'od zer rab gtong zhing /_/sems can gang dag 'od des bskul byas pa/_/sangs rgyas stong phrag du ma bsam yas rnams/_/pad ma dam pa rnams la bzhugs par mthong /_/sangs 
[\[72b\]]
[\[72b.1\]]rgyas che dang sangs rgyas rnam thar dang /_/sangs rgyas rnam 'phrul mtha' yas brjod byas shing /_/sangs rgyas stobs dang rdzu 'phrul rab brjod pas/_/de nas sangs rgyas ldan pa'i 'od grub bo/_/mi 'jigs sbyin pa'i 'od zer rab gtong zhing /_/'jigs nyen sems can gang 
[\[72b.2\]]dag des reg pa/_/'byung po gza' dang gsad brdeg bcing ba dang /_/nad 'go 'jigs pa kun las thar bar 'gyur/_/mi 'jigs sbyin pas sems can gang bskyabs dang /_/srog chags gsod las bzlog pa byas pa dang /_/'jigs pa skyabs tshol rnams la skyabs byas pas/_/
[\[72b.3\]]mi 'jigs sbyin pa'i 'od zer des grub bo/_/bde ba kun byed 'od zer rab gtong zhing /_/nad pa na ba gang dag des reg pa/_/rnam pa kun du nad kyi sdug bsngal thar/_/bsam gtan ting 'dzin bde ba rnams kyang thob/_/nad gsos 'bras bu sman dang rtsa ba dang /_/rin chen bcud len 
[\[72b.4\]]spos dang byug pa dang /_/bu ram sbrang rtsi 'o ma mar dag dang /_/'bru mar zas skom byin pas de thob bo/_/sangs rgyas ston pa'i 'od zer rab gtong zhing /_/tshe zad tha mar gang dag des bskul ba/_/sangs rgyas rjes dran sangs rgyas mthong bar 'gyur/_/de dag shi 'phos sangs 
[\[72b.5\]]rgyas bzhugs zhing 'gro/_/'chi ba'i dus su sangs rgyas dran byas te/_/dga' byed rgyal ba'i sku gzugs bstan byas shing /_/'chi kar sangs rgyas skyabs su gtong brjod pas/_/sangs rgyas ston pa'i 'od zer de thob bo/_/chos rab rjod pa'i 'od zer rab gtong zhing /_/
[\[72b.6\]]sems can gang dag 'od des bskul byas pa/_/chos nyan klog cing yi ger 'dri bar byed/_/de dag rtag tu chos la dga' mos 'gyur/_/chos kyi mu ge byung tshe chos brjod de/_/chos tshol rnams kyi bsam ba rdzogs byas shing /_/'dun pa bskyed de chos la brtson gyis zhes/_/brjod 
[\[72b.7\]]pas chos rab brjod pa de thob bo/_/sangs rgyas sras rnams yongs su bskul ba'i phyir/_/dbyangs dang ldan pa'i 'od zer rab gtong zhing /_/'jig rten gsum na sgra rgyud ji snyed pa/_/kun kyang de bzhin gshegs pa'i gsung du thos/_/gsang bstod sgra yis drang srong che bstod de/_/rgyal 
[\[73a\]]
[\[73a.1\]]ba'i gsung sgra don du sil snyan dang /_/sgra chen dril bu sbyin rnams 'gro kun la/_/rab tu bsgrags pas dbyangs ldan 'od grub bo/_/'chi med sbyin pa'i 'od zer rab gtong zhing /_/sems can gang dag 'od des bskul byas pa/_/bag med spyod pa thams cad rab spangs te/_/
[\[73a.2\]]yon tan kun la brtson pa nyams su len/_/'dus byas rtag tu bde ba med pa ste/_/sdug bsngal 'tshe ba du mas yongs su gang /_/'gog pa rtag tu bde zhing zhi skyid ces/_/brjod pas 'chi med sbyin ba de thob bo/_/khyad par ldan ba'i 'od zer rab gtong zhing /_/sems can gang dag 'od 
[\[73a.3\]]des bskul byas pa/_/rgyal ba rnams kyi tshul khrims khyad par dang /_/ting 'dzin khyad par shes rab khyad par thos/_/thub chen rgyal po'i khrims kyis mchog gyur cing /_/ting 'dzin mchog dang shes rab mchog gyur ces/_/byang chub don du bstod cing bsngags brjod pas/_/
[\[73a.4\]]des na khyad par ldan pa'i 'od grub bo/_/rin chen bkod pa'i 'od zer rab gtong zhing /_/sems can gang dag 'od des bskul byas pa/_/rin chen mi zad gter rnams thob gyur nas/_/drang srong che la rin chen dam pas mchod/_/rgyal dang rgyal ba'i mchod rten rin chen phul/_/skye 
[\[73a.5\]]bo nyon mongs rin chen rnams kyis bsdus/_/rgyal ba rnams la rin chen rab phul bas/_/rin chen bkod pa'i 'od zer grub par 'gyur/_/spos rab snang ba'i 'od zer rab gtong zhing /_/sems can gang dag 'od des bskul byas pa/_/mi la med spos yid 'ong tshor gyur nas/_/
[\[73a.6\]]sangs rgyas yon tan rnams la nges par 'gyur/_/mi dang lha yi spos dang byug pa yis/_/mi yi gtso la mchod par rab byas te/_/spos las rgyal ba'i gzugs dang mchod rten dag_/byas pas spos rab snang ba de grub bo/_/sna tshogs bkod pa'i 'od zer rab gtong zhing /_/rgyal mtshan 
[\[73a.7\]]ba dan gdugs mchog sna tshogs dang /_/sil snyan bsgrags shing spos kyis bdug pa yis/_/pho brang dam pa mdzes byas me tog bkram/_/sil snyan dag gis rgyal ba rnams bsu zhing /_/me tog byug pa bdug spos phye ma dang /_/rgyal mtshan ba dan gdugs mchog rnams 
[\[73b\]]
[\[73b.1\]]kyis mchod/_/des na sna tshogs bkod pa grub par gyur/_/shin tu dang byed 'od zer rab gtong zhing /_/sa rnams lag mthil bzhin du gnas par byed/_/mchod rten drang srong gnas rnams sbyangs byas pas/_/des na shin tu dang ba'i 'od grub bo/_/sprin dang ldan pa'i 'od zer rab gtong 
[\[73b.2\]]zhing /_/spos kyi char 'bebs sprin rnams kun du gnas/_/mchod rten 'khor sar spos kyi chus btab pas/_/sprin dang ldan pa'i 'od de rab tu thob/_/lhab lhub bkod pa'i 'od zer rab gtong zhing /_/gcer bu gos yod rgyan dang ldan par 'gyur/_/gos dang bgo ba rgyan phreng sna tshogs 
[\[73b.3\]]dag_/sbyin pa byas pas lhab lhub bkod pa grub/_/ro mchog ldan pa'i 'od zer rab gtong zhing /_/bkres pa kha zas ro mchog thob par 'gyur/_/zas dang skom dang ro mchog sna tshogs rnams/_/byin pas ro mchog ldan ba'i 'od grub bo/_/nor rnams ston pa'i 'od zer rab gtong 
[\[73b.4\]]zhing /_/dbul po dag gis rin chen gter rnams 'thob/_/dkon mchog gsum la gter gzhi mi zad pa/_/dbul ba byas pas nor ston 'od thob bo/_/mig rnam sbyong ba'i 'od zer rab gtong zhing /_/de tshe long bas sna tshogs gzugs rnams mthong /_/rgyal ba dag dang rgyal ba'i 
[\[73b.5\]]mchod rten la/_/mar me phul bas mig sbyong 'od zer grub/_/rna ba rnam sbyong 'od zer rab gtong zhing /_/rna ba nyams pas sgra mang thos par 'gyur/_/rgyal ba rnams dang rgyal ba'i mchod rten la/_/sil snyan phul bas rna sbyong 'od zer grub/_/sna rnam sbyong ba'i 'od zer rab gtong 
[\[73b.6\]]zhing /_/sngon chad ma tshor dri zhim tshor bar 'gyur/_/rgyal ba rnams dang rgyal ba'i mchod rten la/_/spos rab phul bas sna sbyong 'od zer grub/_/lce rnam sbyong ba'i 'od zer rab gtong zhing /_/sgra snyan yid 'ong rnams kyis sangs rgyas bstod/_/mi snyan brlang bar smra 
[\[73b.7\]]ba rnam spangs te/_/'jam par smras pas lce sbyong 'od zer grub/_/lus rnam sbyong ba'i 'od zer rab gtong zhing /_/dbang po nyams pa dbang po ldan par 'gyur/_/rgyal ba rnams dang rgyal ba'i mchod rten la/_/lus btud byas pas lus rnam sbyong ba thob/_/sems 
[\[74a\]]
[\[74a.1\]]rnam sbyong ba'i 'od zer rab gtong zhing /_/smyos pa thams cad sems dang ldan par 'gyur/_/ting 'dzin dbang rjes sems 'gro byas pas na/_/sems rnam sbyong ba'i 'od zer de grub bo/_/gzugs rnam sbyong ba'i 'od zer rab gtong zhing /_/mi dbang rnams kyi 
[\[74a.2\]]bsam yas sku mthong ste/_/sku gzugs ri mo sna tshogs mang po dang /_/mchod rten brgyan byas gzugs sbyong 'od grub bo/_/sgra rnam sbyong ba'i 'od zer rab gtong zhing /_/sgra ni sgra mi stong par rab tu shes/_/rkyen las byung bas brag ca 'dra'o zhes/_/sgra rnams bstan pas 'od 
[\[74a.3\]]zer de grub bo/_/dri rnam sbyong ba'i 'od zer rab gtong zhing /_/dring thams cad dri zhim mchog tu 'gyur/_/spos rab mchog chus rgyal ba'i mchod rten dag_/khrus byas byang chub zhing gi 'od de yin/_/ro bro sbyong ba'i 'od zer rab gtong zhing /_/dug can dug med ro yi 
[\[74a.4\]]mchog tu 'gyur/_/sangs rgyas nyan thos bcas dang pha ma la/_/ro mchog thams cad phul ba'i 'od de yin/_/reg rnam sbyong ba'i 'od zer rab gtong zhing /_/reg na rtsub pa 'jam zhing bde bar 'gyur/_/mdung thung rtse gsum ral gri mda' chen char/_/phreng ba 
[\[74a.5\]]'jam pa pad ma ud pal 'gyur/_/bcos bu'i ras mang 'jam zhing reg bde rnams/_/rgyal ba rnams kyi gshegs shul bting bkram ste/_/me tog byug pa na bza' 'jam rnams dang /_/phreng ba bla re phul ba'i 'od de yin/_/chos rnam sbyong ba'i 'od zer rab 
[\[74a.6\]]gtong zhing /_/'jig rten phan mdzad rgyal ba thams cad kyi/_/spu rnams kun nas chos rnams bsam mi khyab/_/byung ba thos nas mos pa thams cad tshim/_/rkyen las byung ba ma skyes ngo bo nyid/_/rgyal ba rnams kyi sku ni chos sku ste/_/chos nyid mkha' bzhin rtag tu 
[\[74a.7\]]gnas so zhes/_/brjod pas chos rnams sbyong ba thob par 'gyur/_/'od zer sgo mo de dag la sogs pa/_/drang srong rnams kyi spu yi sgo gcig nas/_/'od zer gang gA'i bye ma snyed 'byung ste/_/kun kyang las sbyor tha dad tshul can no/_/ji ltar de dag spu yi sgo gcig nas/_/
[\[74b\]]
[\[74b.1\]]'od zer gang gA'i bye ma snyed 'byung ba/_/ma lus spu rnams kun nas de bzhin te/_/drang srong ting 'dzin rnam 'phrul 'di 'dra'o/_/yon tan gang gis 'od zer gang grub pa'i/_/yon tan de grogs sngon chad gang gyur pa/_/de dag nyid las 'od zer rab 'byung ste/_/drang srong ye 
[\[74b.2\]]shes rnam 'phrul 'di 'dra'o/_/de dag bsod nams sngon grogs gang yin la/_/rjes su yi rang gsol ba sus btab dang /_/gang gis mthong ste dge ba bsags gyur pa/_/de dag kun gyis 'od zer de dag shes/_/gang dag bsod nams byas shing dge bsags dang /_/
[\[74b.3\]]gang dag yang yang sangs rgyas rnams mchod cing /_/sangs rgyas yon tan 'dun te don gnyer ba/_/de dag kun la 'od zer de dag bskul/_/dper na dmus long nyi ma mi mthong yang /_/de med ma yin 'jig rten dag tu 'char/_/mig dang ldan pas shar bar shes gyur 
[\[74b.4\]]nas/_/kun kyang rang rang so so'i las la 'jug_/de bzhin skyes chen 'od zer de dag kun/_/rab tu 'byung yang log pas nyen gyur cing /_/mos nyams phal pa rnams kyis mi mthong ste/_/blo gros yangs pa rnams la de dag mod/_/dper rgyan nor bu bzhon pa 
[\[74b.5\]]gzhal med khang /_/bcud kyis len dang rin chen byug pa spos/_/de dag skye bo che la yod mod kyi/_/phongs par gyur pa rnams la de dag med/_/de bzhin skyes chen 'od zer de dag mod/_/de dag yod kyang log pas nyen gyur cing /_/mos pa nyams pa rnams kyis 
[\[74b.6\]]mi mthong ste/_/blo gros yangs pa rnams la de dag mod/_/gang dag 'od zer dbye ba 'di thos nas/_/dad cing mos la dang ba skyes gyur na/_/bdag ni yon tan cher 'gyur mi 'gyur zhes/_/de dag dogs dang som nyi mi skyed do/_/de dag g.yog 'khor bkod pa rnam 
[\[74b.7\]]'phrul ba/_/ting 'dzin dam pa mngon par grub byed cing /_/phyogs bcu kun du do zla med rnams kyi/_/zham ring sangs rgyas sras rnams ston par byed/_/'od bkod de dag pad ma sna tshogs pa/_/stong gsum tshad tsam byin gyis brlabs byas nas/_/skyil krung 
[\[75a\]]
[\[75a.1\]]bcas pa'i lus kyis kun khyab ston/_/ting 'dzin rnam par 'phrul pa 'di 'dra'o/_/de dag zhing bcu'i rdul snyed pad ma gzhan/_/'khor dang bcas pa byin gyis brlabs byas shing /_/sangs rgyas sras kyis thams cad yongs su bskor/_/de dag ting 'dzin 
[\[75a.2\]]ting 'dzin med par gnas/_/drang srong de yis sems can gang dag rnams/_/yongs su smin byas sangs rgyas legs bsgrubs pa/_/de dag pad ma chen po de bskor cing /_/kun kyang thal mo sbyar nas lta zhing 'khod/_/gang dag ting 'dzin gnas par rab zhugs pa/_/skyes 
[\[75a.3\]]chen rnams kyi chos nyid 'di yin te/_/rang gi slob mas kun kyang yongs bskor nas/_/skar ma'i tshogs kyis zla ba bskor ba bzhin/_/de dag ji ltar phyogs gcig rab 'jug cing /_/zhabs 'bring sangs rgyas sras rnams ston byed pa/_/de bzhin phyogs rnams ma lus 
[\[75a.4\]]kun du ston/_/ting 'dzin rnam par 'phrul pa 'di 'dra'o/_/de dag phyogs kyi dra ba khyab gnas pa'i/_/ting 'dzin dam pa mngon par sgrub byed cing /_/kha cig mnyam gzhag kha cig ldang bar yang /_/phyogs bcu kun du rang gi lus ston to/_/de dag shar gyi phyogs 
[\[75a.5\]]su mnyam bzhag cing /_/nub kyi phyogs nas dpa' bo rnam par ldang /_/nub kyi phyogs su mnyam bar bzhag gyur cing /_/bdag nyid chen po shar gyi phyogs nas ldang /_/de bzhin phyogs bcu rnams su rab tu 'jug_/gzhan gyi phyogs su mnyam bar bzhag 
[\[75a.6\]]gyur la/_/ye shes yon tan phyug po gzhan nas ldang /_/drang srong ting 'dzin rnam 'phrul 'di 'dra'o/_/shar phyogs sangs rgyas zhing rnams gang yin pa/_/grangs med ma lus dag na rang byung ba/_/de dag spyan sngar zhabs drung de dag rnams/_/zhi ba'i ting nge 'dzin la 
[\[75a.7\]]gnas par snang /_/phyogs der mnyam par bzhag par bstan byas nas/_/dpa' bo nub kyi zhing rnams ma lus par/_/rnam par ldang zhing mngon sum rgyal kun la/_/mchod pa du ma rab tu byed par snang /_/nub phyogs sangs rgyas zhing rnams gang yin pa/_/grangs med 
[\[75b\]]
[\[75b.1\]]ma lus dag na bzhugs sangs rgyas/_/de dag spyan sngar zhabs drung de dag rnams/_/zhi ba'i ting nge 'dzin la gnas par snang /_/phyogs der mnyam par bzhag par bstan byas nas/_/dpa' bo shar gyi zhing rnams ma lus par/_/rnam par ldang zhing mngon sum 
[\[75b.2\]]rgyal kun la/_/mchod pa du ma rab tu byed par snang /_/de bzhin phyogs bcu dag gi zhing rnams su/_/phyogs rnams ma lus kun du brtan pa 'jug_/kha cig mnyam gzhag kha cig langs gyur cing /_/'jig rten sgron ma rnams la mchod byed snang /_/de dag 
[\[75b.3\]]mig gi lam la mnyam bzhag cing /_/gzugs kyi lam nas bdag nyid chen po ldang /_/gzugs rnams bsam gyis mi khyab ston pa na/_/de la lhar bcas 'jig rten rmongs par 'gyur/_/gzugs kyi lam la mnyam par bzhag gyur la/_/mig ni ma skyes ma 
[\[75b.4\]]byung rang bzhin te/_/stong pa byed pa med par rab ston cing /_/mig gi lam nas dran ldan rnam par ldang /_/de dag rna ba'i lam la mnyam bzhag cing /_/sgra yi lam nas bdag nyid chen po ldang /_/gang la lhar bcas 'jig rten rmongs 'gyur ba/_/sgra dang skad 
[\[75b.5\]]rnams kun la rab tu zhugs/_/sgra yi lam la mnyam par bzhag gyur cing /_/rna ba ma skyes ma byung rang bzhin te/_/stong pa byed pa med par rab ston cing /_/rna ba'i lam nas dran ldan rnam par ldang /_/de dag sna yi lam la mnyam bzhag cing /_/
[\[75b.6\]]dri yi lam nas bdag nyid chen po ldang /_/gang du lhar bcas 'jig rten rmongs 'gyur ba/_/dri mchog dam pa 'jug par rab tu zhugs/_/dri yi lam la mnyam par bzhag gyur cing /_/sna ni ma skyes ma byung rang bzhin te/_/stong pa byed pa med pa rab 
[\[75b.7\]]ston cing /_/sna yi lam nas dran ldan rnam par ldang /_/de dag lce yi lam la mnyam bzhag cing /_/ro mchog kun gyi lam nas rnam par ldang /_/gang du lhar bcas 'jig rten rmongs 'gyur ba/_/bdag nyid chen po ro mchog rnams dang ldan/_/
[\[76a\]]
[\[76a.1\]]ro mchog rnams la mnyam par bzhag gyur cing /_/lce ni ma skyes ma byung rang bzhin te/_/stong pa byed pa med par rab ston cing /_/lce yi lam nas dran ldan rnam par ldang /_/de dag lus kyi lam la mnyam bzhag cing /_/reg pa'i lam nas 
[\[76a.2\]]bdag nyid chen po ldang /_/gang du lhar bcas 'jig rten rmongs 'gyur ba/_/'jig rten bde ba skyed pa'i reg la zhugs/_/reg pa'i lam la mnyam par bzhag gyur cing /_/lus ni ma skyes ma byung rang bzhin te/_/stong pa byed pa med par rab ston cing /_/
[\[76a.3\]]lus kyi lam nas dran ldan rnam par ldang /_/de dag sems kyi lam la mnyam bzhag cing /_/chos kyi lam nas bdag nyid chen po ldang /_/gang du lhar bcas 'jig rten rmongs 'gyur ba/_/chos la gnas pa'i 'jug pa rab tu zhugs/_/chos lam 
[\[76a.4\]]rnams la mnyam par bzhag gyur cing /_/sems ni ma skyes ma byung rang bzhin te/_/stong pa byed pa med par rab ston cing /_/sems kyi lam nas dran ldan rnam par ldang /_/de dag byis pa'i lus la mnyam bzhag cing /_/lang tsho shugs la gnas pa rnams las 
[\[76a.5\]]ldang /_/lang tsho shugs gnas rnams la mnyam bzhag cing /_/rgas shing 'khogs pa'i lus las rnam par ldang /_/rgas shing 'khogs pa'i lus la mnyam bzhag cing /_/dad pa'i dge bsnyen ma yi lus las ldang /_/dge bsnyen dad ma'i lus la mnyam bzhag cing /_/dad pa'i dge 
[\[76a.6\]]bsnyen lus las rnam par ldang /_/dad pa'i dge bsnyen lus la mnyam bzhag cing /_/dge slong ma yi lus las rnam par ldang /_/dge slong ma yi lus la mnyam bzhag cing /_/dge slong mang du thos pa'i lus las ldang /_/dge slong mang thos lus la mnyam bzhag cing /_/slob 
[\[76a.7\]]dngami slob lus las rnam par ldang /_/slob dang mi slob lus la mnyam bzhag cing /_/rkyen gyi sangs rgyas lus las rnam par ldang /_/rkyen gyi sangs rgyas lus la mnyam bzhag cing /_/sangs rgyas sku mchog rab las rnam par ldang /_/sangs rgyas sku 
[\[76b\]]
[\[76b.1\]]mchog rab la mnyam bzhag cing /_/lha yi lus gzugs las ni rnam par ldang /_/lha yi lus gzugs la ni mnyam bzhag cing /_/rdzu 'phrul chen po klu yi lus las ldang /_/rdzu 'phrul klu yi lus la mnyam bzhag cing /_/'phrul chen gnod sbyin lus las rnam par 
[\[76b.2\]]ldang /_/'phrul chen gnod sbyin lus la mnyam bzhag cing /_/'byung po kun gyi lus las rnam par ldang /_/'byung po kun gyi lus la mnyam bzhag cing /_/spu yi sgo gcig nas ni rnam par ldang /_/spu sgo gcig la mnyam par bzhag gyur cing /_/spu sgo thams 
[\[76b.3\]]cad nas ni rnam par ldang /_/spu sgo kun la mnyam par bzhag gyur cing /_/skra rtse gcig gi khyon las rnam par ldang /_/skra rtse gcig gi khyon la mnyam bzhag cing /_/skra rtse kun gyi khyon las rnam par ldang /_/skra rtse kun gyi khyon la mnyam bzhag cing /_/
[\[76b.4\]]phra rab rdul gyi rdul las de dag ldang /_/rdul gcig la ni mnyam bar bzhag gyur cing /_/ma lus rdul rnams kun las rnam par ldang /_/rdul rnams ma lus kun la mnyam bzhag cing /_/rgya mtsho'i rdo rje'i gzhi las rnam par ldang /_/rgya mtsho'i rdo rje'i 
[\[76b.5\]]gzhi la mnyam bzhag cing /_/nor bu'i shing tog dag las rnam par ldang /_/shing tog rnams la mnyam par bzhag gyur nas/_/rgyal ba rnams kyi 'od zer sgo nas ldang /_/rgyal ba'i 'od zer sgo la mnyam bzhag cing /_/rgya mtsho'i chu yi chu klung rnams las 
[\[76b.6\]]ldang /_/rgya mtsho'i chu klung rnams la mnyam bzhag cing /_/bdag nyid chen po me yi lam nas ldang /_/me yi lam la mnyam par bzhag gyur cing /_/rlung gi lam las dran ldan rnam par ldang /_/rlung gi lam la mnyam par bzhag gyur cing /_/bdag nyid chen 
[\[76b.7\]]bo sa yi gzhi las ldang /_/sa yi gzhi la mnyam par bzhag gyur cing /_/lha kun gzhal med khang las rnam par ldang /_/lha kun gzhal med khang la mnyam bzhag cing /_/dran ldan de dag mkha' las rnam par ldang /_/yon tan bsam yas bsags pa de dag 
[\[77a\]]
[\[77a.1\]]gi/_/ting 'dzin rnam thar de dag bsam mi khyab/_/rgyal ba kun gyis bskal pa bsam yas su/_/bshad pa mdzad kyang zad par mdzad mi spyod/_/'gro las rnam smin bsam gyis mi khyab ste/_/rgyal ba kun gyis de dag gsungs pa ni/_/klu yi rnam 'phrul 
[\[77a.2\]]sangs rgyas rnam 'phrul dang /_/bsam byed bsam gtan rnam 'phrul bsam mi khyab/_/de dag la yang dpe bstan brjod par bya/_/de dag 'dra ba'i dpe zla cang med de/_/mkhas shing rig pa'i skye bo dpe rnams kyis/_/bstan na myur du don rnams shes par 'gyur/_/rnam 
[\[77a.3\]]thar brgyad kyi dbang la gnas pa yi/_/nyan thos gcig tu gyur nas mang por 'gyur/_/mang por gyur nas phyir yang gcig gyur te/_/mkha' la bsam gtan 'cha' zhing 'bar bar byed/_/smad nas me 'bar stod nas chu yi rgyun/_/stod nas me 'bar smad nas chu yi 
[\[77a.4\]]rgyun/_/'gro dang 'greng dang nyal dang 'dug pa dang /_/lus 'phrul skad cig gcig la bsam mi khyab/_/de ni snying rje che dang mi ldan zhing /_/byang chub mi tshol 'jig rten yal 'dor yang /_/lus kyi rnam 'phrul bsam yas ston byed na/_/'jig rten phan 'dod 
[\[77a.5\]]ci phyir ston mi byed/_/nyi zla mkha' la rnam par rgyu 'dod zhing /_/phyogs rnams kun gyi chu yi dngo dag dang /_/mtsho mtshe'u mtsho bran snong dang rin chen dang /_/rgya mtsho chu klung rnams su gzugs brnyan ston/_/de bzhin gzugs rnams bsam gyis mi khyab pa/_/
[\[77a.6\]]skyes bu dpa' bo phyogs bcu kun du ston/_/ting 'dzin rnam thar kun gyi tshul la mkhas/_/de la de bzhin gshegs pa rang byung dbang /_/dang ba'i mtsho la yan lag bzhi pa'i dmag_/de dag so sor rang gi gzugs brnyan mthong /_/ral gri mda' chen gzhu dang 
[\[77a.7\]]mda' rnams dang /_/go gyon bzhon dang theg par bcas su mthong /_/gang gi gzugs gang gnas gang cha byad gang /_/de dang de dag de ltar chu las mthong /_/'on kyang chu la byams sdang rnam rtog med/_/drang srong ting 'dzin rnam 'phrul 'di 'dra'o/_/
[\[77b\]]
[\[77b.1\]]rgya mtsho'i lha mo sgra ldan zhes bya ba/_/sems can rgya mtshor ji snyed skyes rnams kyi/_/sgra yi yan lag dbyangs kyi tshul mkhas te/_/rang gi skad kyis skad kun tshim par byed/_/sgra ldan chags sdang gti mug can de yang /_/skad rnams kun gyi sgra yi tshul mkhas na/_/
[\[77b.2\]]gzungs dang chos kyi stobs la dbang thob rnams/_/lhar bcas 'jig rten ci phyir mgu mi byed/_/tum bu ru yi chung ma dbyangs ldan ma/_/tshangs pa'i bu mo yid las byung ba de/_/bden dang dam bcas mi 'tshe dga' rnams kyi/_/sems dang yid dang kha yi sgor 
[\[77b.3\]]'jug ste/_/dbyangs ldan chags can zhe sdang can de yang /_/brtul zhugs grub 'thun dbyangs kyi yan lag gi/_/yid 'ong skad kyis 'jig rten mgu byed na/_/ye shes yon tan phyug rnams cis mi byed/_/rig sngags tshul mkhas sgyu ma'i mkhan po ni/_/
[\[77b.4\]]sna tshogs gzugs mang mtha' yas ston par byed/_/nyin mtshan yud dang zla ba lo brgya dang /_/khyim bzang rgyas pa shin tu mdzes pa ston/_/'dod chags sdang ldan sgyu ma'i mkhan po yang /_/sgyu ma'i 'phrul gyis 'jig rten mgu byed na/_/bsam gtan 
[\[77b.5\]]mngon shes rnam thar rab bslabs pa/_/spyod tshul mkhas rnams ci phyir mgu mi byed/_/lha dang lha min dbang po 'thab pa'i tshe/_/rgyal ldan lha yis lha min pham byas na/_/de dag 'jigs pas gdugs bcas bzhin bcas shing /_/theg bcas dmag bcas 
[\[77b.6\]]go gyon bzhin du 'byer/_/'dod chags sdang ldan lha dbang de dag kyang /_/lus kyi rnam 'phrul bsam yas ston byed na/_/dbang phyug rdzu 'phrul dbang gnas dpa' bo rnams/_/lus kyi rnam 'phrul ci phyir ston mi byed/_/rdo rje 'chang ba'i glang bo sa srung bu/_/
[\[77b.7\]]dbang po'i 'khor gyur rdzu 'phrul chen po de/_/mgo bo sum cu rtsa gsum mngon sprul cing /_/mgo rnams kun la'ang mche ba drug drug ste/_/mche ba de dag so so re re la'ang /_/rdzing bu chus gang bdun bdun sprul pa byed/_/rdzing re la yang pad ma 
[\[78a\]]
[\[78a.1\]]sna tshogs pa/_/rnam par bkod pa bdun bdun sprul pa byed/_/pad ma re re'ang lha yi bu mo dag_/sgyu rtsal kun shes bdun bdun sprul pa byed/_/de dag rtsed mo glu gar tshul la mkhas/_/sum cu rtsa gsum dbang po de dang rtse/_/glang po de yang 
[\[78a.2\]]lus ni bsgyur byas te/_/lha rnams kun dang 'grogs shing 'dre bar byed/_/spyod pa'i tshul dang longs spyod kun kyang 'thun/_/glang po mchog gi rnam 'phrul de ltar snang /_/glang po chags sdang gti mug ldan de yang /_/'di 'dra'i rdzu 'phrul rab tu ston byed na/_/
[\[78a.3\]]shes rab thabs kyi stobs la sbyangs pa rnams/_/ting 'dzin brgya yis rnam 'phrul cis mi byed/_/sgra gcan ji ltar 'dod bzhin lus 'phrul te/_/rdo rje'i gzhi la rkang pa 'jog byed cing /_/rgya mtsho lte bar phyin pa tsam du ston/_/ri rab rtse dang nyid kyi 
[\[78a.4\]]mgo yang snyoms/_/sgra gcan chags sdang gti mug ldan de yang /_/'di 'dra'i rdzu 'phrul rab tu ston byed na/_/'jig rten sgron ma bdud rnams rab 'joms pa/_/rdzu 'phrul mtha' yas ci phyir ston mi byed/_/brgya byin rnam 'phrul bsam yas rab snang ste/_/
[\[78a.5\]]lha dang lha min dbang po g.yul 'gyed tshe/_/lha min bye ba 'phyes pa ji snyed pa/_/de snyed brgya byin rang gi lus las sprul/_/lha min dbang dang lha min phal kun gyis/_/brgya byin rang rang mdun na 'dug par shes/_/de ni rdo rje 'chang bas bzung ngo zhes/_/lha 
[\[78a.6\]]min dbang po kun kyang mgo myos gyur/_/'jigs par byed pa'i mig stong rab bstan te/_/rdo rje me lce 'bar ba thogs byed cing /_/lus la go bgos gzi brjid bsnyen dka' ba'i/_/brgya byin mthong nas lha min dbang po 'byer/_/de yang bsod 
[\[78a.7\]]nams phal pa'i mthu stobs kyis/_/lha rgyal don du rnam par 'phrul byed na/_/'gro ba ma lus kun gyi skyabs gyur pa/_/bsod nams mi zad rnams lta cis mi 'phrul/_/lha la skul ma 'debs pa'i lha yi rnga/_/lha las rnam par smin pas grub 
[\[78b\]]
[\[78b.1\]]gyur pa/_/lha rnams bag med gnas par shes gyur nas/_/rnga de nam mkha' las ni sgra sgrogs te/_/'dod pa thams cad mi rtag ther zug min/_/tha shal mi brtan dbu ba'i ngo bo nyid/_/sgyu ma smig rgyu chu zla mtshungs shing 'dra/_/srid pa thams 
[\[78b.2\]]cad rmi lam sprin dang mtshungs/_/bag med thams cad dgrar bcas mya ngan can/_/'chi ba'i lam yin mi 'chi lam ma yin/_/ji snyed su dag bag med gnas gyur pa/_/de dag 'chi bdag chu srin chen pos zin/_/sdug bsngal rtsa ba yongs 'dzin 
[\[78b.3\]]thams cad yin/_/skye ba thams cad 'phags pa rnams kyis smad/_/'dod pa'i yon tan rnams kyi yul la rmongs/_/chos kyi stobs la rtag dga' gyis zhes bskul/_/rnga des bskul nas brgya byin lha rnams dang /_/lha yi 'dun sa chos 
[\[78b.4\]]bzang 'dug nas su/_/gtam gang zhi zhing 'dod chags bral 'thun pa/_/chos kyi gtam de lha rnams kun la brjod/_/rnga de gzugs med bstan du mi rung yang /_/de ltar rnga sgras don chen rab byed na/_/bsam pa ji bzhin gzugs ni yongs ston 
[\[78b.5\]]rnams/_/'gro ba kun gyi don chen cis mi byed/_/lha dang lha min dbang po g.yul 'gyed tshe/_/lha yi bsod nams khyad par mthu stobs kyis/_/lha la skul ma 'debs pa'i rnga yi sgra/_/lha rnams ma 'jigs shig ces sgra 'byin te/_/rnga yis 
[\[78b.6\]]bskul nas lha rnams rab dga' zhing /_/skrag pa med de stobs kyang skyes par gyur/_/lha min dbang po skrag pas nyen pa rnams/_/'jigs nas dmag bcas de yi mod la 'byer/_/de ltar sgra skad 'byin pa'i rnga 'dra ba/_/'gro ba kun gyi skyabs dang 
[\[78b.7\]]dpung gnyen po/_/nyon mongs bdud bcom snying rje che ldan rnams/_/zhi ba'i sgra bsgrags nyon mongs sel bar byed/_/dbang po'i lha yi bu mo dgu bcu gnyis/_/dbang po'i sprul pas kun kyang dga' bar 'gyur/_/gcig kyang bdag dang brgya byin 
[\[79a\]]
[\[79a.1\]]rtse bar shes/_/gcig ltar lha mo kun kyang de bzhin no/_/lha mo kun dang dka' bar gnas snang yang /_/chos bzang 'dun sa na yang de bzhin 'dug_/lha rnams kun la chos rab ston snang zhing /_/brgya byin skad cig gcig la rnam par 'phrul/_/
[\[79a.2\]]brgya byin chags sdang gti mug ldan pa yang /_/sprul pas rang gi 'khor rnams dga' byed na/_/'gro don mi skyo sbyor rnams ci yi phyir/_/rdzu 'phrul stobs kyis 'jig rten mgu mi byed/_/bdud kyi dkrugs ma 'gro ba'i dbang sgyur ba/_/de yi dbang du 
[\[79a.3\]]sems can 'di kun 'dod/_/las dang nyon mongs kun du zhugs pa yis/_/so so'i skye bo thams cad bdud des bcings/_/chags sdang gti mug ldan pa'i bdud de yang /_/'gro ba thams cad dbang du 'gyur byed na/_/dbang bcu dbang thob rnams lta ci 
[\[79a.4\]]smos te/_/'gro ba thams cad rang gi phyogs mi 'jog_/stong gsum gnas kyi bdag po tshangs pa yang /_/stong gsum tshangs gnas ji snyed yod pa na/_/de dag kun na 'dug par rab snang zhing /_/tshangs pa'i sgra dbyangs shin tu yid 'ong sgrogs/_/tshangs de 
[\[79a.5\]]'jig rten pa yi tshangs lam gyi/_/bsam gtan mngon shes rnam par 'phrul byed na/_/'jig rten rab 'das bla na med pa yi/_/bsam gtan rnam thar gnas pa cis mi 'phrul/_/dbang phyug chen po'i shes pa'i rnam 'phrul ltos/_/rgya mtsho'i sprin gyis char thigs rab bkye 
[\[79a.6\]]ba/_/skad cig gcig la thams cad 'grang ba byed/_/thigs 'ga'i zer kyang ma shes de med na/_/bslab pa bskal pa bsam yas rab bslabs te/_/byang chub bla med ye shes thob pa rnams/_/ci phyir skad cig gcig la sems kyis ni/_/'gro ba ma lus kun gyi sems 
[\[79a.7\]]mi shes/_/sems can las smin bsam gyis mi khyab pas/_/'jig rten 'di kun rlung las yongs su byung /_/rgya mtsho ri dang lha yi gzhal med khang /_/rin chen rnam phye sa bon bkram pa'ang byung /_/rlung las sprin byung char pa'ang kun du 'bab/_/rlung gis sprin kyang rab tu zhi 
[\[79b\]]
[\[79b.1\]]bar byed/_/'jig rten lo tog 'phel ba'ang rlung byed de/_/rlung ni 'gro ba kun la phan pa skyed/_/rlung de pha rol phyin la ma bslabs shing /_/sangs rgyas yon tan rnams la ma bslabs kyang /_/'jig rten rnam smin bsam yas ston byed na/_/dam pa thob rnams ci phyir ston mi byed/_/
[\[79b.2\]]rgya mtsho'i 'brug sgra'i sprin gyi chu tshogs ni/_/bya skad [{]ri dgas [,]ri dwags [}]skad dang skyes pa dang /_/bud med bu mo khye'u skad ci snyed pa/_/kun gyi sgra snyan sems can rnams la sgrogs/_/de ltar sgra snyan rang bzhin med shes nas/_/sgrib pa med pa'i spobs dang ldan 'gyur zhing /_/'gro ba kun 
[\[79b.3\]]la sgra snyan brjod byas nas/_/yid 'ong sgra yis 'jig rten mgu bar byed/_/rgya mtsho 'di la ngo mtshar rmad kyi chos/_/'gro kun rgya dang mtshungs pas rgya mtsho ste/_/chu dang 'byung po rin chen yong mi zad/_/chu rnams bzung pas ngoms par 'gyur ba med/_/de bzhin de dag 'gro kun rgya 'dra 
[\[79b.4\]]ste/_/bsod nams bsam gtan rnam par thar rnams dang /_/shes rab ye shes yon tan kun mi zad/_/bsod nams yon tan sogs pas ngoms pa med/_/rgya mtsho'i klu ni rnam par rtse ba na/_/sa yi gzhi nas dbang sgyur gnas kyi bar/_/gling bzhi bcas par sprin chen rgyas 'gengs 
[\[79b.5\]]te/_/de dag kun kyang sna tshogs bkod pa mang /_/de ni dbang sgyur gnas su 'dzam gling gi/_/gser gyi mdog gi sprin rnams rnam par sgrub/_/'phrul dgar mu tig dmar po'i mdog lta bu/_/dga' ldan gnas su kha ba ba mo'i mdog_/'thab bral gnas su mthon mthing bai dUr+ya/_/sum cu rtsa gsum rdo yi snying 
[\[79b.6\]]po 'dra/_/skyong ba'i gnas su shel gyi mdog lta bu/_/rgya mtshor rdo rje mi phyed mkhregs 'dra ba/_/mi ci gnas su spos mchog 'khrigs lta bu/_/klu yi gnas su pad ma'i mdog 'dra ba/_/gsang ba'i gnas su ngang pa bya gar mdog_/lha min gnas su ri brag mdog 'dra ba/_/byang du gser gyi 
[\[79b.7\]]'od zer mdog ston te/_/gling rnams gzhan du sna tshogs bkod pa ston/_/'dzam bu'i gling du ri sngon 'dra ba ste/_/gang na ci mtho sprin rnams de bzhin no/_/dbang sgyur gnas su gser sprin nges bstan nas/_/nyi ma'i mdog 'dra glog kyang rab tu 'gyed/_/'phrul dga'i gnas su zla 'od bzang 
[\[80a\]]
[\[80a.1\]]'dra dang /_/dga' ldan gnas su 'dzam bu'i gser mdog 'dra/_/'thab bral gnas su kha ba ba mo'i mdog_/sum cu rtsa gsum gser gyi 'od zer 'dra/_/skyong ba'i gnas su dpal gyi snying po'i mdog_/rgya mtshor mu tig dmar po'i mdog 'dra bkod/_/mi ci gnas su 
[\[80a.2\]]mthon mthing bai dUr+ya/_/klu yi gnas su dpal gyi snying po'i mdog_/gsang ba'i gnas su shel gyi mdog 'dra ba/_/lha min gnas su rdo yi snying po 'dra/_/byang du nor bu skar mdog kha dog 'dra/_/gling gzhan rnams su'ang bkod pa gzhan dang gzhan/_/'dzam bu'i gling du zla ba'i nor bu 
[\[80a.3\]]'bar/_/sprin gyi mtshan nyid 'thun pa'i glog kyang 'gyed/_/de ni dbang sgyur gnas su tshangs sgra sgrogs/_/'phrul dga' gnas su rnga sgra sgrog par byed/_/dga' ldan gnas su sil snyan rol mo'i sgra/_/'thab bral gnas su lha yi bu mo'i sgra/_/sum cu gsum du mi ci mang po'i 
[\[80a.4\]]skad/_/skyong ba'i gnas su dri za'i skad du ste/_/rgya mtshor ri 'thab sgra skad 'dra ba'o/_/mi ci gnas su gling bu ku nal sgra/_/klu yi gnas su ka la ping ka'i sgra/_/gsang ba'i gnas su klu yi bu mo'i sgra/_/lha min gnas su lha yi rdza rnga'i sgra/_/mi yi gnas su rgya mtsho gling bu'i sgra/_/
[\[80a.5\]]de ni dbang sgyur gnas su lha spos zhim/_/me tog sna tshogs bkod pa'i char yang 'bebs/_/'phrul dgar zla ba zla [{]bzangs [,]bzang [}]'dra ba yi/_/me tog man dAr phreng dang byug pa 'bebs/_/dga' ldan gnas su nor bu chen po'i mdog_/rgyan gyi dam pa rin chen sna tshogs dang /_/gtsug 
[\[80a.6\]]gi nor bu zla ba 'dra ba dang /_/gser mdog 'dra ba'i dar la'i char yang 'bebs/_/rgyal mtshan gdugs dang ba dan sna tshogs dang /_/phreng ba rnams dang rgyan dang byug pa dang /_/mu tig dmar dang gser dang dar la dang /_/sil snyan yid 'ong 'thab bral gnas su 'bebs/_/sum cu 
[\[80a.7\]]gsum du yid bzhin nor bu mchog_/skyong ba'i gnas su tsan dan snying po'i mchog_/gur gum sil ma lha shing ta ma la/_/spos chu'i rgyun dang me tog rab tu 'bebs/_/skyong ba'i gnas su klu yi dbang po de/_/nyam stobs skye ba'i kha zas skom gyi rnams/_/kha dog dri zhim ro dang 
[\[80b\]]
[\[80b.1\]]ldan pa dang /_/de min rin chen bsam yas char yang 'bebs/_/de ni rgya mtsho chen por rgyun du yang /_/char rgyun mi 'chad gnya' shing tsam dag dang /_/rnam rgyal chen po mdzod rnams mi zad pa/_/rin chen bkod pa mtha' yas char yang 'bebs/_/mi ci gnas su rgyan phreng sna 
[\[80b.2\]]tshogs dang /_/pad ma ud pal ras dang rin chen dang /_/me tog bar sha ma li phye ma spos/_/pi bang gling bu sgra snyan rdza rnga 'bebs/_/klu yi gnas su mu tig dmar po ste/_/gsang bar nor bu rin chen skar mdog 'dra/_/lha min gnas su ral gri mda' chen dang /_/dgrar 'dul 
[\[80b.3\]]gzhu dang ste'u ka'i char pa 'bebs/_/byang du de ni rgyal phreng rin chen dang /_/me tog bar sha ma li tsam pa'i phreng /_/ku ran gtsang dang a ti mug ta 'bebs/_/gling gzhan rnams su'ang sna tshogs char pa 'bebs/_/'dzam bu'i gling du chu gsal dang ba yi/_/char rnams chos bzhin 
[\[80b.4\]]phra ba'i rgyun du 'bebs/_/me tog 'bras bu sman dang spos dang shing /_/lo tog bde byed 'jig rten rnams su skyed/_/de ltar sprin bkod bsam gyis mi khyab dang /_/glog 'byin 'brug sgrogs bkod pa'i char 'bebs kyang /_/gnas nas mi g.yo rnam par rtog pa med/_/klu yi rnam 'phrul 
[\[80b.5\]]de ltar bsam mi khyab/_/rgya mtsho'i chu na gnas pa de ltar yang /_/klu yi rnam 'phrul bsam yas ston byed na/_/chos kyi rgya mtshor zhugs pa'i yon tan phyug_/rnam 'phrul bsam yas ci phyir ston mi byed/_/bag tsam smos pa'i dpe tshul 'di dag gis/_/skyes chen de dag rnams kyi brjod 
[\[80b.6\]]pa byas/_/dpa' bo de dag dpe rnams kun dang bral/_/de dag de 'dra'i rnam thar dbang bsgyur ro/_/blo gros dam pa blo gros rgya chen ldan/_/ma nor blo gros mtha' yas blo gros can/_/ye shes mchog ldan khyad par blo can gyi/_/rnam thar mchog rnams 'di lta rnams kyis bshad/_/rnam 
[\[80b.7\]]thar dam pa 'di dag sus thos nas/_/yid ches 'dzin cing 'jig rten sgrog byed pa/_/de dag ngo mtshar rmad byung chos ldan te/_/de dag dga' byed mi yi 'jig rten na/_/'di 'dra'i chos 'dir gang dag dad gyur pa/_/sems can so so'i skye bo'i tshogs na dkon/_/gang dag dge 
[\[81a\]]
[\[81a.1\]]bsags bsod nams byas gyur pa/_/de dag rgyu yi stobs kyis 'di la dad/_/gang dag nyan thos theg pa'ang yid ches pa'i/_/mi dag mi yi 'jig rten rnams na nyung /_/de bas rkyen gyi theg par rab tu nyung /_/theg pa chen por de dag de bas nyung /_/theg pa che la 
[\[81a.2\]]zhugs pa de dkon te/_/gang dag chos 'dir dad pa'ang rab dkon na/_/'jug cing 'dzin pa smos kyang ci dgos te/_/gang dag de bzhin sgrub pa smos ci dgos/_/gang dag stong gsum ri dang rgya mtshor bcas/_/phyi ma'i bskal par mgo bos 'deg byed kyang /_/chos 'dir dad pa'i bya 
[\[81a.3\]]dka' ci 'dra ba/_/de 'dra de ni de la yod ma yin/_/la las stong gsum rdul snyed sems can la/_/bde ba kun gyis bskal par bsnyen bkur kyang /_/chos 'dir dad pa'i bsod nams ci 'dra ba/_/bsod nams khyad par de 'dra de la med/_/la las zhing bcu ri dang rgya mtshor bcas/_/
[\[81a.4\]]lag pa'i mthil du bskal par mkhar 'dzin kyang /_/chos 'dir dad pa'i bya dka' ci 'dra ba/_/de 'dra de ni de la yod ma yin/_/la las zhing bcu'i rdul snyed sems can la/_/dge ba kun gyis bskal par bsnyen bkur kyang /_/chos 'dir dad pa'i bsod nams ci 'dra ba/_/
[\[81a.5\]]bsod nams khyad par de 'dra de la med/_/la las zhing bcu'i rdul snyed sangs rgyas rnams/_/bde ba kun gyis bskal par bsnyen bkur bas/_/gang gis chos kyi le'u 'di gzung byas pa/_/bsod nams de ni de bas khyad par 'phags/_/rnam thar de dag rab tu bstan pa'i tshe/_/
[\[81a.6\]]phyogs bcu'i zhing rnams thams cad g.yos par gyur/_/bdud kyi gnas rnams mog mog byas gyur cing /_/sgra rab phyung bas ngan song rab tu zhi/_/phyogs bcu kun gyi mi yi seng ge rnams/_/de dag kun gyis mngon par zhal bstan te/_/phyag [{]brkyang ma[,]rkyang ma[}]dzad nas yon tan 
[\[81a.7\]]mtha' yas pa/_/bzang po dpal gyi mgo la bzhag par gyur/_/phyag gi mthil gyis mgo la byug mdzad de/_/rnam thar 'di dag legs par bshad pa legs/_/khyod kyis legs bstan rjes su nged dgyes zhes/_/sangs rgyas de dag kun gyis 
[\[81b\]]
[\[81b.1\]]gsung brjod do/_/de nas bcom ldan 'das kyis tshigs su bcad pa bstan pa 'di dag bka' stsal nas cang mi gsung bar gyur to/_/de nas stong gsum gyi stong chen po'i 'jig rten gyi khams 'di na gang dag 'khod pa'i lha thams cad dang /_mi dang mi ma yin pa de 
[\[81b.2\]]dag thams cad kyis de bzhin gshegs pas 'di legs par bka' stsal to/_/kye ma de bzhin gshegs pas chos kyi 'khor lo bskor ba gnyis pa 'di mdzad do/_/chos bstan pa 'di sngon ma thos so/_/sems can gang dag chos kyi rnam grangs 'di rnyed par 'gyur ba 
[\[81b.3\]]de dag ni shin tu dkon te/_/sems can de dag ni dge ba'i rtsa ba ngan ngon dang ldan pa ma yin no/_/sems can de dag ni sangs rgyas mang po la bsnyen bkur byas pa yin no/_/sems can de dag ni lha dang bcas pa bdud dang bcas pa tshangs pa dang bcas pa'i 'jig rten la 
[\[81b.4\]]mchod rten lta bur 'gyur te/_de dag ni bdud dam/_bdud kyi ris kyi lha rnams sam/_rab tu byung ba rnams sam/_khyim na gnas pa rnams sam/_de bzhin du rgyal po rnams sam/_blon po chen po rnams sam/_khyim bdag rnams kyis gtse bar mi nus so zhes 
[\[81b.5\]]ca co dang gzha'i sgra phyung ngo /_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das mdo sde dkon mchog 'di lta bu dag 'jig rten du 'byung ba ni rnyed par dka' ba lags te/_'on kyang de bzhin gshegs pa'i mthus chos 'di lta 
[\[81b.6\]]bu ni 'jig rten du byung zhing de bzhin gshegs pa'i mthu nyid kyis sems can de dag gis kyang thos lags so/_/de nas bcom ldan 'das kyis ljags kyi dbang po phyung nas tshe dang ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung shig_/chongs 
[\[81b.7\]]shig_/lhogs shig_/kun chub par gyis shig_/de nas tshe dang ldan pa kun dga' bos bcom ldan 'das la lan gsum bskor ba byas te 'di skad ces gsol to/_/bcom ldan 'das bdag gis chos kyi rnam grangs 'di gzung lags te/_slan chad mi bsgyud par bgyid do/_/bcom ldan 'das kyis 
[\[82a\]]
[\[82a.1\]]de skad ces bka' stsal nas/_thams cad dang ldan pa'i byang chub sems dpa'i 'khor de dang /_byang chub sems dpa' 'phags pa kun du bzang po dang /_'jam dpal gzhon nur gyur pa dang /_tshe dang ldan pa sha ra dwa ti'i bu dang /_nyan thos 
[\[82a.2\]]chen po gzhan dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa dkon mchog ta la la'i gzungs zhes bya ba'i chos kyi rnam 
[\[82a.3\]]grangs rdzogs so//_//rgya gar gyi mkhan po su ren dra bo d+hi dang /_zhu chen gyi lots+tsha ba ban de ye shes sdes bsgyur cing zhus te gtan la phab pa//[ {D146}]@#/_/rgya gar skad du/_
[\[82a.4\]]Ar+ya bo d+hi sa twa go tsa ra u pA ya bi Sha ya bi kurba Na nir de sha nA ma ma hA yA na sU tra/_bod skad du/_'phags pa byang chub sems dpa'i spyod yul gyi thabs kyi yul la rnam par 'phrul pa bstan pa zhes bya ba theg pa chen po'i mdo/_sangs rgyas dang byang chub sems 
[\[82a.5\]]dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul 'phags rgyal na rgyal po gtum po rab snang gi skyed mos tshal shing sA la dang /_ta la dang /_ta ma la dang /_dong ka'i shing dang /_n+ya gro d+ha dang /_
[\[82a.6\]]p+lag sha dang /_u dum bA ra dang /_bar shi shi ka dang /_d+ha nu ka ri dang /_a ti mug ta ka dang /_tsam pa ka dang /_mya ngan 'tshang dang /_skya snar gyis legs par brgyan pa/_'bab chu'i dngo dang /_mtsho dang /_mtsho bran dang /_mtshe'u dang /_rdzing dang /_lu ma 
[\[82a.7\]]mang pos mdzes par byas pa/_me tog ud pa la dang /_pad ma dang /_ku mu da dang /_pad ma dkar pos mngon par gang ba/_ngang pa dang /_khrung khrung dang /_rma bya dang /_khu byug dang /_ku na la dang /_'dab skyob dang /_ne tso dang /_ri skegs dang /_shang 
[\[82b\]]
[\[82b.1\]]shang te'u dag sgra mngon par sgrogs pa dang ldan pa/_bung ba mang pos gang ba/_sa gzhi ne'u gsing sngo ba dang ldan pa'i nags tshal chen po mchog na/_dge slong khri nyis stong gi dge slong gi dge 'dun chen po dang thabs cig tu bzhugs te/_'di lta ste/_tshe dang ldan pa 
[\[82b.2\]]shA ri'i bu dang /_maud gal gyi bu chen po dang /_'od srung chen po dang /_ma 'gags pa dang /_rab 'byor dang /_kAt+yA'i bu chen po dang /_ka pi na chen po dang /_nag po dang /_dga' bo dang /_lteng rgyas 'od srung dang /_chu klung 'od srung dang /_ga yA 'od srung dang /_
[\[82b.3\]]byams ma'i bu gang po dang /_ba lang bdag dang /_bka ku la dang /_lam bstan dang /_lam phran bstan dang /_gyad bu nor dang /_seng ldeng nags dang /_skul byed dang /_gsus po che dang /_sgra gcan zin dang /_tshe dang ldan pa kun dga' bo dang /_de dag 
[\[82b.4\]]la sogs pa dge slong khri nyis stong dang thabs cig ste/_thams cad kyang chos kyi dbyings tshul gcig pa'i spyod yul la gnas pa/_ngo bo nyid kyi chos kyi tshul la zhugs pa nam mkha' gnas med pa'i spyod yul ba/_mi rten par gnas pa/_nyon mongs pa dang /_
[\[82b.5\]]sgrib pa dang /_chod pa dang /_kun nas dkris pa thams cad dang bral ba/_de bzhin gshegs pa'i chos kyi dbyings snang ba'i tshul la zhugs pa/_chos thams cad tshul gcig pa la yang dag par gzhol ba/_thams cad mkhyen pa nyid la mngon par phyogs pa/_lam 
[\[82b.6\]]gyi rgyun ma chad pa/_thams cad mkhyen pa nyid la mos pa mi zlogs pa'i yid dang ldan pa/_shes rab dang ye shes rnam par mthong ba'i dam pa'i pha rol tu phyin pa/_thabs kyi yul dang spyod yul la nges par byang ba sha stag go/_/dge slong ma skye dgu'i bdag mo chen mo 
[\[82b.7\]]dang grags 'dzin la sogs pa dge slong ma brgyad 'bum dang yang thabs cig ste chos dkar po shin tu yongs su bsdus pa thams cad mkhyen pa nyid kyi lam rab tu rtogs pa/_thams cad mkhyen pa'i ye shes dang nye bar gyur pa/_dngos po med pa'i chos kyi tshul shin tu rtogs pa/_
[\[83a\]]
[\[83a.1\]]mtshan nyid med pa'i chos kyi tshul la rtogs pa/_chos thams cad yang dag pa'i mthas mtha' med par shin tu mos pa/_sgrib pa med pa'i rnam par thar pa thob pa/_gdul ba'i 'gro ba ji lta ba de bzhin du gzugs kun tu ston pa la mkhas pa sha stag go/_/byang 
[\[83a.2\]]chub sems dpa' sa ya phrag bdun dang nyis 'bum gyi byang chub sems dpa'i dge 'dun chen po dang yang thabs cig ste 'di lta ste/_byang chub sems dpa' sems dpa' chen po shugs chen dang /_shugs chen 'dzin dang /_rnam par 'phrul pa chen po dang /_rnam par 'phrul pa chen 
[\[83a.3\]]po'i rgyal po dang /_brtson 'grus chen pos rnam par gnon pa dang /_rtsal chen dpa' bo dang /_cher bsgyings dang /_cher bsgyings stobs ldan dang /_tshogs chen dbang po dang /_glang po chen po spos kyi glang po dang /_zla ba chen po dang /_zla ba bzang po dang /_yon tan zla 
[\[83a.4\]]ba dang /_rin chen zla ba dang /_kun tu snang ba'i zla ba dang /_chos dri ma med pa'i zla ba dang /_rnam par snang byed zla ba dang /_rnam par grags pa'i zla ba dang /_'od zer rab tu 'gyed pa'i zla ba dang /_rgyas pa'i zla ba dang /_tshangs pa'i dbyangs dang /_tshangs pa'i dbang po ltar 
[\[83a.5\]]sgrogs pa'i dbyangs dang /_sa la nges par sgrogs pa'i dbyangs dang /_chos kyi dbyings nges par sgrogs pa'i dbyangs dang /_bdud kyi dkyil 'khor thams cad sma 'bebs pa'i dbyangs dang /_chos kyi sgra nges par sgrogs pa'i dbyangs dang /_thams cad du go bar byed pa'i 
[\[83a.6\]]dbyangs dang /_rnam par mi rtogs pas rnam par ma brtags pa'i dbyangs dang /_sa steng nges par sgrogs pa'i dbyangs dang /_dbyangs kyi yan lag thams cad zil gyis [(]mnon [,]gnon [)]pa'i dbyangs dang /_kun nas snying po dang /_yon tan snying po dang /_chos dri ma med 
[\[83a.7\]]pa'i snying po dang /_rnam par snang byed snying po dang /_rin chen snying po dang /_zla ba'i snying po dang /_nyi ma'i snying po dang /_snang ba'i snying po dang /_pad ma'i snying po dang /_pad ma'i dpal gyi snying po dang /_bsod nams dpal gyi snying po dang /_ye shes dpal gyi 
[\[83b\]]
[\[83b.1\]]snying po dang /_blo gros chen po dang /_khyad par blo gros dang /_rnam grags blo gros dang /_rlabs chen blo gros dang /_bla ma'i blo gros dang /_rin chen blo gros dang /_'phel ba'i blo gros dang /_mtha' yas blo gros dang /_rgya chen blo gros dang /_sangs rgyas blo gros 
[\[83b.2\]]dang /_blo gros mi zad pa dang /_blo gros rgya mtsho dang /_lhun po'i sgron ma dang /_sgron ma chen po dang /_chos ta la la'i sgron ma dang /_phyogs thams cad rgyas par 'gengs pa'i sgron ma dang /_kun tu sgron ma dang /_mun pa thams cad sel ba'i sgron ma dang /_
[\[83b.3\]]'gro ba thams cad snang bar byed pa'i sgron ma dang /_shin tu snang ba'i sgron ma dang /_zla ba'i sgron ma dang /_nyi ma'i sgron ma dang /_ngan song sel ba dang /_bdud pham byed dang /_bdud chen pham byed dang /_mngon par 'byung dka' dang /_thub dka' dang /_gting 
[\[83b.4\]]dpag dka' ba dang /_blo rtogs dka' ba dang /_ngan 'gro skems dang /_mthu chen thob dang /_spyan ras gzigs dbang phyug dang /_byams pa dang /_byang chub sems dpa' sems dpa' chen po 'jam dpal gzhon nur gyur pa dang /_de dag la sogs pa byang chub sems 
[\[83b.5\]]dpa' sa ya phrag bdun dang 'bum phrag gnyis dang thabs cig ste/_thams cad kyang skye ba gcig gis thogs pa/_gzungs thob pa/_ting nge 'dzin thob pa/_spobs pa mtha' yas pa thob pa/_thogs pa med pa'i mi 'jigs pa thob pa/_rdzu 'phrul la dbang ba dam 
[\[83b.6\]]pa'i pha rol tu phyin pa/_sangs rgyas kyi zhing mtha' yas par 'gro ba'i mngon par shes pas rnam par rtse ba/_lus dang sems can rnam par grol ba/_chags pa med cing sgrib pa med pa'i ye shes mthong ba dang ldan pa/_sangs rgyas mi bzhugs pa'i 'jig rten gyi khams 
[\[83b.7\]]su sangs rgyas 'byung ba kun tu ston pa/_chos kyi 'khor lo khyad par thob par byed pa la mkhas pa/_sems can thams cad la so so ci rigs par chos yang dag par ston pa/_phyir mi zlogs pa'i chos ston pa/_blang ba med pa dang /_dor ba med pa'i chos kyi ngo bo nyid kyi 
[\[84a\]]
[\[84a.1\]]tshul la zhugs pa/_stong pa nyid rjod pa/_seng ge'i sgra chen po sgrogs pa/_phas kyi rgol ba thams cad sma 'bebs pa/_bdud phyir rgol ba thams cad bcom pa/_byang chub sems dpa'i spyod pa dang /_rdzu 'phrul thams cad thob pa/_rjes su chags 
[\[84a.2\]]pa dang /_khong khro ba med pa/_chu dang /_me dang /_rlung dang /_sa lta bu'i sems dang ldan pa/_de bzhin gshegs pa thams cad kyi gsang ba'i gnas su chud pa/_sems can thams cad la/_sangs rgyas kyi mdzad pas nye bar gnas pa/_de bzhin gshegs pa 
[\[84a.3\]]thams cad kyis bstod bsngags snyan par brjod brjod cing bkur ba/_phyi ma'i mtha'i bskal par byin gyi rlabs kyis byin gyis brlabs pa/_de bzhin gshegs pa thams cad kyi chos kyi tshul yang dag par 'dzin pa/_chos rin po che'i 'od zer dang ldan pa/_yon tan gyi 
[\[84a.4\]]bsngags pa thams cad mthar phyin pa dang ldan pa/_'jig rten gyi dbang por gyur pa/_sngon gyi smon lam phun sum tshogs pa/_de bzhin gshegs pa la mos pa'i spyod yul la nges par byung ba/_sngon theg pa chen po la spyad pa legs par spyad pa/_sangs rgyas kyi ye 
[\[84a.5\]]shes kyi tshul gyis dri ma med cing yongs su dag pa rtag tu rgyun mi 'chad par de bzhin gshegs pa la mchod cing rim gro byed pa la brtson pa/_phyir mi zlogs pa'i go cha bgos pa/_snying rje chen po mngon du gyur pa/_rang bzhin gyis rgya chen po la mos pa'i sems dang ldan 
[\[84a.6\]]pa/_nem nur dang the tsom dang yid gnyis thams cad las yang dag par 'das pa/_de bzhin gshegs pa'i byin gyi rlabs kyi byin gyis brlabs pa sha stag go/_/dge bsnyen dang /_dge bsnyen ma du ma dang yang thabs cig go/_/stong gsum gyi stong chen po'i 
[\[84a.7\]]'jig rten gyi khams 'di na lha'am/_lha'i dbang po'am/_klu'am/_klu'i dbang po'am/_gnod sbyin nam/_gnod sbyin gyi dbang po'am/_dri za'am/_dri za'i dbang po'am/_lha ma yin nam/_lha ma yin gyi dbang po'am/_nam mkha' lding ngam/_nam mkha' 
[\[84b\]]
[\[84b.1\]]lding gi dbang po'am/_mi'am ci'am/_mi'am ci'i dbang po'am/_lto 'phye chen po'am/_lto 'phye chen po'i dbang po'am/_mi'am mi'i dbang po gzi brjid che ba gzi brjid che ba rgya che ba rgya che ba/_g.yog 'khor 'bum phrag du ma dang ldan pa gang dag gnas pa de dag thams 
[\[84b.2\]]cad kyang 'khor de nyid du 'dus te 'khod par gyur to/_/de'i tshe bcom ldan 'das 'khor 'bum phrag du mas yongs su bskor cing mdun gyis bltas nas dpal gyi snying po'i seng ge'i khri la bzhugs te/_sku mdog dang /_gzi brjid dang /_sku'i 'od kyis 'khor thams cad zil 
[\[84b.3\]]gyis mnan nas lam me lhan ne lhang nge'o/_/'di lta ste dper na ri'i rgyal po ri rab rgya mtsho'i nang nas mngon par 'phags shing /_ri nag po gzhan zil gyis mnan nas lam me lhan ne lhang nge ba de bzhin du/_bcom ldan 'das gdan seng ge'i khri la bzhugs pa yang lha dang mir 
[\[84b.4\]]bcas pa'i 'jig rten zil gyis mnan cing lam me lhan ne lhang nge'o/_/'di lta ste dper na/_zla ba yar gyi ngo'i zla ba nya la bab ste/_zla ba'i dkyil 'khor rgyas pa ni rgyu skar dang skar ma'i tshogs thams cad zil gyis mnan te mog mog por byas nas lam me lhan ne lhang nge'o/_/de bzhin 
[\[84b.5\]]du bcom ldan 'das gdan seng ge'i khri la bzhugs pa yang lha dang bcas pa'i 'jig rten zil gyis mnan te/_mog mog por mdzad nas lam me lhan ne lhang nge'o/_/'di lta ste dper na/_dag cing dri ma med pa'i nam mkha' sprin med pa la nyi ma'i dkyil 'khor 'od zer gyi dra ba rab 
[\[84b.6\]]tu 'phro bar 'dug pa ni srin bu me khyer thams cad zil gyis mnan te/_mog mog por byas nas shin tu lam me lhan ne lhang nge'o/_/de bzhin du bcom ldan 'das gdan seng ge'i khri la bzhugs pa yang brgya byin dang /_tshangs pa dang /_'jig rten skyong ba rnams kyi 'od zil 
[\[84b.7\]]gyis mnan te/_mog mog por mdzad nas lam me lhan ne lhang nge'o/_/'di lta ste dper na/_mtshan mo ri chen po'i spo la me chen po 'bar ba ni lam me lhan ne lhang nge'o/_/de bzhin du bcom ldan 'das gdan seng ge'i khri la bzhugs pa la yang lam me lhan ne lhang nge'o/_/
[\[85a\]]
[\[85a.1\]]'di lta ste dper na/_nor bu rin po che bai dUr+ya yan lag brgyad dang ldan zhing dri ma med pa 'od zer rab tu 'phro ba ni lam me lhan ne lhang nge'o/_/de bzhin du bcom ldan 'das gdan seng ge'i khri la bzhugs shing phyogs bcu thams cad snang bar mdzad pa yang lam me 
[\[85a.2\]]lhan ne lhang nge'o/_/'di lta ste dper na/_'khor los sgyur ba'i rgyal po ni gling bzhi'i sems can thams cad zil gyis mnan cing lam me lhan ne lhang nge'o/_/de bzhin du bcom ldan 'das gdan seng ge'i khri la bzhugs pa yang lam me lhan ne lhang nge'o/_/'di lta ste 
[\[85a.3\]]dper na/_lha'i dbang po brgya byin brgya byin thogs pa'i nor bu rin po che thogs shing lha'i 'dun sa chos [{]bzangs [,]bzang [}]na gnas pa ni lha thams cad zil gyis mnan cing lam me lhan ne lhang nge'o/_/de bzhin du bcom ldan 'das gdan seng ge'i khri la bzhugs pa yang lha dang bcas 
[\[85a.4\]]pa'i 'jig rten zil gyis mnan cing lam me lhan ne lhang nge'o/_/de nas 'jam dpal gzhon nur gyur pas de lta bu'i 'khor chen po 'dus par yang rig cing de bzhin gshegs pa'i sku bsnyen par dka' ba de yang mthong nas 'di snyam du sems te/_'di ltar bcom ldan 
[\[85a.5\]]'das gdan seng ge'i khri la bzhugs pa yang shin tu lam me lhan ne lhang nge'o/_/'khor chen po 'di yang 'dus par gyur na 'di go ci'i snga ltas zhig tu 'gyur/_bdag gis de'i don de bzhin gshegs pa la zhu bar bya'o snyam nas de'i tshe 'jam dpal gzhon nur gyur pa stan 
[\[85a.6\]]las langs nas bla gos phrag pa gcig la gzar te pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud de/_bcom ldan 'das la tshigs su bcad pa 'di dag gis mngon par bstod do/_/stobs bcu mnga' bas lhar 
[\[85a.7\]]bcas 'jig rten 'di/_/zil gyis mnan nas khyod ni lhan ner bzhugs/_/srid pa gsum na khyod 'dra ma mchis na/_/lhag pa'i sems can mchis par ga la 'gyur/_/dper na lha gnas gyur pa lhun po ni/_/ri bo kun gyi nang nas mngon 'phags te/_/ri bo gzhan 
[\[85b\]]
[\[85b.1\]]dag zil gyis mnan nas su/_/phyogs rnams kun nas lhan ner rnam par mdzes/_/de bzhin thub pa yon tan mnga' ba po/_/ye shes ri bo'i dbang po 'jig rten las/_/mngon par 'phags shing 'khor kun zil mnan te/_/rtag tu lhan ner bzhugs shing rnam par mdzes/_/
[\[85b.2\]]dper na mkha' la gnas pa'i dgung zla ni/_/mar gyi ngo la mdzes pa ma lags kyi/_/dpal ldan dgung zla nya ba rgyas pa ni/_/skar ma'i tshogs rnams thams cad zil gyis gnon/_/de bzhin stobs bcu mnga' ba thub pa khyod/_/rang gi slob ma skar tshogs zhabs 'bring 
[\[85b.3\]]mnga'/_/'jig rten thams cad zil gyis mnan mdzad cing /_/ye shes 'od rnams kyis kyang sim par mdzad/_/drang srong dper na gdugs kyi dkyil 'khor ni/_/'jig rten thams cad zil mnan rab tu lhan/_/mi yi nyi ma khyod kyang de bzhin te/_/blo gros 
[\[85b.4\]]'od kyis 'jig rten kun zil gnon/_/dper na ri mchog mchis pa'i zhugs kyi tshogs/_/gzi brjid kyis ni phyogs bcu rnam par mdzes/_/de bzhin ye shes ri bzhugs thub pa yang /_/phyogs bcu dag tu rnam par mdzes pa lags/_/dper na [{]ri dgas [,]ri dwags [}]rgyal 
[\[85b.5\]]pos [{]ri dgas [,]ri dwags [}]phran/_/zil gyis mnan cing der gnas mngon par mdzes/_/mu stegs can gzhan kun gyi nang gnas shing /_/thub pa khyod kyang de bzhin rnam par mdzes/_/dper na 'di na mi bdag 'khor los sgyur/_/'gro ba zil gyis mnan cing rnam par mdzes/_/
[\[85b.6\]]mgon po chos mchog 'khor los sgyur ba yang /_/'gro ba'i nang na de bzhin rnam par mdzes/_/dper na sum cu gsum dbang brgya byin ni/_/lha rnams zil gyis mnan nas mngon par mdzes/_/mtshungs pa ma mchis de bzhin tshogs pa rnams/_/thams cad 
[\[85b.7\]]zil gyis mnan nas rnam par mdzes/_/de nas 'jam dpal gzhon nur gyur pas bcom ldan 'das la tshigs su bcad pa de dag gis mngon par bstod nas thal mo sbyar te bcom ldan 'das la 'di skad ces gsol to/_/bcom ldan 'das gang thos pas rgya chen po la mos 
[\[86a\]]
[\[86a.1\]]pa'i sems can rnams bla na med pa yang dag par rdzogs pa'i byang chub tu sems bskyed par 'gyur ba dang /_dman pa la mos pa'i sems can rnams kyang rgya chen po la 'jug pa la gnas par 'gyur ba dang /_byang chub tu sems bskyed pa'i sems can rnams kyang byang chub la 
[\[86a.2\]]dmigs pa rnam par 'phel bar 'gyur ba dang /_dman pa la sbyor ba'i sems can rnams kyang brtsam pa chen po rtsom par 'gyur ba dang /_lam las nyams pa'i sems can rnams kyang byang chub kyi lam du 'jug par 'gyur ba dang /_byang chub kyi lam du zhugs pa'i sems can 
[\[86a.3\]]rnams kyang de bzhin gshegs pa'i ye shes kyis rnam par bsgrubs pa'i dgongs pa'i tshul la 'jug par 'gyur ba/_byang chub sems dpa'i spyod yul gyi thabs kyi yul la rnam par 'phrul pa bstan pa zhes bgyi ba'i chos kyi rnam grangs de 'khor 'dir bstan du gsol/_de skad ces 
[\[86a.4\]]gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de bzhin gshegs pa dgra bcom pa yang dag par rdzogs pa'i sangs rgyas rnams kyis ldem po dag dgongs te bstan pa ni lha dang bcas pa'i 'jig rten gyis mos 
[\[86a.5\]]par dka' ba/_shes par dka' ba/_rtogs par dka' ba/_rnam par shes par dka' ba/_'jug par dka' ba/_yongs su rtogs par dka' ba yin pas cho ga nyams pa'am/_lta ba nyams pa'am/_tshul khrims nyams pas/_yongs su shes pa'am/_rnam par 
[\[86a.6\]]shes par mi nus so/_/dman pa la mos pa rnams kyis mos par mi nus so/_/bsam pa nyams pa rnams kyis yid ches par mi nus so/_/sdig pa'i grogs pos yongs su zin pa rnams kyis 'jug par mi nus so/_/dge ba'i bshes gnyen gyis yongs su ma zin pa rnams 
[\[86a.7\]]kyis rtogs par mi nus so/_/chos de lta bu ni yang dag par rdzogs pa'i sangs rgyas kyis byin gyis ma brlabs par mnyan par yang mi nus na/_mos par lta ga la nus te/_de bzhin gshegs pa'i byin gyi rlabs ma gtogs par de ni gnas med do/_/de nas bcom ldan 
[\[86b\]]
[\[86b.1\]]'das kyis de'i tshe tshigs su bcad pa 'di dag bka' stsal to/_/yid 'ong snyan pa'i dbyangs dang ldan khyod kyis/_/nga la gang dris don de ngas bstan nyon/_/sems can dman pa mun pa bsgribs pa yis/_/chos tshul dam pa khong du chud mi nus/_/gang dag sngon sangs 
[\[86b.2\]]rgyas la spyod spyad cing /_/'jig rten mgon po rnams kyis byin brlabs pa/_/de dag chos tshul dam pa 'di thos na/_/mi rtog shin tu gya nom 'byung bar 'gyur/_/gang dag sdig grogs sbrul gyis sems zin cing /_/dge ba'i bshes kyi dug sman rnam spangs pa/_/de dag 
[\[86b.3\]]dam chos dkon mchog 'di thos na/_/kye ma bag med g.yang sa che las ltung /_/gang dag sems chung dman zhing zhum gyur dang /_/gang dag lhag pa'i bsam pa che med pa/_/yid ches med pa mos pa nyams pas na/_/thos kyang de dag dga' bar mi 'gyur ro/_/chos 
[\[86b.4\]]mchog 'di la dad par ma gyur pa/_/de dag yun ring sdug bsngal ltung 'gyur te/_/kye ma sdug bsngal rnams la gnod 'gyur zhes/_/de la snying rje mngon byas de ma bstan/_/de skad ces bka' stsal pa dang /_'jam dpal gzhon nur gyur pas bcom ldan 'das la 'di 
[\[86b.5\]]skad ces gsol to/_/bcom ldan 'das 'khor 'dus pa 'di ni dag pa lags te/_spyad pa rnams legs par spyad pa sangs rgyas 'byung ba rnams legs par bsnyen bkur bgyis pa dge ba'i bshes gnyen rnams kyis legs par yongs su bzung ba/_dad pa'i mig legs 
[\[86b.6\]]par yongs su dag pa/_mos pa'i spyod yul la nges par byung ba bsam pa dang lhag pa'i bsam pa legs par yongs su dag pa rnam pa bzang po rtogs par 'gyur ba sha stag ste/_'khor 'dus pa 'di ni de lta bu lags pas de dag gis chos kyi tshul 'di 'tshal bar 'gyur zhing /_
[\[86b.7\]]rnam par 'tshal bar 'gyur na sems can rnams la thugs brtse ba'i slad du/_bcom ldan 'das kyis legs par yang dag par bshad du gsol/_de'i tshe tshigs su bcad pa 'di dag kyang gsol to/_/drang srong chen po gang dag chos 'di 'tshal 'gyur ba'i/_/sems can 
[\[87a\]]
[\[87a.1\]]dpal yon ldan pa 'di na mang du mchis/_/gang dag sngon sangs rgyas la spyad pa legs spyad pa/_/de dag rnams la thub dbang de ring chos bstan gsol/_/de dag gus dang bcas shing thal mo sbyar mchis nas/_/mi yi lha yi zhal du lta zhing mchis lags na/_/drang 
[\[87a.2\]]srong chen po de slad thugs rje bskyed mdzad cing /_/dam chos char pa dgyes pa bzhin du dbab tu gsol/_/chos rgyal khyod la bdag ni gsol ba 'debs lags na/_/chos kyi dam pa gya nom rab tu bstan du gsol/_/rdzogs pa'i byang chub sems dpa' khyu mchog bsdu slad du/_/
[\[87a.3\]]mgon po dam chos phyag mdzod dbye ba mdzad du gsol/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal legs so legs so/_/'jam dpal khyod de bzhin gshegs pa dgra bcom 
[\[87a.4\]]pa yang dag par rdzogs pa'i sangs rgyas la don 'di 'dri bar sems pa legs so legs so/_/'di ltar 'jam dpal khyod ni chos 'di dag la mngon sum du gnas pa/_chos thams cad la the tsom med cing shes rab kyi pha rol tu phyin pa dang thabs la mkhas pas nges par 'byung 
[\[87a.5\]]ba ste/_'jam dpal khyod ni skye bo mang po la phan pa'i phyir zhugs pa'o/_/'jam dpal khyod ni ma 'ongs pa'i byang chub sems dpa' rnams la snang ba bya bar 'dod pa'o/_/'jam dpal de'i phyir legs par rab tu nyon la yid la zung shig_/byang chub sems dpa'i spyod yul gyi 
[\[87a.6\]]thabs kyi yul la rnam par 'phrul pa bstan pa zhes bya ba'i chos kyi rnam grangs ngas khyod la bshad do/_/bcom ldan 'das de bzhin 'tshal lo zhes 'jam dpal gzhon nur gyur pa dang /_byang chub sems dpa' de dag bcom ldan 'das kyi ltar nyan pa dang /_bcom ldan 'das kyis 
[\[87a.7\]]de dag la 'di skad ces bka' stsal pa/_rigs kyi bu chos bcu gnyis dang ldan pa'i rigs kyi bu 'am rigs kyi bu mo bla na med pa yang dag par rdzogs pa'i byang chub tu sems skye bar 'gyur ro/_/bcu gnyis gang zhe na/_'di lta ste/_rang bzhin gyis rgya chen po la mos shing dman pa la 
[\[87b\]]
[\[87b.1\]]mos pa med pa yin/_rang bzhin gyis snying rje'i spyod yul dang ldan zhing dkar po'i rang bzhin can yin/_bcos ma ma yin pa'i lhag pa'i bsam pa'i spyod yul dang ldan zhing yi dam la brtan pa yin/_tshogs shin tu bsags shing spyad pa legs par spyad pa yin/_sangs rgyas 'byung ba 
[\[87b.2\]]legs par bsnyen bkur zhing dkar po'i chos legs par yongs su bsdus pa yin/_lus dang ngag dang yid kyi las kyi mtha' kha na ma tho ba med pa dang ldan zhing sdig pa'i las thams cad bor ba yin/_sdig pa'i grogs po thams cad yongs su spangs shing dge ba'i bshes gnyen la 
[\[87b.3\]]brten pa yin/_ji ltar smras pa de bzhin du byed cing slu ba med pa yin/_bged pa'i ngang tshul can yin zhing ro bro ba rnams la ma zhen ma chags pa mang ba yin/_de bzhin gshegs pa'i byin gyi rlabs kyis byin gyis brlabs shing bdud kyi byin gyi rlabs dang bral ba yin/_sems 
[\[87b.4\]]can thams cad la yang dang yang snying rje chen po yang dag par 'jug pa yin/_bdog pa thams cad yongs su gtong zhing ma chags pa'i sems dang ldan pa yin te/_rigs kyi bu yon tan gyi chos bcu gnyis po de dag dang ldan pa'i rigs kyi bu 'am rigs kyi bu mo bla na med 
[\[87b.5\]]pa yang dag par rdzogs pa'i byang chub tu sems skye ste/_'di lta ste/_sems can thams cad bde bar bya ba'i phyir phan pa'i sems so/_/sdig pa thams cad mi byed pa'i phyir snying rje'i sems so/_/sems can thams cad kyi khur bkur ba'i phyir snying rje chen po'i sems so/_/
[\[87b.6\]]ngan 'gro thams cad rab tu sim par byed pa'i phyir byams pa chen po'i sems so/_/theg pa gzhan mi 'dod pa'i phyir dag pa'i sems so/_/nyon mongs pa'i rnyog pa sel ba'i phyir nyon mongs pa med pa'i sems so/_/rang bzhin gyis 'od gsal ba'i phyir 'od gsal ba'i sems 
[\[87b.7\]]so/_/rdzas med pa'i phyir sgyu ma lta bu'i sems so/_/dngos po dang bral ba'i phyir dngos po med pa'i sems so/_/mi sgul ba'i phyir brtan pa'i sems so/_/chos thams cad nges par rtog pa'i phyir mi zlog pa'i sems so/_/ji skad smras pa de bzhin du byed pa'i phyir sems 
[\[88a\]]
[\[88a.1\]]can thams cad sgrol ba'i sems so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/rgyal sras gang dag spyod pa legs spyod cing /_/dkar po'i chos kyis bsam pa yongs dag la/_/dgra la'ang byams shing snying rjes 
[\[88a.2\]]sems brlan pa/_/de dag byang chub don du sems kyang skye/_/gang dag sdig grogs dgra bo rnam spangs shing /_/byang chub ston pa'i dge bshes bsten gyur te/_/byang chub theg par smon lam sbyong byed pa/_/de dag byang chub don du sems kyang skye/_/gang dag sngon mthar spyad 
[\[88a.3\]]pa spyod pa na/_/nams kyang skyo ba'i sems ni mi skye la/_/rdo rje lta bur mi zlogs sems ldan pa/_/de dag byang chub don du sems kyang skye/_/gang dag skye bo kun la byams sems ldan/_/sems can thams cad bde la sbyor 'dod cing /_/sdig pa thams cad spang ba'i 
[\[88a.4\]]bsam pa can/_/de dag byang chub don du sems kyang skye/_/theg pa gzhan gyi yon tan mi 'dod cing /_/byang chub rgya chen yon tan mchog sems shing /_/rnam dag nyon mongs med pa'i sems ldan pa/_/de dag byang chub don du sems kyang skye/_/srid pa zhi ba gang 
[\[88a.5\]]la yang dag tu/_/skad cig tsam yang yod med rtog med cing /_/me long gdong ltar 'gro ba kun lta ba/_/'di ni yang dag tu na byang chub sems/_/nyon mongs skyon gyi rdul rnams rnam spangs shing /_/dri med nam mkha' lta bur rnam mdzes la/_/tshig lam nges tshig thams 
[\[88a.6\]]cad mthong dga' ba/_/'di ni bzang po'i byang chub sems zhes bya/_/gzungs dang so so rig dang spyod mchog gi/_/rtsa ba 'di yin mtshan gyi 'byung gnas te/_/dpe byad bzang po 'bar ba lus kyi rgyu/_/sangs rgyas yon tan kun gyi rigs su gnas/_/gleng gzhi'i le'u ste 
[\[88a.7\]]dang po'o//_//'jam dpal yon tan gyi chos de lta bu la gnas pa'i byang chub sems dpa' yon tan gyi phan yon bcu gnyis yang dag par mthong ba des sbyin pa'i pha rol tu phyin pa la sbyar bar bya'o/_/bcu gnyis po dag gang zhe na/_'di lta ste/_byang chub kyi sems 
[\[88b\]]
[\[88b.1\]]kyi lam ston par yang dag par mthong bas sbyin pa'i pha rol tu phyin pa la sbyar bar bya ba dang /_longs spyod chen po yongs su sgrub pa'i lam yin par yang dag par mthong bas sbyin pa'i pha rol tu phyin pa la sbyar bar bya ba dang /_'dod pa'i rigs su skye bar 'gyur bar yang dag par 
[\[88b.2\]]mthong bas sbyin pa'i pha rol tu phyin pa la sbyar bar bya ba dang /_ser sna tshar gcod par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang /_gtong ba'i rgyun 'phel bar 'gyur bar yang dag par mthong bas sbyin pa'i pha rol tu phyin pa la sbyar bar bya ba 
[\[88b.3\]]dang /[ {]yi dgas [,]yi dwags [}]kyi grong khyer gyi sgo gcod par byed par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang /_skye bo mang po dang thun mong gi longs spyod rnams las snying po len par 'gyur bar yang dag par mthong bas sbyin pa'i pha rol tu phyin pa 
[\[88b.4\]]la sbyar bar bya ba dang /_yo byad yongs su rdzogs par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang /_bdog pa thams cad yongs su gtong ba la goms par byas par 'gyur bar yang dag par mthong bas sbyin pa'i pha rol tu phyin pa la 
[\[88b.5\]]sbyar bar bya ba dang /_dngos po thams cad la 'dzin pa'i sems bdag la med par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang /_bdag gi sbyin pa'i pha rol tu phyin pa yongs su rdzogs par 'gyur bar yang dag par mthong bas sbyin pa'i 
[\[88b.6\]]pha rol tu phyin pa la sbyar bar bya ba dang /_de bzhin gshegs pa'i rjes su bstan pa la 'thun par zhugs par 'gyur bar yang dag par mthong bas sbyin pa'i pha rol tu phyin pa la sbyar bar bya ba ste/_rigs kyi bu yon tan gyi phan yon bcu gnyis po de dag yang dag par mthong 
[\[88b.7\]]ba'i byang chub sems dpa' sems dpa' chen pos sbyin pa'i pha rol tu phyin pa la sbyar bar bya ste/_sbyin pa de yang bla na med pa yang dag par rdzogs pa'i byang chub tu yongs su bsngo bar bya'o/_/de nas bcom ldan 'das kyis de'i tshe tshigs su bcad pa 'di dag bka' stsal 
[\[89a\]]
[\[89a.1\]]to/_/sbyin pa rgya chen mtshungs med byin pas de dag byang chub 'grub 'gyur zhes/_/rkang lag mgo dang dri med mig dang rkang dang de bzhin rus pa dang /_/phyi dang nang gi dngos po thams cad ser sna med pa'i blos kyang gtong /_/phyir zhing phan yon mthong ba rgya chen sems 
[\[89a.2\]]ldan gang du'ang lta ba med/_/bdag ni longs spyod bzang po rdzogs 'gyur rigs kyi mchog tu skye bar 'gyur/_/sangs rgyas dri med lam 'phel yon tan ser sna yongs su spangs par 'gyur/_/dbang dang pha rol phyin la sogs pa rdzogs 'gyur sbyin 'di rgyal bas bsngags/_/
[\[89a.3\]]mkhas pa de ltar du mar rtog cing don kun gtong la dga' bar byed/_/rigs kyi bu yon tan gyi chos bcu gnyis po 'di dag mthong ba'i byang chub sems dpas tshul khrims kyi pha rol tu phyin pa la brtson par bya'o/_/bcu gnyis po dag gang zhe na/_'di lta ste/_bdag gis 
[\[89a.4\]]byin gyi rlabs phun sum tshogs pa yongs su zin par 'gyur bar mthong bas tshul khrims kyi pha rol tu phyin pa la brtson par bya ba dang /_byang chub sems dpa'i lam du zhugs par 'gyur bar mthong bas tshul khrims kyi pha rol tu phyin pa la brtson par bya ba dang /_bdag gis 
[\[89a.5\]]nyon mongs pa'i 'ching ba rnams lhod par 'gyur bar mthong bas tshul khrims kyi pha rol tu phyin pa la brtson par bya ba dang /_bdag ngan 'gro thams cad las yang dag par 'da' bar 'gyur bar mthong bas tshul khrims kyi pha rol tu phyin pa la brtson par bya ba dang /_bdag 
[\[89a.6\]]gis ngan 'gro'i lam thams cad rnam par sbyangs par 'gyur bar mthong bas tshul khrims kyi pha rol tu phyin pa la brtson par bya ba dang /_bdag gis lus dang ngag dang /_yid kyi las kha na ma tho ba med par 'gyur bar mthong bas tshul khrims kyi pha rol tu phyin pa la brtson par 
[\[89a.7\]]bya ba dang /_mkhas pa'i skye bo rnams kyis smad pa med par 'gyur bar mthong bas tshul khrims kyi pha rol tu phyin pa la brtson par bya ba dang /_bdag bag yod pa'i chos la brten par 'gyur bar mthong bas tshul khrims kyi pha rol tu phyin pa la brtson par bya ba dang /_bdag 
[\[89b\]]
[\[89b.1\]]gis sems can thams cad la mi 'jigs pa'i sbyin pa byin par 'gyur bar mthong bas tshul khrims kyi pha rol tu phyin pa la brtson par bya ba dang /_lus dang ngag dang yid kyi las sdom pa thob par 'gyur bar mthong bas tshul khrims kyi pha rol tu phyin pa la brtson par bya ba dang /_
[\[89b.2\]]bdag gis sangs rgyas kyi chos thams cad bsgrub par 'gyur bar mthong bas tshul khrims kyi pha rol tu phyin pa la brtson par bya ba dang /_bdag gis de bzhin gshegs pa'i tshul khrims kyi pha rol tu phyin pa bla na med pa yongs su sbyangs par 'gyur bar mthong bas tshul khrims 
[\[89b.3\]]kyi pha rol tu phyin pa la brtson par bya ba ste/_rigs kyi bu yon tan gyi phan yon bcu gnyis po de dag yang dag par mthong ba'i byang chub sems dpa' sems dpa' chen pos tshul khrims kyi pha rol tu phyin pa la brtson par bya ste/_tshul khrims de yang thams cad mkhyen 
[\[89b.4\]]pa nyid du yongs su bsngo bar bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/bdag gi nyon mongs 'ching ba lhod 'gyur zhing /_/bdag ni ngan 'gro'i sgo bcad 'gyur ro zhes/_/mkhas pas phan yon yongs su bsam byas 
[\[89b.5\]]la/_/tshul khrims g.yag rnga bzhin du bsrung bar bya/_/sangs rgyas rjes bstan rjes su bdag 'brang zhing /_/bde bar gshegs pas rtag tu bsngags 'gyur la/_/bdag gis byin brlabs don med mi 'gyur ba/_/tshul khrims gnas las 'gyur zhes tshul khrims 
[\[89b.6\]]bsrung /_/lus dang ngag la kha na ma tho med/_/sems la skyon med chos la spyod par 'gyur/_/lus kyis bsrungs la ngag gis bsrungs gyur cing /_/sems kyis sdig pa rnam par sems mi 'gyur/_/bag yod bde bar gshegs pas bsngags pa ste/_/dge ba'i 
[\[89b.7\]]las kyi rtsa bar gang gyur pa/_/de la rtag tu bag yod bdag gnas bya/_/bag med thams cad rtag par yongs su spang /_/tshul khrims pha rol phyin pa'i mchog gnas na/_/sangs rgyas chos rnams bdag gis thob par 'gyur/_/sangs rgyas tshul khrims rab tu 
[\[90a\]]
[\[90a.1\]]sbyang bar bya/_/de ni tshul khrims mchog ces 'phags pas gsungs/_/yon tan de dag thob par gang 'dod cing /_/byang chub sems dpa' byang chub mchog 'dod pa/_/des na tshul khrims g.yag rnga bzhin bsrungs na/_/yon tan thams cad mkhas 
[\[90a.2\]]pas myur du 'thob/_/rigs kyi bu gzhan yang chos de lta bu dang ldan pa'i byang chub sems dpa' sems dpa' chen pos rnam pa bcu gnyis kyis bzod pa bsgom par bya'o/_/bcu gnyis po dag gang zhe na/_'di lta ste/_'du byed thams cad skad cig pa'o zhes bzod pa 
[\[90a.3\]]bsgom par bya ba dang /_bdag mi dmigs par bya ba'i phyir bzod pa bsgom par bya ba dang /_bdag dang gzhan yongs su bsrung ba'i phyir bzod pa bsgom par bya ba dang /_'khrug pa gtan med par bya ba'i phyir bzod pa bsgom par bya ba dang /_bag la nyal dang kun nas 
[\[90a.4\]]dkris pa rnam par bsal ba'i phyir bzod pa bsgom par bya ba dang /_rjes su chags pa dang khong khro ba spang ba'i phyir bzod pa bsgom par bya ba dang /_mtshan dang dpe byad bzang po yongs su bsgrub pa'i phyir bzod pa bsgom par bya ba dang /_tshangs pa'i 'jig rten du skye ba thob par 
[\[90a.5\]]bya ba'i phyir bzod pa bsgom par bya ba dang /_gzhan gyi gnod pa thams cad las yang dag par 'da' bar bya ba'i phyir bzod pa bsgom par bya ba dang /_zad pa shes pa dang mi skye ba shes pa thob par bya ba'i phyir bzod pa bsgom par bya ba dang /_bdud kyi yul thams cad las 
[\[90a.6\]]yang dag par 'da' bar bya ba'i phyir bzod pa bsgom par bya ba dang /_de bzhin gshegs pa'i sku tshad med pa yang dag par mthong bas bzod pa bsgom par bya ba ste/_rigs kyi bu byang chub sems dpa' sems dpa' chen pos rnam pa bcu gnyis po de dag gis bzod pa 
[\[90a.7\]]bsgom par bya ste/_bzod pa de yang thams cad mkhyen pa nyid du yongs su bsngo bar bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/kye ma chos rnams skad cig ya ma brla/_/de la nams kyang sems can rnyed mi 'gyur/_/
[\[90b\]]
[\[90b.1\]]yon tan chos rnams rab tu rtogs gyur na/_/'phags pa sangs rgyas yon tan gnas par 'gyur/_/mtha' gnyis rnam par spang ba byas pas na/_/bdag dang gzhan la rtag tu gnod med par/_/bzod pa phun sum tshogs pa myur bsgom zhes/_/thugs rje chen po'i 
[\[90b.2\]]dbang po de skad gsung /_/rtag tu rnam rtog med par bya ba la/_/de ni brtan pa'i yid kyis bzod pa sten/_/zad pa shes pa bdag gis thob bya zhes/_/nyon mongs zhi bar bya phyir bzod pa sten/_/mtshan gzugs dpe byad bzang po dag bya dang /_/tshangs pa'i gnas su 
[\[90b.3\]]'gro bar su 'dod pa/_/brtson 'grus brtan pa de yis bzod stobs sten/_/bzod la mos na thams cad 'byor par 'gyur/_/bdud kyi stobs ni stobs med bya ba la/_/bzod pa 'dra ba stobs zla gang yang med/_/de ni yon tan kun gyi 'byung gnas te/_/de phyir bzod 
[\[90b.4\]]pa'i yon tan de bsten bya/_/rigs kyi bu gzhan yang byang chub sems dpas rtul ba bcu gnyis kyis brtson 'grus brtsam par bya'o/_/bcu gnyis po dag gang zhe na/_'di lta ste/_chos thams cad mngon par rdzogs par byang chub par bya ba'i rtul bas brtson 'grus brtsam 
[\[90b.5\]]par bya ba dang /_de bzhin gshegs pa thams cad kyi drung du 'gro ba'i rtul bas brtson 'grus brtsam par bya ba dang /_de bzhin gshegs pa thams cad mchod cing rim gro bya ba'i rtul bas brtson 'grus brtsam par bya ba dang /_de bzhin gshegs pa thams cad mnyes 
[\[90b.6\]]par bya ba'i rtul bas brtson 'grus brtsam par bya ba dang /_sems can thams cad yongs su smin par bya ba'i rtul bas brtson 'grus brtsam par bya ba dang /_sems can thams cad sangs rgyas kyi chos la dgod pa'i rtul bas brtson 'grus brtsam par bya ba dang /_sems 
[\[90b.7\]]can thams cad kyi mi shes pa bsal ba'i rtul bas brtson 'grus brtsam par bya ba dang /_sems can thams cad la sangs rgyas kyi ye shes nye bar bsgrub pa'i rtul bas brtson 'grus brtsam par bya ba dang /_sangs rgyas kyi zhing thams cad yongs su sbyong ba'i rtul bas brtson 
[\[91a\]]
[\[91a.1\]]'grus brtsam par bya ba dang /_phyi ma'i mtha'i mur thug pa'i bskal par sems can gyi don du spyod pa spyad pas yongs su mi skyo ba'i rtul bas brtson 'grus brtsam par bya ba dang /_skad cig gcig gis 'jig rten gyi khams thams cad du 'gro ba'i rtul 
[\[91a.2\]]bas brtson 'grus brtsam par bya ba dang /_sangs rgyas kyi zhing thams cad du bla na med pa yang dag par rdzogs pa'i byang chub mngon par rdzogs par 'tshang rgya zhing chos kyi 'khor lo bskor ba'i rtul bas brtson 'grus brtsam par bya ba ste/_rigs kyi bu rtul ba bcu gnyis 
[\[91a.3\]]po de dag gis byang chub sems dpa' sems dpa' chen pos brtson 'grus brtsam par bya ste/_brtson 'grus de yang thams cad mkhyen pa nyid du yongs su bsngo bar bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/drang srong 
[\[91a.4\]]sras po gang dag byang chub mchog 'dod pa/_/khyu mchog de dag rnams kyi brtson 'grus ma zhum mchog_/de dag sangs rgyas zhing ni brgyar yang 'gro bar byed/_/de dag yun ring spyad pa spyod kyang skyo ba med/_/sems can yongs su smin par bya phyir brtson 'grus can/_/
[\[91a.5\]]de dag bskal pa brgya phrag mang por sdug bsngal bzod/_/skye bo sdug bsngal dpag med zhi bde sbyin 'dod pa/_/le lo med pa de dag brtson 'grus mi nyams 'dod/_/zhing kun rnam par sbyong bar bdag ni smon lam 'debs/_/chos rnams 'di dag thams cad rnam pa kun 
[\[91a.6\]]rtogs bya/_/zhing brgya kun tu chos kyi 'khor lo bskor bar bya/_/theg pa mchog la bdag gis sems can bye ba gdul/_/shin tu rgya chen zhing rnams sprul pa byas nas su/_/sems kyi skad cig gcig la byang chub mchog 'tshang rgya/_/rgyal ba'i sras po brtson 'grus pha 
[\[91a.7\]]rol dong ba dag_/sems can don du rnam par 'phrul pa 'di na ston/_/rigs kyi bu byang chub sems dpas rnam pa bcu gnyis kyis bsam gtan rnams bsgom par bya'o/_/bcu gnyis po de dag gang zhe na/_'di lta ste/_shin tu mi 'khrugs pa'i phyir nyon mongs 
[\[91b\]]
[\[91b.1\]]pa zhi bar bya ba'i rnam pa dang /_yul rnams la mi rgyug pa'i phyir sems gnas pa'i rnam pa dang /_'dod pa dang gzugs dang gzugs med pa'i khams las yang dag par 'da' ba'i phyir mi gnas pa'i rnam pa dang /_'jig rten pa'i snyoms par 'jug pa zil gyis 
[\[91b.2\]]gnon pa'i phyir 'jig rten las 'das pa'i rnam pa dang /_de la ma chags pa'i phyir khyad par gyi rnam pa dang /_bsam gtan zlog pa'i phyir 'dod rgyal gyi rnam pa dang /_dngos po'i 'du shes dang bral ba'i phyir ngo bo nyid kyi rnam pa dang /_tshad yod pa'i ting nge 'dzin la 
[\[91b.3\]]smod pa'i phyir tshad med pa'i rnam pa dang /_shin tu zhi ba'i phyir zhi gnas kyi rnam pa dang /_cang shes pa'i phyir sems dul ba'i rnam pa dang /_dbang po nges par bsdams pa'i phyir nges par sems pa'i rnam pa dang /_byang chub kyi bsam pa ma bor ba'i phyir thabs mkhas 
[\[91b.4\]]pa'i rnam pas byang chub sems dpa' rnams bsam gtan sgom gyi/_nga rgyal dang lta ba dang sred pa shas che ba'i bsam gtan pa ni ma yin te/_de'i phyir byang chub sems dpa' rnams snyoms par 'jug pa thams cad zil gyis gnon to/_/rigs kyi bu rnam 
[\[91b.5\]]pa bcu gnyis po de dag gis byang chub sems dpas bsam gtan rnams bsgom par bya ste/_bsam gtan de yang thams cad mkhyen pa nyid du yongs su bsngo bar bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/byang 
[\[91b.6\]]chub sems dpa' gzi ldan pa/_/de nyid de dag bsam gtan ni/_/nyon mongs thams cad zhi phyir dang /_/shin tu 'khrug med don phyir yin/_/zhi ba'i zhi gnas nges par sems/_/yul la rtag par dga' ba med/_/sems 'khrul gyur pa gnas rnams 
[\[91b.7\]]su/_/rtag par yang dag rab tu sbyor/_/mi gnas de dag bsam gtan byed/_/'dod dang gzugs dang gzugs med pa/_/gang la'ang de dag mi gnas te/_/de dag mi gnas bsam gtan byed/_/byang chub sems dpa' ye shes can/_/bsam gtan 'jig 
[\[92a\]]
[\[92a.1\]]rten 'das par brjod/_/de bas ting nge 'dzin rnams kyis/_/nyan thos rnams dang 'jig rten 'phags/_/de dag bsam gtan las su rung /_/ji ltar 'dod bzhin dbang yang sgyur/_/'dod pa'i khams su skye mi 'dod/_/de dag bsam gtan zlog par 
[\[92a.2\]]byed/_/bdag nyid chen po de dag gi/_/bsam gtan rnams ni rnam pas 'phags/_/de dag der chags med pa zhes/_/de phyir rgyal bas bka' stsal to/_/sems can med chos dri med de/_/de dag bsam gtan tshad med do/_/phyogs gcig bsam gtan 
[\[92a.3\]]byed pa dag_/zil gyis mnan cing bsam gtan byed/_/shes rab thabs dang ldan pa po/_/ma smad bsam gtan bsam gtan byed/_/de dag lta ba'i rnam pa spangs/_/shin tu dge ba'i spyod yul can/_/dngos la mi gnas shes rab ldan/_/dngos po med la'ang mi 
[\[92a.4\]]gnas te/_/dngos dang dngos med 'du shes spangs/_/de dag bsam gtan bsam gtan byed/_/gzi ldan de dag 'dra ba yi/_/rnam pas mnyam med bsam gtan byed/_/de la dgra bcom rang sangs rgyas/_/blo ni shin tu rmongs par 'gyur/_/rigs kyi bu rnam pa bcu 
[\[92a.5\]]gnyis kyis byang chub sems dpas shes rab kyi pha rol tu phyin pa rtogs par bya'o/_/bcu gnyis po dag gang zhe na/_'di lta ste/_gti mug gi mun pa mun nag med pa'i phyir snang ba'i rnam pa dang /_nyon mongs pa'i thibs po snang bar byed pa'i phyir sgron ma'i rnam pa dang /_
[\[92a.6\]]mi shes pa dang bral ba'i phyir ye shes kyi 'od zer rab tu 'gyed pa'i rnam pa dang /_ma rig pa drungs nas 'byin pa'i phyir thang gshol gyi rnam pa dang /_sred pa'i rgya mo rnam par 'jig par byed pa'i phyir lcags kyu'i rnam pa dang /_nyon mongs pa'i ri rdul du rlog pa'i phyir rdo rje'i 
[\[92a.7\]]rnam pa dang /_nyon mongs pa'i 'dam rdzab skems pa'i phyir nyi ma'i dkyil 'khor gyi rnam pa dang /_skye ba'i shing sreg pa'i phyir me'i rnam pa dang /_rmongs pa med par byed pa'i phyir nor bu lta bu'i rnam pa dang /_rdzas med pa'i phyir stong pa nyid kyi rnam pa dang /_mtshan nyid med pa'i 
[\[92b\]]
[\[92b.1\]]phyir mtshan ma med pa'i rnam pa dang /_khams gsum las yang dag par 'da' ba'i phyir smon pa med pa'i rnam pa ste/_rigs kyi bu rnam pa bcu gnyis po de dag gis byang chub sems dpas shes rab kyi pha rol tu phyin pa rtogs par bya'o/_/de nas bcom ldan 'das 
[\[92b.2\]]kyis de'i tshe tshigs su bcad pa 'di dag bka' stsal to/_/shes rab 'phags pa 'di ni snang lta bur/_/rtag tu skye dgu rnams kyi mun pa sel/_/de ni sgron ma lta bur snang phyir byung /_/nyon mongs tshogs la 'di ni snang bar byed/_/sred dang rmongs pa'i rtsa rnams bsal 
[\[92b.3\]]ba'i phyir/_/dge ba'i yid ni thong gshol 'dra ba yin/_/nyon mongs ri rnams rdul du rlog pa ste/_/lha min ldang la dbang po'i rdo rje bzhin/_/rang gi snang bas shes rab mun bral bas/_/dam pa rnams kyis mar me 'dra zhes bstan/_/de ni nyon mongs 'dam rdzab ngan 
[\[92b.4\]]skems phyir/_/dpyid nyi 'dra zhes dam pa rnams kyis brjod/_/de ni nyon mongs chu bor nub pa la/_/gru bzhin 'jig rten yang dag sgrol ba byed/_/de ni gti mug shing chen gcod pas na/_/dag cing mi rtog ral gri rno dang mtshungs/_/rmongs pa med 'gyur nor bu rin 
[\[92b.5\]]chen 'dra/_/dngos med chos kyi mtshan nyid rtogs par byed/_/stong pa rang dbang byed cing rtog med pas/_/de ni srid dang zhi la mi gnas so/_/nem nur the tsom la sogs 'jig byed de/_/dris pa lan gdab pa la'ang de mkhas so/_/'khor ba'i nyes pa'ang de nyid sel byed de/_/
[\[92b.6\]]mya ngan 'das lam mtshon la des sgron yin/_/de la mig ces thub pa zla ba gsung /_/mngon sum byed cing rtogs pa'i mtshan nyid de/_/de grogs byang chub sems dpa' dri med rnams/_/sgrol ma'i yid ltar byang chub spyad pa spyod/_/pha rol tu phyin pa bstan pa'i le'u 
[\[92b.7\]]ste gnyis pa'o//_//rigs kyi bu byang chub sems dpa'i thabs ni yul bcu gnyis la blta bar bya ste/_bcu gnyis po dag gang zhe na/_rigs kyi bu 'di la ni byang chub sems dpa' ni mya ngan las 'das pa'i yul la gnas pa'ang yin la/_thabs kyis 
[\[93a\]]
[\[93a.1\]]'khor ba'i yul la yang gnas par snang ba dang /_dben pa'i yul la gnas pa'ang yin la/_thabs kyis 'du 'dzi'i yul la gnas par yang snang ba dang /_bsam gtan gyi yul la gnas pa'ang yin la/_thabs kyis btsun mo'i 'khor gyi 
[\[93a.2\]]nang na gnas par yang snang ba dang /_mngon par 'du mi byed pa'i yul la gnas pa'ang yin la/_thabs kyis mngon par 'du byed pa thams cad kyi yul la gnas par yang snang ba dang /_skye ba med pa'i yul la gnas pa'ang yin la/_thabs kyis skye ba dang /_shi 
[\[93a.3\]]'pho'i yul la gnas par yang snang ba dang /_bdud bzhi'i yul la yang dag par 'das pa'ang yin la/_thabs kyis bdud 'dul ba yang ston pa dang /_'phags pa'i skye bo'i yul la gnas pa'ang yin la/_thabs kyis 'phags pa ma yin pa'i yul la gnas par yang 
[\[93a.4\]]snang ba dang /_'jig rten gyi yul las yang dag par 'das pa'ang yin la/_thabs kyis 'jig rten gyi yul la gnas par yang snang ba dang /_ye shes kyi yul rnyed pa'ang yin la thabs kyis mi shes pa'i mtha'i yul la gnas par yang snang ba dang /_yang dag pa'i mtha'i 
[\[93a.5\]]yul mngon sum du gyur pa'ang yin la/_thabs kyis nyan thos dang rang sangs rgyas kyi yul du yang mi ltung ba dang /_mtshan nyid med pa'i chos khong du chud pa'ang yin la/_thabs kyis mtshan dang dpe byad bzang pos legs par brgyan cing spud pa'i lus kyis sems can 
[\[93a.6\]]thams cad yongs su smin par byed pa'i yul la gnas par yang snang ba dang /_sangs rgyas kyi yul la yang dag par zhugs pa'ang yin la/_thabs kyis bdud kyi yul thams cad la gnas par yang snang ba ste/_rigs kyi bu byang chub sems dpa' rnams kyi thabs ni 
[\[93a.7\]]yul bcu gnyis po de dag la blta bar bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/byang chub sems dpa' dag rnams kyi/_/thabs kyi yul ni 'di yin te/_/yul rnams gang la gnas gyur kyang /_/yul rnams kun 
[\[93b\]]
[\[93b.1\]]la'ang snang ba yin/_/mya ngan 'das pa'i mtshor bkrus kyang /_/thabs kyis 'khor ba'i chun snang /_/thabs kyi bsam pa thob pas na/_/gnyi ga'i skyon gyis gos pa med/_/'gro phan thams cad lus yid kyis/_/dben pa dam pa thob gyur nas/_/me tog nags kyi bung ba 
[\[93b.2\]]bzhin/_/'du 'dzi dag dang 'dres pa med/_/gdu bu 'khrol ba'i sgra chen 'byung ba yi/_/btsun mo'i 'khor na de dag sgeg par snang /_/sems can dmyal la sogs pa'i gnod pa yis/_/sems can sdug bsngal sems shing rtag mi g.yo/_/de dag rtag tu zhi zhing mnyam 
[\[93b.3\]]gzhag kyang /_/rnam par g.yengs pa'i yul du'ang snang ba yin/_/rnam par g.yengs pa'i gzhi ni bsal ba ste/_/de dag thabs mkhas tshul ni de yin no/_/de dag mi rtog mngon par 'du byed med/_/rnam par rtog pa'i me yang yod min kyang /_/thabs kyis spros pa dang 
[\[93b.4\]]ni 'du byed dang /_/rtog dang ldan pa de dag snang ba yin/_/chos rnams 'chi 'pho skye ba med ldan zhing /_/yang dag nyid du skye med ldan mthong yang /_/mkhas pa rnams ni thabs kyi ye shes kyis/_/skye ba dang ni 'chi 'pho ston par byed/_/bdud kyi yul las yongs 'das 
[\[93b.5\]]shing /_/brtan rnams sangs rgyas yul gnas kyang /_/brtan pa rnams kyi thabs kyis su/_/bdud kyi yul la rgyu bar snang /_/'phags pa'i tshogs kyi spyir gnas kyang /_/thabs kyis byis pa nyid du ston/_/ye shes stobs can rnam 'phrul kyang /_/sems can dag 
[\[93b.6\]]pa snying rjes zin/_/chos rnams stong pa nyid kyi mchog_/chos nyid de dag rtogs yin zhing /_/shin tu mya ngan las 'das pa'i/_/thabs la'ang de dag spyod par byed/_/chos kun rang bzhin med pa dang /_/stong zhi mtshan nyid med rtogs kyang /_/thabs kyis mtshan gyis 
[\[93b.7\]]brgyan pa yi/_/lus kyis sems can don kyang spyod/_/shes rab nyams shing brtse med pa/_/snying rje med blo 'tsho ba min/_/shes rab 'phags dang snying rje ni/_/dag pas de phyir thabs su 'dod/_/byang chub sems dpa' che rnams kyi/_/mthu ldan thabs ni 
[\[94a\]]
[\[94a.1\]]'di yin te/_/'phags pa de dag der gnas shing /_/rnam par 'phrul pa brgya dag ston/_/rigs kyi bu 'di ltar yang de bzhin gshegs pa rnams kyi thabs su blta bar bya ste/_gang 'di ltar yon tan gyi snying po rnam pa bcu gnyis kyis mngon par 
[\[94a.2\]]'phags pa'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par sangs rgyas kyang bskal pa'i snyigs ma ston pa dang /_dus kyi snyigs ma ston pa dang /_sems can gyi snyigs ma ston pa dang /_nyon mongs pa'i snyigs ma ston pa 
[\[94a.3\]]dang /_tshe'i snyigs ma ston pa dang /_theg pa tha dad pa ston pa dang /_kun nas nyon mongs pa can gyi sangs rgyas kyi zhing ston pa dang /_sems can dmu rgod ston pa dang /_chos bstan pa la bye brag ston pa dang /_gzhan mu stegs can gyi 'khrug pa yod par ston pa dang /_bdud 
[\[94a.4\]]rnams dang /_bdud kyi las rnams kyang ston la/_nyes pa de dag kyang yod pa ma yin pa thams cad ni de bzhin gshegs pa'i thabs su blta bar bya'o/_/de skad ces bka' stsal pa dang /_'jam dpal gzhon nur gyur pas bcom ldan 'das la 'di skad ces gsol to/_/
[\[94a.5\]]yon tan gyi snying po gang dang ldan na gang du sangs rgyas bcom ldan 'das rnams byang chub mngon par rdzogs par 'tshang rgya ba'i sangs rgyas kyi zhing de lta bur 'gyur ba'i yon tan gyi snying po bcu gnyis po de dag bcom ldan 'das kyis bstan du gsol/_/bcom ldan 'das kyis 
[\[94a.6\]]bka' stsal pa/_'jam dpal 'di la gang du sangs rgyas bcom ldan 'das rnams byang chub mngon par rdzogs par 'tshang rgya ba'i sangs rgyas kyi zhing de ni yon tan gyi snying pos bsgrubs pa'i phyir bskal pa'i snying po dang ldan pa yin/_/sangs rgyas kyi zhing de ni chos spyad pa'i dus 
[\[94a.7\]]las mi 'da' ba'i phyir dus kyi snying po dang ldan pa yin/_sangs rgyas kyi zhing de ni chos shes par 'gyur ba dang ldan pa'i phyir sems can gyi snying po dang ldan pa yin/_sangs rgyas kyi zhing de ni legs par yongs su dag pa'i phyir nyon mongs pa can ma yin pa'i zhing gi snying 
[\[94b\]]
[\[94b.1\]]po dang ldan pa yin/_sangs rgyas kyi zhing de ni sems can dmu rgod med pa'i phyir sems can cang shes kyi snying po dang ldan pa yin/_sangs rgyas kyi zhing de ni theg pa gcig gis nges par 'byung ba'i phyir theg pa'i snying po dang ldan pa yin/_sangs rgyas kyi zhing de ni rdzas kyi 
[\[94b.2\]]lhag ma yod pa'i phyir sa'i snying po dang ldan pa yin/_sangs rgyas kyi zhing de ni gzhan mu stegs can thams cad kyi bstan pa mi spyod pa'i phyir bstan pa'i snying po dang ldan pa yin/_sangs rgyas kyi zhing de ni g.yo med pa'i phyir yon tan gyi snying po dang ldan pa yin/_sangs rgyas 
[\[94b.3\]]kyi zhing de ni sems can rang bzhin gyis dkar ba'i gnas su gyur pa'i phyir bsam pa dang lhag pa'i bsam pa'i snying po dang ldan pa yin/_sangs rgyas kyi zhing de ni sbyin pa'i gnas dang mi 'bral ba'i phyir 'phags pa'i snying po dang ldan pa yin/_sangs rgyas kyi zhing de ni sngon gyi de 
[\[94b.4\]]bzhin gshegs pa rnams bzhud cing rjes su bzhud pa'i phyir byang chub kyi snying po dang ldan pa yin te/_'jam dpal gang du sangs rgyas bcom ldan 'das byang chub mngon par rdzogs par 'tshang rgya ba'i sangs rgyas kyi zhing de ni yon tan gyi snying po de dag dang ldan pa yin no/_/
[\[94b.5\]]thabs la mkhas pa'i le'u ste gsum pa'o//_//'jam dpal de ltar rnam grangs des kyang 'di ltar nga la nyan thos dang rang sangs rgyas kyi theg pa rnam par bkod pa med par khyod kyis rig par bya'o/_/de ci'i phyir zhe na/_de bzhin gshegs pa la 'du shes tha 
[\[94b.6\]]dad pa med pa'i phyir ro/_/'jam dpal gal te de bzhin gshegs pa sems can kha cig la ni theg pa chen po ston/_kha cig la ni rang sangs rgyas kyi theg pa ston/_kha cig la ni nyan thos kyi theg pa ston na/_de ni de bzhin gshegs pa'i sems yongs su ma dag par 
[\[94b.7\]]'gyur ro/_/sems ma snyoms pa nyid du yang 'gyur ro/_/mngon par zhen pa'i skyon du yang 'gyur ro/_/snying rje chen po phyogs gcig par yang 'gyur ro/_/'du shes tha dad pa'i skyon du yang 'gyur ro/_/ngas chos la slob dpon gyi dpe mkhyud byas par yang 'gyur ro/_/
[\[95a\]]
[\[95a.1\]]'jam dpal ngas sems can rnams la chos gang dang gang bstan pa de dag thams cad ni 'di lta ste/_thams cad mkhyen pa'i ye shes thob par bya ba'i phyir byang chub la gzhol ba theg pa chen po la 'bab pa/_thams cad mkhyen pa nyid bsgrub pa/_yul gcig tu yang 
[\[95a.2\]]dag par phyin par byed pa ste/_de bas na nga la theg pa tha dad par rnam par dgod pa med do/_/'jam dpal gyis gsol pa bcom ldan 'das gal te theg pa rnam par dgod pa ma mchis na ci'i slad du de bzhin gshegs pas 'di ni nyan thos kyi theg pa'o/_/'di ni rang sangs rgyas 
[\[95a.3\]]kyi theg pa'o/_/'di ni theg pa chen po'o zhes theg pa gsum las brtsams te/_sems can rnams la chos bstan pa mdzad lags/_bcom ldan 'das kyis bka' stsal pa/_'jam dpal theg pa rnam par dgod pa zhes bya ba de ni de bzhin gshegs pas sa rnam par dgod pa 
[\[95a.4\]]mdzad pa yin gyi/_theg pa rnam par bkod pa ma yin no/_/de ni de bzhin gshegs pas chos kyi mtshan nyid rnam par dgod pa mdzad pa yin/_de ni de bzhin gshegs pas gang zag rnam par dgod pa mdzad pa yin/_de ni de bzhin gshegs pas tshogs chung ba dang /_
[\[95a.5\]]tshogs tshad med pa rnam par dgod pa mdzad pa yin te/_chos kyi dbyings la tha dad pa med pa'i phyir 'di la theg pa tha dad par 'gyur ba gang yang med do/_/'jam dpal de ni de bzhin gshegs pas 'jug pa'i sgo bstan pa ste/_bzo slob pa ni rim gyis slob pa la 'jug pa ltar 
[\[95a.6\]]blta bar bya'o/_/'jam dpal 'di lta ste dper na 'phong gi slob dpon 'phong dpyad kyi pha rol tu phyin pa'i mchog thob pa ni slob ma rnams la thabs sna tshogs dang /_rtsol ba sna tshogs kyis 'phong dpyad ston te/_'phong shes par bya ba ni gcig tu zad do/_/'jam dpal de 
[\[95a.7\]]bzhin du de bzhin gshegs pa chos kyi 'phong gi slob dpon mkhas pa yang thams cad mkhyen pa'i ye shes gcig po de nyid rnam pa gsum du ston pa mdzad do/_/'jam dpal 'di lta ste/_dper na me lce chung ngu de nyid mched na sreg pa'i bskal pa'i bar du 'tshig pa'i mthu 
[\[95b\]]
[\[95b.1\]]yod par 'gyur ro/_/'jam dpal de bzhin du ye shes snang ba gcig po de yang rim gyis rnam par 'phel na/_nyon mongs pa thams cad sreg pa'i phyir de bzhin gshegs pa'i ye shes kyi snang ba chen po'i bar du sbyin par byed do/_/'jam dpal 'di lta ste/_dper na ri'i rgyal 
[\[95b.2\]]po ri rab ni rnam par rtog pa med de/_de'i drung du sems can gang dag kha cig phyin pa de dag thams cad 'di lta ste/_gser gyi mdog tu kha dog gcig par 'gyur ro/_/'jam dpal de bzhin du de bzhin gshegs pa'i ye shes kyi ri rab chen po bla na med pa yang rnam par 
[\[95b.3\]]mi rtog ste/_der sems can gang dag kha cig de bzhin gshegs pa'i chos nyid la rnam par lta ba de dag thams cad 'di lta ste/_thams cad mkhyen pa nyid kyi mdog tu kha dog gcig par 'gyur ro/_'jam dpal 'di lta ste/_dper na nor bu rin po che chen po an 
[\[95b.4\]]da rnyil ni phyogs gang na 'dug pa der rin po che chen po de'i yul du ji tsam du gyur pa tshun chad na kha dog tha dad pa gzugs kha dog sna tshogs snang ba gang dag ji snyed cig yod pa de dag nor bu rin po che de'i gzi brjid kyis 'di lta ste/_sngo ba'i mdog tu kha dog gcig 
[\[95b.5\]]par 'gyur ro/_/'jam dpal de bzhin du de bzhin gshegs pa bla na med pa'i nor bu rin po che an da rnyil chen po'i chos snang ba dang 'od kyis sems can gang la bab pa de thams cad 'di lta ste/_thams cad mkhyen pa nyid kyi mdog tu kha dog gcig par 'gyur ro/_/
[\[95b.6\]]'jam dpal 'di lta ste/_dper na rgya mtsho chen por ni sgo tha dad pa nas chu mang po 'bab ste/_der babs nas thams cad kyang 'di lta ste/_lan tshwa'i ror ro gcig par rtag tu gnas par 'gyur ro/_/'jam dpal de la rgya mtsho chen po zhes bya ba de ni de bzhin 
[\[95b.7\]]gshegs pa'i tshig [{]bla dgas [,]bla dwags [}]so/_/sgo tha dad pa nas chu mang po 'bab ces bya ba de ni nyan thos dang /_rang sangs rgyas dang /_byang chub sems dpa' rnams kyi tshig [{]bla dgas [,]bla dwags [}]so/_/der babs nas de thams cad ro gcig tu 'gyur zhes bya ba de ni rnam par mi rtog 
[\[96a\]]
[\[96a.1\]]pa'i phyir theg pa gcig gi tshig [{]bla dgas [,]bla dwags [}]te/_'jam dpal rnam grangs des kyang 'di ltar de bzhin gshegs pas de ni yongs su sbyang ba bya ba'i sar rnam par bkod pa de ni de bzhin gshegs pas 'jug pa'i tshul du gsungs pa/_de ni de bzhin gshegs pas 
[\[96a.2\]]chos rnam par dgod pa mdzad pa/_de ni de bzhin gshegs pas bstan pa la rim gyis 'jug par bstan pa ste/_tshogs chung ngu dang tshogs chen po'i gang zag rnams rnam par dgod pa thabs mkhas pa'i rnam par 'phrul pa ste/_de bzhin gshegs pa'i so so yang dag 
[\[96a.3\]]par rig pa sna tshogs dang kun rdzob la 'jug pa bstan pa yin par de ltar rig par bya ste/_don dam par ni theg pa gcig ste gnyis su med do/_/'jam dpal sangs rgyas kyi zhing 'di na gzhan mu stegs can spyod pa pa dang /_kun tu rgyu ba dag snang ba 'di yang de bzhin gshegs 
[\[96a.4\]]pa'i thabs yin par blta bar bya ste/_de bzhin gshegs pa'i byin gyi rlabs kyi mnga' dbang yin par rig par bya'o/_/de ci'i phyir zhe na/_'jam dpal de bzhin gshegs pas ni gnyen po thams cad shin tu bsal ba'i phyir phyir rgol ba thams cad kyi thams cad med de/_
[\[96a.5\]]'jam dpal 'khor los sgyur ba'i rgyal po dge ba'i rtsa ba 'jig pa'i tshul can dang ldan pa/_'dod chags dang bcas pa/_zhe sdang dang bcas pa/_gti mug dang bcas pa/_nye bar len pa dang bcas pa/_bag la nyal dang bcas pa/_nyon mongs pa dang bcas pa la yang phyir rgol ba thams 
[\[96a.6\]]cad kyis thams cad med cing bsdo ba'i dmag tshogs med do/_/de ci'i phyir zhe na/_'jam dpal 'khor los sgyur ba'i rgyal po la 'tshe ba med pa'i phyir te/_'jam dpal 'khor los sgyur ba'i rgyal po yang de lta na de bzhin gshegs pa chos kyi 'khor los sgyur ba'i rgyal po chen 
[\[96a.7\]]po bsod nams dang ye shes kyi tshogs tshad med pa bsags pa/_snying rje chen po rgyun mi 'chad pa brnyes pa/_zag pa med pa'i chos kyi nam mkha' la rgyu ba/_byang chub kyi yan lag bdun gyi rin po che dang ldan pa/_bsnyel ba mi mnga' ba'i chos can/_chos kyi 'khor 
[\[96b\]]
[\[96b.1\]]los sgyur ba'i rgyal po chen po'i chos kyi rgyal srid la 'tshe ba yod pa'am/_bsdo ba'i dmag tshogs kyi 'jigs par 'gyur ba lta ga la yod de de ni gnas med do/_/'jam dpal yang sangs rgyas kyi zhing 'di na gzhan mu stegs can spyod pa pa dang /_kun tu rgyu ba gang dag 
[\[96b.2\]]snang ba 'di yang de bzhin gshegs pa'i byin gyi rlabs yin par blta bar bya ste/_rigs kyi bu de dag kun kyang mu stegs gcig la gnas pa yin par rig par bya'o/_/'jam dpal 'di lta ste/_dper na [{]ri dgas [,]ri dwags [}]kyi rgyal po seng ge'i mdun du ni [{]ri dgas [,]ri dwags [}]
[\[96b.3\]]phra mo thams cad gnas par mi nus so/_/'jam dpal de bzhin du gzhan mu stegs can spyod pa pa dang /_kun tu rgyu thams cad kyis de bzhin gshegs pa'i yul mnan par bya ba'am/_de bzhin gshegs pa skyes bu seng ge chen po stobs bcu mnga' ba mi 'jigs pa 
[\[96b.4\]]bzhi brnyes pa'i mdun du gnas par bya ba'am/_brtsad par bya bar de bzhin gshegs pa'i byin gyi rlabs ma gtogs par mi nus te de ni gnas med do/_/'jam dpal 'di lta ste/_dper na nyi ma'i dkyil 'khor shar cing 'od zer mang po bkye ba'i tshe srin bu me khyer 
[\[96b.5\]]thams cad kyang 'od med par 'gyur zhing /_me dang nor bu dang skar ma thams cad kyi 'od zer rnams kyang mi snang ngo /_/'jam dpal de bzhin du de bzhin gshegs pa nyi ma'i dkyil 'khor chen po shar cing ye shes kyi 'od zer mang po bkye ba'i tshe gzhan mu stegs can 
[\[96b.6\]]spyod pa pa dang /_kun tu rgyu thams cad zil gyis non cing mi snang ngo /_/'jam dpal 'di lta ste/_dper na lcags kyi rgyal po khab long sa'i phyogs gang du byung ba der khab long gi mi 'dre ba'i mtshan nyid kyi phyir lcags thams cad mi gnas so/_/'jam dpal de bzhin 
[\[96b.7\]]du sangs rgyas kyi zhing gang du sangs rgyas byung bar gyur pa de ni gzhan mu stegs can spyod pa pa dang /_kun tu rgyu thams cad rgyu ba med par rig par bya'o/_/de ci'i phyir zhe na/_de ni sangs rgyas byung ba'i mi 'dre ba'i chos kyi mtshan nyid kyi phyir ro/_/'jam dpal 'di lta ste/_
[\[97a\]]
[\[97a.1\]]dper na rin po che'i rgyal po yid bzhin gyi nor bu gang du byung ba der ni mching bu rnams mi 'byung ngo /_/'jam dpal de bzhin du de bzhin gshegs pa ye shes rin po che chen po gang du byung ba der ni gzhan mu stegs can spyod pa pa dang /_kun tu rgyu thams cad 
[\[97a.2\]]mi 'byung bar rig par bya'o/_/'jam dpal 'di lta ste/_dper na rin po che'i 'byung khung gang nas 'dzam bu'i chu bo'i gser byung ba de nas lcags 'gyes kyi phung po mi 'byung ngo /_/'jam dpal de bzhin du 'jig rten gyi khams gang du de bzhin gshegs pa byung ba der 
[\[97a.3\]]gzhan mu stegs can spyod pa pa dang /_kun tu rgyu thams cad mi 'byung ngo /_/'jam dpal rnam grangs des kyang 'di ltar de bzhin gshegs pa gang du byung ba der gzhan mu stegs can spyod pa pa dang /_kun tu rgyu thams cad mi 'byung bar rig par bya'o/_/'jam dpal yang sangs 
[\[97a.4\]]rgyas kyi zhing 'di na gzhan mu stegs can spyod pa pa dang /_kun tu rgyu gang dag snang ba 'di yang de bzhin gshegs pa'i byin gyi rlabs dang thabs la mkhas pa'i yul bsam gyis mi khyab pa yin par rig par bya'o/_/de ci'i phyir zhe na/_'di ltar mu stegs can gzhan gyi 
[\[97a.5\]]sgo 'di dag thams cad ni rnam par thar pa bsam gyis mi khyab pa'i sgo la gnas pa dag ste/_shes rab kyi pha rol tu phyin pa las nges par byung ba dag go/_/thabs la mkhas pas rnam par rtse ba dag go/_/sangs rgyas dang chos dang dge 'dun yid la bya ba ma btang ba dag go/_/
[\[97a.6\]]sems can yongs su smin par bya ba rnams la dam pa'i pha rol tu son pa dag go/_/sems can yongs su smin par bya ba'i phyir de bzhin gshegs pa'i byin gyi rlabs kyis byin gyis brlabs pa dag go/_/bstan pa 'di bshad pa na lha'i bu nyan thos kyi theg pa la gnas pa brgyad 
[\[97a.7\]]stong gis theg pa gcig ces thos nas bla na med pa yang dag par rdzogs pa'i byang chub tu sems bskyed par gyur to/_/dge slong lnga brgyas theg pa gcig tu yang dag par 'du ba'i sgron ma'i ting nge 'dzin thob par gyur to/_/byang chub sems dpa' stong nyis brgyas mi skye ba'i 
[\[97b\]]
[\[97b.1\]]chos la bzod pa thob par gyur to/_/stong gsum gyi stong chen po'i 'jig rten gyi khams 'di yang rnam pa drug tu rab tu g.yos par gyur to/_/steng gi bar snang las kyang lha'i me tog ud pa la dang /_pad ma dang /_ku mu da dang /_pad ma dkar po'i char mngon par bab bo/_/
[\[97b.2\]]lha'i tsan dan gyi phye ma'i char dag kyang de bzhin gshegs pa'i zhabs kyi drung du bab par gyur to/_/lha'i bu 'bum dag kyang steng gi bar snang la 'dug nas ca co dang ga zha'i sgra brgya stong du ma byung bar gyur te/_lha'i gos dag kyang g.yab mo'i thabs su g.yob bo/_/lha'i rnga dag 
[\[97b.3\]]kyang brdungs par gyur to/_/ched du brjod pa 'di skad kyang ched du brjod de/_kye ma sngon ma thos pa'i chos kyi rnam grangs 'jig rten du byung ngo /_/bcom ldan 'das chos kyi rnam grangs 'di yun ring por 'dzam bu'i gling na gnas par gyur cig ces brjod do/_/dge slong ma brgyad 
[\[97b.4\]]brgyas kyang rang rang gi bla gos de bzhin gshegs pa'i sku la gsol bar gyur to/_/de nas bcom ldan 'das kyis de'i tshe don 'di nyid rgya cher bstan pa'i phyir tshigs su bcad pa 'di dag bka' stsal to/_/nga yi thabs yul bsam gyis mi khyab 'di/_/'jam dpal khyod 
[\[97b.5\]]kyis de ltar shes par gyis/_/bcud kyi dus la byang chub sangs rgyas kyang /_/'di 'dra'i dus ni nga ni ston pa mdzad/_/nga la dus kyi nyes pa mi mnga' ste/_/chos kyi dus ni rtag tu nye bar gnas/_/nga las sems can chos thos 'jug par byed/_/sems can skyon ni nam 
[\[97b.6\]]yang yod ma yin/_/yon tan rdzas kyi khyad kyis bskal pa'i bcud/_/dri med yongs su dag pa zhing gi bcud/_/dus kyi bcud la byang chub ngas brnyes te/_/de bas nga la rnyog pa yong med do/_/ngas ni bskal pa bye ba ji snyed kyis/_/sangs rgyas ye shes mtshungs med bsgrub 
[\[97b.7\]]byas pa/_/byang chub brnyes nas de srid nga yi tshe/_/bar ma dor ni mya ngan 'da' ba med/_/'on kyang mya ngan 'da' ba ngas bstan te/_/rtag pa'i 'du shes can rnams mi rtag bstan/_/lhag ma lus pa ltar yang ngas bstan te/_/nga yi tshe ni phyi ma'i mthar brtags so/_/
[\[98a\]]
[\[98a.1\]]nga yi mya ngan 'da' gcig theg pa gcig_/nga yi theg pa tha dad med pa ste/_/yang dag tu na theg pa gcig tu bstan/_/de ni thabs kyi yul du shes par gyis/_/rgyud zhan bsam pa chung ba'i skye bo dag_/'phral du thos pas 'jigs par 'gyur srid ces/_/de dag 
[\[98a.2\]]rnams la theg pa gsum bstan gyi/_/theg pa gcig ste theg pa gnyis su med/_/ngas bstan 'dis ni chos la mos pa dang /_/bstan pa'i lam la de bzhin 'jug 'gyur zhes/_/theg pa gcig po rnam pa gsum du bstan/_/theg pa tha dad nam yang yod pa min/_/dper 
[\[98a.3\]]na 'phong shes pha rol phyin gyur pa/_/shes pa de nyid rnam pa gsum du ston/_/de bzhin ston pa chos la mkhas pa'i mchog_/theg pa gcig po rnam pa gsum du ston/_/'dren pa sems can kun la mnyam pa'i sems/_/nga la tha dad 'du shes nam yang med/_/theg pa dman 
[\[98a.4\]]pa gzhan la ngas bstan na/_/de ni nga la ser sna'i skyon du 'gyur/_/dper na rin chen dam pa an da rnyil/_/gang dang gang gi gnas su gzhag gyur pa/_/phyogs de thams cad mdog gcig sgyur byed de/_/kha dog sngon por gyur yang rtog pa med/_/'jig rten 'dren pa ye shes rin 
[\[98a.5\]]chen yang /_/de bzhin 'od 'gyed zhing kun rgyas mdzad cing /_/srog chags thams cad kha dog gcig bsgyur te/_/byang chub mchog bsgyur rnam rtog sems mi mnga'/_/dper na me stag chung ngu 'phel gyur na/_/me lce chen po 'bar zhing mched pa ltar/_/nyan thos ye shes me yi me 
[\[98a.6\]]stag kyang /_/de nyid sangs rgyas yon tan me lce skyed/_/dper na gang dag ri rgyal lhun po'i drung /_/phyin pa de dag de mthus mdog gcig 'gyur/_/de bzhin stobs bcu dag na gang 'ongs pa/_/mkhas pa de dag byang chub mchog tu 'gyur/_/dper na sbrang ma dag gi mchu yis 
[\[98a.7\]]ni/_/bzang dang mi bzang sna tshogs gang blangs pa/_/de dag thams cad gcig tu bsogs byas shing /_/sbrang rtsi nyid du sgyur bar byed pa ltar/_/de bzhin mkhas pa 'jig rten grags pa yang /_/theg pa gsum po nye bar bstan mdzad cing /_/dkar po thams cad yongs su 
[\[98b\]]
[\[98b.1\]]bsdud mdzad de/_/mtshan nyid med pa'i byang chub mtshan du sgyur/_/rgyal po 'khor los sgyur la 'tshe med de/_/de la bsdo ba'i dmag tshogs yod ma yin/_/chos kyi rgyal srid chen po ngas bzung na/_/de la mu stegs can gyi yul med do/_/dper na nyi ma'i dkyil 'khor shar 
[\[98b.2\]]gyur na/_/srin bu me khyer kun 'od zil gyis gnon/_/de bzhin ye shes dkyil 'khor shar gyur na/_/mu stegs can rnams thams cad 'od med 'gyur/_/yul ni gang na khab long gnas gyur pa/_/de na lcags kyi rnam pa gzhan med de/_/zhing mchog gang na de bzhin 
[\[98b.3\]]gshegs bzhugs pa/_/der ni mu stegs can rnams 'byung ba med/_/gser gyi rgyal po yul gang byung gyur pa/_/de nas 'gyes pa'i phung po'i lcags mi 'byung /_/gang du 'dren pas byang chub brnyes gyur pa/_/zhing der mu stegs can gyi tshogs mi 'byung /_/yid bzhin nor bu mching 
[\[98b.4\]]bu phrad 'gyur ba/_/bden pa'i tshul du nam yang 'byung ba med/_/de bzhin sangs rgyas rin chen mu stegs can/_/zhing gcig tu ni nam yang 'byung mi 'gyur/_/mu stegs can sgo 'di kun bsam gtan dang /_/mngon shes dbang sgyur mkhas yin shes par gyis/_/shes rab 
[\[98b.5\]]thabs kyi spyod pas blo ldan rnams/_/rnam par 'phrul pa sna tshogs ston par byed/_/thabs kyi yul de thos par gyur pa'i tshe/_/rgyal ba'i sras rnams thams cad dkar gyur te/_/dga' skyes nyams bde mtshungs pa med thob nas/_/rnam par 'dren la me tog mang pos gtor/_/
[\[98b.6\]]sa chen 'di yang rnam pa drug tu g.yos/_/lha yi rnga yang bar snang mkha' las rdung /_/lha mang bye ba mkha' las thal sbyor cing /_/'dren pa de la legs so legs zhes gsol/_/theg pa gcig tu bstan pa'i le'u ste bzhi pa'o//_//de'i tshe lho phyogs kyi 
[\[98b.7\]]rgyud chen po nas gcer bu pa'i bu bden smra zhes bya ba gcer bu pa 'bum phrag brgyad cu dang lhan cig tu yul rgyu ba spyod cing rim gyis grong khyer chen po 'phags rgyal du phyin to/_/de de ltar skye bo'i tshogs mang po dang 'grogs shing ca co dang ga zha 'bum dag byed pa phyi bzhin 'brang 
[\[99a\]]
[\[99a.1\]]zhing gcer bu pa'i bu bden smra lho phyogs kyi rgyud nas gcer bu pa 'bum phrag brgyad cu dang lhan cig tu grong khyer 'phags rgyal du phyin nas skye bo'i tshogs chen po du mas yongs su bskor cing mdun du bdar ba zhig yod do zhes rgyal po gtum po rab snang 
[\[99a.2\]]gis thos te/_thos nas kyang rgyal po gtum po rab snang gcer bu pa'i bu bden smra la sems dang bar gyur to/_/de sems dang bar gyur nas blon po chen po dang /_zhabs 'bring ba dang /_chab sgo ba dang /_'khor ba dang /_grong khyer ba dang /_yul gyi mi dang /_yul 'khor 
[\[99a.3\]]ba dang /_/mdun na 'don dang /_rgyal bu rnams dang lhan cig tu yan lag bzhi pa'i dpung gi tshogs dang bcas te/_glang po che pa dang /_rta pa dang /_shing rta dang /_dpung bu chung dag rjes su 'brang zhing rgyal po'i mthu chen po dang /_rgyal po'i phun sum tshogs pa chen po dang 
[\[99a.4\]]chas te/_bum pa gang ba 'bum dag gis ni mdun du drangs/_rol mo sil snyan 'bum dag ni brdungs shing dkrol/_dung 'bum dag ni bus/_gdugs dang /_rgyal mtshan dang /_ba dan dang /_'phan [{]rings [,]ring [}]'bum dag ni bsgreng /_me tog ud pa la dang /_pad ma dang /_ku mu 
[\[99a.5\]]da dang /_pad ma dkar po dang /_mya ngan 'tshang dang /_ba ku la dang /_ti la ka dang /_a ti mug ta ka dag gis ni lam chal par bkang ste/_gcer bu pa'i bu bden smra bsu ba'i phyir dong ngo /_/de nas gcer bu pa'i bu bden smras rgyal po gtum po rab snang mngon du 'ong ba mthong nas/_/
[\[99a.6\]]lam nas bzur te shing drung zhig tu stan bting nas 'dug go/_/de nas rgyal po gtum po rab snang gis gcer bu pa'i bu bden smra shing drung du 'dug par shes nas glang po che las babs te rkang pas song nas legs par brjod de/_bdag gi khri rin po che'i rtsa ba can la 'dug go/_/de nas 
[\[99a.7\]]gcer bu pa'i bu bden smras rgyal po gtum po rab snang la yang dag par dga' ba'i gtam byas pa/_rgyal po chen po byon pa legs so/_/'di ltar khyod phun sum tshogs pa rgya chen pos ngang des pa ma nyams par dge sbyong dang bram ze'i gan du byon pa legs so/_/rgyal po 
[\[99b\]]
[\[99b.1\]]chen po khyod kyi rgyal srid la 'tshe ba ma mchis sam/_gnod par bgyid pa ma mchis sam/_ma nyams ma dmas sam/_khyod kyi khams na ma rung ba dang /_bkrabs pa dang /_rol mo mkhan dang /_rkun po dang /_yang rgod dang /_la gcan pa dang /_ra ma pa dang /_byi ba pa dag gis 
[\[99b.2\]]rgyal srid la gnod par ma gyur tam/_rgyal po chen po khyod kyi khams na dge slong dang bram ze dag gnas dang /_kha zas dang /_gos dang /_chos sgrub pa'i yo byad kyis nyon mi mongs shing bde bar gnas sam/_rgyal po chen po khyod kyi khams na rngon pa dang /_nya pa dang /_khyi ra ba 
[\[99b.3\]]dang /_phag 'tshong dang /_shan pa dang /_sbrul 'dzin pa dang /_bya pa dag gis dud 'gro'i skye gnas su gtogs pa'i srog chags rnams gtses par ma gyur tam/_rgyal po chen po khyod kyang da tsam mi rigs par rgyal srid la mnga' mi mdzad dam/_rkang gnyis pa dang /_
[\[99b.4\]]rkang bzhi pa dang /_rkang med pa dang /_rkang [{]mangs kyi [,]mang gi [}]srog chags rnams la gtse ba'i blo ma skyes lags grang /_de ci'i slad du zhe na/_rgyal po chen po sems can thams cad la ni srog phangs kyis/_rgyal po chen po de'i slad du khyod kyis srog gcod pa spang zhing chad pa 
[\[99b.5\]]spang ba dang /_tho btsam pa ma mchis par mdzad cing /_ma byin par len pa spang zhing bdag gi longs spyod kyis chog mkhyen pa dang /_gzhan gyi longs spyod la gnod pa ma mchis par mdzod cig_/'dod pa la log par g.yem pa spang zhing bdag gi btsun mo la dgyes 
[\[99b.6\]]pa dang /_gzhan gyi mchis brang la bzhed pa ma mchis par mdzod cig_/[{]brdzun [,]rdzun [}]du smra ba spang zhing mang bar gsung ba dang chos dang ldan par brjod par mdzod cig_/phra ma'i tshig spang zhing dbyen gyi tshig ma mchis pa dang 'dum par bgyi bar mdzod cig_/ngag rtsub po 
[\[99b.7\]]spang zhing snyan pa dang /_'jam pa'i tshig tu brjod par mdzod cig_/tshig kyal pa spang zhing ji ltar gsungs pa bzhin du bgyi ba dang des par brjod par mdzod cig_/rgyal po chen po khyod kyis gzhan gyi longs spyod rnams dang gzhan gyi nor rnams la brnab sems su mi bgyi 
[\[100a\]]
[\[100a.1\]]ste/_de'i gong du rjes su dgyes pa'i thugs bskyed par mdzod cig_/rgyal po chen po khyod kyis gnod sems ma mchis shing byams pa dang ldan pa dang /_yid kyi las kyi mtha' yongs su dag par mdzod cig_/log par lta ba spang zhing rang gi las kyi 'bras bu 
[\[100a.2\]]gzigs pa dang /_'phags pa rnams kyi yang dag par lta ba'i rjes snyegs par mdzod cig_/de ci'i slad du zhe na/_rgyal po chen po srog gcod pas ni sems can dmyal bar khrid par 'gyur ro/_/dud 'gro'i skye gnas su khrid par 'gyur ro/_/gshin rje'i 'jig rten du khrid 
[\[100a.3\]]par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_tshe thung ba dang nad mang ba'o/_/ma byin par len pas ni sems can dmyal par khrid par 'gyur ro/_/dud 'gro'i skye gnas su khrid par 'gyur ro/_/gshin rje'i 'jig 
[\[100a.4\]]rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_longs spyod chung ba nyid dang /_longs spyod thun mong can nyid do/_/'dod pa la log par g.yem pas ni sems can dmyal bar khrid par 'gyur ro/_/dud 'gro'i 
[\[100a.5\]]skye gnas su khrid par 'gyur ro/_/gshin rje'i 'jig rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_g.yog 'khor mi srun pa dang /_'gran zla dang bcas pa'i chung ma can du 'gyur ro/_/[{]brdzun [,]rdzun [}]du smra 
[\[100a.6\]]bas ni sems can dmyal bar khrid par 'gyur ro/_/dud 'gro'i skye gnas su khrid par 'gyur ro/_/gshin rje'i 'jig rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_skur pa mang ba nyid dang gzhan gyis 
[\[100a.7\]]slu ba nyid do/_/phra ma'i tshig gis ni sems can dmyal bar khrid par 'gyur ro/_/dud 'gro'i skye gnas su khrid par 'gyur ro/_/gshin rje'i 'jig rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_g.yog 
[\[100b\]]
[\[100b.1\]]'khor mi 'dum pa nyid dang /_g.yog 'khor ngan pa nyid do/_/ngag rtsub pos ni sems can dmyal bar khrid par 'gyur ro/_/dud 'gro'i skye gnas su khrid par 'gyur ro/_/gshin rje'i 'jig rten du khrid par 'gyur ro/_/de nas gal te mi'i nang du skyes na yang rnam par smin pa 
[\[100b.2\]]gnyis mngon par 'grub ste/_yid du mi 'ong ba'i tshig thos pa nyid dang /_thab mo'i tshig nyid do/_/tshig 'khyal pas ni sems can dmyal bar khrid par 'gyur ro/_/dud 'gro'i skyes gnas su khrid par 'gyur ro/_/gshin rje'i 'jig rten du khrid par 'gyur ro/_/de nas 
[\[100b.3\]]gal te mi'i nang du skyes na yang rnam par smin pa gnyis mngon par 'grub ste/_tshig mi btsun pa nyid dang /_ma nges pa'i spobs pa nyid do/_/brnab sems kyis ni sems can dmyal bar khrid par 'gyur ro/_/dud 'gro'i skye gnas su khrid par 'gyur ro/_/gshin rje'i 
[\[100b.4\]]'jig rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_chog mi shes pa nyid dang /_'dod pa che ba nyid do/_/gnod sems kyis ni sems can dmyal bar khrid par 'gyur ro/_/dud 'gro'i skye gnas su khrid par 
[\[100b.5\]]'gyur ro/_/gshin rje'i 'jig rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_mi phan pa tshol ba nyid dang /_gzhan la gnod pa byed pa nyid do/_/log par lta bas ni sems can dmyal bar khrid par 'gyur 
[\[100b.6\]]ro/_/dud 'gro'i skye gnas su khrid par 'gyur ro/_/gshin rje'i 'jig rten du khrid par 'gyur ro/_/de nas gal te mi'i nang du skyes na yang rnam par smin pa gnyis mngon par 'grub ste/_lta ba ngan par ltung bar 'gyur ba dang /_g.yo sgyu can du 'gyur ba'o/_/rgyal po chen 
[\[100b.7\]]po de ltar na mi dge ba bcu'i las kyi lam 'di dag gis ni sdug bsngal gyi phung po che zhing tshad ma mchis par yang dag par 'du bar 'gyur ro/_/rgyal po chen po de'i slad du bag mchis pa dang /_mi rtag par so sor brtag pa mang bar mdzod cig_/rgyal po chen po 'tsho ba'i 
[\[101a\]]
[\[101a.1\]]yun ni thung ngo /_/tshe'i tshad ni ring por mi thub bo/_/pha rol tu ni bzhud 'tshal lo/_/tshe'i 'du byed ni ri'i 'bab chu ltar mi brtan zhing g.yo ste/_skad cig kyang mi gnas kyis de'i slad du rgyal po chen po las kyi rnam par smin pa'i drungs mi 'byung zhing 'jig rten 
[\[101a.2\]]pha rol gyis 'jigs pa gzigs par mdzod cig_/de nas gcer bu pa'i bu bden smras don 'di nyid rgya cher bstan pa'i phyir de'i tshe tshigs su bcad pa 'di dag smras so/_/sa yi bdag po rtag tu bag yod mdzod/_/bag med sems can dmyal ba'i g.yang sar 'or/_/bag med 
[\[101a.3\]]spyod pa sems can dmyal bar mchi/_/bag mchis gang lags de ni mtho ris mchi/_/rgyal po khyod ni srog gcod ma mdzad cig_/skye bo kun la srog ni rab tu phangs/_/de bas yun ring tshe srung su 'dod pas/_/yid kyi dgu la'ang srog gcod mi bsam mo/_/'jig rten 
[\[101a.4\]]skyong ba rku ba rtag tu spongs/_/des ni longs spyod 'byor pa brtan pa 'thob/_/srog ched nyon mongs thun khol bsags bsags pa/_/gzhan nor blangs pas dbul po nyid du 'gyur/_/gzhan gyi chung ma rtag tu spong mdzad cing /_/sa yi bdag po btsun mos 'tshal bar mdzod/_/
[\[101a.5\]]des na rang gi btsun mo sdug par 'gyur/_/btsun mo dgra zla ma mchis 'thob par mchi/_/[{]brdzun [,]rdzun [}]gyi tshig ni nam yang brjod ma mdzad/_/rgyal po dbang po dam bcas mang bar mdzod/_/bden par smra ba dbang po'i gnas su mchi/_/[{]brdzun [,]rdzun [}]du gang smra gshin rje'i 'jig rten 
[\[101a.6\]]mchi/_/phra ma'i skyon ldan tshig ni yongs spangs nas/_/skye bo bye ba 'dum par sdums bgyid na/_/mi phyed g.yog 'khor 'phags pa 'thob par 'gyur/_/'di nas shi 'phos mtho ris rab tu mchi/_/sa yi bdag po ngag rtsub spang bar mdzod/_/gzhan gyi rnar snyan bde 
[\[101a.7\]]ba bka' stsol cig_/de rgyus 'jig rten pha rol lha dag gi/_/sna tshogs yid 'ong mtho ris tshig gsan 'gyur/_/kyal pa'i tshig rnams rnam par spang mdzad de/_/shin tu des shing brtan pa'i tshig kyang gsungs/_/pha rol lha yi dbang phyug 'jig rten du/_/sems 
[\[101b\]]
[\[101b.1\]]can rnams la btsun pa'i tshig ldan 'gyur/_/gzhan gyi phun sum tshogs pa mthong gyur na/_/skye dgu'i bdag po phan 'tshal chags mi bgyi/_/gzhan gyi longs spyod dag la chags bgyis na/_/longs spyod thun mong can du des 'gyur ro/_/sa yi bdag po gnod sems ma mdzad 
[\[101b.2\]]cig_/sems can rnams la byams pa rtag tu mdzod/_/gnod sems ldan pa'i mi rnams shi 'phos nas/_/dge ba bgyis kyang mnar med dmyal bar mchi/_/mi yi bdag po log par lta spong mdzod/_/yang dag gzigs pas bdag nyid brtan par mdzod/_/dge 
[\[101b.3\]]chos 'di dag yang dag blang bgyis na/_/lha yi gzhal med khang du dgyes par 'gyur/_/dge slong bram ze tshul khrims ldan pa dang /_/yab dang yum la mchod pa gus bgyis na/_/ngan song sa chen khyod kyis spangs 'gyur zhing /_/mtho ris dgyes pa brnyes pas dgyes 
[\[101b.4\]]par 'gyur/_/de nas gcer bu pa'i bu bden smras rgyal po gtum po rab snang la bag yod pa dang ldan pa'i gtam de lta bu dag byas nas cang mi smra bar 'dug go/_/rgyal po'i drung du phyin pa'i le'u ste lnga pa'o//_//de nas rgyal po gtum po rab snang gis gcer bu pa'i 
[\[101b.5\]]bu bden smra'i tshig de la mngon par dga' ste/_yang dag par dga' bar 'gyur ba dang /_yang dag par chags par 'gyur ba'i gtam sna tshogs byas nas gnod pa chung ba dang /_nyam nga ba nyung ba'i gtam dris te 'di skad ces smras so/_/bram ze gal te bdag gis dris la 
[\[101b.6\]]dris pa lan gdab par khyod kyis skabs dbye na phyogs 'ga' zhig dri'o/_/de skad ces smras pa dang /_gcer bu pa'i bu bden smras rgyal po gtum po rab snang la 'di skad ces smras so/_/rgyal po chen po ci dang ci bzhed pa smrar gsol/_smras pa de dang de nyid kyi lan gsol 
[\[101b.7\]]pas/_bdag gis khyod kyi thugs rangs par bgyi'o/_/skabs phye bas de nas rgyal po gtum po rab snang gis gcer bu pa'i bu bden smra la 'di skad ces smras so/_/bram ze skye dgu skye dgu zhes bya na/_de ltar skye dgu zhes bya ba de chos gang gi tshig [{]bla dgas [,]bla dwags [}]yin/_smras 
[\[102a\]]
[\[102a.1\]]pa/_rgyal po chen po 'di ltar skye dgu zhes bgyi ba ni nye bar len pa'i phung po lnga'i tshig [{]bla dgas [,]bla dwags [}]te/_lnga po dag gang zhe na/_gzugs nye bar len pa'i phung po dang /_tshor ba dang /_'du shes dang /_'du byed rnams dang /_rnam par shes pa nye bar len pa'i 
[\[102a.2\]]phung po'o/_/rgyal po chen po yang nye bar len pa'i phung po lnga po de dag nyid nye bar bzung ste/_sems can gyi 'jig rten dang snod kyi 'jig rten gdags pa lags so/_/de la sems can gyi 'jig rten gdags pa ni skye gnas bzhis zin pa ste/_mngal nas skye ba dang /_sgo nga las skye ba dang /_
[\[102a.3\]]drod gsher las skye ba dang /_brdzus te skye ba'o/_/snod kyi 'jig rten gdags pa ni sa dang /_chu dang /_me dang /_rlung dang /_nam mkha'i khams kyis zin pa'o/_/smras pa/_bram ze skye dgu skyong ba gang yin/_smras pa/_rgyal po chen po rang gi las kyi dbang dang bdag po'o/_/smras 
[\[102a.4\]]pa/_bram ze rnam pa gang gis ji ltar rang gi las kyi dbang skye dgu skyong bar byed/_smras pa/_rgyal po chen po sems can gang dag rang gi las kyi dbang gis rnam pa de lta bu'i gnas su skyes shing bdag gir bgyi ba ma mchis pa dang /_yongs su bzung ba ma mchis pa 
[\[102a.5\]]dang ma rmos ma btab pa'i yo byad rnams la spyod cing nad dang dgra dang /_sdug bsngal chen po rnam par spangs pas gcig la gcig mi 'khu zhing ji srid 'tsho'i bar du 'byor pa dang /_mod pa'i yul du bde ba la reg par gnas shing dus la bab ste/_lus zhig nas bde 
[\[102a.6\]]'gro mtho ris kyi 'jig rten du lha'i nang du skye bar 'gyur ba dag mchis te/_'di lta ste dper na/_byang gi sgra mi snyan gyi sems can lta bu dag lags so/_/sems can gang dag rang gi las kyi dbang gis rnam pa de lta bu'i dus su skye zhing 'od rang las 'byung ba/_nam mkha' 
[\[102a.7\]]la mchi ba/_dga' ba'i kha zas dang ldan pa/_mngal nas ma skyes pa/_tshe ring ba yun ring por 'tsho ba dag mchis te/_'di lta ste dper na/_bskal pa dang po pa'i sems can lta bu dag lags so/_/sems can gang dag rang gi las kyi dbang gis sngon gyi bsod 
[\[102b\]]
[\[102b.1\]]nams kyi rgyu'i stobs bskyed pa dang ldan zhing tshe 'di la phar shes pa/_mar shes pa/_dge sbyong du 'dzin pa/_bram zer 'dzin pa/_don bgyid pa dgos pa bgyid pa/_rigs kyi gtso bo la rim gro byed pa/_kha na ma tho bas 'jigs par lta ba/_sbyin pa dag sbyin pa/_
[\[102b.2\]]bsod nams dag bgyid pa/_nye bar gnas pas nye bar gnas pa/_tshul khrims yang dag par bzung zhing gnas pa dag mchis te/_'di lta ste/_dper na dus bzang po'i sems can lta bu dag lags te/_de dag la rgyal por gdags pa ma mchis so/_/rgyal po 
[\[102b.3\]]chen po de ltar na bdag gi las kyi dbang ni skye dgu skyong zhes bgyi'o/_/smras pa/_bram ze ji ltar na skye dgu'i bdag pos skyong zhes bya/_smras pa/_rgyal po chen po rgyal po rnams ni skye dgu rnams kyi dbang po zhes bgyi ste/_de dag kyang chos dang ldan zhing tshul 
[\[102b.4\]]khrims dang /_tshul dang /_yang dag par spyod pa skye dgu rnams dga' bar sbyor bas mdzes pas na de'i slad du rgyal po zhes bgyi'o/_/de dag kyang rnam pa bzhi ste/_'di lta ste/_'khor los sgyur ba rnams dang /_rgyal po chen po rnams dang /_khams kyi rgyal po 
[\[102b.5\]]rnams dang /_rgyal phran rnams lags so/_/de la 'khor los sgyur ba zhes bgyi ba ni 'di na la la rgyal po 'khor los sgyur ba rgyal rigs spyi bo nas dbang bskur ba/_mtha' bzhir rgyal ba/_chos dang ldan pa/_chos kyi rgyal po rin po che sna bdun dang ldan pa lags 
[\[102b.6\]]so/_/de'i rin po che sna bdun ni 'di dag lags te/_'di lta ste/_'khor lo rin po che dang /_glang po rin po che dang /_rta rin po che dang /_bud med rin po che dang /_nor bu rin po che dang /_khyim bdag rin po che dang /_blon po rin po che lags so/_/des 
[\[102b.7\]]sa chen po ma lus pa gnod par sdo ba ma mchis shing 'tshe ba ma mchis la/_chad pa ma mchis shing mtshon gyis bda' ba ma mchis pa 'di nyid chos dang 'thun par snyoms pas legs par phab ste/_gnas lags so smras pa/_rnam pa gang gis ji ltar mtha' 
[\[103a\]]
[\[103a.1\]]bzhir rgyal bar 'gyur/_smras pa/_gling bzhi la dbang gis dbang sgyur ba'i slad du'o/_/smras pa/_ji ltar na rnam par rgyal ba yin/_smras pa/_bka' las 'gal bar bgyid pa ma mchis pa'i slad du'o/_/smras pa/_ji ltar na chos dang ldan pa yin/_smras pa/_
[\[103a.2\]]bdag nyid dge ba bcu'i las kyi lam yang dag par blangs shing gnas pa'i slad du'o/_/smras pa/_ji ltar na chos kyi rgyal po yin/_smras pa/_gzhan dag dge ba bcu'i las kyi lam yang dag par blangs shing gnas su stsal ba'i slad du'o/_/smras pa/_ci'i phyir 'khor lo rin 
[\[103a.3\]]po che dang ldan par 'gyur/_smras pa/_tshegs chung ngus rnam par rgyal zhing bde ba 'thob pa'i slad du'o/_/smras pa/_ci'i phyir glang po rin po che dang rta rin po che dang ldan par 'gyur/_smras pa/_bzhon pa'i mchog ngo mtshar gyi bde ba 'thob pa'i slad du'o/_/smras pa/_ci'i phyir 
[\[103a.4\]]bud med rin po che dang ldan par 'gyur/_smras pa/_dga' ba'i mchog gis rtse ba dang dga' ba'i bde ba 'thob pa'i slad du'o/_/smras pa/_ci'i phyir nor bu rin po che dang ldan par 'gyur/_smras pa/_snang ba dam pa'i yo byad kyi bde ba 'thob pa'i slad du'o/_/smras pa/_ci'i phyir khyim 
[\[103a.5\]]bdag rin po che dang ldan par 'gyur/_smras pa/_longs spyod kyi dbang phyug mchog gi bde ba 'thob pa'i slad du'o/_/smras pa/_ci'i phyir blon po rin po che dang ldan par 'gyur/_smras pa/_shul du zhugs na nyon mi mongs shing skyo bar mi 'gyur ba'i bde ba 'thob pa'i slad du'o/_/
[\[103a.6\]]smras pa/_ji ltar na sa 'di ma lus pa dag la gnas par 'gyur/_smras pa/_mtha' dag la gnas pa'i slad du'o/_/smras pa/_ji ltar na gnod par sdo ba med pa yin/_smras pa/_phyir rgol ba ma mchis pa'i slad du'o/_/smras pa/_ji ltar na 'tshe ba med 
[\[103a.7\]]pa yin/_smras pa/_nan gyis bgyi ba ma mchis pa'i slad du'o/_/smras pa/_ji ltar na chad pa med pa yin/_smras pa/_chad pa dang mtshon chas gnod par bgyi ba ma mchis pa'i slad du'o/_/smras pa/_ji ltar na chos dang 'thun pa 
[\[103b\]]
[\[103b.1\]]yin/_smras pa/_mi rigs pa'i chags pa dang zhe sdang dang gti mug rnam par spangs pa'i slad du'o/_/smras pa/_ji ltar na snyoms pa yin/_smras pa/_phyogs su ma lhung bar yongs su skyong ba'i slad du'o/_/smras pa/_ji ltar na legs par phab ste gnas par 'gyur/_
[\[103b.2\]]smras pa/_gzhan dag rang rang gi ris nas ma skyes pa'i slad du'o/_/de ci'i slad du zhe na/_rgyal po chen po 'di ltar 'khor los sgyur ba'i rgyal po gang gi tshe gling las rnam par rgyal bar bgyid pa de'i tshe de na rgyal phran ji snyed cig gnas pa de dag lhags nas 'khor 
[\[103b.3\]]los sgyur ba'i rgyal po la 'di skad ces mchi'o/_/lha'i rnam par rgyal ba 'di dag ni 'byor pa rgyas pa/_bde ba/_lo legs pa/_skye bo mang po dang mis gtams pa lags te/_de dag lhas bskyang ba mdzad du gsol/_bdag cag kyang lha'i zhabs 'bring 'tshal 
[\[103b.4\]]lo zhes mchi'o/_/de dag la 'khor los sgyur ba'i rgyal po 'di skad bsgo ste/_de'i phyir yul gyi bdag po dag rang rang gi rnam par rgyal ba legs par skyong shig_/de yang chos dang 'thun pas bskyang gi chos dang mi 'thun pas ma yin no/_/snyoms pas bskyang 
[\[103b.5\]]gi mi snyoms pas ma yin no/_/khyed kyis chos dang mi 'thun par spyad pa'am mi rigs par spyad pas yul 'khor na 'khod par dga' bar ma byed cig_/de ltar na khyod kyang nga'i rjes su 'brang ba yin no/_/zhes rnam pa de lta bu'i 'khor los sgyur ba'i rgyal po ni skye dgu de ltar 
[\[103b.6\]]skyong ste/_rgyal po chen po dang khams kyi rgyal po dang rgyal phran de dag ni de'i rjes su 'brang ba lags te/_rgyal po chen po de ltar na bdag pos skye dgu skyong ba lags pa'i slad du'o/_/smras pa/_bram ze chos dang ldan pa'i rgyal po ci la gnas shing skye dgu skyong bar byed/_
[\[103b.7\]]smras pa/_rgyal po chen po 'khor los sgyur ba'i rgyal po ma gtogs par gzhan ni bstan bcos la gnas shing skye dgu skyong lags so/_/de ci'i slad du zhe na/_'khor los sgyur ba'i rgyal pos skye dgu skyong ba de'i tshe na chos ma lags pa'i 'dod pa la dga' ba la chags pa 
[\[104a\]]
[\[104a.1\]]'am/_mi rigs pa'i 'dod chen gyis zil gyis non pa'am/_log pa'i chos kyis 'khor ba de lta bu'i sems can ma mchis te/_de'i tshe 'khor los sgyur ba'i rgyal po de rang gi chos kyi dbang gis rgyal po'i bgyi ba de dang de dag la mi zlogs pa'i rtogs pa 
[\[104a.2\]]dang ldan pas de'i don thams cad tshegs chung ngus 'grub cing kun kyang 'thun par gnas pas de'i slad du de la bstan bcos mi 'tshal lo/_/gang gi tshe sems can rnams chos ma lags pa'i 'dod pa la chags shing mi rigs pa'i 'dod chen gyis zil gyis non pa dang log 
[\[104a.3\]]pa'i chos kyis 'khor bar gyur pa de'i tshe rgyal po rnams kyi rang rang gi spobs pa la 'bri bar 'gyur te/_de la chos kyis skye dgu yongs su bskyang ba'i slad du drang srong chen po rnams bstan bcos dag bgyid do/_/smras pa/_bram ze chos ma yin pa'i 'dod pa la chags pa gang 
[\[104a.4\]]yin/_smras pa/_rgyal po chen po gang mi dge ba bcu'i las kyi lam la mngon par dga' ba lags so/_/smras pa/_mi rigs pa'i 'dod chen gang yin/_smras pa/_gang rang gi lag mthus bsgrubs pa dus la gtogs pa/_chos dang ldan par chos kyis thob pa'i longs spyod 
[\[104a.5\]]rnams kyis chog ma 'tshal ba lags so/_/smras pa/_log pa'i chos kyis 'khor zhes bya ba gang yin/_smras pa/_don gyi bstan bcos su ming btags pa/_gnod par 'gyur ba dang ldan pa/_dam pa'i chos ltar bcos pa/_rtsod pa'i dus na skyes bu dam pa 
[\[104a.6\]]ma lags pas bgyis pa la mos pas yongs su bsgos pa'i lta bas yon tan du lta ba lags so/_/smras pa/_bram ze bstan bcos gang la chos dang ldan pa'i rgyal pos brten cing skye dgu skyong bar byed pa'i bstan bcos gang yin/_smras pa/_rgyal po chen po de ni bstan 
[\[104a.7\]]bcos gang las mi rigs pa'i chags pa dang /_mi rigs pa'i zhe sdang dang /_mi rigs pa'i gti mug gi gnyen po rang bzhin nam/_rab tu dbye ba'am/_phan yon gyi sgo nas bstan pa ste/_de la gnyen po'i rang bzhin ni 'di lags te/_'di lta ste/_de'i gnyen por 
[\[104b\]]
[\[104b.1\]]'gyur ba ma chags pa dge ba'i rtsa ba dang /_zhe sdang ma mchis pa'i dge ba'i rtsa ba dang /_gti mug ma mchis pa'i dge ba'i rtsa ba lags so/_/de la gnyen po kun nas slong ba ni 'di lags te/_'di lta ste/_bag mchis pa dang snying rje lags so/_/rgyal po chen po de 
[\[104b.2\]]la chos dang ldan pa'i rgyal po'i longs spyod rnams dang bdag nyid kyang mi rtag par rtogs shing dran pa nye bar gzhag ste/_nyes dmigs su lta zhing nges par 'byung ba 'tshal bas longs spyod rnams la spyod cing rgyal po'i dbang phyug gi dbang bgyid pa 'di ni de'i bag mchis pa lags 
[\[104b.3\]]so/_/gang la gnas te ma thob pa'i longs spyod kyi 'bras bu la nye bar mi 'tsho ba dang thob pa la'ang dus ma yin par nye bar mi 'tsho ba dang /_dus la bab kyang dbul po rnams la gnod pa bgyis shing nye bar mi 'tsho ba dang /_mu ge'i gnod pa zhig byung na skye dgu rnams kyi 
[\[104b.4\]]skyabs bgyid pa dang /_chom rkun gyi gnod pa dang /_pha rol gyi dmag tshogs kyi gnod pa dang /_gcig la gcig gnod par gyur pa zhig byung na yang dag par phan 'dogs par bgyid pa dang /_dbul po rnams la nor sbyin pa dang /_mi srun pa rnams la yang dag 
[\[104b.5\]]par chad pas bcad pa 'di ni de'i snying rje zhes bgyi ste/_rgyal po chen po chos gnyis po de dag dang ldan na chos dang ldan pa'i rgyal po skye dgu yang dag par skyong bar bgyid ces bgyi ba lags te/_bag mchis pa dang snying rje gnyis lags so/_/smras pa/_bram ze rnam pa 
[\[104b.6\]]gang gis na ji ltar chos dang ldan pa'i rgyal po snying rje can mi srun pa chad pas gcod pa yin/_smras pa/_rgyal po chen po chos kyi rgyal po chos dang ldan pa snying rje can ni gnas lnga la dran pa nye bar gzhag cing mi srun pa chad pas gcod pa lags so/_/de yang yang dag pas lags 
[\[104b.7\]]kyi log pas ma lags so/_/dus su lags kyi dus ma lags pas ma lags so/_/don dang ldan par lags kyi don dang mi ldan par ma lags so/_/'jam par lags kyi brlang bar ma lags so/_/byams pas lags kyi zhe sdang gis ma lags so/_/smras pa/_
[\[105a\]]
[\[105a.1\]]rnam pa gang gis ji ltar na yang dag pas yin gyi log pas ma yin zhes bya/_smras pa/_gal te g.yon la mi gnas pa ma lags kyi yang dag par g.yon la gnas par gyur pa'o/_/smras pa/_ji ltar na dus su yin gyi dus ma yin par ma yin zhes bya/_smras pa/_
[\[105a.2\]]gal te rgyal pos mi srun pa chad pas bcad pa'i mthu mchis na lags kyi mthu ma mchis na ma lags pa'o/_/smras pa/_ji ltar na don dang ldan par yin gyi don dang mi ldan par ma yin zhes bya/_smras pa/_gal te khas blangs pa la gnas par bgyis pa lags kyi gnas par 
[\[105a.3\]]ma bgyis pa ma lags so/_/smras pa/_ji ltar na 'jam par yin gyi brlang bar ma yin zhes bya/_smras pa/_gal te skyon brjod pa tsam gyis 'grub par rtogs pa zhig na yang bcing ba dang gsad pa la sogs pas gnod par mi bgyi bar yang dag par skyon brjod pa lags kyi 
[\[105a.4\]]skyon ma brjod par ma lags so/_/smras pa/_ji ltar na byams pas yin gyi zhe sdang gis ma yin zhes bya/_smras pa/_gal te skyon brjod pa tsam gyis mi 'grub par rtogs pa zhig na 'gum pa dang dbang po nyams par bgyid pa dang /_yan lag gtub pa ma gtogs par 
[\[105a.5\]]byams pa'i sems dang snying rje'i sems nye bar gzhag ste bcing ba dang go rar stsal ba dang /_brdeg pa dang /_bsdigs pa dang /_gnod par bgyi ba dang /_spyo ba dang /_brgyad bkag pa dang /_gnas nas bkar ba dang /_longs spyod 'phrog pa la sogs pa brlang ba'i rnam pa 
[\[105a.6\]]rnams kyis brlang bar bgyi ba ste/_de las 'das par brlang bar bgyi ba ma lags so/_/smras pa/_bram ze ji ltar na chos dang ldan pa'i rgyal po brlang ba'i rnam pa de dag gis sems can mi srun pa dag la byams pa'i sems dang snying rje'i sems nye bar gzhag cing brlang bar 
[\[105a.7\]]spyod pa yin/_de skad ces smras pa dang /_gcer bu pa'i bu bden smras rgyal po gtum po rab snang la 'di skad ces smras so/_/rgyal po chen po de'i slad du don 'di rab tu bsgrub pa'i slad du dpe gsan du gsol/_rgyal po chen po 'di lta ste/_dper bgyi na phas bu mi srun pa zhig bcos 
[\[105b\]]
[\[105b.1\]]par 'tshal na byams pa'i sems dang snying rje'i sems nye bar gzhag ste/_dgum pa dang dbang po nyams par bgyi ba dang /_yan lag gtub pa ma gtogs par gnod pa'i rnam pa gzhan gyis brlang bar bgyid de/_'on kyang de la gtang ba'i sems sam/_gnod par bgyi ba'i 
[\[105b.2\]]sems mi 'byung ste/_gzhan du na nyes pa bzlog pa nyid kyi ched du bgyis te/_nyes pa ma byung ba rnams mi 'byung bar bya'o snyam ste brlang bar bgyid do/_/de bzhin du rgyal po chos dang ldan pa yang skye dgu rnams la bu'i 'du shes nye bar gzhag ste/_sems can mi srun pa 
[\[105b.3\]]rnams 'chos na srog bcad pa dang /_dbang po nyams par bgyi ba dang /_yan lag gtub pa ma gtogs par byams pa'i sems dang snying rje'i sems su bgyis te bcing ba dang /_go rar stsal ba dang /_brdeg pa dang /_bsdigs pa dang /_spyo ba dang /_brgyad bkag pa dang /_
[\[105b.4\]]gnas nas bkar ba dang /_longs spyod 'phrog pa la sogs pa brlang ba'i rnam pa rnams kyis brlang bar bgyid kyang /_de sems can de dag la gtang ba'i sems sam gnod par bgyi ba'i sems mi 'byung ste/_gzhan du na nyes pa bzlog pa nyid kyi ched du bgyis te/_de ma 
[\[105b.5\]]lags pa gzhan rjes su bslab pa dang /_nyes pa ma byung ba rnams mi 'byung bar bya'o snyam ste/_brlang bar bgyid do/_/smras pa/_bram ze mi srun pa de dag ji lta bu yin par shes par bya/_smras pa/_rgyal po chen po mdor na mi srun pa ni rnam pa lngar mkhyen par bgyi ste/_rgyal po 
[\[105b.6\]]la gnod pa bgyid pa dang /_gcig la gcig gnod par bgyid pa dang /_bka' mi nyan pa dang /_log pas 'tsho ba dang /_log par zhugs pa lags so/_/de la rgyal po la gnod pa bgyid pa ni 'gums pa dang /_'gums su stsol ba dang /_dug stsol ba dang /_phyag mdzod 
[\[105b.7\]]rku ba dang /_don ma rung bar bgyid pa dang /_btsun mo 'drid pa dang /_bka' ltar mi bgyid pa dang /_gsang mi thub pa dang /_khams kyi dkrugs ma bgyid pa dang /_kha rgod mchi ba dang /_kha phyar gtong ba dang /_de lta bu la sogs pa dag ni rgyal po chen po rgyal po la gnod 
[\[106a\]]
[\[106a.1\]]pa bgyid pa lags par mkhyen par bgyi'o/_/de la gcig la gcig gnod par bgyid pa ni sems can 'di dag gcig la gcig srog la rgal ba'am/_longs spyod 'phrog pa'am/_mchis brang la byi ba bgyid pa'am/_sgyu'i dbang gis pha rol slu ba'am/_mdza' 
[\[106a.2\]]ba 'byed pa'am/_ngag mi snyan pas 'thab pa'am/_las dang /_srang dang tshad sgyu mas gzhan 'drid pa'am/_gcig la gcig mi snyan par brjod pa'am/_rgyal po chen po de lta bu la sogs pa dag ni gcig la gcig gnod pa bgyid pa lags par mkhyen par bgyi'o/_/de la bka' 
[\[106a.3\]]mi nyan pa ni rgyal po chen po la rten pa'i khams kyi rgyal phran dang /_rgyal po'i bka' ltar mi bgyid pa ste/_rgyal po chen po de lta bu la sogs pa dag ni bka' mi nyan pa lags par mkhyen par bgyi'o/_/de la log pas 'tsho ba ni sems can gang dag sdom pa ma mchis pa ste de dag kyang 
[\[106a.4\]]shan pa dang bya pa dang phag 'tshong dang /_de lta bu la sogs pa dag lags par mkhyen par bgyi'o/_/de la log par zhugs pa ni sems can gang dag longs spyod las phyir log ste mtshan ma can du gyur pa rnams tshul khrims nyams pa dang lta ba nyams pa dang cho ga nyams pa dang 'tsho ba 
[\[106a.5\]]nyams par gyur cing rang rang gi chos yongs su bzung ba rnams la mi gnas pa lags te de dag ni rgyal po chen po log par zhugs pa lags par mkhyen par bgyi'o/_/smras pa/_bram ze rnam pa gang gis ji ltar na chos dang ldan pa'i rgyal pos rgyal po la gnod pa byed pa'i mi srun pa rnams 
[\[106a.6\]]chad pas bcad par bya/_smras pa/_rgyal po chen po de ni skyon brjod pas dgag pa'am/_longs spyod dbrog pas dgag pa'am/_bcing ba dang bskrad pa dang smad pas dgag par bgyi'o/_/smras pa/_gcig la gcig gnod par byed pa la ji ltar nan tan du bya/_smras pa/_rgyal po 
[\[106a.7\]]chen po bsdigs pa dang gnod par bgyi ba dang /_brdeg pa dang /_go rar stsal ba dang /_spyo ba dang /_chad pas bcad pas bzlog par bgyi'o/_/smras pa/_bka' mi nyan pa rnams la ji ltar nan tan du bya/_smras pa/_zil gyis mnan te dbang du bsgyur ba la rang rang gi ris 
[\[106b\]]
[\[106b.1\]]nas bskyod par mi bgyi bas bzlog par bgyi'o/_/de ci'i slad du zhe na/_rgyal po chen po 'di ltar de dag rang rang gi ris nas bskyod par ma bgyis na rgyal po'i bka' drin gzo zhing 'jigs pas bka' nyan par 'gyur te/_gzhan bka' mi nyan pa'i skabs kyang yongs su chad par 
[\[106b.2\]]'gyur zhing phyag mi 'tshal ba rnams kyang phyag 'tshal bar 'gyur phyogs dang phyogs mtshams rnams su yang snyan par grags pa'i sgra dang tshigs su bcad pa 'byung bar 'gyur zhing gzhi de las bsod nams kyang mang du 'phel ba'i slad du'o/_/smras pa/_log par 'tsho ba rnams la ji 
[\[106b.3\]]ltar nan tan du bya/_smras pa/_rgyal po chen po bsdigs shing da phan chad gal te de ltar byed na chad pa 'di dang 'dis bcad do zhes 'jigs pa bstan pas dgag par bgyi'o/_/smras pa/_log par zhugs pa rnams la ji ltar nan tan du bya/_smras pa/_rgyal po chen po yang dag 
[\[106b.4\]]pa'i gnyen po'i phyogs la gzud pas bzlog par bgyi'o/_/rgyal po chen po gal te gang zag tshul khrims nyams pa'am/_lta ba nyams pa'am/_cho ga nyams pa'am/_'tsho ba nyams pa zhig dge 'dun 'thun pas sbyangs te brtags nas bskrad par bgyis pa'am/_rang 
[\[106b.5\]]gis khas blangs pa las dge 'dun gyis bskrad par mi nus na/_de la chos dang ldan pa'i rgyal pos yang dag pa la yang dag par rtogs par bgyis te/_btsun pa'i phyogs kyi grogs bgyi'o/_/gal te dge 'dun gnyis mi 'thun pa'i rtsod par gyur te/_tshul khrims nyams 
[\[106b.6\]]pa'am/_cho ga nyams pa'am/_lta ba nyams pa'am/_'tsho ba nyams pa las brtsams nas yus rtod cing rtsad pa zhig tu gyur na/_de la chos dang ldan pa'i rgyal pos bdag nyid chos kyi don la mkhas sam/_mi mkhas kyang rung ste/_ris de na ya rabs su btu ba'i dge sbyong 
[\[106b.7\]]ngam/_bram ze chos kyi don la mkhas pa mchis pa de dag bsdus te rtsod pa de sbyang bar bgyi'o/_/de ltar sbyangs nas de la gang rigs par smra ba de'i phyogs kyi grogs bgyi zhing bskrad pa'am log pa la brtson pa bzlog pa'i slad du bstang bar bgyi'o/_/smras pa/_bram ze 
[\[107a\]]
[\[107a.1\]]rgyal po nyid mi srun pa zhig tu gyur na de la sus chad pas bcad par nan tan du bya/_smras pa/_rgyal po chen po rgyal po de nyid kyis so/_/gal te rgyal po bag ma mchis par gyur tam/_snying rje ma mchis par gyur na de'i slad du des shes rab kyi stobs la brten 
[\[107a.2\]]te mi snyan par 'gyur ba'i 'jigs pa dang /_ngan song gi 'jigs pa dang /_chos gnyis po 'di dag gis bag ma mchis pa dang snying rje ma mchis pa las bdag nyid bzlog par bgyi'o/_/rgyal po chen po chos dang ldan pa'i rgyal pos ni rang gi ris na ya rabs su btu ba'i dge 
[\[107a.3\]]sbyong dang bram ze mkhas pa/_gsal ba rig pa dang ldan pa de dag gi drung du mchi zhing dus dus su dge ba ni gang mi dge ba ni gang ci byas na legs par 'gyur/_ci byas na sdig par mi 'gyur zhes dri bar bgyi zhing de dag chos ston par 'gyur ba'i skabs dbye bar bgyi'o/_/de dag gis 
[\[107a.4\]]kyang de la rgyal po'i tshul rnying dag bstan par bgyi ste/_skabs phye na tshig gi tshul 'jam pos skyon brjod par bgyi ste/_de ltar na des 'di lta ste nang gi stobs sam/_phyi rol gyi stobs la brten cing bdag nyid mi srun pa las legs par chad pas bcad par 'gyur ro/_/smras pa/_
[\[107a.5\]]bram ze snod kyi 'jig rten gyis yongs su zin pa'i skye dgu chos dang ldan pa'i rgyal pos ji ltar bsrung bar bya/_smras pa/_rgyal po chen po mi sreg_/mi gzhig pa la sogs pas bgyis te/_'di ltar rgyal po khro ba'i gnas la khros kyang grong bsreg pa'am/_grong khyer bsreg pa'am/_
[\[107a.6\]]rdzing dral ba'am/_gnas gzhig pa'am/_bza' shing bcad pa'am/_lo gzhom pa'am/_gang ci yang rung ste legs par bshams pa/_legs par bsgrubs pa/_legs par bres pa'i sa'i phyogs nyams dga' ba de dang de dag gzhig par bgyi bar mi rigs so/_/de ci'i slad 
[\[107a.7\]]du zhe na 'di ltar dngos po de dag ni de ma lags pa'i sems can gzhan dag dang thun mong gi nye bar 'tsho ba lags te/_de dag gis nongs par ma bgyis pa'i slad du'o/_/rgyal po chen po 'di ltar dngos po de dag la khyim dang gtsug lag khang dang /_mchod rten dang bza' shing ra ba la 
[\[107b\]]
[\[107b.1\]]sogs pa so so'i lha gnas pa de dag kyang de ltar bshig na mi dga' bar 'gyur lags so/_/rgyal po chen po 'di ltar dngos po de dag la dud 'gro'i skye gnas su gtogs pa'i srog chags sna tshogs dag kyang gnas te/_de dag gis kyang nongs pa ma bgyis na gnod pa mi bgyid pa kun kyang 
[\[107b.2\]]chud gzan par 'gyur ro/_/de lta lags pas na chos dang ldan pa'i rgyal pos snod kyi 'jig rten gyis yongs su zin pa'i skye dgu rnams phung par mi bgyi'o/_/de ltar phung par ma bgyis na yongs su bskyangs pa lags te/_de yongs su bskyangs pas sems can rnams la yang 
[\[107b.3\]]sman par bgyis par 'gyur ro/_/smras pa/_bram ze rgyal po'i khams na lha gang dag gnas pa de dag chos dang ldan pa'i rgyal pos ji ltar bskyang bar bya/_smras pa/_rgyal po chen po yang dag pa'i gtor ma bshams te bstsal bar bgyi'o/_/de ltar na chos dang ldan pa'i rgyal pos skye 
[\[107b.4\]]dgu thams cad bskyangs par 'gyur ro/_/mi srun pa thams cad kyang chad pas gcad par 'gyur ro/_/kha na ma tho ba yang ma mchis par 'gyur ro/_/gzhi de las tshe slad ma pa'i bsod nams kyang mang du 'phel lags so/_/smras pa/_bram ze rgyal po chos dang ldan pa'i khams 
[\[107b.5\]]na pha dang ma rgas pa la ma gus shing phar mi shes pa dang /_mar mi shes pa dang /_bu dang /_chung ma dang /_bran dang /_bran mo dang /_las byed pa'am zho shas 'tsho ba dag la legs par bgo bsha' mi byed cing /_las chen po dang las ngan pas shin tu snyon smongs par byed pa de dag mi srun 
[\[107b.6\]]pa'i phyogs gang gi nang du bgrang bar bya/_smras pa/_rgyal po chen po log par 'tsho ba'i phyogs mi srun pa'i nang du'o/_/de ci'i slad du zhe na/_'di lta ste/_phan 'dogs pa'i sems can rnams la sbyin par bgyi ba'i chos bgo bsha' bgyi bar 'os pa dag la/_bgo bsha' mi 
[\[107b.7\]]bgyid cing gcig tu spyod pa 'di ni log pas 'tsho ba chen po lags pa'i slad du'o/_/smras pa/_bram ze slong ba'i dge slong dang bram ze 'ong zhing 'du ba dag gi mdun nas mi rigs shing brlang ba'i tshig gis mi snyan par brjod pa dang /_gshe ba dang brgyad bkag pa dang ched du bos shing 
[\[108a\]]
[\[108a.1\]]zan gcod pa'am/_chos dang 'gal ba'i kha zas stobs pa'am/_dbyug pa'am rdos 'tshog pa'am/_lag pas brdeg pa'am/_mtshon gyis 'debs pa de dag mi srun pa'i phyogs gang gi nang du bgrang bar bya/_smras pa/_rgyal po chen po log par zhugs pa'i mi srun pa'i 
[\[108a.2\]]phyogs su'o/_/de ci'i slad du zhe na/_rim gro bgyi ba'i 'os rnams la rim gro mi bgyid pa ni log par zhugs pa chen po lags pa'i slad du ste/_rgyal po chen po log par zhugs pa de lta bus ni lha rnams kyang dus su char gyi rgyun legs par mi 'bebs te/_des mu ge'i dgon pa nyam nga bar 
[\[108a.3\]]'gyur zhing mi ma lags pa rnams kyang yams kyi nad dang /_gnod pa dang /_'go ba'i nad gtong bar 'gyur te/_des sems can rnams yams kyi nad can/_gnod pa can/_nad 'go ba can du 'gyur zhing tshe yang yongs su 'bri/_longs spyod kyang yongs su 'bri/_nad med pa yang yongs su 
[\[108a.4\]]'bri bar 'gyur ro/_/smras pa/_bram ze rgyal po nyon mongs pa can gyi sems dang ldan pas ci'i phyir dbang po dang yan lag gtub cing nyams par bya ba dang /_sems can bsad par mi bya ba yin/_smras pa/_rgyal po chen po rgyal po nyon mongs pa can gyi sems dang ldan pa yang g.yon la 
[\[108a.5\]]gnas pa srog gcad pa'am/_dbang po dang yan lag dang nying lag dang dbral bar mi sems te/_de ci'i slad du zhe na/_'di ltar des rang gi las kyi dbang gis 'chi na yang khong khro ba'i sems bskyed de dus bgyis na ngan song rnams su skye bar 'gyur ba dang /_yun ring por rjes su 'brang ba'i 
[\[108a.6\]]sha khon du 'gyur ba mthong bas de'i slad du sems can dgum par ma brjod de/_dbang po dang /_yan lag dang nying lag rnams kyang phyir glan du mi rung bas de'i slad du de dag gtub cing nyams par bgyi ba rung bar ma brjod lags so/_/rgyal po chen po bcing ba dang /_go rar stsal ba la 
[\[108a.7\]]sogs pa ni bcos su rung bas na de'i slad du rung bar brjod do/_/rgyal po ni skye dgu thams cad yongs su skyong ba lags na/_de ltar bgyis na de nyid ma bskyangs par 'gyur bas/_de'i slad du/_rgyal pos skye dgu yongs su bskyang ba yang rdzogs par ma bgyis par 'gyur te/_rgyal po chen 
[\[108b\]]
[\[108b.1\]]po 'di lta ste/_dgum pa dang /_dbang po dang /_yan lag dang /_nying lag gtub cing nyams par bgyi ba ni skye dgu ma 'os par skyo bar 'gyur ba'i gnas lags te/_de ni chos dang ldan pa'i rgyal pos bgyi ba ma lags so/_/smras pa/_bram ze rgyal po'i khams na longs spyod kyi 'bras bu 
[\[108b.2\]]'du ba yod pa de dag rgyal po rang gi yin zhes bya'am/_gzhan gyi yin zhes bya/_smras pa/_rgyal po chen po de ni rang gi yang ma lags/_gzhan gyi yang ma lags so/_/de ci'i slad du zhe na/_gzhan dag ni rang gi lag mthus bsgrubs pas na rang gi ma lags so/_/rgyal pos 
[\[108b.3\]]yongs su bsrungs shing de dag gis kyang de mnga' bar btags pas gzhan gyi ma lags so/_/smras pa/_bram ze gal te skye dgu la longs spyod yod bzhin du longs spyod kyi rgyu dpya dbul ba'i rigs pa rgyal po la dbul du mi btub na/_des de dag gi ma byin par len par 'gyur zhes bya'am 
[\[108b.4\]]mi bya/_smras pa/_rgyal po chen po de ni mi 'gyur te/_gal te longs spyod mchis bzhin ma ster na ser sna las byung ba'i kha na ma tho ba dang bsod nams ma lags pa ni cher 'phel lo/_/smras pa/_bram ze gal te longs spyod yod bzhin du longs spyod kyi rgyu dpya dbul ba'i rigs pa 'bul 
[\[108b.5\]]du mi btub pa la rgyal pos nan gyis mnan te dbul du bcug na des de'i ma byin par len pa zhes bya'am mi bya/_smras pa/_rgyal po chen po de ni gla rngan bsgrub pa'i dpe'i tshul gyis ma byin par len pa zhes mi bgyi'o/_/smras pa/_bram ze gal te rgyal pos dbul po zhig nan gyis mnan 
[\[108b.6\]]te/_longs spyod kyi rgyu dpya dbul ba'i rigs pa dbul du bcug na de kha na ma tho ba zhes bya'am mi bya/_smras pa/_rgyal po chen po de la lar ni kha na ma tho bar 'gyur/_de la lar ni kha na ma tho bar mi 'gyur lags so/_/rgyal po chen po de la gal te mi des longs spyod de dag smad 'tshong 
[\[108b.7\]]la zhugs pa'am/_brgyan po la zhugs pa'am/_chud gsan pa'am/_log par spyad pa spyod pa zhig tu gyur la/_de la rgyal pos de lta bu'i sems kyis slad kyis shas slar stsal ba'i shags mchis par bgyis la nan gyis 'bul du stsal bas/_gal te phyin chad tshul 
[\[109a\]]
[\[109a.1\]]ma lags pas longs spyod chud mi gson na rgyal pos gnyis ka'i don bgyis par 'gyur te/_bdag gi dkor 'phel ba'i don dang /_gzhan rgud par 'gyur ba las gzung ba'i don bgyis par 'gyur ro/_/gal te mi de'i longs spyod de dag zhugs kyis dral tam/_chab kyis 
[\[109a.2\]]'tshal tam/_bgo skal la spyod pa mi mdza' ba dag gis phrogs sam/_rkun pos brkus sam/_sbas pa las rul tam/_lo tog ser bas khyer ram/_bye ba dang /_ne tso dang /_byi bas 'tshal tam/_char ma bab ste ma 'khrungs sam/_de dag la sogs pa'i rnam pas de'i longs spyod dag chab 
[\[109a.3\]]'tshal bar gyur na chos dang ldan pa'i rgyal pos longs spyod kyi rgyu dpya 'bul ba'i rigs pa yangs par gzhag pa'i rigs te/_de ltar ma bgyis na/_de ma bskyangs pa'i slad du kha na ma tho bar 'gyur lags so/_/rgyal po chen po 'di lta ste/_dper bgyi na skyes bu la la zhig gis 
[\[109a.4\]]slong ba'i dge sbyong dang bram ze dag gcig zas la bos pa las/_de nas de'i dus la bab pa dang /_zas sbyar sbyar ba de chab 'tshal bar gyur te/_mi gtsang ba'i nang du lhung ngam/_zhugs kyis dral tam/_gseg ma dang /_rdul dang /_char pas chab 'tshal bar gyur tam/_rkun pos 
[\[109a.5\]]'tshal ba zhig tu gyur te/_des de'i slad du de'i dus su mchis pa'i dge sbyong dang bram ze dag zas ma stsal na/_de ni de ltar bzar mi rung ba'am/_bzar ma mchis par gyur te/_dge sbyong dang /_bram ze la dbul bar dga' yang cha ma lags par 'gyur bas/_de ltar ma stsal ba'i 
[\[109a.6\]]slad du kha na ma tho ba dang bcas par mi 'gyur te/_rgyal po chen po de yang /_tshul 'di 'dra bar gzigs par bgyi'o/_/smras pa/_bram ze de ltar bag yod cing snying rje dang ldan pa'i chos kyi rgyal po de lta bu yan lag du zhig gis rnam pa thams cad yongs su rdzogs pa'i rgyal po'i 
[\[109a.7\]]chos dang ldan par 'gyur/_smras pa/_rgyal po chen po rnam pa bcus te/_gnam gyis bskos pa phun sum tshogs pa dang /_'khor srun pa dang /_shes rab phun sum tshogs pa dang /_brtson pa dang /_chos la gus pa dang mkhas pa dang /_des pa dang /_'jig rten gyi kun spyod 
[\[109b\]]
[\[109b.1\]]rab tu rig par spyod pa dang /_mi bde ba bzod pa dang /_chos la phyin ci ma log par 'dzin pa'o/_/de la gnam gyis bskos pa phun sum tshogs pa'i rgyal po ni blon po dang /_bkrabs pa dang /_mda' ra ba'i mchog dang /_grong rdal gyi mi dang /_yul gyi mi rnams la dben cing gnod pa chung 
[\[109b.2\]]ba dang /_nad ma mchis pa'i rang bzhin can no/_/'khor srun pa dang ldan pa'i rgyal po ni rgyal po'i bgyi ba la tshegs chung ngur rtag tu bde bar gnas la/_rgyal po'i tshul las mi nyams pa'o/_/shes rab phun sum tshogs pa'i rgyal po ni chos kyis skye dgu bskyangs pa la thabs 
[\[109b.3\]]mkhas shing bgyi ba rnams la gzhan gyi dring mi 'jog pa'o/_/brtson pa'i rgyal po ni dgra ma mchis pas dga' bar gnas shing mdzod 'phel bar bgyid pa'o/_/chos la gus pa'i rgyal po ni bsod nams kyi bgyi ba yang mi gtod la mi srun pa rnams tshar gcod pa'o/_/
[\[109b.4\]]mkhas pa'i rgyal po ni bsam pa myur du rdzogs shing mtha' mi ring bas bgyi ba dag las mi nyams pa'o/_/des pa'i rgyal po ni skye bo thams cad 'khor zhing grong rdal gyi mi dang /_yul gyi mi thams cad kyis yid brtan du rung ba'o/_/'jig rten gyi kun spyod rab tu rig par 
[\[109b.5\]]spyod pa'i rgyal po ni srun pa dang mi srun pa'i bye brag kyang yang dag pa ji lta ba bzhin du rtogs la longs spyod 'du ba'i sgo yang chad par mi bgyid pa'o/_/mi bde ba bzod pa'i rgyal po ni rgyal po'i bgyi ba yang rdzogs par sgrub la sdug bsngal gyis kyang mi 'jigs pa'o/_/chos la 
[\[109b.6\]]phyin ci ma log par 'dzin pa ni khyad par du 'gro ba'i lam yang sgrub la dge ba'i bshes gnyen dag dang yang ma bral ba'o/_/rgyal po chen po yan lag bcu po de dag dang ldan pa'i chos kyi rgyal po ni rnam pa thams cad yongs su rdzogs pa'i rgyal po chos dang ldan pa lags so/_/smras pa/_
[\[109b.7\]]bram ze rgyal po'i chos de ltar yongs su rdzogs pa dang ldan pa'i chos kyi rgyal pos thab mo'i g.yul zhig nye bar gnas na ji ltar nan tan du bya/_smras pa/_rgyal po chen po dus gsum du thabs la mkhas pa'i rnam pa gsum gyis nan tan du bgyi'o/_/de la dus gsum ni thog ma'i 
[\[110a\]]
[\[110a.1\]]dus dang /_bar gyi dus dang /_tha ma'i dus so/_/de la thog ma'i dus kyi thabs mkhas pa ni gal te rgyal po'am/_blon po mdza' bar bgyi bas 'grub par gda' na yang mdza' bar bgyi bas nye bar bzung ste thab mo de zhi bar bgyi'o/_/gal te 
[\[110a.2\]]phan gdags pa zhig gis 'grub par gda' na yang phan gdags pas nye bar bzung ste thab mo de zhi bar bgyi'o/_/gal te phyogs mang po yongs su bzung ba dang de bas lhag pa'i dgrar 'gyur ba'i 'jigs pa la sogs pa bstan pas 'grub par gda' na yang /_de gnyis 
[\[110a.3\]]bstan pas nye bar bzung ste/_thab mo de zhi bar bgyi ste/_de ltar dus dang po la thabs mkhas pa sbyar bar bgyi'o/_/gal te de dag mdza' bar bgyi ba dang /_phan gdags pa dang /_'jigs pa bstan pa gang gis kyang bsgo ste ma btub na chos dang ldan pa'i rgyal 
[\[110a.4\]]pos sems gsum nye bar gzhag ste thab mo bgyi'o/_/gsum gang zhe na/_bdag chos dang ldan pa'i rgyal po yin na/_bdag gis skye dgu rnams phung bar byas par mi 'gyur grang /_phung bar 'gyur ba las ma bzlog pa lta 'ang med dam zhes dang por skye dgu 
[\[110a.5\]]yongs su bskyang ba la sems nye bar gzhag par bgyi'o/_/gnyis pa ni phas kyi dgra las rgyal bar bgyi ba'i sems so/_/gsum pa ni srog gzung ba'i sems te/_sems gsum po 'di dag nye bar gzhag la dpung gi tshogs yan lag bzhi pa la bka' 
[\[110a.6\]]stsal bar bgyi ste/_de ltar dus bar ma la thabs mkhas pa sbyar bar bgyi'o/_/dus tha ma la ni dpung gi tshogs yan lag bzhi pa de dag dpa' ba tha ma dang /_dpa' ba 'bring dang /_dpa' ba rab kyi tshul du g.yul bsham par bgyi'o/_/de la dpa' ba 
[\[110a.7\]]tha ma rnams ni thog mar bsham mo/_/dpa' ba 'bring rnams ni de'i rgyab tu bsham mo/_/rta pa'i tshogs ni de gnyis ka'i rgyab rgyab nas dgye'o/_/rgyal po bdag ni de dag bag dro zhing bde bar rgal ba dang /_rkang thang pa rnams yongs su bsrung ba'i phyir dpa' 
[\[110b\]]
[\[110b.1\]]ba'i rab rnams dang /_de'i phyi bzhin bsdad par bgyi'o/_/de ltar bgyis na de dag chu gang dang /_'jigs pa dang /_spyan mnyes par bgyi ba dang /_rgyab rnams rnam par dag pa dang /_byas pa gzo bar bgyi ba'i slad du rngo ci thogs kyis rgol zhing slar mi ldog 
[\[110b.2\]]ste/_da ltar tha ma'i dus la thabs mkhas pa sbyar bar bya'o/_/de ltar thabs mkhas shing g.yul legs par shom pa'i rgyal pos ni pha rol gyi dpung bkum mam/_rma phyung yang des rgyal po la kha na ma tho ba chung zhing bsod nams ma lags pa chung 
[\[110b.3\]]ba dang /_'bras bu myong ba yang nges pa ma mchis par 'gyur ro/_/de ci'i slad du zhe na/_'di ltar des snying rje ba dang /_yongs su mi gtang ba'i sems kyis las de mngon par 'du bgyis pa'i slad du'o/_/gang des skye dgu yongs su bskyang ba dang /_bu 
[\[110b.4\]]dang chung ma dang /_rigs kyi don du bdag dang longs spyod yongs su btang ste las de bgyis pas/_gzhi de las bsod nams tshad ma mchis pa yang rab tu 'phel lo/_/rgyal po chen po thab mo'i g.yul zhig nye bar gnas na chos dang ldan pa'i rgyal pos 
[\[110b.5\]]de ltar nan tan du bgyi'o/_/bram ze de ltar skye dgu yongs su bskyang ba la brtson pa'i chos kyi rgyal pos 'du shes kyis gnas pa rnam pa du zhig gis gnas par bya/_smras pa/_rgyal po chen po brgyad kyis te/_skye dgu'i ris su gtogs pa'i sems can 
[\[110b.6\]]rnams la bu'i 'du shes dang /_mi srun pa'i rnams la nad pa'i 'du shes dang /_sdug bsngal ba rnams la snying rje'i 'du shes dang /_bde ba rnams la dga' ba'i 'du shes dang /_dgra rnams la de'i rgyus nyes pa'i 'du shes dang /_mdza' bshes 
[\[110b.7\]]rnams la rjes su bsrung ba'i 'du shes dang /_longs spyod rnams la sman gyi 'du shes dang /_bdag la bdag med pa'i 'du shes so/_/de la skye dgu'i ris su gtogs pa'i sems can rnams la bu'i 'du shes kyis gnas pa ni rgyal po de phas bu bcos pa 
[\[111a\]]
[\[111a.1\]]ltar mi srun pa tshar gcad pa la 'jug kyang snying rje'i bsam pa mi gtong ba'o/_/mi srun pa rnams la nad pa'i 'du shes kyis gnas pa ni sman pa ltar gnod pa la mi khro zhing skyon rab tu bsal ba'i slad du sbyor ba'o/_/sdug bsngal ba rnams la snying rje'i 
[\[111a.2\]]'du shes kyis gnas pa ni gnod pa thams cad kyang yongs su spong bar bgyid pa dang /_phan pa bsgrub pa'i slad du 'jug pa'o/_/bde ba rnams la dga' ba'i 'du shes kyis gnas pa de ni gzhan gyi nor dang /_gzhan gyi yo byad la brnab sems dang phrag dog gi 
[\[111a.3\]]sems mi skyed pa'o/_/dgra rnams la de'i rgyus nyes pa'i 'du shes kyis gnas pa ni de'i rgyu yongs su spong zhing skye bo gzhan lta ci smos kyi/_dgra rnams dang yang mdza' bar bgyid pa'o/_/mdza' bshes rnams la rjes su bsrung ba'i 'du shes kyis gnas pa ni mdza' 
[\[111a.4\]]ba brtan pa dang /_thams cad dang mdza' ba'o/_/longs spyod rnams la sman gyi 'du shes kyis gnas pa ni 'dod pa la log par g.yem pas yongs su mi spyod cing longs spyod rnams la ma chags par yongs su spyod pa'o/_/bdag la bdag med pa'i 'du shes kyis gnas pa ni 
[\[111a.5\]]chos don du gnyer zhing dge sbyong dang bram ze rnams kyi drung du mchis te rjes su 'thun pa'i chos la nan tan du bgyi ba la 'jug pa ste/_rgyal po chen po 'du shes kyis gnas pa brgyad po de dag gis gnas pa chos dang ldan pa'i rgyal po ni skyes phul ba tsam gyis kyang phyag mdzod mngon 
[\[111a.6\]]par 'phel bar 'gyur gyi/_chos dang mi ldan pas ni sgyu'i sbyor ba dang /_g.yo'i rnam pa thams cad kyis bsgrubs kyang de ltar 'phel bar mi 'gyur lags so/_/'du shes kyis gnas pa brgyad po de dag gis gnas na tshes grangs dang /_skar ma dang /_bkra shis kyi las 
[\[111a.7\]]brtsams pa thams cad 'thun par 'gyur te/_des na de la mi'am/_mi ma lags pa glags tshol ba rnams kyis kyang glags mi rnyed par 'gyur lags so/_/'du shes kyis gnas pa brgyad po de dag gis gnas na char yang dus dus su 'bab par 'gyur te/_des de'i 
[\[111b\]]
[\[111b.1\]]khams su lo legs par 'gyur te/_mu ge'i dgon pa 'byung bar mi 'gyur lags so/_/lo tog chab 'tshal bar 'gyur ba'i rkyen ser ba dang /_bye ba dang /_ne tso dang /_byi ba la sogs pa'i 'jigs pa mi 'byung ba lags so/_/gcan gzan mi srun pa rnams 
[\[111b.2\]]kyang nyung du 'gyur/_tshegs chung ngus kyang de la gnod par sems pa'i dgra rnams rang rang gi las kyi rnam par smin pa'i nyes pas phung zhing bas pa dang /_ma mchis par 'gyur lags so/_/rgyal po chen po chos dang ldan pa'i chos kyi rgyal po de ltar skye 
[\[111b.3\]]dgu skyong ba ni 'jig rten na des pa rnams la nongs pa ma mchis par 'gyur lags te/_lus zhig nas gum pa'i 'og tu yang bde 'gro mtho ris kyi 'jig rten du lha'i nang du skye bar 'gyur lags so/_/de la 'di skad ces bya ste/_chos la gus shing bag 
[\[111b.4\]]mchis dang /_/skye dgu phan spyod yul 'khor ldan/_/gzhan gyi spyod pa rab rtogs shing /_/gtsang la ma chags rgyal po rgyal/_/dpa' brtan brtson 'grus ldan gyur cing /_/'jig rten bstan bcos bzo rtsal mkhas/_/brtson zhing mthar phyin sgrub 
[\[111b.5\]]pa yi/_/rgyal po bde bar skye dgu skyong /_/phan zhing brtson la nges smra ste/_/snying rje ldan zhing gzhan phan brtson/_/skyon nam yon tan ldan rtogs na/_/skye dgu phan pa'i rgyal po dga'/_/'bangs kyi tshogs rnams kun dga' zhing /_/sbyin bgyid don 
[\[111b.6\]]spyod gzhan la snyoms/_/dpung dang bzhon pa legs skyong ba'i/_/rgyal po rgyal srid yun ring skyong /_/srog gcod spangs dang ma byin len/_/gzhan gyi mchis brang log smra dang /_/phra ma dang ni ngag rtsub dang /_/kyal pa'i skyon dang chang spangs 
[\[111b.7\]]te/_/'tsho dag mi yi rgyal srid rnams/_/spangs nas lha yi rgyal srid la/_/rgyal po gnas 'gyur de slad du/_/rgyal po tshul khrims bzang por mdzod/_/rgyal po'i tshul gyi le'u ste drug pa'o//_//
[\[112a\]]
[\[112a.1\]]de nas rgyal po gtum po rab snang gcer bu pa'i bu bden smras dris pa'i lan btab pas mgu nas/_gcer bu pa'i bu bden smra la 'di skad ces smras so/_/bram ze tshur shog_/nga'i pho brang du 'dong /_de ci'i phyir zhe na/_bram ze 'khor dang 
[\[112a.2\]]bcas par ngas zan la 'bod do/_/de skad ces smras pa dang /_gcer bu pa'i bu bden smras rgyal po gtum po rab snang la 'di skad ces smras so/_/rgyal po chen po legs so/_/legs so/_/dus la bab par gsungs so/_/de ci'i slad du zhe na/_rgyal po chen po 
[\[112a.3\]]bdag cag ni shul na dub cing bkres pa lags so/_/rgyal po chen po khyod kyis ji skad bka' stsal pa de bzhin du bgyi'o/_/de nas rgyal po gtum po rab snang gis gcer bu pa'i bu bden smra 'khor dang bcas te/_mdun du bkye nas pho brang bkod pa chen por phyin to/_/
[\[112a.4\]]der phyin pa dang /_gcer bu pa'i bu bden smra rgyal po'i stan la bzhag go/_/gcer bu pa'i lhag ma gzhan yang rkyen rkyen gyi stan la bkod de rim gro byas/_bla mar byas nas gus pa dang bcas shing zhes dang bcas par rang gis lag dar te/_gcer bu pa'i bu bden 
[\[112a.5\]]smra 'khor dang bcas pa la kha zas ro brgya dang ldan pas bdar te tshim par byas so/_/de ltar bdar bas tshim par byas te/_zan zos par shes nas brgya phrag stong ri ba'i gos phrugs su bshams te bskon no/_/gos bskon nas phyogs gcig tu 'dug go/_/de nas 
[\[112a.6\]]gcer bu pa'i bu bden smra zas kyi bya ba byas nas sle'u gyu ste/_lag pa bsnyal te rgyal po gtum po rab snang la 'di skad ces smras so/_/rgyal po chen po sbyin pa 'di mdzad pas khyod kyis thog ma nyid du ser sna bcom ste gtong ba'i phyag mngon par brkyang bas med par lta ba 
[\[112a.7\]]ni bsal/_yang dag par lta ba ni mngon par phyung /_skyes bu dam pa rnams kyi rjes ni bsnyags/_skyes bu ngan pa rnams ni yongs su spangs/_mtho ris dang thar pa'i sgo rnams ni phye/_ngan song gi sgo rnams ni bcad/_dge ba'i rtsa ba ni bskyed/_mi dge ba'i rtsa ba ni phyung /_
[\[112b\]]
[\[112b.1\]]nyon mongs pa ni bsrabs/_dge ba'i phyogs ni spel/_tshul khrims dang ldan pa rnams ni tshim par bgyis/_bdag la sman pa dang /_gzhan la sman pa ni mdzad par gyur to/_/de ci'i slad du zhe na/_rgyal po chen po sbyin pas ni longs spyod chen por 'gyur/_kha dog 
[\[112b.2\]]phun sum tshogs pas ni kha dog dang ldan par 'gyur/_dri phun sum tshogs pas ni grags pa dang ldan par 'gyur/_ro phun sum tshogs pas ni yo byad dam pa 'thob par 'gyur/_reg phun sum tshogs pas ni rkang lag 'jam zhing gzhon sha chags par 'gyur/_rim 
[\[112b.3\]]gror bgyis te stsal bas ni gnyen la sogs pas rim gror bgyi bar 'gyur/_lag dar te stsal bas ni rim gro pa 'thob par 'gyur/_dus su stsal bas ni don rnams dus su 'grub par 'gyur/_'thun pa yid du 'ong ba stsal bas ni yid du 'ong ba'i longs spyod rnams la 
[\[112b.4\]]sems 'jug par 'gyur/_gzhan la mi gnod par stsal bas ni longs spyod brtan pa dag 'thob par 'gyur/_mi bde ba bzod pas stsal bas ni 'khor snying nye bar 'gyur/_kha zas stsal bas ni nyam stobs dang ldan par 'gyur/_gos stsal bas ni mdog 
[\[112b.5\]]dang ldan par 'gyur/_mar me stsal bas ni mig dang ldan par 'gyur/_sil snyan stsal bas ni ma nyams pa'i rna ba dang ldan par 'gyur/_bzhon pa stsal bas ni bde bar 'gyur/_sman stsal bas ni nad nyung bar 'gyur/_gnas stsal bas ni thams cad stsal 
[\[112b.6\]]bar 'gyur/_chos stsal bas ni bdud rtsi stsal bar 'gyur/_srog gcod pa spangs pas ni tshe ring bar 'gyur/_ma byin par len pa spangs pas ni longs spyod chen por 'gyur/_'dod pa la log par g.yem pa spangs pas ni 'gran zla ma mchis pa'i chung ma dang 
[\[112b.7\]]ldan par 'gyur/[ {]brdzun [,]rdzun [}]du smra ba spangs pas ni skur pa nyung bar 'gyur/_phra ma spangs pas ni 'khor mi phyed pa dang ldan par 'gyur/_ngag rtsub po spangs pas ni yid du 'ong ba'i sgra thos par 'gyur/_tshig kyal pa spangs pas ni tshig btsun par 'gyur/_
[\[113a\]]
[\[113a.1\]]brnab sems spangs pas ni mi bzad pa'i 'dod chags ma mchis par 'gyur/_gnod sems spangs pas ni mi bzad pa'i zhe sdang ma mchis par 'gyur/_log par lta ba spangs pas ni mi bzad pa'i gti mug ma mchis par 'gyur/_nga 
[\[113a.2\]]rgyal spangs pas ni rigs mthon por skye bar 'gyur/_khong khro ba spangs pas ni mdzes par 'gyur/_phrag dog spangs pas ni gzi byin che bar 'gyur/_ser sna spangs pas ni phyug par 'gyur/_yan lag ma tshang ba med par stsal bas ni yan lag 
[\[113a.3\]]thams cad dang ldan pa'i skyes bur 'gyur ba'i slad du ste/_de ltar zas stsal bas ni srog stsal bar 'gyur/_kha dog dang /_stobs dang /_bde ba dang /_spobs pa stsal bar 'gyur te/_de ltar na sbyin pa bgyid pa ni skye bo mang po la bsnyen pa lags so/_/dam 
[\[113a.4\]]pa rnams kyis bsnyen pa lags so/_/de'i grags pa yang thams cad du grags par 'gyur/_'khor du mchi na'ang 'jigs pa ma mchis par 'gyur/_lus zhig nas bde 'gro mtho ris kyi 'jig rten du lha'i nang du skye bar 'gyur/_tha mar yang phyir skye ba ma mchis 
[\[113a.5\]]pa 'thob par 'gyur lags so/_/de la 'di skad ces bya ste/_gang zhig yang dag sdom rnams la/_/gus par dus su zas stsol ba/_/sems dad de ni phyi tshe la/_/gnas bdun yang dag 'thob par 'gyur/_/stobs dang tshe dang kha dog dang /_/bde ba dang ni 
[\[113a.6\]]spobs pa dang /_/rtag tu bde 'gror skye bar 'gyur/_/tha mar yang srid ma mchis 'thob/_/gang gi slad du sbyin stsal ba/_/de yi don du de 'gyur te/_/bde ba'i slad du sbyin stsal na/_/de ni bde ba nyid du 'gyur/_/bsod nams rnam smin bde ba la/_/ji ltar 
[\[113a.7\]]bsams pa de bzhin 'grub/_/mi dang lhar ni skye ba 'am/_/gzugs dang gzugs med rnams su skye/_/gal te sbyin dang gang ldan zhig_/shes rab kyis ni rtsol bgyid pa/_/sdug bsngal tha mar dbyung ba la/_/de yi ye shes chen po skye/_/bdud kyi ris kyi lha 
[\[113b\]]
[\[113b.1\]]rnams dang /_/sdig pa spyod pa can rnams kyis/_/bsod nams legs par bgyis pa la/_/bar chad bgyi bar yong mi nus/_/bde 'gro dang ni nor rnyed dang /_/yang srid ma mchis gsum pa ste/_/gsum po de dag don gnyer zhing /_/de slad sbyin 
[\[113b.2\]]pa stsal bar bgyi/_/bden smra 'gron du bos pa'i le'u ste bdun pa'o//_//de nas rgyal po gtum po rab snang gis 'di snyam bsams te 'di ltar gcer bu pa'i bu bden smra'i chos bstan pa de kun kyang de bzhin gshegs pa'i bka' dang 'thun pa sha stag na 
[\[113b.3\]]bdag gis gcer bu pa'i bu bden smra 'di de bzhin gshegs pa la dad pa yod dam med brtag par bya'o snyam mo/_/de nas rgyal po gtum po rab snang gis de snyam bsams te stan shin tu dma' ba zhig bting nas gcer bu pa'i bu bden smra'i mdun du 'dug ste/_'di skad 
[\[113b.4\]]ces smras so/_/bram ze gal te dris nas dris pa lan gdab pa'i phyir skabs phye na ngas dri ba gcig cig khyod la dri'o/_/de skad ces smras pa dang /_gcer bu pa'i bu bden smras rgyal po gtum po rab snang la 'di skad ces smras so/_/rgyal po chen po ci 
[\[113b.5\]]dang ci bzhed pa deng smrar gsol/_smras pa de dang de'i lan gsol bas bdag gis khyod kyi thugs rangs par bgyi'o/_/skabs phye bas de nas rgyal po gtum po rab snang gis gcer bu pa'i bu bden smra la 'di skad ces smras so/_/kye bram ze sems can gyi ris kyi 
[\[113b.6\]]'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/_de yang skyon dang bcas par gyur pa de lta bu yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen 
[\[113b.7\]]po bram ze dbyar byed 'di ni mdzangs shing mkhas la brtags shing yid gzhungs pa lags te/_skar ma'i rigs la mkhas pa/_mchod sbyin gyi rgyud la mkhas pa/_sbyin sreg dang /_bzlas brjod dang /_bsreg pa'i cho ga la shin tu bslabs pa/_zla ba dang nyi ma spyang kis 'dzin 
[\[114a\]]
[\[114a.1\]]pa dang /_skar ma ltung ba dang /_lce 'bab pa dang /_sa g.yo ba'i rgyus tshar phyin pa/_lo legs pa dang /_mu ge dang /_'jig rten 'jig pa dang /_lo khyud khor gyi rgyus rnams rtogs par khong du chud pa lags na/_de ni skyon dang bcas pa lags so/_/
[\[114a.2\]]smras pa/_bram ze bram ze dbyar byed kyi skyon gang /_smras pa/_rgyal po chen po bram ze dbyar byed ni byi ba la dga' ba ste/_rgyal po chen po mkhas pas ni gzhan gyi mchis brang dang bsten par mi bgyi'o/_/de ci'i slad du zhe na/_rgyal po chen po gzhan gyi mchis brang 
[\[114a.3\]]bsten pas ni tshe 'di dang tshe phyi ma la sdug bsngal ches mang po 'thob par 'gyur te/_lha dang mir bcas pa'i 'jig rten gyis kyang smad par 'gyur ba'i slad du'o/_/de la 'di skad ces bgyi ste/_byi ba bgyid pa'i ngang tshul can/_/ma bsdams mi srun yul la brkam/_/
[\[114a.4\]]bdag gi chung mas mi chog ste/_/'jig rten dag na smad 'os lags/_/'di dang pha rol sdug bsngal 'gyur/_/bsad bcing chad pa drag po myong /_/sems can dmyal ba rnams su skye/_/bde ba chung zhing sems la gnod/_/smras pa/_bram ze sems can gyi 
[\[114a.5\]]ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la de yang skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal 
[\[114a.6\]]po chen po bram ze b+ha ra dwa dza 'di ni mdzangs shing mkhas la brtags shing yid gzhungs pa ste/_tshul dang 'dul ba la mkhas pa lags na/_de yang skyon dang bcas pa lags so/_/smras pa/_bram ze bram ze b+ha ra dwa dza'i skyon gang /_smras pa/_rgyal po chen po bram ze b+ha ra dwa dza 
[\[114a.7\]]'di ni rmugs pa dang yur ba mang ba dang /_ha cang gnyid che ba lags te/_rgyal po chen po mkhas pas ni rmugs pa dang yur ba dang gnyid che bar mi bgyi'o/_/de ci'i slad du zhe na/_rgyal po chen po rmugs pa dang gnyid 'di ni 'jig rten pa dang 'jig rten las 'das pa'i chos 
[\[114b\]]
[\[114b.1\]]rnams 'grib par bgyid pa'i chos te/_ye shes dang spong ba'i bar chad du yang 'gyur ba'i slad du'o/_/de la 'di skad ces bya ste/_gang zhig rmugs yur gnyid che ba/_/skye bo de ni le los non/_/ma thob pa dag des mi 'thob/_/thob par gyur pa'ang 'grib par 
[\[114b.2\]]'gyur/_/de ltar khyad par thob 'tshal bas/_/snyom las dang ni le lo dang /_/rmugs pa dang ni yur dang gnyid/_/bag med lhan cig spang bar bgyi/_/smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la 
[\[114b.3\]]brtags shing yid gzhungs par gyur pa yin la/_de yang skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po rgyal bu gzhon nu nag po 'di ni mdzangs shing mkhas la 
[\[114b.4\]]brtags shing yid gzhungs pa ste/_mos pa chen po dang ldan pa lags na/_de yang skyon dang bcas pa lags so/_/smras pa/_bram ze rgyal bu gzhon nu nag po'i skyon ni gang /_smras pa/_rgyal po chen po rgyal bu gzhon nu nag po'i skyon ni shin tu ser sna can lags te/_rgyal 
[\[114b.5\]]po chen po mkhas pas ni ser sna can du mi bgyi'o/_/de ci'i slad du zhe na/_rgyal po chen po longs spyod phun sum tshogs pa thob la ser sna la gnas pa ni des longs spyod rnams las snying po ma blangs te/_de lag pa stong par 'gum pa'i dus bgyis nas gshin rje'i yul du 
[\[114b.6\]]mchis te/_der bkres pa dang skom pa la sogs pa'i sdug bsngal myong ba'i slad du'o/_/de la 'di skad ces bgyi ste/_gang zhig longs spyod phun ldan la/_/ser snas zil non mi de ni/_/lag stong gshin rje'i yul du mchi/_/bkres pas nyen pa myong bar 'gyur/_/
[\[114b.7\]]der ni bkres skom gdungs pa dang /_/mya ngan grang sogs sdug bsngal myong /_/de bas mkhas pas rang gi blos/_/'jungs pa'i dri mas gos mi bgyi/_/smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la brtags shing 
[\[115a\]]
[\[115a.1\]]yid gzhungs par gyur pa yin la/_de yang skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po rgyal bu gzhon nu rgyal sde 'di ni mdzangs shing mkhas 
[\[115a.2\]]la brtags shing yid gzhungs pa ste/_mos pa che zhing 'jigs pa ma mchis la/_gtong ba dang ldan zhing snying stobs phun sum tshogs pa lags na/_de yang skyon dang bcas pa lags so/_/smras pa/_bram ze rgyal bu gzhon nu rgyal sde'i skyon ni gang /_smras pa/_rgyal po chen 
[\[115a.3\]]po rgyal bu gzhon nu rgyal sde ni srog gcod pa ste/_rgyal po chen po mkhas pas ni srog gcod par mi bgyi'o/_/de ci'i slad du zhe na/_rgyal po chen po skyes bu gang zag srog gcod pa ni tshe thung bar 'gyur ba dang /_sems can dmyal ba dang /_dud 'gro'i skye gnas dang /_gshin rje'i 
[\[115a.4\]]'jig rten du mchi bar 'gyur ba'i slad du'o/_/de la 'di skad ces bgyi ste/_srog gcod bgyid pa'i gang zag ni/_/tshe thung nad kyang rab tu mang /_/gang na mi bde che ba yi/_/sems can dmyal bar skye bar 'gyur/_/de bas sdug bsngal mi 'tshal zhing /_/tshe 'dir bde 'tshal 
[\[115a.5\]]mkhas pa yis/_/gzhan gyi srog gcad mi bgyi ste/_/srog chags rnams ni bdag bzhin bsrung /_/smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/_de yang skyon dang 
[\[115a.6\]]bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po rgyal bu gzhon nu 'jigs med 'di ni mdzangs shing mkhas la brtags shing yid gzhungs pa lags na/_de yang skyon dang bcas pa 
[\[115a.7\]]lags so/_/smras pa/_bram ze rgyal bu gzhon nu 'jigs med kyi skyon gang /_smras pa/_rgyal po chen po rgyal bu 'jigs med ni ha cang snying rje can lags te/_rgyal po chen po mkhas pas ni ha cang snying rje can du mi bgyi'o/_/de ci'i slad du zhe na/_rgyal po chen po gang rgyal po 
[\[115b\]]
[\[115b.1\]]dbang phyug chen po dang ldan la/_ha cang snying rje ches na de'i rgyal srid la chad pa ma mchis pas ma rungs pa mang pos 'khrug par 'gyur zhing chom rkun gyi gnod pa mang po yang mi zlogs par 'gyur ba'i slad du'o/_/de la 'di skad ces bgyi ste/_rgyal po ha cang snying rje na/_/ma rungs 
[\[115b.2\]]pa dang bkrabs pa dang /_/rkun pos rgyal srid 'khrug cing skyo/_/rgyal pos rtag tu shes gus brtson/_/de bas sa yi bdag po yis/_/skyon de mthong nas spang bgyi ste/_/ha cang snying rjer mi bgyi'o/_/nyam thag srog chags snying rje'ang bgyid/_/smras pa/_bram ze sems 
[\[115b.3\]]can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/_de la skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras 
[\[115b.4\]]pa/_rgyal po chen po rgyal bu gzhon nu stobs lha 'di ni mdzangs shing mkhas la brtags shing yid gzhungs par gyur pa lags na/_de yang skyon dang bcas pa lags so/_/smras pa/_bram ze rgyal bu gzhon nu stobs lha'i skyon gang /_smras pa/_rgyal po chen po rgyal bu gzhon 
[\[115b.5\]]nu stobs lha ni shin tu chang la chags pa ste/_rgyal po chen po mkhas pas ni shin tu chang la chags par mi bgyi'o/_/de ci'i slad du zhe na/_rgyal po chen po chang gi btung ba ni dran pa yongs su nyams par 'gyur ba'i rgyu ste/_yan lag dam pa'i bgegs su 'gyur zhing 'jig 
[\[115b.6\]]rten pa dang /_'jig rten las 'das pa'i don chen po rnams 'grib par 'gyur ba'i slad du'o/_/de la 'di skad ces bgyi ste/_chang dga' dgos pa thams cad la/_/rtag tu bag med spyod par 'gyur/_/mkhas pa rnams kyis smad 'gyur zhing /_'di dag gzhan du rnams 
[\[115b.7\]]par rmongs/_/de bas skyes bu mkhas pa yis/_/chang la dga' ba spang bar bgyi/_/de ni yon tan 'grib par bgyid/_/gzhan du'ang smyon par bgyid pa lags/_smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la brtags 
[\[116a\]]
[\[116a.1\]]shing yid gzhungs par gyur pa yin la/_de yang skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po rgyal bu gzhon nu nor lha 'di ni mdzangs shing mkhas la 
[\[116a.2\]]brtags shing yid gzhungs pa ste/_mos pa che zhing 'jigs pa ma mchis la/_gtong ba dang ldan zhing snying stobs phun sum tshogs pa lags na de yang skyon dang bcas pa lags so/_/smras pa/_bram ze rgyal bu gzhon nu nor lha'i skyon gang /_smras pa/_rgyal po chen po rgyal bu gzhon nu 
[\[116a.3\]]nor lha ni shin tu mtha' ring ba ste/_rgyal po chen po mkhas pas ni shin tu mtha' ring bar mi bgyi'o/_/de ci'i slad du zhe na/_rgyal po chen po ha cang mtha' [{]rings te [,]ring ste [}]lus na don nyams par 'gyur te/_skyon rnams kyang brtan par gyur pas zhi bar mi 'gyur ba'i slad du'o/_/rgyal po chen 
[\[116a.4\]]po de lta lags pas mkhas pas shin tu mtha' ring bar mi bgyi'o/_/de la 'di skad ces bgyi ste/_shin tu mtha' ring shed bu yi/_/don rnams thams cad 'jig par 'gyur/_/ma thob pa ni 'thob mi 'gyur/_/thob pa rnams kyang nyams par 'gyur/_/de bas mtha' ring spang 
[\[116a.5\]]bgyis la/_/mkhas pas shin tu bsgrim par bgyi/_/dus kyi 'bras bu bkong bar 'gyur/_/des na de ni 'grib pa 'thob/_/smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/_de yang 
[\[116a.6\]]skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po rgyal bu gzhon nu sde chen 'di ni mdzangs shing mkhas la brtags shing yid gzhungs pa mos pa che ba lags na/_de yang skyon dang 
[\[116a.7\]]bcas pa lags so/_/smras pa/_bram ze rgyal bu gzhon nu sde chen gyi skyon gang /_smras pa/_rgyal po chen po rgyal bu gzhon nu sde chen ni ha cang brkam chags can te/_mi rigs pa'i 'dod chen gyi zil gyis non cing gzhan gyi nor 'phrog pa ste/_rgyal po chen po mkhas pas ni ha 
[\[116b\]]
[\[116b.1\]]cang 'dod chen che bar mi bgyi'o/_/de ci'i slad du zhe na/_rgyal po chen po 'dod chen che ba ni tshe 'di nyid la yang sems can rnams kyis yid brtan du mi rung ba lags la/_lus zhig nas kyang ngan song rnams su skye bar 'gyur ba'i slad du'o/_/de la 'di skad ces bgyi ste/_gang 
[\[116b.2\]]zhig sogs la brtson gyur cing /_/longs spyod thob kyang dgar mi tshor/_/gzhan gyi longs spyod 'phrog bgyid cing /_/mi rigs 'dod ldan sems can gang /_/de ni gum nas ngan song mchi/_/tshe 'dir srog chags yid mi mchi/_/de bas skyes bu mkhas pa yis/_
[\[116b.3\]]mi rigs 'dod chen yongs su spang /_/smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/_/de yang skyon dang bcas par gyur pa gzhan yang yod dam/_smras pa/_
[\[116b.4\]]rgyal po chen po mchis so/_/smras pa/_bram ze de gang /_smras pa/_rgyal po chen po rgyal bu gzhon nu lha chen po 'di ni mdzangs shing mkhas la brtags shing yid gzhungs pa lags na/_/de yang skyon dang bcas pa lags so/_/smras pa/_bram ze rgyal bu 
[\[116b.5\]]gzhon nu lha chen po'i skyon gang /_smras pa/_rgyal po chen po rgyal bu gzhon nu lha chen po ni rgod cing ca co can ma zhi ba ste/_rgyal po chen po mkhas pas ni rgod par mi bgyi'o/_/de ci'i slad du zhe na/_rgyal po chen po rgod pa ni zhi gnas dang /_lhag mthong gi bgegs 
[\[116b.6\]]su 'gyur ba'i chos lags pa dang /_ngan song du mchi ba'i rgyur gyur pa'i slad du'o/_/de bas na mkhas pas rgod par mi bgyi'o/_/de la 'di skad ces bgyi ste/_rgod pa'i dri mar bcas pa'i sems/_/mkhas pas bsngags pa ma lags te/_/sdug bsngal mthar phyin 
[\[116b.7\]]ting nge 'dzin/_/bsgrims kyang mi 'thob ga la thar/_/yon tan grags pa 'jig bgyid pa'i/_/rgod pa de slad spang bar bgyi/_/skyes bu don chen 'tshal ba la/_/'di dang gzhan du'ang de gnod 'gyur/_/smras pa/_bram ze sems can gyi ris kyi 'jig rten 'di na sems 
[\[117a\]]
[\[117a.1\]]can gang la la mdzangs shing mkhas la brtags shing yid gzhungs par gyur pa yin la/_de yang skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen 
[\[117a.2\]]po yul ko sa la'i rgyal po gsal rgyal 'di ni mdzangs shing mkhas la brtags shing yid gzhungs par gyur pa lags na de yang skyon dang bcas pa lags so/_/smras pa/_bram ze yul ko sa la'i rgyal po gsal rgyal gyi skyon gang /_smras pa/_rgyal po chen po 
[\[117a.3\]]yul ko sa la'i rgyal po gsal rgyal ni shin tu mang du za ba ste/_rgyal po chen po mkhas pas ni shin tu mang du za bar mi bgyi'o/_/de ci'i slad du zhe na/_rgyal po chen po shin tu mang du za ba ni le lo can du 'gyur/_lus lci bar 'gyur de'i kha zas bde bar 'ju bar mi 'gyur/_
[\[117a.4\]]tshe 'di dang pha rol gyi don rnams kyang yongs su 'grib par 'gyur ba'i slad du'o/_/de la 'di skad ces bgyi ste/_skyes bu gang zhig mang za ba/_/de ni lus lci le lo can/_/'di dang pha rol tshe yi don/_/nges par rab tu 'grib par 'gyur/_/de ni sad na'ang sdug bsngal te/_
[\[117a.5\]]nyal na'ang sdug bsngal gzhan gnod bgyid/_/de bas phan dang ran par bza'/_/zas kyi dus ni nges par bgyi/_/smras pa/_bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/_de 
[\[117a.6\]]yang skyon dang bcas par gyur pa gzhan yang yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po khyod kyang mdzangs shing mkhas la brtags shing yid gzhungs la mos pa che zhing 'jigs pa ma mchis la gtong 
[\[117a.7\]]ba dang ldan zhing thugs stobs phun sum tshogs pa lags na/_khyod kyang skyon dang bcas pa lags so/_/smras pa/_bram ze nga'i skyon gang yin/_smras pa/_rgyal po chen po khyod ni shin tu gtum mo/_/rgyal po chen po khyod ni shin tu khro'o/_/rgyal po chen po khyod ni shin 
[\[117b\]]
[\[117b.1\]]tu brlang ngo /_/rgyal po chen po khyod ni shin tu rtsub bo/_/rgyal po chen po khyod ni shin tu gzu lums che'o/_/rgyal po chen po mkhas pas ni shin tu gtum par mi bgyi'o/_/de ci'i slad du zhe na/_rgyal po chen po rgyal po'am/_rgyal po'i blon po shin tu gtum pa gang lags 
[\[117b.2\]]pa de la ni skye bo mang po mi dga' bar 'gyur ba lags te/_bdag gi pha ma la yang mi sdug pa lags na grong rdal gyi mi dang yul gyi mi gzhan la lta ci smos pa'i slad du ste/_/rgyal po chen po de lta lags pas mkhas pas shin tu gtum par mi bgyi'o/_/rgyal po chen po mkhas 
[\[117b.3\]]pas ni phyi rjes ring du blta bar bgyi'o/_/de la 'di skad ces bgyi ste/_rgyal po gang zhig gtum gyur la/_/khro dbang dgos pa khyad gsod pa/_/de ni rang gi pha ma yang /_/shin tu skyo bar bgyid pa lags/_/skye bo gzhan lta ci smos te/_/skad cig tsam yang ga 
[\[117b.4\]]la dga'/_/de bas mkhas pas nan tan du/_/khro ba yongs su spang bar bgyi/_/de nas rgyal po gtum po rab snang gis mngon sum du bdag la mi snyan par rjod pa de lta bu thos nas khros 'khrugs te/_yi ma rangs shing tshig pa za bar gyur nas/_gcer bu pa'i 
[\[117b.5\]]bu bden smra la 'di skad ces smras so/_/bden smra khyod kyis 'khor 'di lta bu'i mdun du nga la de skad kyi mi snyan pa bya'am/_de bas na khyod ni gsad par 'os pa'o zhes byas nas/_des khros pa'i sems kyis dge sbyong 'di ni rgyal po la ngan du smra ba yin gyis sod cig ces tshig 
[\[117b.6\]]phyung bar gyur to/_/de nas gcer bu pa'i bu bden smra 'jigs shing skrag ste/_rgyal po gtum po rab snang la 'di skad ces smras so/_/rgyal po chen po de ltar gzu lums ma mdzad par rgyal po chen po bdag la mi 'jigs pa stsal du gsol/_gsol ba 'di yang 
[\[117b.7\]]gsan du gsol/_smras pa/_bden smra mi 'jigs pa sbyin gyis ci gsol smros shig_/smras pa/_rgyal po chen po bdag kyang skyon dang bcas pa lags so/_/smras pa/_khyod kyi skyon gang /_smras pa/_rgyal po chen po khyod de ltar gtum pa/_de ltar khro ba/_de 
[\[118a\]]
[\[118a.1\]]ltar zhe sdang ba/_de ltar gzu lums can gyi spyan sngar bdag 'di ltar yang dag pa ji lta ba bzhin du smra ba ni bdag kyang ha cang ngor ro bar smra ba lags te/_bdag ni de kho na smra bar gyur to/_/rgyal po chen po mkhas pas ni dus thams cad du yang dag pa ji 
[\[118a.2\]]lta ba bzhin du smra bar mi bgyi'o/_/rgyal po chen po mkhas pas ni dus dang dus ma lags pa dang /_yul dang yul ma lags pa 'tshal bar bgyi'o/_/de ci'i slad du zhe na/_rgyal po chen po yang dag par smra ba ni 'jig rten yid mi bde zhing mi dga' bar 'gyur te/_des 
[\[118a.3\]]pa rnams kyis mi bsngags shing glen pa'i skye bo rnams zhe sdang bar 'gyur ba'i slad du'o/_/de la 'di skad ces bgyi ste/_gang zhig yang dag smra bgyid cing /_/smra dus dus min ma 'tshal ba/_/de ni mkhas pas smad 'gyur na/_/'jig rten gzhan lta ci zhig smos/_/
[\[118a.4\]]de bas bden pa'i tshig lags kyang /_/blo ldan kun tu smra mi bgyi/_/bdag kyang 'dir ni 'di lta bur/_/bden smras rang la gnod par gyur/_/yon tan dang skyon bstan pa'i le'u ste brgyad pa'o//_//de nas rgyal po gtum po rab snang gcer bu pa'i bu 
[\[118a.5\]]bden smra'i legs par bshad pas mgu ste/_rjes su yi rangs nas yang dri ba gzhan dag dris so/_/bram ze yang sems can gyi ris kyi 'jig rten 'di na sems can gang la la mkhas shing mdzangs la brtags shing yid gzhungs la/_tshul dang 'dul ba'i cho ga la 
[\[118a.6\]]mkhas pa yang yin la/_de la skyon yang med pa de lta bu yod dam/_smras pa/_rgyal po chen po mchis so/_/smras pa/_bram ze de gang /_smras pa/_rgyal po chen po dge sbyong gau ta ma ni shAkya'i rgyal po chen po shAkya'i rigs las rab tu byung ba de ni/_bdag cag gi rig byed las 'byung ba 
[\[118a.7\]]bzhin du skyon ma mchis pa ste/_de ni rigs kyi che ba nyid kyis skyon gdags par mi nus te/_'di ltar 'khor los sgyur ba'i rigs su byung ba'o/_/de ni rgyud las smos nas skyon gdags su mi nus te/_'di ltar bu ram shing pa'i rigs kyi rgyud du byung ba'o/_/de ni lus kyi 
[\[118b\]]
[\[118b.1\]]che ba nyid kyis kyang skyon gdags su mi nus te/_'di ltar mtshan dang dpe byad bzang pos legs par brgyan pa'i lus dang ldan pa'o/_/de ni chos dang bcas par skyon gdags su mi nus te/_'di ltar tshul khrims dang /_stobs dang /_mi 'jigs pa dang /_sangs 
[\[118b.2\]]rgyas kyi chos ma 'dres pa dang ldan pas de'i slad du de ni skyon ma mchis pa lags so/_/rgyal po chen po gal te dge sbyong gau ta ma de khyim nas khyim ma mchis par rab tu ma byung na ni de rgyal po 'khor los sgyur ba/_mtha' bzhir rnam par rgyal ba/_chos dang ldan pa chos kyi 
[\[118b.3\]]rgyal po rin po che sna bdun dang ldan par 'gyur du gdon mi 'tshal te/_/de'i rin po che sna bdun ni 'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun 
[\[118b.4\]]pa blon po rin po che lags so/_/de la sras kyang stong tham pa mnga' bar 'gyur du gdon ma 'tshal te/_dpa' ba rtul phod pa/_yan lag mchog gi gzugs dang ldan pa/_gzhan gyi sde rab tu 'joms pa/_'khor los sgyur ba'i mtshan dang ldan pa sha stag 'byung bar 
[\[118b.5\]]'gyur du gor ma bkum mo/_/de ni gling bzhi pa'i 'jig rten gyi khams 'dir gcig pu spyod pa'i dbang sgyur bar 'gyur zhing gzhan gyi dring mi 'jog par 'gyur du gdon ma 'tshal te/_des sa chen po ma lus pa gnod par sdo ba ma mchis shing 'tshe ba ma mchis pa 'di nyid 
[\[118b.6\]]chad pa ma mchis shing mtshon gyis bda' ba ma mchis la/_chos dang 'thun zhing snyoms pas legs par phab ste gnas par 'gyur du gdon ma 'tshal ba zhig na/_de khyim nas khyim ma mchis par rab tu byung nas brtul zhugs dang dka' thub chen po brtsams te/_rgya shug 
[\[118b.7\]]gi 'bras bu'am/_til gyi 'brum bu'am/_'bras kyi 'bru 'gas lo drug 'das par bgyis te/_byang chub kyi shing drung du bzhugs nas/_bdud kyi sde dpung dang bcas pa rab tu pham par bgyis te/_sems kyi skad cig gcig dang ldan pa'i shes rab kyis shes par bgyi 
[\[119a\]]
[\[119a.1\]]ba dang /_thob par bgyi ba dang /_mthong bar bgyi ba dang /_khong du chud par bgyi ba dang /_mngon du bgyi ba gang ci yang rung ba de thams cad rang gi mngon par shes pas mngon par rdzogs par sangs rgyas te/_de dang mnyam pa'i sems can yang 'jig 
[\[119a.2\]]rten na ma mchis na/_de'i gong du phyin pa lta ga la mchis te/_dge sbyong gau ta ma de ni mi mnyam pa dang mnyam zhing zla gang yang ma mchis pa ste/_de'i slad du de ni skyon ma mchis pa lags so/_/de ci'i slad du zhe na/_'di ltar dge sbyong gau ta ma de ni rigs dang /_rgyud kyis 
[\[119a.3\]]'dra ba ma mchis pa dang /_gzugs kyi che ba nyid kyis 'dra ba ma mchis pa dang /_ye shes kyi che ba nyid kyis mtshungs pa ma mchis pa'i slad du ste/_de'i slad du de skyon ma mchis pa lags so/_/de la 'di skad ces bgyi ste/_rigs dang rgyud dang gzugs dang ldan/_/
[\[119a.4\]]mtshan rnams kyis ni 'bar ba'i sku/_/dpe byad bzang po brgyad cus kyang /_/thub pa'i zla ba mngon par brgyan/_/mu stegs tshogs rnams zil mnan te/_/lo drug yun ring dka' thub spyad/_/bdud kyang btul ba mdzad nas su/_/bde gshegs thams cad 
[\[119a.5\]]mkhyen nyid brnyes/_/sems can med cing srog med chos/_/'phags pa'i bden bzhi phun tshogs pa/_/drang srong lhung bar des bshad pas/_/de slad de la skyon ma mchis/_/de nas rgyal po gtum po rab snang gis gcer bu pa'i bu bden smra la 'di skad ces smras so/_/
[\[119a.6\]]kye bram ze chen po dge sbyong gau ta ma de mtshan gang dag dang ldan na mtshan gyis legs par brgyan pa'i sku dang ldan pa zhes bya ba de bzhin gshegs pa skyes bu chen po seng ge de'i mtshan sum cu rtsa gnyis po de dag gang yin/_de skad ces smras pa dang /_gcer bu pa'i bu bden smras 
[\[119a.7\]]rgyal po gtum po rab snang la 'di skad ces smras so/_/rgyal po chen po de'i slad du gsan du gsol/_/brjod par bgyi'o/_/rgyal po chen po 'di lta ste/_dge sbyong gau ta ma de ni zhabs shin tu gnas pa dang ldan pa'o/_/dge sbyong gau ta ma de ni phyag dang zhabs kyi mthil 
[\[119b\]]
[\[119b.1\]]'khor lo rtsibs stong dang ldan pa mnga' ba'o/_/dge sbyong gau ta ma de ni phyag dang zhabs dra bar 'brel pa dang ldan pa'o/_/dge sbyong gau ta ma de ni phyag dang zhabs 'jam zhing gzhon sha chags pa dang ldan pa'o/_/dge sbyong gau ta ma de ni sor mo ring ba dang ldan pa'o/_/dge 
[\[119b.2\]]sbyong gau ta ma de ni bdun mtho ba dang ldan pa'o/_/dge sbyong gau ta ma de ni zhabs kyi rting pa yangs pa dang ldan pa'o/_/dge sbyong gau ta ma de ni zhabs long mo'i tshigs mi mngon pa dang ldan pa'o/_/dge sbyong gau ta ma de ni byin pa [{]ri dgas [,]ri dwags [}]e na ya'i lta bu dang ldan pa'o/_/dge sbyong 
[\[119b.3\]]gau ta ma de ni brla zlum pa dang ldan pa'o/_/dge sbyong gau ta ma de ni bzhengs bzhin du ma btud par phyag pus mor slebs pa dang ldan pa'o/_/dge sbyong gau ta ma de ni mdoms kyi sba ba sbubs su nub pa dang ldan pa'o/_/dge sbyong gau ta ma de ni spu re re nas skye ba dang ldan pa'o/_/dge 
[\[119b.4\]]sbyong gau ta ma de ni dbu skra mthon mthing dang ldan pa'o/_/dge sbyong gau ta ma de ni dbu skra g.yas phyogs su 'khyil ba dang ldan pa'o/_/dge sbyong gau ta ma de ni sku'i spu gyen du 'khyil ba dang ldan pa'o/_/dge sbyong gau ta ma de ni pags pa 'jam pa dang ldan pa'o/_/dge sbyong gau ta ma de ni 
[\[119b.5\]]pags pa gser gyi kha dog lta bu dang ldan pa'o/_/dge sbyong gau ta ma de ni dpung mgo shin tu zlum pa dang ldan pa'o/_/dge sbyong gau ta ma de ni thal gong rgyas pa dang ldan pa'o/_/dge sbyong gau ta ma de ni sku che zhing drang ba dang ldan pa'o/_/dge sbyong gau ta ma de ni 'gram pa seng ge'i 'dra ba 
[\[119b.6\]]dang ldan pa'o/_/dge sbyong gau ta ma de ni tshems bzhi bcu dang ldan pa'o/_/dge sbyong gau ta ma de ni tshems thags bzang ba dang ldan pa'o/_/dge sbyong gau ta ma de ni tshems mnyam pa dang ldan pa'o/_/dge sbyong gau ta ma de ni tshems shin tu dkar ba dang ldan pa'o/_/dge sbyong gau 
[\[119b.7\]]ta ma de ni ro bro ba mchog dang ldan pa'o/_/dge sbyong gau ta ma de ni ljags shin tu ring zhing srab pa dang ldan pa'o/_/dge sbyong gau ta ma de ni tshangs pa'i dbyangs dang ldan pa'o/_/dge sbyong gau ta ma de ni spyan gyi rdzi ma ba'i lta bu dang ldan pa'o/_/dge sbyong gau ta ma de ni spyan mthon mthing 
[\[120a\]]
[\[120a.1\]]dang ldan pa'o/_/dge sbyong gau ta ma de ni tshogs yongs su rdzogs pa'i mdzod spu dang ldan pa'o/_/rgyal po chen po 'di dag ni dge sbyong gau ta ma'i skyes bu chen po'i mtshan sum cu rtsa gnyis po dag ste/_de dag dang ldan pas dge sbyong gau ta ma de mtshan gyis legs 
[\[120a.2\]]par brgyan pa'i sku dang ldan pa zhes bgyi ste/_de'i slad du de skyon ma mchis pa lags so/_/de la 'di skad ces bgyi ste/_spyi bo gtsug tor mdzes pas rnam par brgyan/_/dbu skra mthon mthing g.yas su 'khyil ba mnga'/_/rdzi ma ba'i 'dra ud pal mchog gi spyan/_/
[\[120a.3\]]de bas 'di na rgyal ba skyon ma mchis/_/tshangs pa ka la ping ka mchog gi dbyangs/_/pad ma'i 'dab ltar dri med yangs pa'i ljags/_/de yi ljags kyang zhal kun khebs pa ste/_/de bas de 'dra'i sems can 'ga' ma mchis/_/ro mchog gcig kyang thams cad 
[\[120a.4\]]ro ldan par/_/mtshan rab de yis rab tu myur 'gyur te/_/rgyal ba'i ljags ni de dang ldan pas na/_/de bas 'di na rgyal ba skyon ma mchis/_/tshems kyi yon tan mnyam med mnyam pa yin/_/de yi tshems ni bzhi bcu tham pa tshang /_/des ni 'jig rten lhar bcas 
[\[120a.5\]]thams cad kyang /_/bde gshegs de la dga' 'gyur ngo mtshar 'thob/_/seng ge'i za 'gram sgros ni bim pa'i mchog_/mtshungs med thal gong shin tu rgyas dang ldan/_/dpung mgo shin tu zlum zhing mdzes par ldan/_/dpal ldan shing ltar chu zheng gab pa'i sku/_/
[\[120a.6\]]dpe legs sku ni yangs shing rkyen du 'bab/_/yid can kun la sdug pa'i sku yang mnga'/_/thub pa dpa' bo mtho ba bdun dang ldan/_/pags pa'i mdog ni gser mchog btso ma 'dra/_/shin tu 'jam sku spu ni gyen du 'khyil/_/sdug cing mi srab mthon mthing dri 
[\[120a.7\]]med dbu/_/dbu 'jam g.yas su 'khyil dang ldan pa ste/_/de bas bde gshegs mnyam pa 'ga' ma mchis/_/bde bar gshegs ni ma btud bzhugs dang ldan/_/mdoms sba mi gda' glang po'i rgyal po bzhin/_/brla zlum byin pa e na ya yi 'dra/_/bde 
[\[120b\]]
[\[120b.1\]]gshegs de la yid can su mi sten/_/phyag dang zhabs kyi sor mo dra bas 'brel/_/sen mo zangs mdog sor mo legs par zlum/_/dung ltar mtho ba'i zhabs ldan mnyam pa'i zhabs/_/rting pa yangs shing mnyam pa drang srong mchog_/phyag dang zhabs la 'khor lo 
[\[120b.2\]]'jam pa mnga'/_/drang srong chen po sor mo ring dang ldan/_/thub pa'i dbang po zhabs mthil shin tu gnas/_/des ni sa la mi g.yo'i skur bzhud de/_/'di ni drang srong chen po'i mtshan gyi tshogs/_/de yis brgyan sku shin tu mdzes par gda'/_/mnyam med 'khor 
[\[120b.3\]]gyi nang na bzhugs pa'i tshe/_/skar tshogs mang dbus zla ba gnas pa bzhin/_/skyes bu chen po'i sku mchog gzugs de yang /_/'gro ba kun tu de bzhin shin tu gda'/_/bde bar gshegs pa'i yon tan dri med chos/_/gang lags de kun thub pa nyid gsung 
[\[120b.4\]]grang /_/smras pa/_bram ze ci'i phyir na dge sbyong gau ta ma de bsod nams brgya pa'i mtshan dang ldan zhes bya/_smras pa/_rgyal po chen po de'i slad du/_don 'di nyid rab tu bsgrub pa'i slad du dpe gsol bar 'tshal lo/_/rgyal po chen po gal te stong gsum gyi stong chen 
[\[120b.5\]]po'i 'jig rten gyi khams na sems can skye gnas bzhis yongs su zin pa gang ji snyed cig mchis pa de dag thams cad yongs su brtag pa nye bar bzung ste/_mi'i lus thob par gyur la/_mi'i lus thob pa de dag re re zhing 'khor los sgyur ba'i bsod nams dang ldan par gyur la/_
[\[120b.6\]]'khor los sgyur ba'i bsod nams dang ldan pa'i sems can de dag thams cad kyi bsod nams kyi phung po gang lags pa brgya gyur du bsgyur ba'i bsod nams kyi phung po des dge sbyong gau ta ma'i sku la spu'i khung bu gcig mngon par 'grub ste/_de bzhin du spu'i khung bu re re yongs su grub 
[\[120b.7\]]bo/_/spu'i khung bu thams cad du gtogs pa'i bsod nams kyi phung po ji snyed pa brgya gyur du bsgyur ba'i bsod nams kyi phung po des dge sbyong gau ta ma'i sku la dpe byad bzang po gcig mngon par 'grub ste/_de bzhin du dpe byad bzang po re re yongs su 'grub bo/_/dpe byad bzang 
[\[121a\]]
[\[121a.1\]]po thams cad du gtogs pa'i bsod nams kyi phung po ji snyed pa brgya gyur du bsgyur ba'i bsod nams kyi phung po des dge sbyong gau ta ma'i sku la skyes bu chen po'i mtshan gcig mngon par 'grub ste/_de bzhin du mtshan sum cu re re nas yongs su 'grub bo/_/
[\[121a.2\]]mtshan sum cur gtogs pa'i bsod nams kyi phung po ji snyed pa brgya gyur du bsgyur ba'i bsod nams kyi phung po des dge sbyong gau ta ma'i sku la skyes bu chen po'i mtshan dbu gtsug tor dang ldan pa mngon par 'grub bo/_/dbu gtsug tor du gtogs pa'i bsod nams kyi phung po de las bye 
[\[121a.3\]]ba phrag 'bum du bsgyur ba'i bsod nams kyi phung pos dge sbyong gau ta ma'i chos kyi dung mngon par 'grub ste/_chos kyi dung de dang ldan pas dge sbyong gau ta ma de bzhed na/_'jig rten gyi khams mtha' yas mu med pa dag na sems can du bsdu bas bsdus pa'i sems can gang dag 
[\[121a.4\]]gnas pa de dag thams cad kyis gal te rnam pa sna tshogs su smras pa/_dge sbyong gau ta ma la dus gcig tu dri ba dris te/_gcig gis gang dris pa de gnyis pa mi 'dri bar so so nas dris kyang de dag thams cad dge sbyong gau ta ma de sems kyi skad cig gcig dang ldan pa'i 
[\[121a.5\]]shes rab kyis bzung zhing gsung gcig gis sems can de dag gis ji skad du dris pa'i dri ba de dag gi lan glon zhing sems can de dag gis kyang rang rang gi skad du 'tshal bar 'gyur te/_rgyal po chen po de'i slad du dge sbyong gau ta ma de ni bsod nams brgya pa'i mtshan dang ldan 
[\[121a.6\]]pa dang /_tshangs pa'i sgra dbyangs kyi gsung dang ldan pa zhes bgyi'o/_/de la 'di skad ces bgyi ste/_bsod nams brgya pa'i mtshan dang ldan pas na/_/lhar bcas 'jig rten nang na bsod nams gter/_/mthong dang thos dang bzhad pa mdzad pas kyang /_/sems can 
[\[121a.7\]]kun la phan pa mdzad pa lags/_/'di ltar sems can kun gyis nges pa'i tshig_/mang po dag gis dus gcig zhu zhus na/_/sems kyi skad cig gcig la thugs chud nas/_/gsung dbyangs gcig gis so sor lan yang 'debs/_/de lta bas na 'dren pa 'jig 
[\[121b\]]
[\[121b.1\]]rten na/_/tshangs pa'i sgra dbyangs gsung sgrog mkhyen par mdzod/_/de ni lha mi sdug bsngal mthar 'byin pa'i/_/chos kyi 'khor lo rab tu bskor bar mdzad/_/de nas rgyal po gtum po rab snang gis gcer bu pa'i bu bden smra la tshigs su bcad de dris pa/_gang 
[\[121b.2\]]rnams khyod kyis sngar bshad de/_/dpe byad bzang po yod smras pa/_/thub pa'i dpe byad bzang po gang /_/bram ze chen pos brjod par gyis/_/de skad ces smras pa dang /_gcer bu pa'i bu bden smras/_rgyal po gtum po rab snang la tshigs su bcad de slar smras pa/_
[\[121b.3\]]gang dag gis na thub pa de yi sku/_/dpe byad bzang po brgyad cu ldan brjod pa/_/bde gshegs dpe byad bzang po brgyad cu rnams/_/bshad par 'tshal gyis rgyal po gsan du gsol/_/sen mo mtho zhing sen mo zangs mdog 'dra/_/sen mo snum zhing phyag gi sor 
[\[121b.4\]]mo mnyam/_/sor mo zlum zhing sor mo rgyas pa ste/_/sor mo rnams ni byin gyis phra ba lags/_/rtsa rnams mi mngon sgros ni bim pa 'dra/_/zhabs gnyis mnyam zhing long bu mi mngon lags/_/phyag gi ri mo byin gyis phra ba ste/_/ri mo rnams ni zab cing shin tu 
[\[121b.5\]]gsal/_/ljags ni zangs mdog shin tu mnyen zhing 'jam/_/tshigs rnams mi mngon phyag ni shin tu ring /_/glang pos sgra bsgrags lta bu'i gsung dang ldan/_/'brug sgra 'dra bar snyan pa'i 'jam dbyangs can/_/sku ni snyoms shing gsal la shin tu mkhregs/_/shin 
[\[121b.6\]]tu legs sku phyag gi ri mo snum/_/sku yi dngos po shin tu gtsang dang ldan/_/rgyal ba'i zla ba sku yis shin tu btsun/_/sku ni shin tu mnyam par bzhag pa ste/_/yan lag rab 'byes nag nog ma mchis sku/_/sku yi ro stod rgyas yangs shin tu mkhregs/_/dpe byad 
[\[121b.7\]]bzang po rnams ni yongs su rdzogs/_/sku ni rim gyis rgyas shing shin tu mdzes/_/spyod pa gtsang ldan shin tu 'jam pa'i sku/_/lte ba'i khung bu nag nog ma mchis la/_/yongs su rdzogs shing shin tu zab dang ldan/_/'od ni nag nog ma mchis yongs su dag_/sku ni 
[\[122a\]]
[\[122a.1\]]kun nas bzang zhing shin tu mkhregs/_/de ni kun nas bzang dang shin tu ldan/_/mgon po'i sku ni blta bas chog mi myong /_/bal glang 'dra bar brjid pa'i 'gros su gshegs/_/khyu mchog 'gros dang seng ge ngang pa'i 'gros/_/gsung ni ha cang 
[\[122a.2\]]mtho ba ma lags la/_/bzang ba'i sku mnga' 'jam zhing snum pa'i sku/_/phyag ni shin tu zlum zhing 'jam la mdzes/_/g.yas nas gshegs shing gshegs thabs mdzes la bzang /_/shin tu phyang nger gnas pa'i phyal dang ldan/_/'dod dang 'jigs med 
[\[122a.3\]]nag nog med pa'i sku/_/smin ma gnag cing shin tu gzangs ring mdzes/_/phyal ni ma zhom spyan gyi dkyus kyang ring /_/zhal ni rab legs gtsang ma'i spyan dang ldan/_/dri med spyan mnga' spyan ni shin tu yangs/_/tshems kyi mche ba byin gyis gyen du 'phags/_/smin 
[\[122a.4\]]tshugs 'ja' khugs 'dra zhing shangs dbyibs mtho/_/ud pal sngon po'i 'dab 'dra'i spyan dang ldan/_/smin ma stug cing tshems kyi mche ba zlum/_/smin ma mnyam zhing 'dab chags 'brel dang ldan/_/snyan gnyis mnyam zhing tshems kyi mche ba rno/_/zhal gyi mkhur tsos 
[\[122a.5\]]skyon dang bral ba mnga'/_/rgyal ba'i spyod pa skyon bag yod ma mchis/_/dpral ba'i dbyes la gnyer ma mi mnga' zhing /_/mgur ni dung 'dra mkhregs pa'i sku mnga' la/_/tshigs rnams sred med bu yi stobs dang ldan/_/yan lag dam pa dbu ni gdugs dbyibs 
[\[122a.6\]]'dra/_/dbu yi stod rnams lcang lo 'khyil dang ldan/_/dbu gnag stug cing spos zhim dri dang ldan/_/rgyal ba'i dbu skra bshor ba ma lags te/_/dbu skra mi 'dzings shin tu mdzes pa'i sku/_/dbu skra stug cing legs par rim gyis gnas/_/dbu dang ba spu 'jam 
[\[122a.7\]]zhing phra la gnag_/dbu skra bung ba'i lto ltar gnag dang ldan/_/mnyam zhing khod snyoms dbu mchog chu rlabs 'dra/_/seng ge khri dang nya dang rgyal mtshan dang /_/rdo rje lcags kyu bum pa g.yung drung 'khyil/_/dpal gyi be'u dang dung dang pad ma dang /_/bkra shis ldan 
[\[122b\]]
[\[122b.1\]]rnams phyag zhabs mthil la mnga'/_/rgyal po chen po bzang mdzes 'di dag ni/_/bde bar gshegs pa'i dpe byad bzang po'i mchog_/dpe legs smos pa 'di dag thams cad ni/_/mu stegs can mi gzhan la yong ma mchis/_/rgyal po chen po 'di ni re 
[\[122b.2\]]zhig dge sbyong gau ta ma de'i gzugs kyi che ba nyid de/_de ni sems can thams cad la ma mchis pas de'i slad du de la skyon ma mchis lags so/_/rgyal po chen po dge sbyong gau ta ma de ni byams pa chen po'i stobs dang ldan pa ste/_sems can thams cad la khong khro ba 
[\[122b.3\]]ma mchis pa'i thugs dang ldan pa'o/_/de'i byams pa de yang ma chags la sgrib pa ma mchis shing rtag tu 'byung ba ste/_lhun gyis grub par rgyas par 'geng ba/_'jig rten gyi khams thams cad du khyab pa/_sems can thams cad kyi bsam pa'i rjes su zhugs pa ste/_
[\[122b.4\]]rgyal po chen po 'di lta ste dper bgyi na/_nor bu rin po che chu 'dang ni rang bzhin gyis dag cing chab kyi rnyog ma thams cad dang bar bgyid do/_/rgyal po chen po de bzhin du dge sbyong gau ta ma de yang nang yongs su dag cing sems can thams cad kyi nyon mongs pa'i rnyog pa dang bar 
[\[122b.5\]]mdzad pa ste/_de'i slad du de la skyon ma mchis lags so/_/de la 'di skad ces bgyi ste/_/dus rnams kun dang zhing kun dang /_/'jig rten byams pas khyab par mdzad/_/'gro ba kun gyi bsam pa yang /_/khyab mdzad kun mkhyen byams dang ldan/_/zla med 
[\[122b.6\]]thub pa'i byams pa yis/_/ma khyab phyogs 'ga' ma mchis te/_/khams dang bsam pa rnams kyang khyab/_/de bas kun mkhyen skyon ma mchis/_/dper na nor bu chu 'dang ba/_/shin tu rnam dag chab 'dang bgyid/_/de bzhin drang srong thugs dag pa/_/skye bo'i 
[\[122b.7\]]rnyog pa dang bar mdzad/_/rgyal po chen po dge sbyong gau ta ma de ni rnam pa sum cu rtsa gnyis dang ldan pa'i thugs rje chen po dang ldan pa lags te/_rnam pa sum cu rtsa gnyis po de dag gang zhe na/_'di lta ste/_gti mug gi mun par zhugs pa'i 'jig rten gnas pa gzigs 
[\[123a\]]
[\[123a.1\]]na sems can rnams la dge sbyong gau ta ma'i thugs rje chen po 'jug pa dang /_ma rig pa chen po'i sgo nga'i sbubs su chud pa'i 'jig rten gnas pa gzigs na sems can rnams la dge sbyong gau ta ma'i thugs rje chen po 'jug pa dang /_'khor ba chen por 
[\[123a.2\]]lhung ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_rtag tu g.yen spyo zhing ma zhi ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_nyon mongs pa'i chu bo 
[\[123a.3\]]chen pos khyer ba'i sems can rgyun gyi rjes su 'gro ba dag gzigs na sems can rnams la dge sbyong gau ta ma'i thugs rje chen po 'jug pa dang /_g.yang sa chen po nas lhung zhing sdug bsngal chen po myong ba'i sems can dag gzigs na sems can rnams la dge sbyong 
[\[123a.4\]]gau ta ma'i thugs rje chen po 'jug pa dang /_lam ngan par zhugs pa'i sems can 'phags pa'i lam dang bral ba dag gzigs na sems can rnams la dge sbyong gau ta ma'i thugs rje chen po 'jug pa dang /_nyon mongs pa chen po'i bcing bas bcings pa rtag tu dkri bas 
[\[123a.5\]]dkris pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_yun ring por yul gyis dgang dka' zhing ngoms mi shes pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_
[\[123a.6\]]sred pas 'khol cing rtag tu gzhan gyi dbang du gyur pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_rga shis yongs su mnar cing shin tu nyon mongs pa'i sems can dag gzigs na sems can rnams la dge sbyong gau ta 
[\[123a.7\]]ma'i thugs rje chen po 'jug pa dang /_nad sna tshogs mang pos yongs su mnar cing rtag tu nad par gyur pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_me gsum rab tu 'bar zhing rtag tu sreg pa'i sems can dag 
[\[123b\]]
[\[123b.1\]]gzigs na sems can rnams la dge sbyong gau ta ma'i thugs rje chen po 'jug pa dang /_dman zhing yongs su ma dag la 'khor ba rnam par 'phel ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_rtag tu skrag cing 
[\[123b.2\]]rtag tu yid skrag pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_ro bro ba chung ba la chags shing nyes dmigs ma mthong ba'i sems can dag gzigs na sems can rnams la dge sbyong gau ta ma'i thugs rje chen po 
[\[123b.3\]]'jug pa dang /_dregs pa sna tshogs mang pos myos shing yun ring por gnyid kyis log pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_dgon pa chen po'i lam du zhugs shing gsod pa rtag tu phyi bzhin 
[\[123b.4\]]'brang ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_rtag tu gnod par gyur cing dus thams cad du 'jug pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_
[\[123b.5\]]ma rig pas long bar gyur cing rtag tu rab rib kyis bsgribs pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_thags 'khrugs pa lta bur gyur cing dru bu 'dzings pa lta bur gyur la rtsa mun dza dang bal ba dza lta bur gyur pa'i 
[\[123b.6\]]sems can dag gzigs na sems can rnams la dge sbyong gau ta ma'i thugs rje chen po 'jug pa dang /_gnod pa dang ldan zhing gnod pa ma mchis pa dang bral ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_mi khom 
[\[123b.7\]]pa dang ldan par gyur cing dal ba dang bral ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_the tsom can du gyur cing log par lta bar zhugs pa'i sems can dag gzigs na sems can rnams la dge sbyong gau ta ma'i 
[\[124a\]]
[\[124a.1\]]thugs rje chen po 'jug pa dang /_shing bal gyi 'da' ba ltar gyur cing lta ba sna tshogs la rten pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_'du shes dang sems phyin ci log tu gyur cing mi 
[\[124a.2\]]rtag pa la rtag par 'du shes pa dang /_sdug bsngal la bde bar 'du shes pa dang /_mi sdug pa la sdug par 'du shes pa dang /_dngos po ma mchis pa la dngos po mchis par 'du shes pa'i sems can dag gzigs na sems can rnams la dge sbyong gau ta ma'i thugs 
[\[124a.3\]]rje chen po 'jug pa dang /_khur gyis gzir cing yun ring po nas dub ste/_sdug bsngal ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_mthu chung ba la rten cing snying po ma mchis pa snying por 'du shes 
[\[124a.4\]]pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_rtag tu nye bar nyon mongs pa dang ldan par gyur cing dri mas gos pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_
[\[124a.5\]]srid pa'i 'dod chags kyis brlags shing yid zhum pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /_rnyed pa dang bkur sti'i zil gyis non cing rtag tu rnyed pa tshol ba'i sems can dag gzigs na sems can rnams 
[\[124a.6\]]la dge sbyong gau ta ma'i thugs rje chen po 'jug pa dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnam pa mang pos gzir ba'i sems can dag gzigs na sems can rnams la dge sbyong gau ta ma'i thugs rje chen 
[\[124a.7\]]po skye ba ste/_dge sbyong gau ta ma de ni rnam pa sum cu rtsa gnyis po de dang ldan pa'i thugs rje chen po dang ldan pa ste/_de'i slad du de la skyon ma mchis lags so/_/de la 'di skad ces bgyi ste/_gti mug mun pa mun nag gis rtag tu/_/sems ni bsgribs par gyur pa'i 
[\[124b\]]
[\[124b.1\]]skye dgu dang /_/'khor ba'i btson rar chud pa rnams gzigs na/_/drang srong dam pa de ni thugs rje skyed/_/rtag tu g.yen spyor gyur dang rtag tu yang /_/chu bo bzhi po dag gis khyer gyur cing /_/'khor ba'i rgyun la gnas pa'i sems can rnams/_/gzigs na 
[\[124b.2\]]stobs bcu mnga' ba thugs rje skye/_/g.yang sa chen por lhung bar gyur pa'am/_/lam ngan zhugs pa'i sems can rnams gzigs na/_/thub pa thugs rjes zhi ba'i gnas dang ni/_/'phags pa'i rgyal po'i lam la 'god pa mdzad/_/bcings par gyur dang sred 
[\[124b.3\]]pas 'khol ba dang /_/rtag tu yul la chags dang rga ba dang /_/'chi ba'i gting lhung sems can rnams gzigs na/_/stobs bcu mnga' ba'i thugs rje rab tu skye/_/sdug bsngal rnam pa mang pos mnar ba dang /_/me gsum 'bar ba'i skye dgu 'di dag dang /_/ngan song sas 
[\[124b.4\]]'jigs pa rnams gzigs gyur na/_/stobs bcu mnga' ba'i thugs rje rab tu skye/_/ro la brkam pa'i sems dang ldan pa dang /_/bag med rtag tu yul la chags pa dang /_/srid pa'i dgon par nyon mongs sems can rnams/_/gzigs par gyur na rnam par grol bar 
[\[124b.5\]]mdzad/_/ma rig ldongs shing rab rib khebs pa dang /_/bal ba dza dang mun dza 'drar gyur dang /_/zhe 'gras gyur pa'i sems can rnams gzigs na/_/stobs bcu mnga' ba'i thugs rje rab tu skye/_/'khor bar bcings pa'i sems dang ldan pa dang /_/mi khom skyes pa'i skye dgu 
[\[124b.6\]]'di dag dang /_/log par lta bar lhung ba rnams gzigs na/_/stobs bcu mnga' ba'i thugs rje rab tu skye/_/sdug bsngal bde dang mi sdug sdug shes dang /_/mi rtag rtag dang bdag ma mchis pa la/_/bdag tu 'du shes 'khrul ba rnams gzigs na/_/stobs bcu mnga' ba'i thugs 
[\[124b.7\]]rje rab tu skye/_/khur gyis non cing gzir bar gyur rnams dang /_/de bzhin mthu chung rten pa'i byis pa dang /_/rtag tu nyon mongs nyon mongs rnams gzigs na/_/stobs bcu mnga' ba'i thugs rje rab tu skye/_/'dod pa'i zil gyis non pa'i yid ldan dang /_/sred pa che zhing rtag tu yul 
[\[125a\]]
[\[125a.1\]]brkam dang /_/srid pa'i 'dod chags rgya mtshor lhung ba rnams/_/gzigs nas rgyal ba'i thugs rje chen po skye/_/nad dang mya ngan rnam pa mang dag gis/_/shin tu gtses pa'i skye dgu nyon mongs rnams/_/gzigs nas sdug bsngal ma lus bsal slad 
[\[125a.2\]]du/_/stobs bcu mnga' ba'i thugs rje rab tu skye/_/thub pa'i thugs rje chen po rtag byung ste/_/de mi 'byung ba nam yang srid mi 'gyur/_/'gro ba kun gyi bsam pa gnas pa ste/_/de bas sangs rgyas de la skyon mi mnga'/_/rgyal po chen po mdor na dge sbyong gau ta ma de ni dran 
[\[125a.3\]]pa nye bar gzhag pa bzhi dang ldan pa'o/_/rgyal po chen po dge sbyong gau ta ma de ni yang dag pa'i spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad pa dang ldan pa ste/_
[\[125a.4\]]de'i slad du de la skyon ma mchis pa lags so/_/de la 'di skad ces bgyi ste/_dran pa nye bar gzhag pa bzhi po mkhyen/_/yang dag spong bzhi mkhyen te zla ma mchis/_/ting 'dzin bsam gtan sbyor la de mnga' che/_/de ltar sems can rlabs chen skyon ma mchis/_/'jig rten 
[\[125a.5\]]mgon gcig rdzu 'phrul rkang mnyam pas/_/so so yang dag rig pa'i pha rol byon/_/drang srong chen po rig dang rnam grol mkhas/_/thub pa rnam dag sems can thabs mkhyen ldan/_/byams dang snying rje dga' dang btang snyoms dang /_/tshangs pa'i gnas pa bzhi la de dbang 
[\[125a.6\]]sgyur/_/lhag mthong zhi gnas gnyis la rnal 'byor pa/_/de bas de la nam yang skyon ma mchis/_/byang chub yan lag rin chen rgyan mchog ldan/_/yan lag brgyad ldan lam chu dri med bkrus/_/bde zhing mi g.yo 'jigs dang gang bral ba'i/_/lam de nyid la 'gro 
[\[125a.7\]]ba sbyor bar mdzad/_/thub pa khyu mchog de dang gang 'dra ba'i/_/sems can 'jig rten 'di na 'ga' ma mchis/_/thams cad zil gnon yon tan kun dang ldan/_yon tan dbang phyug de la smad ma mchis/_/rgyal po chen po dge sbyong gau ta ma de ni stobs bcu dang ldan pa'o/_/
[\[125b\]]
[\[125b.1\]]smras pa/_bram ze chen po de bzhin gshegs pa'i stobs bcu po de dag gang /_smras pa/_rgyal po chen po 'di lta ste/_'di na de bzhin gshegs pa ni gnas la yang gnas su yang dag pa ji lta ba bzhin du rab tu mkhyen/_gnas ma lags pa la yang gnas ma lags 
[\[125b.2\]]par yang dag pa ji lta ba bzhin du rab tu mkhyen te/_rgyal po chen po 'di ni dge sbyong gau ta ma de'i de bzhin gshegs pa'i stobs dang po'o/_/de bzhin gshegs pa de ni 'das pa dang /_ma 'ongs pa dang /_da ltar byung ba'i las yang dag par blangs pa rnams gnas dang /_
[\[125b.3\]]rigs dang /_rnam par smin pa las yang dag pa ji lta ba bzhin du rab tu mkhyen to/_/'jig rten gyi khams du ma pa dang /_khams sna tshogs pa rnams yang dag pa ji lta ba bzhin du rab tu mkhyen to/_/sems can gzhan dag dang gang zag gzhan rnams kyi mos pa du ma dang 
[\[125b.4\]]mos pa sna tshogs yang dag pa ji lta ba bzhin du rab tu mkhyen to/_/sems can gzhan dag dang gang zag gzhan rnams kyi dbang po mchog dang mchog ma yin pa mkhyen pa yang dag pa ji lta ba bzhin du rab tu mkhyen to/_/thams cad du 'gro ba'i lam yang dag pa ji lta ba 
[\[125b.5\]]bzhin du rab tu mkhyen to/_/sems can gzhan dag dang gang zag gzhan rnams kyi dbang po dang /_stobs dang /_byang chub kyi yan lag dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa rnams kyi kun nas nyon mongs pa dang 
[\[125b.6\]]rnam par byang ba dang ldan pa dang /_rnam par dag pa yang dag pa ji lta ba bzhin du rab tu mkhyen to/_/sngon gyi gnas rnam pa du ma rjes su dran te/_tshe rabs gcig kyang rjes su dran zhing /_tshe rabs bye ba khrag khrig 'bum phrag du ma'i bar dag kyang rnam pa dang bcas pa dang /_sa 
[\[125b.7\]]phyogs dang bcas pa dang /_rgyu mtshan dang bcas par sngon gyi gnas rnam pa du ma rjes su dran no/_/de lha'i spyan rnam par dag pa mi'i las 'das pas sems can 'chi 'pho ba dang /_skye ba las bde 'gro dang ngan 'gror skye ba rnams gzigs so/_/zag pa zad pas zag pa 
[\[126a\]]
[\[126a.1\]]med pa sems rnam par grol ba dang /_shes rab rnam par grol ba yang dag pa ji lta ba bzhin du rab tu mkhyen te/_'di ni dge sbyong gau ta ma'i de bzhin gshegs pa'i stobs bcu pa'o/_/rgyal po chen po de dag ni de bzhin gshegs pa'i stobs bcu po de dag ste/_
[\[126a.2\]]stobs de dag dang ldan pas de bzhin gshegs pa de stobs bcu mnga' zhes bgyi ste/_de'i slad du de la skyon ma mchis lags so/_/de la 'di skad ces bgyi ste/_gnas dang de bzhin gnas ma lags/_/yang dag ji bzhin de mkhyen te/_/dpa' bo chen po yang dag 
[\[126a.3\]]gsung /_/de la skyon ni ma mchis so/_/de ni 'das pa'i dus la yang /_/ma chags pa yi ye shes 'jug_/da ltar byung dang ma 'ongs la/_/de yi ye shes rmongs ma mchis/_/las dang las kyi rnam smin dang /_/rgyu yi shes pa gang lags pa/_/de dag thams cad 
[\[126a.4\]]ma lus par/_/'jig rten rnam par 'dren pas mkhyen/_/du ma'i khams can 'jig rten dang /_/sna tshogs khams can des mkhyen to/_/khams mkhyen tshul la mkhas pa ste/_/'jig rten gang zag zla ma mchis/_/mos pa sna tshogs ldan pa dang /_/de bzhin 
[\[126a.5\]]mos pa du ma can/_/'jig rten sgron ma des mkhyen te/_/yang dag ji bzhin gzhan du min/_/dbang po rtul ba'ang rab tu mkhyen/_/de bzhin dbang po 'bring yang mkhyen/_/yongs smin dbang po des mkhyen te/_/dbang po tshogs la dbang phyug go/_/thams cad du ni 'gro 
[\[126a.6\]]ba'i lam/_/yang dag ji bzhin des mkhyen te/_/mngon shes dbang po bsam gtan stobs/_/byang chub yan lag rnam thar mkhyen/_/kun nas nyon mongs rnam byang dag_/rnam par dgod pa'ang des mkhyen to/_/thogs med ye shes gzigs mnga' bas/_/
[\[126a.7\]]de la thogs pa yong ma mchis/_/sngon tshe dpag tu med pa dag_/rnam pa du mar des gzigs te/_/bdag dang gzhan gyi ma lus par/_/yang dag ji bzhin gzhan du min/_/de'i spyan dri ma ma mchis shing /_/mi'i las shin tu 'das pa ste/_/sems can 
[\[126b\]]
[\[126b.1\]]shi 'pho skye ba yang /_/des ni 'dren pas rab tu gzigs/_/zag pa zad pa mkhyen pa ste/_/rnam par grol ba'ang rab tu mkhyen/_/zag med khams ni gang lags pa/_/de ni 'dren pas rab tu mkhyen/_/sangs rgyas mnga' chen sgyur ba yis/_/stobs bcu 'di 
[\[126b.2\]]dag mtshungs ma mchis/_/sems gcig la ni kun gnas kyang /_/sems la rtog pa mi mnga' ste/_/blang med dor ba med tshul du/_/lhun gyis grub par de dag 'byung /_/sngar bskor 'khor lo'i shugs bzhin du/_/rtog pa mi mngar 'byung ba ste/_/sems 
[\[126b.3\]]can kun gyis rnam bsams pa/_/sems gcig gis ni rab tu mkhyen/_/'on kyang sems dang sems can la/_/gnyis kyi blo ni mi 'byung ngo /_/de bas sangs rgyas dbang sgyur la/_/skyon ni gang yang mi mnga' ste/_/chos rnams kun la mkhas pa de/_/yon 
[\[126b.4\]]tan dpal ni kun las 'phags/_/rgyal po chen po dge sbyong gau ta ma de ni mi 'jigs pa bzhi dang ldan pa'o/_/smras pa/_bram ze chen po dge sbyong gau ta ma de mi 'jigs pa gang dag dang ldan pas mi 'jigs pa bzhi dang ldan pa zhes bya ba'i de bzhin gshegs pa'i mi 'jigs pa 
[\[126b.5\]]bzhi po de dag gang yin/_smras pa/_rgyal po chen po 'di la dge sbyong gau ta ma de ni nga yang dag par rdzogs pa'i sangs rgyas so zhes bdag nyid dam bcas na chos 'di rnams khyod kyis mngon par rdzogs par sangs ma rgyas so zhes lha dang bcas pa/_bdud dang bcas pa/_
[\[126b.6\]]tshangs pa dang bcas pa dang /_dge sbyong dang bram ze'i skye dgu dang bcas pa'i 'jig rten na chos dang 'thun par 'ga' zhig bdag la rgol ba'i rgyu de yang dag par rjes su mi gzigs te/_rgyu de yang dag par rjes su ma gzigs pas bde ba brnyes shing mi 'jigs pa brnyes nas 
[\[126b.7\]]gnas te/_khyu mchog gi gnas su dam 'cha' zhing 'khor gyi nang du seng ge'i sgra yang dag par sgrog la/_tshangs pa'i 'khor lo dge sbyong ngam/_bram ze'am/_gzhan su'ang rung bas chos dang 'thun par 'jig rten du ma bskor ba bskor bar mdzad pa dang /_nam de zag 
[\[127a\]]
[\[127a.1\]]pa zad pa ste/_nga ni zag pa zad do zhes bdag nyid dam bcas na/_de la khyod kyis zag pa de dag ma zad do zhes lha dang bcas pa/_bdud dang bcas pa/_tshangs pa dang bcas pa/_dge sbyong dang bram ze'i skye dgu dang bcas pa'i 'jig rten na chos 
[\[127a.2\]]dang 'thun par 'ga' zhig bdag la rgol ba'i rgyu de yang dag par rjes su mi gzigs te/_rgyu de yang dag par rjes su ma gzigs pas bde ba brnyes shing /_mi 'jigs pa brnyes nas gnas te/_khyu mchog gi gnas su dam 'cha' zhing /_'khor gyi nang du seng ge'i sgra 
[\[127a.3\]]yang dag par sgrog la tshangs pa'i 'khor lo dge sbyong ngam/_bram ze'am/_gzhan su yang rung bas chos dang 'thun par 'jig rten du ma bskor ba bskor bar mdzad pa dang /_de bzhin gshegs pas gang dag bar du gcod pa'i chos su gsungs pa de dag bsten kyang bar du 
[\[127a.4\]]gcod par mi 'gyur ro zhes lha dang bcas pa/_bdud dang bcas pa/_tshangs pa dang bcas pa/_dge sbyong dang bram ze'i skye dgu dang bcas pa'i 'jig rten na chos dang 'thun par 'ga' zhig bdag la rgol ba'i rgyu de yang dag par rjes su mi gzigs te/_rgyu de yang dag par 
[\[127a.5\]]rjes su ma gzigs pas bde ba brnyes shing mi 'jigs pa brnyes nas gnas te/_khyu mchog gi gnas su dam 'cha' zhing /_'khor gyi nang du seng ge'i sgra yang dag par sgrog la/_tshangs pa'i 'khor lo dge sbyong ngam/_bram ze'am/_gzhan su yang rung bas chos dang 
[\[127a.6\]]'thun par 'jig rten du ma bskor ba bskor bar mdzad pa dang /_de bzhin gshegs pas 'phags pa nges par 'byin pa'i lam gang gsungs pa de bsten kyang /_yang dag par sdug bsngal zad pa'i rgyur mi 'gyur ro zhes lha dang bcas pa/_bdud dang bcas pa/_tshangs pa dang 
[\[127a.7\]]bcas pa/_dge sbyong dang bram ze'i skye dgu dang bcas pa'i 'jig rten na/_chos dang 'thun par 'ga' zhig bdag la rgol ba'i rgyu de yang dag par rjes su mi gzigs te/_rgyu de yang dag par rjes su ma gzigs pas bde ba brnyes shing /_mi 'jigs pa brnyes nas gnas te/_
[\[127b\]]
[\[127b.1\]]khyu mchog gi gnas su dam 'cha' zhing 'khor gyi nang du seng ge'i sgra yang dag par sgrog la/_tshangs pa'i 'khor lo dge sbyong ngam/_bram ze 'am/_gzhan su yang rung bas chos dang 'thun par 'jig rten du ma bskor ba bskor bar mdzad pa ste/_rgyal po chen po 'di dag ni de 
[\[127b.2\]]bzhin gshegs pa'i mi 'jigs pa bzhi ste/_de dag dang ldan pa'i de bzhin gshegs pa ni 'khor gyi nang du seng ge'i sgra yang dag par sgrog ste/_de'i slad du de la skyon ma mchis lags so/_/de la 'di skad ces bgyi ste/_nga dang mtshungs pa'i sems can ni/_/'ga' med 
[\[127b.3\]]lhag pa ga la zhes/_/mi yi 'dren pa 'khor nang du/_/seng ge'i sgra ni sgrog par mdzad/_/nga yi chos rnams sangs rgyas pa/_/de dag yang dag gzhan du min/_/de gzigs rdzogs pa'i sangs rgyas de/_/bsnyengs pa mi mnga' seng ge bzhin/_/la la de la rgol 'gyur ba'i/_/
[\[127b.4\]]rgyu ni yang dag mi gzigs te/_/rgyu yang gzigs par ma gyur pas/_/'dren pa bsnyengs pa mi mnga' sgrog_/zag pa thams cad zad gyur te/_/nga yi sku la zag pa med/_/de phyir lhar bcas 'jig rten na/_/nga dang mtshungs pa gang yang med/_/bar du gcod pa'i chos 
[\[127b.5\]]gang dag_/skye bo rnams la ngas bstan pa/_/de kun yang dag nyid du smras/_/gzhan du 'gyur ba yod ma yin/_/nges par 'byin pa'i chos gang dag_/ngas sangs rgyas nas rab bstan pa/_/chos rnams de dag bsten byas nas/_/bar du gcod par 'gyur ba med/_/de 
[\[127b.6\]]'dra dpa' bo chen pos mkhyen/_/de bzhin gshegs pas bde brnyes pas/_/'jigs med bde ba brnyes gyur te/_/thub pa bsnyengs pa mi mngar bzhugs/_/sus kyang bskor bar ma gyur pa'i/_/tshangs pa'i 'khor lo rab tu skor/_/rkang gnyis dam pa ma gtogs par/_/
[\[127b.7\]]'jig rten dag na skor mi nus/_/rgyal po chen po yang dge sbyong gau ta ma de ni sangs rgyas kyi chos ma 'dres pa [{]bcwa [,]bco [}]brgyad po 'di dag dang ldan pa'o/_/smras pa/_bram ze chen po dge sbyong gau ta ma'i sangs rgyas kyi chos ma 'dres pa [{]bcwa [,]bco [}]brgyad po de dag gang yin/_smras pa/_rgyal po chen po de la 
[\[128a\]]
[\[128a.1\]]sangs rgyas kyi chos ma 'dres pa [{]bcwa [,]bco [}]brgyad ni de bzhin gshegs pa la 'khrul pa mi mnga' ba dang /_ca co mi mnga' ba dang /_bsnyel ba mi mnga' ba dang /_sems mnyam par ma bzhag pa mi mnga' ba dang /_tha dad pa'i 'du shes mi mnga' ba dang /_so sor ma 
[\[128a.2\]]brtags pa'i btang snyoms mi mnga' ba dang /_'dun pa nyams pa mi mnga' ba dang /_brtson 'grus nyams pa mi mnga' ba dang /_dran pa nyams pa mi mnga' ba dang /_ting nge 'dzin nyams pa mi mnga' ba dang /_shes rab nyams pa mi mnga' ba dang /_rnam par grol ba nyams 
[\[128a.3\]]pa mi mnga' ba dang /_lus kyi las thams cad ye shes sngon du 'gro zhing ye shes kyi rjes su 'brang ba dang /_ngag gi las thams cad ye shes sngon du 'gro zhing ye shes kyi rjes su 'brang ba dang /_yid kyi las thams cad ye shes sngon du 'gro zhing ye shes kyi rjes su 'brang ba dang /_
[\[128a.4\]]'das pa'i dus la ma chags ma thogs pa'i ye shes mthong ba 'jug pa dang /_ma 'ongs pa'i dus la ma chags ma thogs pa'i ye shes mthong ba 'jug pa dang /_da ltar gyi dus la ma chags ma thogs pa'i ye shes mthong ba 'jug pa ste/[ {]bcwa [,]bco [}]brgyad po de dag ni dge sbyong gau ta ma de'i sangs 
[\[128a.5\]]rgyas kyi chos ma 'dres pa rnams te/_rgyal po chen po de bzhin gshegs pa ni sangs rgyas kyi chos ma 'dres pa [{]bcwa [,]bco [}]brgyad po de dag dang ldan pas de'i slad du de la skyon ma mchis lags so/_/de la 'di skad ces bgyi ste/_sangs rgyas la ni 'khrul mi mnga'/_/ca co de bzhin mi mnga' ste/_/
[\[128a.6\]]de yi dgongs pa nyams mi mnga'/_/de phyir kun mkhyen skyon mi mnga'/_/tha dad 'du shes mi mnga' ste/_/rnam par g.yeng ba'i thugs mi mnga'/_/so sor brtags pa'i btang snyoms te/_/'dun pa nyams pa mi mnga'o/_/de yi brtson 'grus rtag tu 'bar/_/bsnyel ba mnga' ba ma lags te/_/
[\[128a.7\]]shes rab dang ni rnam grol dang /_/dbang po gzigs pa nyams mi mnga'/_/ye shes kyis kyang de mi 'khrugs/_/de yi lus dang ngag yid las/_/ye shes sngon du 'gro ba ste/_/ye shes kyi ni rjes su 'brang /_/ye shes 'bral ba ma mchis te/_/'das pa'i dus la thogs ma mchis/_/ma 'ongs dus 
[\[128b\]]
[\[128b.1\]]dang da ltar la'ang /_/de yi ye shes thogs ma mchis/_/dge sbyong bdag nyid che ba yis/_/de yi yon tan 'di 'dra bas/_/'di las gzhan yang tshad med pa/_/bdag gis bgrang bar rngo mi thogs/_/de nas rgyal po gtum po rab snang de bzhin gshegs pa'i yon tan dang che ba 
[\[128b.2\]]bsam gyis mi khyab pa rnam pa de lta bu dag thos nas/_/tshim zhing mgu la yi rangs te rab tu dga' nas dga' ba dang yid bde ba skyes te/_gcer bu pa'i bu bden smra la dad pa tshad med cing bsam gyis mi khyab pa skyes par gyur te/_ston pa'i 'du shes rnyed nas/_dge ba'i bshes 
[\[128b.3\]]gnyen gyi 'du shes dang /_byang chub ston pa'i 'du shes dang /_thams cad mkhyen par sgrol ba'i 'du shes dang /_yang dag par skul ba'i 'du shes dang /_rjes su dran par byed pa'i 'du shes dang /_byang chub sems dpa'i rnam par thar pa bsam gyis mi khyab pa la gnas pa'i 'du shes 
[\[128b.4\]]kyang thob par gyur to/_/des 'du shes yid la bya ba de lta bu dang ldan pa'i sems kyis mu tig gi phreng ba 'bum ri ba dang rin thang med pa'i ras bcos bu phrugs su sbyar bas gcer bu pa'i bu bden smra la chos kyi dgab pa'i phyir bskon no/_/'di skad kyi tshig tu brjod pa yang ched du brjod de/_bden 
[\[128b.5\]]smra khyod kyis chos kyi tshul la mkhas pa rnam pa 'di lta bu 'di legs par smras pa legs so legs so/_/bden smra khyod kyis chos bstan pa 'di ni thams cad mkhyen pa'i ye shes dang 'thun pa'i phyir rjes su 'thun pa'o/_/khyod kyis chos bstan pa 'di ni thams cad mkhyen pa nyid thob 
[\[128b.6\]]par byed pa'o/_/khyod kyis chos bstan pa 'di ni 'khor ba nas 'byung bar byed pa'o/_/khyod kyis chos bstan pa 'di ni nyon mongs pa'i dri ma rnams dag par byed pa'o/_/khyod kyis chos bstan pa 'di ni ser sna'i sgo glegs rnams 'joms pa'o/_/khyod kyis chos bstan pa 'di ni gtong 
[\[128b.7\]]ba'i rnga rnams rdung bar byed pa'o/_/khyod kyis chos bstan pa 'di ni nga rgyal gyi ri rnams rnyil bar byed pa'o/_/khyod kyis chos bstan pa 'di ni sred pa'i rgya mtsho skem par byed pa'o/_/khyod kyis chos bstan pa 'di ni mi shes pa'i thibs po snang bar byed pa'o/_/khyod kyis chos bstan pa 'di ni sems 
[\[129a\]]
[\[129a.1\]]can yongs su smin par byed pa'i dus dang tshod las mi 'da' ba'o/_/de skad ces smras pa dang /_gcer bu pa'i bu bden smras/_rgyal po gtum po rab snang la 'di skad ces smras so/_/rgyal po chen po de de bzhin te/_byang chub sems dpa' rnams kyi spyod lam ni gang 
[\[129a.2\]]yang rung sems can 'dul bar mi 'gyur ba de gang yang ma mchis so/_/chos bstan pa gang yang rung theg pa chen po dang mi 'thun pa de gang yang ma mchis so/_/thams cad mkhyen pa'i ye shes yang dag par mi sgrub pa de lta bu ma mchis so/_/nyon mongs pa thams cad zad par 
[\[129a.3\]]mi bgyid pa de lta bu ma mchis so/_/'khor ba'i nyes pa mi ston pa de lta bu ma mchis so/_/mya ngan las 'das pa mi sgrub pa de lta bu ma mchis so/_/byang chub sems dpa'i spyod pa dang mi 'thun pa de lta bu ma mchis so/_/rgyal po chen po byang chub sems dpa'i rtsom pa thams cad ni 
[\[129a.4\]]bdag gi don dang gzhan gyi don dang gnyis ka'i don yongs su grub par bgyid pa'o/_/gcer bu pa'i bu bden smras bstan pa 'di bshad pa'i tshe/_rgyal po gtum po rab snang gis phyir mi zlog pa'i dad pa thob par gyur to/_/rgyal bu gzhon nu bcu drug gis dga' ba'i shugs kyi 
[\[129a.5\]]yul zhes bya ba'i dad pa thob par gyur to/_/lha'i bu khri brgyad stong gis sangs rgyas kyi rgyan bkod pa zhes bya ba'i ting nge 'dzin thob par gyur to/_/rgyal po'i pho brang de'i mi dang /_gcer bu pa'i bu 'khor de'i nang nas mi khri sum stong bla na med pa yang dag par rdzogs pa'i byang chub tu sems 
[\[129a.6\]]skyes par gyur te/_de dag thams cad kyis rang rang gi gos gcer bu pa'i bu bden smra la chos kyis dgab pa'i phyir bskon te 'di skad kyi tshig kyang brjod par gyur te/_bdag cag gis 'di ltar rigs kyi bu bden smra mthong zhing rjes su 'thun pa'i chos bstan pa 'di thos pa ni bdag cag 
[\[129a.7\]]gi rnyed pa legs par rnyed do zhes brjod nas 'di skad kyi tshig kyang smras te/_bden smra tshur spyon da bcom ldan 'das de blta ba dang /_de la phyag bya ba dang /_bsnyen bkur bya ba'i phyir bzhud do/_/de bzhin gshegs pa de ni bdag cag nyid kyi skyed mos tshal na bzhugs so/_/bden smras smras pa 
[\[129b\]]
[\[129b.1\]]kun kyang tshur sheg_/rgyal po dang bcas/_dpung dang bcas/_grong rdal gyi mi dang bcas/_yul gyi mi dang bcas/_'khor gyi mi dang bcas par lhan cig 'thun par bgyis te bkod pa chen pos 'dong ngo /_/de nas rgyal po gtum po rab snang gis grong 
[\[129b.2\]]khyer thams cad du dril gyi sgra bsgrags te/_de bzhin gshegs pa'i gan du su mi 'gro ba de'i chad pa ni bsad pa'o zhes bsgo'o/_/de nas grong gi mi skyes pa dang /_bud med dang /_khye'u dang /_bu mo thams cad kyis rgyal po gtum po rab snang gi bka' de thos nas/_me tog dang /_
[\[129b.3\]]spos dang /_me tog phreng dang /_byug pa dang /_sil snyan dang /_pheg rnams thogs te/_grong khyer chen po 'phags rgyal nas phyi rol tu 'thon te/_skyed mos tshal du 'dong bar chas nas rgyal po gtum po rab snang la sdod cing 'khod par gyur to/_/de nas rgyal po gtum po rab snang gcer 
[\[129b.4\]]bu pa'i bu bden smra dang lhan cig_/blon po'i tshogs dang lhan cig_/rgyal bu gzhon nu dang /_dpung gi tshogs dang lhan cig_/btsun mo'i 'khor dang lhan cig_/grong rdal pa'i mi dang yul gyi mi rnams dang lhan cig_/'khor gyi mi dang chab sgo pa rnams dang lhan cig tu thams cad 
[\[129b.5\]]kyis yongs su bskor cing dpung gi bkod pa chen pos mdun du bdar nas/_gdugs dang /_rgyal mtshan dang /_ba dan dag ni bsgreng /_sil snyan bye ba 'bum dag ni bun long du byas/_gar dang /_glu dang /_rol mo'i sgra dbyangs ni bsgrags/_rol mo'i spyad ki ma pa la dang /_na ku 
[\[129b.6\]]la dang /_khar dkrol dang /_pheg gi sgra ni bsgrags/_rta dang glang po che rnams sgra ni 'byin/_bkra shis kyi bum pa gser thag gis btags pa 'bum dag thogs pa rnams ni mdun du bkye ste/_glang po che'i shing rta pa rnams dang /_rta'i shing rta pa rnams dang /_srog chags 'bum phrag dgu 
[\[129b.7\]]bcu rtsa brgyad dang lhan cig tu rgyal po'i mthu chen po dang /_rgyal po'i 'byor pa chen po dang /_rgyal po'i rnam par 'phrul pa chen po dang /_rgyal po'i rnam par rtse ba chen pos rang gi skyed mos tshal ga la ba dang /_bcom ldan 'das ga la ba der song ste phyin nas/_bcom ldan 'das kyi zhabs 
[\[130a\]]
[\[130a.1\]]la mgo bos phyag 'tshal te lan gsum bskor ba byas nas phyogs gcig tu 'dug go/_/gcer bu pa'i bu bden smra yang 'khor dang bcas te/_bcom ldan 'das kyi zhabs la mgo bos phyag 'tshal nas/_lan 'bum phrag du mar bskor ba byas te/_thal mo sbyar nas 
[\[130a.2\]]mig mi 'dzums par bcom ldan 'das la blta zhing 'dug go/_/de nas tshe dang ldan pa shA ri'i bus gcer bu pa'i bu bden smra bcom ldan 'das kyi spyan snga na mig mi 'dzums par bcom ldan 'das la blta zhing 'dug pa mthong ngo /_/mthong nas kyang 'di snyam du sems te/_kye ma 
[\[130a.3\]]gcer bu pa'i bu bden smra 'di ci zhig 'dod de/_'dir 'ongs snyam nas/_de ltar rnam par brtags te/_gcer bu pa'i bu bden smra la 'di skad ces smras so/_/bden smra khyod ci zhig 'dod de de bzhin gshegs pa'i thad du 'ongs/_ci bcom ldan 'das blta bar 'dod dam/_chos 
[\[130a.4\]]nyan par 'dod/_de skad ces smras pa dang /_gcer bu pa'i bu bden smras/_tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu kho bo ni bcom ldan 'das blta bar 'dod pa ma yin/_chos nyan par 'dod pa yang ma yin te/_btsun pa sha ra dwa ti'i 
[\[130a.5\]]bu kho bo ni chos thams cad mi 'dod pa'i phyir bcom ldan 'das kyi thad du 'ongs so/_/de ci'i phyir zhe na/_btsun pa sha ra dwa ti'i bu gzugs mthong ba ni de bzhin gshegs pa mthong ba ma yin/_tshor ba dang /_'du shes dang /_'du byed rnams dang /_rnam par shes pa mthong ba ni de bzhin 
[\[130a.6\]]gshegs pa mthong ba ma yin/_sa'i khams mthong ba ni de bzhin gshegs pa mthong ba ma yin/_chu'i khams dang /_me'i khams dang /_rlung gi khams mthong ba ni de bzhin gshegs pa mthong ba ma yin/_bdag mthong ba ni de bzhin gshegs pa mthong ba ma yin/_sems can 
[\[130a.7\]]dang /_srog mthong ba ni de bzhin gshegs pa mthong ba ma yin/_gang zag mthong ba ni de bzhin gshegs pa mthong ba ma yin/_ngar 'dzin pa mthong ba ni de bzhin gshegs pa mthong ba ma yin/_nga yir 'dzin pa mthong ba ni de bzhin gshegs pa mthong ba ma yin/_mtshan ma mthong ba ni de 
[\[130b\]]
[\[130b.1\]]bzhin gshegs pa mthong ba ma yin pa'i phyir te/_btsun pa sha ra dwa ti'i bu mtshan ma thams cad ma mthong ba de ni de bzhin gshegs pa mthong ba'o/_/mngon par zhen pa med pa mthong ba ni de bzhin gshegs pa mthong ba'o/_/dngos po med pa mthong ba ni de bzhin gshegs pa mthong ba'o/_/
[\[130b.2\]]ngo bo nyid med pa mthong ba ni de bzhin gshegs pa mthong ba'o/_/yang dag pa'i mtha' med par mthong ba ni de bzhin gshegs pa mthong ba'o/_/mig gzugs la 'dod chags dang bral bar mthong ba ni de bzhin gshegs pa mthong ba'o/_/rna ba sgra la rnam par rig pa med par mthong ba ni 
[\[130b.3\]]de bzhin gshegs pa mthong ba'o/_/sna dri la 'pho ba med par mthong ba ni de bzhin gshegs pa mthong ba'o/_/lce ro la rnam par shes par mi mthong ba ni de bzhin gshegs pa mthong ba'o/_/lus reg bya la reg par mi mthong ba ni de bzhin gshegs pa mthong ba'o/_/yid chos la 
[\[130b.4\]]rnam par ma brtags par 'dzin pa mthong ba ni de bzhin gshegs pa mthong ba'o/_/sha ra dwa ti'i bus smras pa bden smra de ltar mthong bas gal te de bzhin gshegs pa mthong ba yin na/_'o na de bzhin gshegs pa ji ltar blta bar bya/_bden smras smras pa/_btsun pa sha ra dwa ti'i bu de 
[\[130b.5\]]bzhin gshegs pa ni rigs su mi blta'o/_/rus su mi blta'o/_/mtshan nyid du mi blta'o/_/mtshan nyid med par mi blta'o/_/chos su mi blta'o/_/chos ma yin par mi blta'o/_/yang dag par mi blta'o/_/yang dag pa ma yin par mi blta'o/_/dmigs par mi 
[\[130b.6\]]blta'o/_/dmigs pa med par mi blta'o/_/yid la bya bar mi blta'o/_/yid la bya ba med par mi blta'o/_/rtog par mi blta'o/_/mi rtog par mi blta'o/_/'dus byas su mi blta'o/_/'dus ma byas su mi blta'o/_/dngos po yod par mi blta'o/_/dngos po med par mi blta'o/_/
[\[130b.7\]]gong bur mi blta'o/_/rdzas su mi blta'o/_/gzugs su mi blta'o/_/tshor bar mi blta'o/_/'du shes su mi blta'o/_/'du byed rnams su mi blta'o/_/rnam par shes par mi blta'o/_/nye bar len par mi blta'o/_/nye bar len pa med par mi blta'o/_/de bzhin gshegs pa ni skye bar 
[\[131a\]]
[\[131a.1\]]mi blta'o/_/skye ba med par mi blta'o/_/de skad ces smras pa dang /_tshe dang ldan pa sha ra dwa ti'i bus gcer bu pa'i bu bden smra la 'di skad ces smras so/_/bden smra gal te de bzhin gshegs pa de ltar mi lta na skyes bu dam pa khyod de bzhin gshegs pa la ji ltar blta/_
[\[131a.2\]]smras pa/_btsun pa sha ra dwa ti'i bu kho bo ni de bzhin gshegs pa gzugs su mi blta'o/_/de bzhin gshegs pa gzugs las gzhan du yang mi blta'o/_/de bzhin gshegs pa gzugs gzhig pa'i phyir mi blta'o/_/btsun pa sha ra dwa ti'i bu kho bo ni de bzhin gshegs 
[\[131a.3\]]pa tshor ba dang /_'du shes dang /_'du byed rnams dang rnam par shes par mi blta'o/_/de bzhin gshegs pa rnam par shes pa las gzhan du yang mi blta'o/_/de bzhin gshegs pa rnam par shes pa gzhig pa'i phyir yang mi blta'o/_/de bzhin gshegs pa 'jig rten du 
[\[131a.4\]]gtogs par mi blta'o/_/de bzhin gshegs pa 'jig rten las rgal bar mi blta'o/_/de bzhin gshegs pa phung pos rab tu phye bar mi blta'o/_/de bzhin gshegs pa khams kyis rab tu phye bar mi blta'o/_/de bzhin gshegs pa skye mched kyis rab tu phye bar mi blta ste/_de 
[\[131a.5\]]bzhin gshegs pa ni tshig gi lam thams cad kyis brjod du med par blta zhing ci nas kyang mi mthong ba dang rnam par mi mthong ba dang /_mi dmigs pa dang /_mi rtog pa dang /_rnam par mi rtog pa dang /_yongs su mi rtog pa dang /_rnam par mtho btsam pa med pa dang /_kun nas slong ba med pa 
[\[131a.6\]]dang /_len pa med pa dang /_'dor ba med pa dang /_spros pa med pa dang /_mtshan mar bya ba med pa dang /_mtshan mar bya ba med pa ma yin pa dang /_bya ba med pa dang /_rnam par bya ba med pa dang /_yod par bya ba med pa dang /_med par bya ba med pa dang /_blang ba med pa dang /_dor ba med pa dang /_
[\[131a.7\]]bsam pa med pa dang /_lhun gyis grub pa med pa dang /_dmigs su med pa yang ma yin pa de ltar de bzhin gshegs pa blta ste/_brjod du med pa dang /_brjod du med pa yang ma yin pa de ltar de bzhin gshegs pa blta'o/_/tshig gi lam dang dbyangs su brjod pa thams cad las yang dag par 
[\[131b\]]
[\[131b.1\]]'das pas/_mthong ba med par de bzhin gshegs pa blta'o/_/btsun pa sha ra dwa ti'i bu byang chub sems dpa' rnams kyang de bzhin gshegs pa la de ltar blta ste/_kho bo yang de bzhin du blta'o/_/sha ra dwa ti'i bus smras pa de bzhin gshegs pa la gal te de ltar blta na/_de'i chos bstan pa yang 
[\[131b.2\]]ji ltar nyan/_smras pa/_btsun pa sha ra dwa ti'i bu gal te kho bo la chos kyi 'du shes skye ba zhig yod dam/_chos ma yin pa'i 'du shes skye ba zhig yod na ni kho bo yang bcom ldan 'das kyi chos bstan pa nyan to/_/de ci'i phyir zhe na/_btsun pa sha ra dwa ti'i bu brjod pa thams cad las byang chub sems 
[\[131b.3\]]dpa'i chos kyi tshig 'byung ba med de/_de la mngon par zhen pa yang med la chos kyi 'du shes kyang mi skyed pa'i phyir ro/_/de ci'i phyir zhe na/_'du shes thams cad dang bral ba'i phyir ro/_/sha ra dwa ti'i bus smras pa/_bden smra khyod chos don du gnyer ba'i phyir de bzhin gshegs pa'i thad du ma 'ongs 
[\[131b.4\]]sam/_smras pa/_btsun pa sha ra dwa ti'i bu kho bo ni chos don du gnyer ba yang ma yin/_chos ma yin pa don du gnyer ba yang ma yin par de bzhin gshegs pa'i thad du 'ongs so/_/de ci'i phyir zhe na/_btsun pa sha ra dwa ti'i bu chos don du gnyer zhes bya ba de ni chos thams cad la don du 
[\[131b.5\]]gnyer ba med pa'i tshig [{]bla dgas [,]bla dwags [}]te/_btsun pa sha ra dwa ti'i bu gang chos don du gnyer ba de ni sangs rgyas la mngon par zhen par 'dod pa ma yin/_chos la sgro gdags par 'dod pa ma yin/_dge 'dun bskyed par 'dod pa ma yin/_sdug bsngal yongs su shes par bya bar 'dod pa ma yin/_
[\[131b.6\]]kun 'byung ba spang bar 'dod pa ma yin/_lam bsgom par 'dod pa ma yin/_'gog pa mngon du bya bar 'dod pa ma yin/_'dod pa'i khams las yang dag par 'da' bar 'dod pa ma yin/_gzugs kyi khams dang gzugs med pa'i khams las yang dag par 'da' bar 'dod pa ma yin/_
[\[131b.7\]]mya ngan las 'da' bar 'dod pa ma yin pa'i phyir te/_btsun pa sha ra dwa ti'i bu rnam grangs des na 'di ltar kho bo ni chos thams cad la don du gnyer ba med par de bzhin gshegs pa'i spyan sngar phyin par rig par bgyi'o/_/de skad ces smras pa dang /_tshe dang ldan pa sha ra dwa ti'i bus gcer bu pa'i bu bden 
[\[132a\]]
[\[132a.1\]]smra la 'di skad ces smras so/_/bden smra ci las bsams te de skad ces smra/_smras pa/_btsun pa sha ra dwa ti'i bu kho bo ni bsams pa med par chos thams cad de ltar ston to/_/btsun pa sha ra dwa ti'i bu chos kyi dbyings la ni gnyis mi dmigs pa'i phyir bsams pa yang mi 
[\[132a.2\]]dmigs ma bsams pa yang mi dmigs so/_/smras pa/_bden smra khyod 'gro ba dag dang mi sbyor ram/_smras pa/_btsun pa sha ra dwa ti'i bu gal te kho bos 'gro ba zhig dmigs na ni sbyor ba yang yod/_gal te kho bo la skye ba zhig yod na ni skye bar yang 'gyur/_gal te kho bo la 'pho ba zhig 
[\[132a.3\]]yod na ni 'pho bar yang 'gyur na/_btsun pa sha ra dwa ti'i bu chos thams cad ni 'pho ba med pa ste/_'gro ba med cing shi 'pho dang skye ba med pa'o/_/smras pa/_bden smra de bzhin gshegs pas dge slong khyod ni skye'o/_/rga'o/_'chi'o/_'pho'o/_'byung ngo zhes 'di ma gsungs sam/_smras pa/_btsun 
[\[132a.4\]]pa sha ra dwa ti'i bu 'gro ba la rten cing lhag pa'i nga rgyal yod pa'i sems can rnams kyi rten pa bsal ba'i phyir de bzhin gshegs pa de skad ces ston te/_bstan pa'i chos nyid ji lta ba bzhin du bya na 'di la 'gro ba med/_shi 'pho med/_skye ba med do/_/sha ra dwa ti'i bus smras pa/_bden smra 
[\[132a.5\]]legs so legs so/_/'di ltar theg pa chen po 'di bstan pa'i don rnam par nges pa la mkhas pa legs so legs so/_/bden smras smras pa/_btsun pa sha ra dwa ti'i bu khyod kyis don ni gang /_rnam par nges pa ni gang yin pa mkhyen tam/_sha ra dwa ti'i bus smras pa/_rigs kyi bu kho bo ni 
[\[132a.6\]]ston par 'dod pa ma yin gyi nyan par 'dod pa yin gyis/_rigs kyi bu don ni gang /_rnam par nges pa ni gang khyod kyis ston cig de skad ces smras pa dang /_gcer bu pa'i bu bden smras/_tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu don zhes bya ba ni brjod 
[\[132a.7\]]du med pa'o/_/de brjod pa gang yin pa de ni rnam par nges pa zhes bya'o/_/don zhes bya ba ni smrar med pa'o/_/de smra ba gang yin pa de ni rnam par nges pa zhes bya'o/_/don zhes bya ba ni smos su med pa'o/_/de smos pa gang yin pa de ni rnam par nges pa zhes bya'o/_/don zhes bya ba ni g.yo ba med pa/_bsam pa med pa/_
[\[132b\]]
[\[132b.1\]]spros pa med pa/_brtags pa med pa/_rnam par bsgrubs pa med pa/_dngos po med pa/_rdzas med pa/_ngar 'dzin pa med pa/_dba' rlabs med pa/_gzung ba med pa/_gnas med pa/_gnas kyi tshig gi lam thams cad las yang dag par 'das pa'o/_/rnam par nges pa zhes bya ba ni 
[\[132b.2\]]bsam pa dang /_gzhal ba dang /_bgrang ba dang /_brtag pa dang /_gzhan gyi sems kyi rgyud la go bar byed pa'o/_/don zhes bya ba ni don so so yang dag par rig pa'o/_/rnam par nges pa zhes bya ba ni chos dang nges pa'i tshig dang spobs pa so so yang dag par rig pa ste/_btsun pa sha ra 
[\[132b.3\]]dwa ti'i bu 'di ni mdor na don to/_/'di ni rnam par nges pa'o/_/de nas bcom ldan 'das kyis rigs kyi bu bden smra la legs so zhes bya ba byin te/_rigs kyi bu legs so legs so/_/ji ltar khyod ston pa de ltar gzhan gyis kyang bstan par bya'o/_/khyod kyis bstan pa 'di bshad pas 
[\[132b.4\]]lha'i bu stong phrag gsum mi skye ba'i chos la bzod pa skyes par gyur to/_/srog chags nyi khris khyod kyi spobs pa'i che ba phun sum tshogs pa 'di thos nas bla na med pa yang dag par rdzogs pa'i byang chub tu sems skyes par gyur to/_/de nas bcom ldan 'das la tshe dang ldan pa maud gal gyi bu chen pos 
[\[132b.5\]]'di skad ces gsol to/_/bcom ldan 'das rigs kyi bu bden smras mu stegs can gyi cha byad 'dis sems can ji snyed cig yongs su smin par bgyis lags/_de skad ces gsol pa dang /_bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/_/maud gal gyi 
[\[132b.6\]]bu chen po gnas 'di thos na byang chub sems dpa' sems dpa' chen po rnams ma gtogs par lha dang bcas pa'i 'jig rten rmongs par 'gyur ro/_/maud gal gyi bu chen po 'on kyang mgo tsam zhig bstan gyis rigs kyi bu bden smra 'dis kha dog dang /_gzugs dang /_spyod lam sna tshogs kyis sems can 
[\[132b.7\]]ji snyed yongs su smin par byas pa nyon cig_/maud gal gyi bu chen po rigs kyi bu bden smra 'dis mu stegs can gyi gzugs su gnas te/_sems can ri rab kyi rdul phra rab kyi rdul snyed bla na med pa yang dag par rdzogs pa'i byang chub tu yongs su smin par byas so/_/spyod pa'i gzugs kyis sems can 
[\[133a\]]
[\[133a.1\]]gling bzhi pa'i rdul phra rab kyi rdul snyed bla na med pa yang dag par rdzogs pa'i byang chub tu yongs su smin par byas so/_/kun tu rgyu'i gzugs kyis sems can gang gA'i klung brgyad cu rtsa bzhi'i bye ma snyed bla na med pa yang dag par rdzogs pa'i byang chub tu yongs su smin par byas so/_/
[\[133a.2\]]nyan thos kyi gzugs kyis sems can gang gA'i klung bcu'i bye ma snyed nyan thos kyi byang chub tu nges par 'byung bar bstan nas phyis bla na med pa yang dag par rdzogs pa'i byang chub tu yongs su smin par byas so/_/de bas kyang ches mang ba'i sems can rnams rang sangs rgyas kyi gzugs kyis 
[\[133a.3\]]yongs su smin par byas so/_/byang chub sems dpa'i gzugs kyis sems can bgrang ba las 'das pa yongs su smin par byas so/_/gzhan dag brgya byin gyi gzugs kyis/_gzhan dag tshangs pa'i gzugs kyis/_gzhan dag 'khor los sgyur ba'i gzugs kyis/_gzhan dag 
[\[133a.4\]]'jig rten skyong ba'i gzugs kyis/_gzhan dag mi'am ci'i gzugs kyis/_gzhan dag lha ma yin gyi gzugs kyis/_gzhan dag nam mkha' lding gi gzugs kyis/_gzhan dag lto 'phye chen po'i gzugs kyis/_gzhan dag skyes pa'i gzugs kyis/_gzhan dag bud med kyi gzugs 
[\[133a.5\]]kyis/_gzhan dag khye'u'i gzugs kyis/_gzhan dag bu mo'i gzugs kyis/_gzhan dag sa'i lha'i gzugs kyis/_gzhan dag lhan cig skyes pa'i lha'i gzugs kyis/_gzhan dag drang srong gi gzugs kyis/_gzhan dag bram ze'i gzugs kyis/_gzhan dag dge slong gi gzugs 
[\[133a.6\]]kyis/_gzhan dag dge slong ma'i gzugs kyis/_gzhan dag dge bsnyen gyi gzugs kyis/_gzhan dag dge bsnyen ma'i gzugs kyis bla na med pa yang dag par rdzogs pa'i byang chub tu yongs su smin par byas te/_maud gal gyi bu rigs kyi bu bden smra 'dis de ltar sems can mang po 
[\[133a.7\]]bla na med pa yang dag par rdzogs pa'i byang chub tu yongs su smin par byas so/_/gsol pa/_'dis de bzhin gshegs pa ji snyed cig mnyes par bgyis lags/_bka' stsal pa/_maud gal gyi bu sa'i khams dang /_chu'i khams dang /_me'i khams dang /_rlung gi khams dang /_
[\[133b\]]
[\[133b.1\]]nam mkha'i khams dang /_sems can gyi khams kyi mtha' ni rtogs par nus srid kyi/_rigs kyi bu bden smra 'dis de bzhin gshegs pa ji snyed cig gzugs sna tshogs kyis mnyes par byas pa'i sangs rgyas byung ba de dag gi mtha' ni rtogs par mi nus so/_/de nas gnas brtan 
[\[133b.2\]]'od srung chen pos rigs kyi bu bden smra la 'di skad ces smras so/_/rigs kyi bu khyod kyis de bzhin gshegs pa mang po mnyes par byas na de ltar bsam pa yongs su rdzogs pa ci'i phyir bla na med pa yang dag par rdzogs pa'i byang chub mngon par rdzogs par 'tshang mi rgya/_bden smras 
[\[133b.3\]]smras pa/_btsun pa 'od srung gal te kho bo'i byang chub bam/_mngon par rdzogs par 'tshang rgya bar byed pa zhig dmigs na ni kho bo yang bla na med pa yang dag par rdzogs pa'i byang chub mngon par rdzogs par 'tshang rgya'o/_/smras pa/_bden smra byang chub sems dpa' gang gA'i klung gi bye 
[\[133b.4\]]ma snyed dag bla na med pa yang dag par rdzogs pa'i byang chub tu smon lam btab cing bla na med pa yang dag par rdzogs pa'i byang chub mngon par rdzogs par sangs ma rgyas sam/_mngon par rdzogs par 'tshang mi rgya 'am/_mngon par rdzogs par 'tshang rgya bar mi 'gyur ram/_smras pa/_btsun 
[\[133b.5\]]pa 'od srung de ni sems can mngon pa'i nga rgyal can rnams la grangs su byas pa yin te/_'di la don dam par na byang chub dmigs su med do/_/byang chub sems dpa' yang dmigs su med do/_/de ci'i phyir zhe na/_btsun pa 'od srung 'di ltar byang chub ni 'dus ma byas pa ste/_
[\[133b.6\]]grangs thams cad dang bral ba/_gzugs med pa/_bstan du med pa ste/_sngon po ma yin/_ser po ma yin/_dkar po ma yin/_btsod ka ma yin/_shel gyi mdog ma yin/_kha dog med pa/_dbyibs med pa/_rtags med pa/_mtshan ma med pa mtshan ma thams cad 
[\[133b.7\]]las yang dag par 'das pa/_gnas med pa/_gnas thams cad yang dag par bcom pa/_dngos po med pa/_dngos po thams cad dang bral ba/_mtshan nyid med pa/_mtshan nyid thams cad dang bral ba/_brjod du med pa/_tshig gi lam thams cad kyis 
[\[134a\]]
[\[134a.1\]]rtogs par mi nus pa/_bltar med pa/_ril po ma yin pa/_rdzas med pa/_mun pa med pa/_snang ba med pa/_rtags med pa/_dbyibs med pa/_smrar med pa/_smos su med pa/_reg par byar med pa/_rnam par shes par mi rung ba/_
[\[134a.2\]]thos par mi rung ba/_dbyangs med pa/_tshig gi lam med pa/_thogs pa med pa/_ma bcings pa/_ma grol ba/_'dod chags med pa/_zhe sdang med pa/_gti mug med pa/_rgyu thams cad kyis gdags su med pa/_gdags par bya ba ma yin pa ste/_btsun 
[\[134a.3\]]pa 'od srung byang chub ni de lta bu'i rang bzhin yin pas de ni lus kyis mngon par rdzogs par 'tshang rgya bar mi nus so/_sems kyis kyang mi nus so/_/de ci'i phyir zhe na/_btsun pa 'od srung lus ni sems med pa/_g.yo ba med pa/_rtswa dang /_shing dang /_rtsig pa dang /_bong ba 
[\[134a.4\]]snang ba lta bu ste/_des byang chub mngon par rdzogs par 'tshang rgya bar mi nus so/_/sems kyang de lta bu'i rang bzhin yin zhing bltar med pa/_des kyang byang chub mngon par rdzogs par 'tshang rgya bar bya bar mi nus so/_/gang gis mngon par rdzogs par 'tshang rgya bar bya ba'i sems can 
[\[134a.5\]]de dag kyang mi dmigs te/_btsun pa 'od srung chos thams cad de lta bu'i rang bzhin yin na/_de la ci'i phyir khyod bla na med pa yang dag par rdzogs pa'i byang chub mngon par rdzogs par 'tshang mi rgya zhes ji ste de ltar sems par gyur/_de nas byang chub sems dpa' de dag dang /_dge 
[\[134a.6\]]slong dang /_dge slong ma dang /_dge bsnyen dang /_dge bsnyen ma de dag dang /_brgya byin dang /_tshangs pa dang /_'jig rten skyong ba de dag 'di snyam du sems te/_bcom ldan 'das kyis sems can bdag cag gi bsam pa dang mos pa bzhin du the tsom dang nem nur dang yid gnyis 
[\[134a.7\]]bsal ba'i phyir rigs kyi bu bden smra 'di ji srid cig na bla na med pa yang dag par rdzogs pa'i byang chub mngon par rdzogs par 'tshang rgya ba dang /_'jig rten gyi khams gang du mngon par rdzogs par 'tshang rgya ba dang /_'di byang chub thob nas mtshan ci zhes bya bar 'gyur ba dang /_tshe'i tshad 
[\[134b\]]
[\[134b.1\]]ji tsam du 'gyur ba dang /_byang chub thob nas de'i 'khor 'dus pa ji snyed cig tu 'gyur ba lung bstan kyang ci ma rung snyam pa dang /_de nas bcom ldan 'das kyis byang chub sems dpa' de dag dang /_dge slong dang /_dge slong ma dang /_dge bsnyen dang /_dge bsnyen ma de dag 
[\[134b.2\]]dang /_brgya byin dang /_tshangs pa dang /_'jig rten skyong ba de dag gi sems kyi yongs su rtog pa thugs kyis thugs su chud nas 'jam dpal gzhon nur gyur pa la bka' stsal pa/_'jam dpal rigs kyi bu bden smra 'di ni bskal pa bzang po 'di 'das pa'i 'og tu bskal pa 
[\[134b.3\]]bgrang ba las yang dag par 'das pa snyed cig na bskal pa gnod par sdo ba'i dgra med pa zhes bya ba la 'jig rten gyi khams shin tu rnam par bltas pa'i grags pa can zhes bya bar de bzhin gshegs pa dgra bcom pa yang dag par rdzogs pa'i sangs rgyas bden pa'i blo gros kyi tog gi rgyal 
[\[134b.4\]]po zhes bya bar 'gyur ro/_/'jam dpal 'jig rten gyi khams shin tu rnam par bltas pa'i grags pa can zhes bya ba de ni bzang zhing mdzes la blta na sdug pa/_rin po che sna bdun gyis rab tu brgyan pa/_rin po che'i rab 'bum phrag bdun gyis bskor ba/_spos chu'i 'obs 'bum 
[\[134b.5\]]phrag bdun gyis rjes su bskor ba/_nor bu rin po che bai dUr+ya chen po 'bum phrag bdun gyi shing thags btsugs pa/_'dzam bu chu bo'i gser gyi dra ba sa ya dag gis steng nas yongs su bkab pa/_nor bu rin po che sa ya dag gis brgyan pa'i rta babs dang ldan pa/_nor bu rin po 
[\[134b.6\]]che seng ge yid du 'ong ba sa ya dag gis spras pa'i pu shu dang /_skar khung dag gis mdzes par byas pa/_nor bu rin po che seng ge'i rgyal mtshan sa ya dag gis spras pa'i mkha' rten rnams kyis mdzes par byas pa/_nor bu rin po che snang ba'i rgyal mtshan sa ya dag gis gcig 
[\[134b.7\]]tu 'bar bar snang bar byas pa/_dril bu g.yer ka'i dra ba sa ya dag gis kun nas sgra phyung ba'i sgra yid du 'ong ba dang ldan pa/_gser gyi lda ldi sa ya dag kun nas mngon par bres pa dang ldan pa/_nor bu rin po che tog gi rgyal mtshan gyi lha'i ba dan dang /_rgyal mtshan sa ya bsgreng 
[\[135a\]]
[\[135a.1\]]ba dang ldan par 'gyur te/_'jam dpal 'jig rten gyi khams shin tu rnam par bltas pa'i grags pa can de ni lag mthil ltar mnyam zhing rin po che'i shing ljon pa dag gis kun tu gang bar 'gyur te/_de na rtswa skye ba dag 'jam zhing g.yung drung 'khyil ba 
[\[135a.2\]]ltar g.yas su 'khyil la/_rma bya'i mgrin pa 'dra zhing ka tsa lin di ka'i gos ltar 'jam pa sha stag gis 'jig rten gyi khams shin tu rnam par bltas pa'i grags pa can de kun nas g.yogs par 'gyur/_skyed mos tshal sa ya dag gis brgyan par 'gyur/_skyed 
[\[135a.3\]]mos tshal re re yang /_rdzing bu sa ya dag gis legs par brgyan cing kun nas mdzes par 'gyur/_rdzing bu re re yang stegs brgyad dang bcas pa nor bu rin po che yan lag brgyad dang ldan pas spras pa/_'dzam bu chu bo'i gser gyi bye ma bdal ba/_yan lag brgyad dang 
[\[135a.4\]]ldan pa'i chus yongs su gang ba/_rin po che'i pad mas kun nas yog pa/_ngang pa dang /_ngur pa dang /_khrung khrung sgra sked 'byin pa dang ldan par 'gyur te/_'jam dpal de ltar 'jig rten gyi khams shin tu rnam par bltas pa'i grags pa can de ni grong dang /_grong khyer 
[\[135a.5\]]dang /_grong rdal dang /_yul 'khor dang /_rgyal po'i pho brang 'khor sa ya dag gis kun nas brgyan par 'gyur/_grong khyer chen po re re yang grong khyer sa ya sa ya dag gis legs par brgyan par 'gyur zhing de bzhin du grong dang /_grong khyer dang /_grong rdal dang /_yul 
[\[135a.6\]]'khor dang /_rgyal po'i pho brang 'khor thams cad kyang de snyed du 'gyur te/_grong dang /_grong khyer dang /_grong rdal dang /_yul 'khor sa ya sa ya thams cad kyang skyes pa dang /_bud med dang /_khye'u dang /_bu mo du ma dag gis gang bar 'gyur ro/_/'jam dpal 'jig 
[\[135a.7\]]rten gyi khams shin tu rnam par bltas pa'i grags pa can der gling bzhi pa'i 'jig rten gyi khams bar ma blta na yid du 'ong ba zhes bya ba/_shin tu blta na sdug pa/_shin tu mdzes pa/_shin tu 'byor pa/_shin tu rgyas pa/_skyes pa dang /_bud med shin tu mang bas gang ba 'byung bar 
[\[135b\]]
[\[135b.1\]]'gyur te/_de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bden pa'i blo gros kyi tog gi rgyal po de'i skye ba'i grong khyer du 'gyur ro/_/'jam dpal de bzhin gshegs pa bden pa'i blo gros kyi tog gi rgyal po de ni bram 
[\[135b.2\]]ze'i rigs las mngon par 'byung bar 'gyur ro/_/de'i yum ni shugs ldan zhes bya bar 'gyur te/_da ltar nga'i yum lha mo sgyu 'phrul lta bur 'gyur ro/_/de'i yab ni tshangs pa'i dbyig ces bya bar 'gyur te/_da ltar nga'i yab rgyal po zas gtsang ma lta bur 'gyur ro/_/
[\[135b.3\]]de'i sras ni sgra rnam par grags pa zhes bya bar 'gyur te/_/da ltar nga'i gzhon nu sgra gcan 'dzin lta bur 'gyur ro/_/de'i btsun mo dam pa ni blo gros chen po zhes bya bar 'gyur te/_da ltar nga'i shAkya'i bu mo sa 'tsho ma lta bur 'gyur ro/_/de'i ma ma ni grags pa chen po zhes 
[\[135b.4\]]bya bar 'gyur te/_da ltar nga'i skye dgu'i bdag mo chen mo gau ta mI lta bur 'gyur ro/_/bcom ldan 'das de'i rim gro pa ni rtag tu rjes su 'brang ba zhes bya bar 'gyur te/_da ltar nga'i rim gro pa 'dun pa lta bur 'gyur ro/_/de bzhin gshegs pa bden pa'i blo gros kyi tog 
[\[135b.5\]]gi rgyal po de gang la bcibs te/_mngon par 'byung bar 'gyur ba'i rta'i rgyal po de ni shugs can ldan zhes bya bar 'gyur te/_da ltar nga'i rta'i rgyal po bsngags ldan lta bur 'gyur ro/_/bcom ldan 'das de'i byang chub kyi snying po ni chos kyis 'phags pa zhes bya bar 'gyur 
[\[135b.6\]]te/_der de bzhin gshegs pa de bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/byang chub kyi snying po de ni byang chub kyi shing 'bum phrag brgyad cus yongs su bskor bar 'gyur ro/_/'jam dpal de'i tshe de'i dus na bdud dam 
[\[135b.7\]]bdud kyi ris kyi lha rnams 'byung bar mi 'gyur te/_'jam dpal gang gi tshe de bzhin gshegs pa bden pa'i blo gros kyi tog gi rgyal po bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe 'jig rten gyi khams de na sems can gyi 
[\[136a\]]
[\[136a.1\]]ris gang ji snyed cig yod pa de dag thams cad me tog dang phreng ba dang /_spos dang /_phye ma dang /_byug pa dang /_sil snyan dang /_pheg thogs shing byang chub kyi snying po chos kyis 'phags pa ga la ba der dong ste/_glu dang rol mo sna tshogs byed par 'gyur ro/_/
[\[136a.2\]]'og min ris kyi mthar thug pa'i lha'i tshogs thams cad kyang der 'du bar 'gyur ro/_/gnod sbyin dang /_dri za dang /_lha ma yin dang /_mi 'am ci dang /_lto 'phye chen po'i tshogs phal po che'ang der 'du bar 'gyur ro/_/shar phyogs dang /_lho phyogs dang /_nub phyogs 
[\[136a.3\]]dang /_byang phyogs dag nas kyang byang chub sems dpa'i tshogs shin tu mang ba 'du bar 'gyur ro/_/'jam dpal de bzhin gshegs pa bden pa'i blo gros kyi tog gi rgyal po de thog ma mngon par rdzogs par sangs rgyas nas 'dus pa'i 'khor du byang chub sems dpa'i spyod 
[\[136a.4\]]yul gyi thabs kyi yul la rnam par 'phrul ba bstan pa'i chos kyi rnam grangs chen po mdo sde bye ba 'bum phrag du ma'i 'khor dang ldan pa ston par 'gyur te/_'jam dpal de bzhin gshegs pa bden pa'i blo gros kyi tog gi rgyal po des chos kyi rnam grangs de bstan pa'i tshe 
[\[136a.5\]]sems can gang gA'i klung gi bye ma snyed bla na med pa yang dag par rdzogs pa'i byang chub las phyir mi ldog par 'gyur te/_'jam dpal de bzhin gshegs pa bden pa'i blo gros kyi tog gi rgyal po des chos ston pa ni theg pa gsum rnam par dgod pas mi ston te/_sangs 
[\[136a.6\]]rgyas kyi zhing der nyan thos kyi theg pa pa'am/_rang sangs rgyas kyi theg pa pa dag 'byung bar mi 'gyur ro/_/sems can thams cad kyang theg pa gcig la mos pa rgya chen po la mos pa sha stag sangs rgyas kyi zhing der skye bar 'gyur te/_'jam dpal de ltar de bzhin gshegs pa 
[\[136a.7\]]bden pa'i blo gros kyi tog gi rgyal po de'i 'dus pa dang po ni byang chub sems dpa' sems dpa' chen po phyir mi ldog pa gang gA'i klung gi bye ma snyed du 'gyur ro/_/'dus pa gnyis pa ni byang chub sems dpa' skye ba gcig gis thogs pa khrag khrig phrag brgyad cur 
[\[136b\]]
[\[136b.1\]]'gyur ro/_/'dus pa gsum pa ni byang chub sems dpa' dkrigs phrag drug cur 'gyur te/_de phyin cad sems can grangs dang bgrang ba las 'das pa dag bla na med pa yang dag par rdzogs pa'i byang chub las phyir mi ldog pa la 'god par 'gyur ro/_/'jam dpal de 
[\[136b.2\]]bzhin gshegs pa bden pa'i blo gros kyi tog gi rgyal po de byang chub thob pa'i tshe'i tshad ni bar gyi bskal pa drug cur 'gyur ro/_/de yongs su mya ngan las 'das nas kyang lo bye ba khrag khrig 'bum phrag brgyad cur dam pa'i chos gnas par 'gyur ro/_/dam pa'i chos rgyas pas 
[\[136b.3\]]sems can de snyed 'dul bar 'gyur ro/_/'jam dpal de bzhin gshegs pa de gang gi tshe yongs su mya ngan las 'da' bar 'gyur ba de'i tshe byang chub sems dpa' tog chen po zhes bya ba 'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang 
[\[136b.4\]]rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas de bkod pa chen po zhes bya bar 'gyur ro zhes byang chub sems dpa' tog chen po zhes bya ba lung bstan nas yongs su mya ngan las 'da' bar 'gyur ro/_/de nas de'i tshe thams cad dang 
[\[136b.5\]]ldan pa'i 'khor de de'i tshe de'i dus na byang chub sems dpa' tog chen po zhes bya ba 'byung zhing /_bcom ldan 'das de bzhin gshegs pa bden pa'i blo gros kyi tog gi rgyal po de'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_
[\[136b.6\]]de bzhin gshegs pa dgra bcom pa yang dag par rdzogs pa'i sangs rgyas bkod pa chen po zhes bya bar 'gyur ba de gang zhig yin snyam du ya mtshan du 'dzin par gyur to/_/de nas bcom ldan 'das kyis thams cad dang ldan pa'i 'khor de'i sems kyi rnam par rtog pa thugs 
[\[136b.7\]]kyis thugs su chud nas 'jam dpal gzhon nur gyur pa la bka' stsal pa/_'jam dpal rigs kyi bu bden smra 'di'i mdun du bram ze'i khye'u bden dga' zhes bya ba 'dug pa bram ze'i byis pa thams cad kyi nang na mchog tu bya ba 'di de'i tshe de'i dus na de bzhin gshegs pa dgra bcom 
[\[137a\]]
[\[137a.1\]]pa yang dag par rdzogs pa'i sangs rgyas bkod pa chen po zhes bya bar 'gyur te/_de'i sangs rgyas kyi zhing gi bkod pa de dag ni de bzhin gshegs pa bden pa'i blo gros kyi tog gi rgyal po'i sangs rgyas kyi zhing gi bkod pa bzhin du 'gyur ro/_/sangs rgyas kyi 
[\[137a.2\]]zhing gi yon tan bkod pa'i che ba de thos nas 'khor gyi dkyil 'khor de las byang chub sems dpa' bye ba khrag khrig 'bum phrag drug cus sangs rgyas kyi zhing der skye bar smon lam btab ste/_gang gi tshe bcom ldan 'das de bzhin gshegs pa bden pa'i blo gros kyi tog gi 
[\[137a.3\]]rgyal po de bla na med pa yang dag par rdzogs pa'i byang chub mngon par rdzogs par sangs rgyas par gyur pa de'i tshe bdag cag kyang 'jig rten gyi khams der skye bar shog shig ces smon lam btab par gyur to/_/de nas bcom ldan 'das kyis de dag thams cad kyang sangs 
[\[137a.4\]]rgyas kyi zhing der skye bar lung bstan to/_/de nas gcer bu pa 'bum phrag brgyad cu po de dag gis kyang tshig 'thun par smras pa/_bcom ldan 'das bdag cag kyang sangs rgyas kyi zhing der skye bar gyur cig ces smon lam btab bo/_/de nas bcom ldan 'das kyis de dag 
[\[137a.5\]]kyang sangs rgyas kyi zhing der skye bar lung bstan to/_/de nas steng gi bar snang las kyang lha'i bu bye ba khrag khrig 'bum phrag dgu bcus 'di skad kyi tshig brjod de/_bcom ldan 'das bdag cag kyang bcom ldan 'das de bzhin gshegs pa bden pa'i blo gros kyi tog gi 
[\[137a.6\]]rgyal po de byang chub brnyes pa'i sangs rgyas kyi zhing 'jig rten gyi khams shin tu rnam par bltas pa'i grags pa can der skye bar gyur cig_/yon tan bkod pa bsam gyis mi khyab pa de yang mthong bar shog shig ces smon lam btab bo/_/bcom ldan 'das kyis bka' 
[\[137a.7\]]stsal pa/_lha'i bu dag khyed cag kyang 'jig rten gyi khams shin tu rnam par bltas pa'i grags pa can der skye bar 'gyur te/_de bzhin gshegs pa de yang mnyes par byed par 'gyur ro/_/lha'i bu khyed kyang 'jig rten gyi khams shin tu rnam par bltas pa'i grags pa 
[\[137b\]]
[\[137b.1\]]can de nyid du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_ming tha dad pa'i de bzhin gshegs par 'gyur la tshe'i tshad ni 'thun par 'gyur ro/_/de nas de'i tshe stong gsum gyi stong chen po'i 'jig rten gyi khams 'di rnam 
[\[137b.2\]]pa drug tu g.yos te/_sa'i 'og nas pad ma 'dzam bu chu bo'i gser gyi 'dab ma can nor bu rin po che chen po an da rnyil gyi ze ba'i tshogs can/_spug gi snying po dang ldan pa/_nor bu rin po che bai dUr+ya'i chu ba can/_bye ba khrag khrig 'bum phrag du ma dag gis sa gzhi brtol nas 
[\[137b.3\]]mngon par 'phags te/_pad ma de dag thams cad la byang chub sems dpa'i gzugs skyil mo krung du 'khod pa mtshan dang dpe byad bzang pos legs par brgyan pa'i lus kyis bcom ldan 'das la 'dud cing phyag 'tshal bar snang bar gyur te/_de dag gis rin po che sna tshogs 
[\[137b.4\]]kyi sprin gyi dra ba dag gis bcom ldan 'das la mngon par bkab nas 'di skad kyi tshig brjod do/_/bcom ldan 'das bdag cag ni 'jig rten gzhan dang gzhan gyi khams nas de bzhin gshegs pas byang chub sems dpa'i yon tan bsam gyis mi khyab pa bka' stsal pa 
[\[137b.5\]]'di'ang nyan/_bcom ldan 'das la yang blta ba dang /_phyag bgyi ba dang /_bsnyen bkur bgyi ba dang /_rigs kyi bu bden smra 'di dang 'khor 'dus pa 'di yang blta ba'i slad du 'dir mchis te/_bcom ldan 'das chos kyi rnam grangs 'di thos pas sangs rgyas kyi zhing bsam gyis mi 
[\[137b.6\]]khyab pa dag tu byang chub sems dpa' bgrang ba las 'das pa bla na med pa yang dag par rdzogs pa'i byang chub las phyir mi ldog par gyur to/_/de nas bcom ldan 'das kyis de'i tshe don 'di nyid shin tu gsal bar bstan pa'i phyir tshigs su bcad pa 'di dag bka' stsal to/_/rtse gcig 
[\[137b.7\]]sems su dbang po mnyam zhog ste/_/de ring ngas smras 'di don mnyan par gyis/_/de bzhin gshegs la [{]brdzun [,]rdzun [}]gyi tshig mi mnga'/_/bde gshegs rang byung tshig ni gzhan du min/_/skye bo de dga' bden smra 'di nyid ni/_/dag cing dri med gnod med bskal pa la/_/bskal pa grangs med 
[\[138a\]]
[\[138a.1\]]mang pos 'jig rten du/_/'tshang rgya bden pa'i blo gros tog gi rgyal/_/nyon mongs gnod pa de la mi 'byung ste/_/de phyir bskal pa de ni gnod med pa/_/'jig rten ming yang rnam par bltas pa ste/_/bskal pa de ni dpal gyi phung por 'gyur/_/rnam par 'dren 
[\[138a.2\]]pa de yi bskal pa de/_/lha mi rnams kyis blta ba'i 'os 'gyur te/_/rin chen tshogs kyi 'obs dang rta babs rnams/_/nyams dga' kun nas shin tu mdzes par 'gyur/_/'dzam bu klung gi gser gyi dra bas g.yogs/_/chos kyi sgra dbyangs yid du 'ong ba bsgrags/_/seng ge'i 
[\[138a.3\]]rgyal mtshan rab rnams rtag tu bsgreng /_/rin chen tshogs kyi lda ldi brgya dag spyangs/_/rtsig pa'i rgyud ni rin chen dri med de/_/de ni lha yi khyim dang 'dra bar 'gyur/_/mtshe'u dang lu ma pad ma'i mtsho dag gis/_/de ni rtag tu legs par brgyan par 'gyur/_/de yi chu dang 
[\[138a.4\]]pad ma ud pal dang /_/pad ma dkar po dag gis kun khebs 'gyur/_/gling bzhi pa yi 'jig rten bar ma de/_/ming ni blta na sdug cing yid 'ong ste/_/de ni bde gshegs de yi skye ba'i sa/_/rang byung de ni bram ze'i rigs las 'byung /_/thub pa'i yum ni shugs dang 
[\[138a.5\]]ldan zhes bya/_/yab ni tshangs pa'i dbyig ces bya bar 'gyur/_/de yi bu ni rnam grags sgra zhes bya/_/dper na nga'i bu sgra gcan zin 'di 'dra/_/bde gshegs de yi btsun mo dam pa ni/_/blo gros chen mo nga yi sa 'tsho bzhin/_/de yi ma ma ming ni grags chen te/_/nga yi skye 
[\[138a.6\]]dgu'i bdag mo chen mo bzhin/_/thub pa'i rim gro byed pa'i sems can 'phags/_/rtag tu rjes su 'brang zhes bya ba ste/_/nga yi rim gro 'dun pa gus ldan bzhin/_/de ni 'dren pa de la rim gro byed/_/thub pa de yi rta mchog 'gyur ba yi/_/shugs can zhes bya'i ming dang ldan 
[\[138a.7\]]'gyur te/_/bde gshegs mngon par 'byung tshe bcibs par 'gyur/_/nga yi rta mchog bsngags ldan gyur pa bzhin/_/bde gshegs de yi rdzogs pa'i byang chub shing /_/chos kyi 'phags zhes bya ba de tshe 'byung /_/shing mchog brgya phrag stong du bsgyur ba yin/_/phrag ni brgyad cu 
[\[138b\]]
[\[138b.1\]]dag gis de bskor 'gyur/_/shing mchog de drung kye ma chos kyi rgyal/_/rang byung zla med bden zhes bya bzhugs nas/_/bla na med pa'i byang chub rab zhi ba/_/mya ngan med pa mngon par 'tshang rgyar 'gyur/_/de na bdud med bdud kyi phyogs kyang med/_/bdud kyi las kyang der 
[\[138b.2\]]'byung mi 'gyur ro/_/rgyal ba thub pa gang zag zla med pa'i/_/sangs rgyas zhing ni gnod bdo med par 'gyur/_/mi dang lha tshogs mang po 'du 'gyur te/_/rnam dag shin tu sbyangs pa de tshe 'byung /_/de kun me tog phreng ba gos dang glu/_/rol mo sgra yis bde gshegs 
[\[138b.3\]]drung 'dong 'gyur/_/rgyal bas de dag bsam mkhyen mdo sde 'di/_/mdo gzhan lhan cig drang srong gsung bar 'gyur/_/rgyal ba des ni rab tu gsungs pa yi/_/mdo sde khyad par 'phags pa 'di thos nas/_/sems can dpag yas gang gA'i bye ma snyed/_/thub dbang 
[\[138b.4\]]byang chub mchog tu mi ldog 'gyur/_/theg pa dman pa der 'byung mi 'gyur te/_/rang rgyal theg pa'ang zhing der 'byung mi 'gyur/_/rgyal ba de yi sangs rgyas zhing mchog der/_/byang chub sems dpa' 'byung kun dpa' zhing mdzangs/_/rkang gnyis mchog de'i 'dus pa 
[\[138b.5\]]dang por ni/_/rgyal sras grags pa'i 'od ldan gang 'byung ba/_/rdzogs pa'i byang chub sems dpa' phyir mi ldog_/rnam dag gang gA'i rdul bas mang ba 'byung /_/blo bzang ldan pa'i 'dus pa gnyis pa ni/_/skye ba gcig gnas khrag khrig brgyad cu 'byung /_/'dus pa gsum 
[\[138b.6\]]pa byang chub sems dpa' mchog_/dkrigs phrag drug cu dag ni 'byung bar 'gyur/_/bde bar gshegs de'i tshe yi tshad 'gyur ba/_/bskal pa bar ma drug cu tshang ba ste/_/rgyal ba de ni mya ngan 'das gyur nas/_/mi yi 'dren pa'i chos kyi sgron ma yang /_/lo grangs bye ba khrag khrig 
[\[138b.7\]]stong phrag ni/_/brgyad cu tham par gnas par 'gyur ba yin/_/rang gi sku gdung ring bsrel rgyas mdzad cing /_/de ni gdul ba rab mang 'dul bar 'gyur/_/drang srong che de byang chub sems dpa' ni/_/tog chen lung bstan mdzad nas mya ngan 'da'/_/'di ni bkod chen zhes bya'i thub dbang 
[\[139a\]]
[\[139a.1\]]'gyur/_/rgyal ba dgra las rgyal bar 'di 'gyur ro/_/rgyal ba de yi zhing bkod 'di 'dra ste/_/'jig rten phan par mdzad pa 'di bzhin no/_/rgyal ba'i byang chub mnyam med dri med pa/_/rab zhi rdzogs pa'i sangs rgyas mgon por 'gyur/_/nga yi mkhyen 
[\[139a.2\]]pa de 'dra nam mkha'i tshad/_/bskal pa 'byung ba mang po rab tu shes/_/'das pa'i los shes da ltar ci zhig sems/_/ye shes kun du thogs pa med pa mnga'/_/nga yi tshig ni dag cing [{]brdzun [,]rdzun [}]med de/_/[{]brdzun [,]rdzun [}]du mi smra don dam bden pa la/_/nga gnas nas ni nam yang mi 
[\[139a.3\]]smra'o/_/ji skad gsungs pa 'di la yid ches gyis/_/drang srong chen po'i gsung 'di thos gyur nas/_/'khor rnams kun kyang dga' ba'i sems gyur te/_/de tshe khams der skye bar shog shig ces/_/zhing mchog der skyer dad pas smon lam btab/_/'jig rten khams 
[\[139a.4\]]mchog der ni skye 'gyur te/_/'jig rten 'dren pas de dag lung bstan te/_/der ni khyed kyis bde gshegs thob gyur nas/_/kun kyang sems can don mang byed par 'gyur/_/mdo sde rgyal po 'di bstan de yi tshe/_/sa chen 'di yang rnam pa drug tu g.yos/_/byang chub 
[\[139a.5\]]sems dpa' pad mar gnas pa dag_/de tshe thal sbyar thub la 'di skad gsol/_/khyod kyis chos tshul dam pa 'di gsungs pa/_/thub pa zla med rang bzhin shin tu legs/_/chos kyi tshul rab dam pa mnyan pa dang /_/rgyal ba'i chos 'tshal bdag cag 'dir mchis lags/_/
[\[139a.6\]]de nas thams cad dang ldan pa'i 'khor de tshim zhing mgu ste/_yi rangs la rab tu dga' ste/_dga' ba dang yid bde ba skyes nas gos re re bzhag ste/_/gos gzhan dag bcom ldan 'das kyi sku la gsol nas tshig 'di skad kyang smras te/_kye ma 'jig rten du chos kyi 'khor lo bskor 
[\[139a.7\]]ba gnyis pa byung bar gyur te/_dang po ni grong khyer bA rA Na sIr bskor to/_/chos kyi 'khor lo gnyis pa ni bcom ldan 'das kyis de ring 'dir bskor to/_/bcom ldan 'das bdag cag kyang rtag tu rgyun mi chad par chos rin po che 'di lta bu 'di dang mi 'bral zhing skyes bu dam pa 'di dang 
[\[139b\]]
[\[139b.1\]]mi 'bral bar shog shig ces smon lam btab bo/_/steng gi bar snang las kyang lha'i rnga chen po dag sgra mngon par 'byin par gyur to/_/lha'i me tog ud pa la dang /_pad ma dang /_ku mu da dang /_pad ma dkar po'i char chen po yang bcom ldan 'das kyi zhabs kyi drung du 
[\[139b.2\]]mngon par bab par gyur to/_/steng gi bar snang la yang lha rnams kyis lha'i gos dag g.yab mo'i thabs su bskor te/_/tshig 'di skad kyang brjod par gyur to/_/skyes bu dam pa gang dag chos kyi rnam grangs 'di 'dzin pa dang /_klog pa dang /_kun chub par byed pa de 
[\[139b.3\]]dag ni yon tan bsam gyis mi khyab pa dang ldan pa'o/_/de skad ces smras pa dang /_'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das rigs kyi bu'am rigs kyi bu mo gang chos kyi rnam grangs 'di 'dzin pa dang /_klog 
[\[139b.4\]]pa dang /_kun chub par bgyid pa dang /_gzhan dag la yang rgya cher rab tu ston pa dang /_glegs bam du bgyis shing 'chang ba na bsod nams kyi phung po ji snyed cig 'phel bar 'gyur lags/_de skad ces gsol pa dang /_bcom ldan 'das kyis 'jam dpal gzhon nur 
[\[139b.5\]]gyur pa la 'di skad ces bka' stsal to/_/'jam dpal gal te rigs kyi bu'am/_rigs kyi bu mo la la zhig gis stong gsum gyi stong chen po'i 'jig rten gyi khams 'di na sems can gzugs can nam/_gzugs can ma yin pa'am/_'du shes can nam/_'du shes can 
[\[139b.6\]]ma yin pa ji snyed pa dang sems can gyi khams na sems can ji snyed cig yod par sangs rgyas kyi ye shes kyis mkhyen pa de dag thams cad snga phyi med par mi'i lus thob ste/_bla na med pa yang dag par rdzogs pa'i byang chub mngon par rdzogs par sangs rgyas par gyur la de dag 
[\[139b.7\]]thams cad la rigs kyi bu'am/_rigs kyi bu mo la la zhig gis bskal par gnas pa'i tshe bde ba'i yo byad thams cad kyis rim gro byas/_bla mar byas/_bsti stang du byas/_mchod pa byas na/_'jam dpal 'di ji snyam du sems/_rigs kyi bu'am/_rigs kyi bu mo de bsod nams 
[\[140a\]]
[\[140a.1\]]mang du skyed dam/_gsol pa bcom ldan 'das mang lags so/_/bde bar gshegs pa mang lags te/_'di ltar bgrang ba'am/_brtsi bar yang sla ba ma lags so/_/bcom ldan 'das kyis bka' stsal pa/_'jam dpal de bas kyang gang gis chos kyi rnam 
[\[140a.2\]]grangs 'di 'dzin tam/_klog gam/_gzhan dag la yang rgya cher yang dag par ston tam/_glegs bam du bris te 'chang ngam/_gzhan dag la yang rgya cher yang dag par bstan na/_chos kyi rnam grangs 'di lung 'bogs pa de bsod nams mang du skyed do/_/de skad ces bka' 
[\[140a.3\]]stsal pa dang /_'jam dpal gzhon nur gyur pas bcom ldan 'das la 'di skad ces gsol to/_/bcom ldan 'das de bzhin gshegs pas 'jig rten thams cad la sman pa'i slad du chos kyi rnam grangs 'di bstan pa ngo mtshar lags so/_/bcom ldan 'das chos kyi rnam 
[\[140a.4\]]grangs 'di yun ring po ji srid cig tu 'dzam bu'i gling na mchis par 'gyur lags/_bcom ldan 'das kyis bka' stsal pa/_'jam dpal nga mya ngan las 'das nas gang gi tshe rgyal po brgyad kyis nga'i ring bsrel rgya cher bya ba'i phyir brgyad du bgos nas za ma tog brgyad du bcug ste/_
[\[140a.5\]]rang rang gi yul du mchod rten gyi khang pa yangs par 'jog par 'gyur te/_rgyal po ma skyes dgras ni nga'i ring bsrel rnams las brgyad cha blangs nas rin po che'i za ma tog tu bcug ste/_rgyal po'i khab kyi grong khyer chen po'i phyi rol tu sa brkos nas ring bsrel la pog snod kha gab 
[\[140a.6\]]bcad nas spos kyis ni bdugs/_gdugs dang rgyal mtshan ni btsugs/_rin po che'i me tog ni gtor/_lo brgyar byin gyis brlabs pa'i mar me me lce gcig tu 'bar ba ni bus shing ring bsrel gyi za ma tog 'jog par 'gyur la/_rgyal po mya ngan med pa 'byung bar 'gyur ba bsdad 
[\[140a.7\]]pa'i phyir mdo'i rgyal po 'di gser gyi glegs bam la bris nas ring bsrel gyi za ma tog de nyid du 'jug par 'gyur ro/_/'jam dpal 'di lta ste/_rgyal po mya ngan med pa de ni mya ngan las 'das nas lo brgya lon pa na 'byung bar 'gyur te/_de ni mo'u r+ya'i rigs su skyes pa/_'dzam 
[\[140b\]]
[\[140b.1\]]bu'i gling la dbang ba/_mthu dang brtson pa thob pa/_stobs kyi 'khor los sgyur bar 'gyur te/_de nga'i rnam pa las rjes su dran par byed par 'gyur ro/_/nga'i bstan pa la yang dad pa thob par 'gyur ro/_/de'i tshe de'i dus na dge slong dbang po bde ba zhes bya ba rdzu 'phrul 
[\[140b.2\]]che ba/_mthu che ba/_dam pa'i chos yongs su 'dzin pa/_shin tu rgyas pa'i mdo sde 'dzin pa/_rgyal po'i rigs las rab tu byung ba/_rgyal po mya ngan med pas bkur ba grong du 'jug pa 'byung bar 'gyur ro/_/'jam dpal de ltar rgyal po mya ngan med pa des nga'i ring 
[\[140b.3\]]bsrel rgya cher bya ba'i phyir skye bo mang pos yongs su bskor cing bkod pa chen po dang rgyal po'i mthu chen pos me tog dang /_phreng ba dang /_spos dang /_phye ma dang /_byug pa dang /_sil snyan dang /_pheg thogs te rgyal po'i khab kyi grong khyer chen por song nas mchod 
[\[140b.4\]]pa'i cho ga mngon par 'du bya ba chen po byas te sa'i phyogs de nas ring bsrel gyi za ma tog de phyung nas/_nyi ma bdun gyi bar du spos thams cad dang /_me tog thams cad dang /_me tog phreng thams cad dang /_phye ma thams cad dang /_byug pa thams cad dang /_sil snyan thams 
[\[140b.5\]]cad dang /_pheg rdob pa dang /_glu dbyangs thams cad kyis mchod pa rnam pa du ma byas te/_skar ma dang /_sbyor ba dang ldan pa gcig la yul sna tshogs su chos kyi rgyal pos byas pa'i mchod rten brgyad khri bzhi stong byed par 'gyur ro/_/de'i tshe chos smra ba dbang po bde bas 
[\[140b.6\]]chos kyi rnam grangs 'di ring bsrel gyi za ma tog nas phyung nas byang phyogs kyi rgyud kyi yul chen por 'jog par 'gyur te/_skye bo mang pos shes par mi 'gyur/_skye bo mang pos rig par mi 'gyur/_skye bo mang pos yongs su bzung bar mi 'gyur la chos kyi rnam grangs 'dzin pa nyung 
[\[140b.7\]]ba dang /_klog pa nyung bar 'gyur te/_'jam dpal chos kyi rnam grangs 'di ni rtag tu sgrom du bcug pa dang snod du bcug par 'gyur ro/_/de ci'i phyir zhe na/_'di ltar chos tshol ba med cing snod ma yin pa'i phyir ro/_/'jam dpal chos kyi rnam grangs 'di ni mos par dka' 
[\[141a\]]
[\[141a.1\]]zhing yid ches par dka' la/_rtogs par dka' ba ste/_mun sprul du mngon par yid ches pa'am/_'jug par mi nus so/_/'jam dpal phyi ma'i dus phyi ma'i tshe lnga brgya pa tha ma la bab pa'i tshe chos kyi rnam grangs 'di gang la la dag gis thos 
[\[141a.2\]]te/_yid ches par gyur tam/_tshol lam rtog na de dag ni 'jam dpal khyod kyis sangs rgyas mang po la bsnyen bkur byas pa/_legs par spyod pa spyad pa/_theg pa chen po 'di'i snod du gyur par nges par rig par bya ste/_rigs kyi bu'am/_rigs kyi bu mo gang dag 
[\[141a.3\]]chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_glegs bam du byas shing 'chang ba de dag thams cad kyis kyang bdag cag gis ni sngon de bzhin gshegs pa gang gA'i klung gi bye ma snyed dag mthong bar gyur to/_/mnyes par 
[\[141a.4\]]byas so/_/bsnyen bkur byas so zhes bya ba dang /_de dag gis ni nga yang skyed mos tshal 'di na chos kyi rnam grangs 'di bstan pa dang /_'khor 'dus pa 'di yang mthong ngo zhes de ltar shes par bya'o/_/de'i tshe bcom ldan 'das kyis tshe dang ldan pa kun dga' bo la bka' stsal pa/_
[\[141a.5\]]kun dga' bo khyod kyis chos kyi rnam grangs 'di long shig_/zung shig_/kun chub par gyis shig_/dbang po rnon po rnams ma gtogs par gar bab bab kyi mdun du ma ston cig_/de ci'i phyir zhe na/_kun dga' bo 'di ni de bzhin gshegs pa'i gsang ba yin pa dang /_'di ni 
[\[141a.6\]]de bzhin gshegs pa'i gsang chen yin pa dang /_'di ni de bzhin gshegs pa'i bar chad med pa'i chos bstan pa yin pa dang /_'di ni de bzhin gshegs pa'i phyag rgya yin pa dang /_'di ni de bzhin gshegs pa'i bsrung ba bsgom pa yin pa dang /_'di ni de bzhin gshegs 
[\[141a.7\]]pa'i gter gyi mchog yin pa'i phyir te/_kun dga' bo de bas na nga'i bu thu bo chos kyi mdzod 'dzin pa/_chos kyi mdzod srung ba de dag la sbyin par bya ba ma gtogs par 'di ni shin tu sba bar bya zhing su la'ang sbyin par mi bya'o/_/kun dga' bos gsol pa bcom ldan 'das bdag gis chos kyi 
[\[141b\]]
[\[141b.1\]]rnam grangs 'di bzung lags na/_bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_kun dga' bo de'i phyir khyod kyis chos kyi rnam grangs 'di byang chub sems dpa'i spyod yul gyi thabs kyi yul la rnam par 
[\[141b.2\]]'phrul pa bstan pa zhes bya bar zung shig_/de bzhin gshegs pa'i gsang ba'i gnas zhes bya ba dang /_de bzhin gshegs pa'i bar med pa'i chos bstan pa zhes bya ba dang /_de bzhin gshegs pa'i yul zhes bya ba dang /_theg pa gcig tu bstan pa zhes bya ba dang /_'jam dpal gyis 
[\[141b.3\]]yongs su dris pa zhes bya ba dang /_bden smra lung bstan pa zhes bya ba dang /_bden smra'i le'u zhes bya bar yang zung shig_/chos kyi rnam grangs 'di bstan pa'i tshe srog chags khrag khrig phrag sum cu sngon bla na med pa yang dag par rdzogs pa'i byang chub tu sems ma skyes pa las sems skyes par gyur to/_/byang 
[\[141b.4\]]chub sems dpa' drug khris ni mi skye ba'i chos la bzod pa thob par gyur to/_/sems can tshad med pa dag ni bla na med pa yang dag par rdzogs pa'i byang chub tu nges par gyur to/_/bcom ldan 'das kyis de skad ces bka' stsal nas/_tshe dang ldan pa kun dga' bo dang 'jam dpal gzhon 
[\[141b.5\]]nur gyur pa dang /_byang chub sems dpa' de dag thams cad dang /_thams cad dang ldan pa'i 'khor dge slong dang /_dge slong ma dang /_dge bsnyen dang /_dge bsnyen ma rnams dang /_brgya byin dang /_tshangs pa dang /_'jig rten skyong ba rnams dang /_lha dang /_mi dang /_
[\[141b.6\]]lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/lung bstan pa'i le'u ste bcu pa'o//_//'phags pa byang chub sems dpa'i spyod yul gyi thabs kyi yul la rnam par 'phrul pa 
[\[141b.7\]]bstan pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA bar ma dang /_zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
[\[142a\]]
[\[142a.1\]{D147}]rgya gar skad du/_Ar+ya ta thA ga ta ma hA ka ru NA ni ra de sha nA ma ma hA yA na sU tra/_bod skad du/_'phags pa de bzhin gshegs pa'i snying rje chen po nges par bstan pa zhes bya ba theg pa chen po'i mdo/_bam po dang po/_sangs rgyas dang byang chub sems 
[\[142a.2\]]dpa' thams cad la phyag 'tshal lo/_/'di skad bdag gis thos pa'i dus gcig na/_bcom ldan 'das rgyal po'i khab na bya rgod kyi phung po'i ri/_sngon rgyal ba bzhugs bzhugs pa'i mchod rten chen po de bzhin gshegs pa'i byin gyi rlabs kyis brlabs pa sa'i snying po/_
[\[142a.3\]]byang chub sems dpas mngon par bstod pa/_chos kyi gdan lha dang /_klu dang /_gnod sbyin dang /_dri za dang /_lha ma yin gyis phyag byas pa'i sa phyogs/_dge ba'i rtsa ba yang dag par skul ba/_de bzhin gshegs pa 'byung ba chos kyi sgo mngon par brjod pa/_byang chub sems 
[\[142a.4\]]dpa' 'byung ba/_yon tan tshad med pa las yang dag par byung ba/_de bzhin gshegs pa'i spyod yul na/_bcom ldan 'das chos thams cad kyi mnyam pa nyid ni mngon par rdzogs par sangs rgyas/_chos kyi 'khor lo ni shin tu bskor/_slob ma shin tu dul ba mtha' yas pa'i 
[\[142a.5\]]tshogs ni mnga'/_chos thams cad la mnga' dbang ni brnyes/_sems can thams cad kyi bsam pa sgrub pa ni legs par mkhyen/_dbang po dam pa'i pha rol tu phyin pa ni brnyes/_sems can thams cad kyi bag chags kyi mtshams sbyor ba legs par 'joms pa la ni mkhas/_
[\[142a.6\]]sangs rgyas kyi mdzad pa lhun gyis grub pa ni rgyun mi 'chad cing dge slong stong phrag drug cu'i dge slong gi dge 'dun chen po dang thabs cig tu bzhugs te/_thams cad kyang cang shes pa/_glang po chen po/_bya ba byas pa/_byed pa byas pa/_khur bor ba/_bdag gi don rjes su 
[\[142a.7\]]thob pa/_srid par kun tu sbyor ba yongs su zad pa/_yang dag pa'i shes pas sems shin tu rnam par grol ba/_shes rab shin tu rnam par grol ba/_nyon mongs pa'i bag chags kyi mtshams sbyor ba thams cad legs par bcom pa/_de bzhin gshegs pa chos kyi rgyal 
[\[142b\]]
[\[142b.1\]]po'i sras/_chos zab mo la gnas par mkhas pa/_dmigs pa med pa'i chos kyis nges par byung ba/_spyod lam mdzes pa phun sum tshogs pa/_sbyin pa'i gnas chen por gyur pa/_de bzhin gshegs pa'i bka' la shin tu zhugs pa sha stag go/_/byang chub sems 
[\[142b.2\]]dpa'i dge 'dun dpag tu med pa dang yang thabs cig ste/_byang chub sems dpa' sems dpa' chen po thams cad mkhyen pa chags pa med pa'i spyod yul gyis nges par byung ba/_byams pa chen po dang /_snying rje chen po'i chos kyi sprin las lhag mthong dang /_rig pa dang /_rnam par 
[\[142b.3\]]grol ba'i glog phyung zhing bdud rtsi'i chu'i rgyun gyi char 'bebs pas 'gro ba thams cad tshim par byed pa/_sems can thams cad la sems sa dang mnyam pa rjes su chags pa dang /_khong khro ba dang bral ba/_byang chub kyi phyogs kyi chos sna tshogs kyi lo thog yang dag par 'phel bar byed 
[\[142b.4\]]pa/_nyi ma'i dkyil 'khor bas lhag pa'i shes rab kyi 'od zer rab tu gtong bas gti mug gi mun pa sel ba'i lam gyi snang ba thob pa kun tu ston pa dang /_sems can gyi pad ma kha 'byed pa dang /_dge ba'i rtsa ba yongs su smin par byed pa dang /_sred pa'i chu skems pa dang /_shes 
[\[142b.5\]]pa'i las kyi mtha' la rab tu 'jog pa la mngon par shes pa chen po dang /_zhi gnas kyis rgyu ba/_zla ba lta bur 'gro ba thams cad la sems mnyam pas mngon par zhi bar bya ba'i bsam pa tshim par bya ba'i thabs la mkhas pas 'grib pa dang 'phel ba kun tu ston pa/_ri rab lta 
[\[142b.6\]]bu'i lhag pa'i bsam pas tshangs pa'i gnas pa'i rin po che shin tu brtan te/_ngos bzhi nas yul gyi rlung thams cad kyis mi sgul cing 'jig rten gyi chos las mngon par 'phags pa'i sangs rgyas kyi zhing thams cad kun tu bstan pa snang bar gyur pa/_rgya mtsho chen po ltar gzungs dang dran pa'i snod 
[\[142b.7\]]rgya chen po chos kyi chus yongs su gang ba dang /_byang chub sems dpa'i spyod pa rin po ches 'gro ba thams cad nye bar 'tsho ba/[ {]ri dgas [,]ri dwags [}]kyi rgyal po ltar bden pa'i rkang pa dang /_byams pa rab tu 'phel ba'i mjug ma dang /_zhi gnas dang lhag mthong gi mig dang ldan zhing chos zab 
[\[143a\]]
[\[143a.1\]]mo la skrag pa med pas pha rol rgol ba thams cad 'joms pa/_bskal pa brgya stong phrag dpag tu med cing mtha' yas thug pa med par byang chub sems dpa'i spyod pa rgyun ma bcad pas yon tan thams cad dang ldan pa sha stag dang thabs cig pa la 'di lta ste/_byang chub sems 
[\[143a.2\]]dpa' sems dpa' chen po kun nas snang zhing sgrib pa med par lta ba zhes bya ba dang /_byang chub sems dpa' sems dpa' chen po zhing thams cad kyi rgyun bkod pa kun tu ston pa zhes bya ba dang /_byang chub sems dpa' sems dpa' chen po de bzhin gshegs pa'i rigs las byung 
[\[143a.3\]]ba'i spyod pa'i blo gros zhes bya ba dang /_byang chub sems dpa' sems dpa' chen po spyod lam thams cad kyis 'dul ba mi 'khrugs pa kun tu ston pa zhes bya ba dang /_byang chub sems dpa' sems dpa' chen po spobs pa mtha' yas pa'i tog gi rgyal mtshan rnam par sprul pa'i dbyangs 
[\[143a.4\]]zhes bya ba dang /_byang chub sems dpa' sems dpa' chen po gser bzang po rnam par bsags pa'i 'od kyi gzi brjid kyi 'od zer zhes bya ba dang /_byang chub sems dpa' sems dpa' chen po shes rab kyis rnam par nges pa'i tshig la spobs pa zhes bya ba dang /_byang chub sems dpa' sems 
[\[143a.5\]]dpa' chen po bsod nams dang ye shes kyi tshogs dpag tu med pas brtan pas bsags pa zhes bya ba dang /_de la sogs pa byang chub sems dpa' sems dpa' chen po grangs med dpag tu med pa dag dang thabs cig go/_/de nas bcom ldan 'das byang chub sems dpa'i spyod pa la 'dug 
[\[143a.6\]]pas nges par 'byung ba sgrib pa med pa'i sgo zhes bya ba'i chos kyi rnam grangs yang dag par rab tu ston to/_/de nas bcom ldan 'das mngon par rdzogs par sangs rgyas nas lo bcu drug bzhes te/_tshangs par spyod pa rgyas par gyur par mkhyen/_byang chub sems dpa' 'dus pa chen po 
[\[143a.7\]]de yang gzigs shing mkhyen te/_kye ma byang chub sems dpa' 'dus pa 'di dag ni de bzhin gshegs pa'i chos kyi mdzod 'dzin par mkhyen nas 'di snyam du gang gi phyir ngas byang chub sems dpa' rgya cher rjes su yongs su gzung ba dang /_'di lta ste/_byang chub sems dpa' sems dpa' 
[\[143b\]]
[\[143b.1\]]chen po rnams de bzhin gshegs pa'i yul la gzud pa'i phyir de bzhin gshegs pa'i rnam par 'phrul pa chen po dang /_de bzhin gshegs pa'i cho 'phrul chen pos byang chub sems dpa'i spyod pa la 'jug pas nges par 'byung ba sgrib pa med pa'i sgo zhes bya ba'i chos kyi rnam grangs yang dag 
[\[143b.2\]]par bstan par bya'o snyam du dgongs so/_/de nas de'i tshe bcom ldan 'das de bzhin gshegs pa'i ting nge 'dzin sangs rgyas kyi yul rnam par sprul pa ji lta ba bzhin du yang dag par ston pa zhes bya ba la snyoms par zhugs so/_/bcom ldan 'das de bzhin gshegs pa'i ting nge 'dzin 
[\[143b.3\]]sangs rgyas kyi yul rnam par sprul pa ji lta ba bzhin du yang dag par ston pa zhes bya ba de la snyoms par zhugs ma thag tu de nas de'i tshe sangs rgyas kyi mthus steng gi bar snang la 'dod pa'i khams dang /_gzugs kyi khams kyi bar du 'khor gyi khyams/_sangs rgyas kyi gnas de bzhin 
[\[143b.4\]]gshegs pa'i dge ba'i rtsa bas mngon par grub pa/_byang chub sems dpa'i bsam pa yongs su sbyong ba/_phyogs bcu'i 'jig rten gyi khams snang bar byed pa/_sems can tshad med pa'i bsam pa tshim par byed pa/_lha'i gzhal med khang thams cad zil gyis gnon pa/_phyogs 
[\[143b.5\]]bcu'i byang chub sems dpa' yang dag par skul ba/_gzhi bai dUr+ya dkar po'i dbyibs dang /_'dzam bu'i gling gi gser gyi khang pa dag dang /_dpal gyi snying po'i rta babs dag dang /_rin po che rdo'i snying po'i sgo khang dag dang /_nor bu rin po che snying po'i kha khyer dag dang /_rin 
[\[143b.6\]]po che dri ma med pa'i 'od kyi stegs bu dag dang /_rin po che kun nas 'od kyi khang pa brtsegs pa dag dang /_rin po che thams cad kyis dgab pa dang /_mu tig gi rgyan phreng rab tu spyangs pa dang /_gdugs dang /_rgyal mtshan dang /_ba dan sgreng ba dang /_lha'i dar gyi lda ldi mngon par 
[\[143b.7\]]spyangs pas bsngags pa bstan pa dpag tu med cing thug pa med pa stong gsum gyi stong chen po'i 'jig rten gyi khams kyi tshad tsam zhig byung ste/_'khor gyi khyams de yang tsan dan sbrul gyi snying pos bskus pa/_tsan dan dus kyi rjes su 'brang ba'i dri yid du 'ong ba dang ldan pa/_dri'i 
[\[144a\]]
[\[144a.1\]]mchog a ga ru dam pa'i snying pos bdugs pa/_klu'i mu tig dang rin po che'i me tog gis rnam par spras pa/_me tog sil ma bkram pa/_rin po che'i shing dang /_rin po che'i mkha' rten gyis mdzes par byas pa ste/_phyogs bcu'i 'jig rten gyi khams thams cad 
[\[144a.2\]]na rgyan mdzes pa bkod pa ji snyed pa de dag thams cad 'khor gyi khyams de nyid na kun tu snang ngo /_/der gdan seng ge'i khri bye ba khrag khrig brgya stong phrag mang po dpag tu med pa/_grangs med pa/_sna tshogs pa/_blta na sdug pa/_mtho ba/_rab tu bzang ba/_yangs pa/_rgya che ba/_
[\[144a.3\]]yid du 'ong ba/_yid dga' bar byed pa dag byung bar gyur to/_/gling bzhi pa'i 'jig rten gyi khams 'dir them skas kha khyer mi bdun gyi 'phang tsam gyis bskor ba/_rgyar dpag tshad phyed kyis yongs su bzung ba/_rin po che an da rnyil dang /_mthon kha chen pos snying por gyur pa/_brgya 
[\[144a.4\]]byin thogs pa'i nor bu rin po che chen po'i gdugs can/_tshangs pa'i ne tso 'am ci dang /_rin po che ser pos spras pa/_rin po che'i dril bu g.yer kha'i dra ba kun tu bskyod pas sgra 'byung ba/_sa'i steng nas 'khor gyi khyams la thug gi bar du gyen du mngon par 'phags pa/_drang ba ma yo ba 
[\[144a.5\]]bzhi stong byung bar gyur to/_/gling bzhi pa'i 'jig rten gyi khams 'dir ji lta ba bzhin du stong gsum gyi stong chen po'i 'jig rten gyi khams thams cad kyi gling bzhi pa'i 'jig rten gyi khams thams cad du yang de lta bu'i them skas chen po dag byung bar gyur to/_/de nas bcom ldan 'das dgongs 
[\[144a.6\]]shing mkhyen bzhin du ting nge 'dzin de las bzhengs par gyur to/_/bcom ldan 'das ting nge 'dzin de las bzhengs ma thag tu stong gsum gyi stong chen po'i 'jig rten gyi khams 'di rnam pa drug tu g.yos te/_snang ba chen po yang byung bar gyur to/_/de nas bcom ldan 'das byang chub sems 
[\[144a.7\]]dpa'i tshogs dang thabs cig_/nyan thos kyi tshogs dang thabs cig tu byang chub sems dpa'i tshogs kyis yongs su bskor cing nyan thos kyi tshogs kyis mdun du bdar te/_lha dang klus mngon par bstod cing me tog gi char chen po ni 'bebs/_na bza'i char chen pos ni mngon par 'gebs/_
[\[144b\]]
[\[144b.1\]]phye ma dang /_/spos dang /_byug pa'i char chen po ni 'thor/_sil snyan dang /_sgra dbyangs chen po ni rab tu sgrogs/_'jig rten gyi khams dpag tu med pa ni rab tu g.yo bar mdzad/_'jig rten gyi khams grangs med pa ni snang bar mdzad cing sangs rgyas kyi mthu chen po dang /_sangs 
[\[144b.2\]]rgyas kyi rdzu 'phrul chen po dang /_sangs rgyas kyi cho 'phrul chen po dang /_sangs rgyas kyi khyu mchog tu gyur pa chen po dang /_sangs rgyas kyi byin gyi rlabs chen po dang /_sangs rgyas kyi gzi brjid chen po dang /_sangs rgyas kyi byin chen po dang /_sangs rgyas kyi rnam par 'phrul pa chen 
[\[144b.3\]]pos bya rgod kyi phung po'i ri las mi snang bar gyur te/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po bye ba phrag du ma zhabs 'bring du 'brang zhing nor bu rin po che sna tshogs kyi them skas kyi dbus nas 
[\[144b.4\]]'khor gyi khyams bkod pa ga la ba der gshegs so/_/de nas rgyal po chen po bzhi la sogs pa rgyal chen bzhi'i ris kyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i me tog gi sprin gyi char rab tu phab ste 
[\[144b.5\]]thal mo sbyar nas bcom ldan 'das la mngon par bstod pa/_nyi zla me dang nor bu'i 'od dang lha yul pa yi lha 'od shin tu dri med pa/_/thub pas 'od kyis thams cad zil gyis mnan nas ngan song gsum po dag kyang zhi bar mdzad/_/ri bo lhun po dang ni kho ra khor yug rtse mo 
[\[144b.6\]]bsnyil te zhing rnams gsal bar gyur pas na/_/dga' zhing yid rnams mgu nas don rnams thams cad grub pa'i rgyal ba la ni skyabs su mchi/_/de nas rgyal chen bzhi'i ris kyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das 
[\[144b.7\]]gshegs pa'i zhabs 'bring du 'brang ngo /_/de nas lha'i dbang po brgya byin la sogs pa sum cu rtsa gsum gyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i spos kyi sprin gyi char rab tu phab ste/_thal mo sbyar nas bcom 
[\[145a\]]
[\[145a.1\]]ldan 'das la mngon par bstod pa/_rdzu 'phrul dam pa brnyes shing rab tu mtshungs pa med pa rnam par 'phrul pa shin tu ston/_/rgyal ba nyi ma ji bzhin 'phags te zhing rnams bye ba brgya dag tu yang rab tu gda'/_/rgyal bas rang gi yon tan kun gyis zhing rnams 
[\[145a.2\]]thams cad brgyan te shin tu mdzes mdzad pa/_/gang zhig shin tu mnyam med mtshungs pa med cing rdzu 'phrul dbang du gyur la phyag 'tshal lo/_/de nas sum cu rtsa gsum gyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das kyi zhabs 'bring 
[\[145a.3\]]du 'brang ngo /_/de nas lha'i rgyal po rab 'thab bral la sogs pa 'thab bral gyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i na bza'i sprin gyi char rab tu phab ste thal mo sbyar nas bcom ldan 'das la mngon par 
[\[145a.4\]]bstod pa/_bde gshegs khyod kyi mkhyen pa mtha' yas yangs pas sems can bsam pa mkhyen/_/mkha' 'dra'i lam gyi chos gsum dag la chags med thams cad mkhyen pa nyid/_/sems kyi 'jug pa gcig gis 'gro ba'i sems kyi spyod pa thams cad mkhyen/_/des 
[\[145a.5\]]na srid pa gsum po dag na lus can rnams kyis mchod par 'os/_/de nas 'thab bral gyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das kyi zhabs 'bring du 'brang bar gyur to/_/de nas lha'i rgyal po rab dga' ldan la sogs 
[\[145a.6\]]pa dga' ldan gyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i rin po che'i sprin gyi char rab tu phab ste thal mo sbyar nas bcom ldan 'das la mngon par bstod pa/_gang gi slad du sgra dang yi ge ma mchis gang du'ang rgyu ba 
[\[145a.7\]]ma mchis pas/_/khyod kyis chos rnams mi g.yo ya ma brla dang sgyu ma smig rgyu 'drar mkhyen nas/_/bcom ldan 'das kyis thugs rjes sems can rnams la ched du chos mchog gsungs pas na/_/chos kyi dngos po'i rang bzhin mkhas pa bdag med gsung ba'i rgyal la phyag 'tshal lo/_/
[\[145b\]]
[\[145b.1\]]de nas dga' ldan gyi ris kyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das kyi zhabs 'bring du 'brang ngo /_/de nas lha'i rgyal po rab 'phrul dga' la sogs pa 'phrul dga'i lha rnams kyis bcom ldan 'das them skas su zhugs par 
[\[145b.2\]]rig nas/_bcom ldan 'das la mchod pa'i las kyi phyir lha'i rgyan gyi sprin gyi char rab tu phab ste/_thal mo sbyar nas bcom ldan 'das la tshigs su bcad pa 'dis mngon par bstod do/_/chos kyi zong gis rang gi stobs bcu mkha' 'dra 'od zer ldan pa dang /_/thugs rje brnyes 
[\[145b.3\]]nas byams pa'i dgongs pas sems can rnams la gzugs ston pa/_/gru tshul chos la gnyis su med par zhugs kyang rgyal ba mtshungs par mkhyen/_/chos kyi khyad par sems lhag don kun grub pa'i rgyal la phyag 'tshal lo/_/de nas 'phrul dga'i lha rnams kyis bcom ldan 'das 
[\[145b.4\]]la tshigs su bcad pa 'dis mngon par bstod nas bcom ldan 'das kyi zhabs 'bring du 'brang bar gyur to/_/de nas lha'i rgyal po dbang sgyur la sogs pa gzhan 'phrul dbang byed kyi lha rnams kyis bcom ldan 'das them skas su zhugs pa dang /_'khor gyi khyams su mngon par phyogs par 
[\[145b.5\]]rig nas bcom ldan 'das la mchod pa'i las kyi phyir mu tig gi do shal gyi sprin gyi char rab tu phab ste/_thal mo sbyar nas bcom ldan 'das la tshigs su bcad pa 'di dag gis mngon par bstod do/_/tshul khrims dri ma mi mnga' rnam dag rnam par nges pa dam pa ting nge 'dzin mchog mi 
[\[145b.6\]]g.yos pa/_/mnyam med blo ldan rgya mtsho 'dra bar gnas shing srid las rnam grol dbang sgyur zhabs la phyag 'tshal lo/_/rim gyis byams dang ldan pa'i thugs rje yis ni bden pa'i lam gyi rnam pa rab tu gnas mdzad pa/_/rnam thar gsum gyi lam gyi khyams na gnas pa'i bde 
[\[145b.7\]]gshegs seng ge khyod la bdag cag phyag 'tshal lo/_/snying rje'i chu bo ting nge 'dzin gyis rnam 'phel ba/_/zhi gnas 'dab ma rnam par grol ba'i me tog rgyas/_/slob ma'i tshogs kyi bung bas nges par bsnyen gyur pa/_/bde gshegs pad ma la ni spyi bos phyag 'tshal lo/_/mnga' 
[\[146a\]]
[\[146a.1\]]bdag g.yo ba ma mchis tshul khrims sar gnas pas/_/brtson 'grus mtshungs pa ma mchis stobs kyis yang dag 'phags/_/yul gyi rlung rnams langs pa chen pos mi g.yos pa/_/sangs rgyas ri bo dam pa khyod la phyag 'tshal lo/_/mnga' bdag thugs rjes 
[\[146a.2\]]dbyangs kyi dkyil 'khor rnam dag pa/_/blo gter blo mchog gis ni rab tu 'joms mdzad pa/_/sems can brgya dag gis ni mang pos mchod gyur pa/_/bde gshegs zla ba khyod la bdag cag phyag 'tshal lo/_/mkha' ltar zhi ba'i rnam par thar pa'i lam gshegs pa/_/shes 
[\[146a.3\]]rab 'od kyis phyogs bcu dag ni rgyas 'gengs shing /_/skye bo mang po mtshungs med pad ma kha 'byed pa/_/sangs rgyas nyi ma dam pa khyod la phyag 'tshal lo/_/mnga' bdag phyogs bcu'i 'jig rten gsum po dag na yang /_/'dren pa khyod dang mnyam pa dmigs par ma gyur te/_/khyod 
[\[146a.4\]]ni yon tan kun gyis yang dag grub pa lags/_/bdag cag khyod la bstod pas ngoms par 'gyur ma lags/_/lha dbang klu dang lha ma yin gyis phyag bgyis pa/_/lha mchog brgya dag gis kyang yang dag mngon bstod pa/_/bsngags pa brgya phrag mang pos yang dag mngon bstod pa/_/
[\[146a.5\]]bde bar gshegs pa bstod 'os khyod la phyag 'tshal lo/_/de nas gzhan 'phrul dbang byed kyi lha rnams kyis bcom ldan 'das la tshigs su bcad pa 'di dag gis mngon par bstod nas bcom ldan 'das kyi zhabs 'bring du 'brang ngo /_/de nas bcom ldan 'das de ltar sangs rgyas kyi 
[\[146a.6\]]yul rnam par sprul pa tshad med pa lha 'bum gyis mngon par bstod nas 'khor gyi khyams rin po che bkod par gshegs te/_ji ltar bcom ldan 'das gling bzhi pa'i 'jig rten gyi khams mi mjed 'dir them skas nas 'khor gyi khyams rin po che bkod par gshegs pa shes pa de 
[\[146a.7\]]bzhin du/_stong gsum gyi 'jig rten gyi khams thams cad kyi gling bzhi pa'i 'jig rten gyi khams thams cad na yang gshegs par shes so/_/de nas bcom ldan 'das 'khor gyi khyams stong gsum gyis yongs su gzung ba rin po che bkod par gdan seng ge'i khri ji ltar bshams pa 
[\[146b\]]
[\[146b.1\]]la bzhugs so/_/byang chub sems dpa' dang nyan thos chen po dag kyang stan ci rigs pa la 'khod par gyur to/_/de nas bcom ldan 'das de'i tshe sangs rgyas kyi ting nge 'dzin rnam par thar pa sgrib pa med pa la sangs rgyas rnam par rol pa zhes bya ba la snyoms par zhugs so/_/bcom 
[\[146b.2\]]ldan 'das sangs rgyas kyi ting nge 'dzin rnam par thar pa sgrib pa med pa la sangs rgyas rnam par rol pa zhes bya ba la snyoms par zhugs ma thag tu/_de nas bcom ldan 'das kyi sku'i spu'i khung bu thams cad kyi spu'i khung bu re re nas kyang 'od zer gang gA'i klung gi bye ma snyed byung ste/_byung 
[\[146b.3\]]nas kyang shar phyogs kyi 'jig rten gyi khams thams cad snang bar byas so/_/de bzhin du lho dang /_nub dang /_byang gi phyogs rnams dang /_'og dang /_steng dang /_phyogs mtshams rnams kyi 'jig rten gyi khams thams cad snang bar byas so/_/'jig rten gyi khams rnams snang 
[\[146b.4\]]bar byas ma thag tu/_de nas sems can dmyal ba pa'i sems can thams cad kyi sems can dmyal ba'i sdug bsngal gyi tshor ba rgyun chad do/_/dud 'gro'i skye gnas pa'i sems can rnams dang gshin rje'i 'jig rten pa'i sems can rnams kyi sdug bsngal gyi tshor ba yang rgyun chad 
[\[146b.5\]]do/_/sems can thams cad kyang skad cig de la 'dod chags kyis gnod par ma gyur cing /_zhe sdang gis ma yin/_gti mug gis ma yin te/_nyon mongs pa gzhan gyis kyang gnod par ma gyur to/_/de'i tshe sems can thams cad kyang byams pa'i sems dang /_pha ma lta bu'i 
[\[146b.6\]]'du shes su gyur to/_/byang chub sems dpa' yang dag par bskul ba'i phyir sangs rgyas kyi mthus de bzhin gshegs pa'i 'od de las tshigs su bcad pa 'di byung ngo /_/gang gis brtson 'grus stobs ni mtha' yas yangs pa brtan pa brtsams gyur te/_/gang gis brtson 
[\[146b.7\]]'grus chen po'i stobs kyis bskal pa dag las phyir phyogs spangs/_/gang gis yon tan dag ni phyogs bcu rnams na mthu ldan rab brjod pa/_/shAkya thub pa'i 'od yangs 'gro ba thams cad snang bar byed pa mdzes/_/gang chos rgya chen bla med mnyan slad de yi zhabs la phyag 
[\[147a\]]
[\[147a.1\]]'tshal te/_/mkhas pa blo gros brtan pa dag ni bskal pa grangs med rtag tu nyan/_/blo rgyas gang zhig rdzogs pa'i byang chub sems dpa'i bsam pa tshim skyed pa/_/thub pa des ni gang phyir sems can bde bar bzhed pas 'od 'di phyung /_/mnga' 
[\[147a.2\]]bdag gang zhig brtson 'grus kyis ni bdud stobs mu stegs tshogs bcas pham mdzad nas/_/pad+ma byung ba bzhin du 'phags shing phyogs bcu dag tu lhun po ji bzhin mdzes/_/gang zhig nyi ma bzhin du sku yi 'od kyis 'gro ba ma lus snang mdzad pa/_/de yi chos kyi 'khor 
[\[147a.3\]]lo gzhag pa don chen gsan du rgyal ba gshegs su gsol/_/rab tu bskor bar ma gyur mtshungs pa med cing rgyal ba kun gyis bskor gyur pa/_/'khor lo dam pa stobs bcu sems can thugs brtse phyir ni de ring skor bar mdzad/_/srog chags rnams kyis bsten par rnyed 
[\[147a.4\]]dka' legs pa rgya chen de ring 'byung bar 'gyur/_/gang dag dad pa dang ba che yangs don du gnyer ba de dag de ring ltos/_/de nas 'od zer de dag gis sangs rgyas kyi zhing thams cad tshigs su bcad pa 'di dag gis go bar byas/_byang chub sems dpa' thams cad yang dag par 
[\[147a.5\]]bskul/_'jig rten gyi khams thams cad rab tu g.yo bar byas/_sems can thams cad bde bar byas/_nyon mongs pa'i khams thams cad rnam par sbyangs/_mun pa mun nag thams cad bsal/_bdud kyi khyim thams cad mog mog por byas nas byang chub sems dpa'i 'khor dpag 
[\[147a.6\]]tu med pa dag dang 'jig rten gyi khams mi mjed du slar 'ongs te/_bcom ldan 'das kyi dbu'i gtsug tu mi snang bar gyur to/_/de nas shar phyogs na de bzhin gshegs pa dri med rnam dag rin chen 'od byang chub kyi yan lag dang ldan pa'i chos rgyun mi 'chad pa'i 'od zer bkod 
[\[147a.7\]]pa'i rgyal po'i sangs rgyas kyi zhing 'jig rten gyi khams yon tan mtha' yas pa'i rin po che'i bsod nams bkod pas rgya che ba dang ldan pa na/_byang chub sems dpa' me tog dpal gyi snying po chos thams cad la dbang sgyur ba zhes bya ba 'od des bskul ma thag tu byang chub sems 
[\[147b\]]
[\[147b.1\]]dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi 
[\[147b.2\]]spyan sngar 'dug nas des bcom ldan 'das kyi zhabs la mgo bos phyag 'tshal te/_lan khri bskor ba byas nas bcom ldan 'das la mchod pa'i las kyi phyir lha'i nor bu bai dUr+ya'i dra ba'i char rab tu phab ste/_bcom ldan 'das la tshigs su bcad pa 'di dag gis mngon par bstod 
[\[147b.3\]]do/_/bcom ldan rab tu mtshungs med yon tan pha rol phyin/_/khyod kyi yon tan bsngags phreng phyogs bcu kun na brjod/_/khyod kyi yon tan tshogs mchis zhing gang yon tan gter/_/der ni chos don gnyer ba bdag cag rab tu mchi/_/chos dbyings mnyam nyid rnam rtog ma mchis ji 
[\[147b.4\]]bzhin du/_/bcom ldan dri med 'od kyis mnyam pa nyid mkhyen kyang /_/shin tu bslab pa'i sgyu ma mkhan ltar chos kyi rgyal/_/sems can rnam par dgrol slad tha dad bstan pa mdzad/_/de nas byang chub sems dpa' de dag gis byang chub sems dpa'i bstod pa tshad med pa dag gis 
[\[147b.5\]]bcom ldan 'das la mngon par bstod nas/_shar phyogs logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas lho phyogs na de bzhin gshegs pa yon tan mtha' yas rin chen spobs pa'i sangs rgyas kyi zhing 'jig rten 
[\[147b.6\]]gyi khams sangs rgyas kyi spobs pa na/_byang chub sems dpa' rin chen srog shing zhes bya ba 'od des bskul ma thag tu byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur 
[\[147b.7\]]nas skad cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/_lan khri bskor ba byas nas/_bcom ldan 
[\[148a\]]
[\[148a.1\]]'das la mchod pa'i las byed cing gser gyi dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/bcom ldan thugs rje'i sprin gyis 'jig rten rgyas bkang nas/_/'od kyi glog phyung 
[\[148a.2\]]stong pa bdag med sgra bsgrags te/_/yan lag brgyad pa'i lam gyi chu yis zhi mdzad cing /_/dkar po'i stobs dbang nags tshal gel pa 'phel bar mdzad/_/bde gshegs shes rab 'od kyis gti mug mun bsal nas/_/ring nas srid mtshor gnyid log sems can sad mdzad 
[\[148a.3\]]de/_/lam yang bstan cing sred pa dag kyang skams par mdzad/_/thar pa'i grong gnas rnams kyi mig kyang rnam par sbyong /_de nas byang chub sems dpa' de dag gis/_byang chub sems dpa'i bstod pa tshad med pa dag gis bcom ldan 'das la mngon par bstod nas lho phyogs 
[\[148a.4\]]logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas nub phyogs na de bzhin gshegs pa kun nas snang ba'i sangs rgyas kyi zhing 'jig rten gyi khams snang ba dang ldan pa na/_byang chub sems dpa' sgra bsgrags pa'i stobs kyi 
[\[148a.5\]]rgyal po zhes bya ba 'od des bskul ma thag tu byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/_'khor 
[\[148a.6\]]gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/_bcom ldan 'das la lan khri bskor ba byas nas bcom ldan 'das la mchod pa'i las byed cing nor bu mu tig gi do shal gyi phreng ba'i dra bas bcom 
[\[148a.7\]]ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/khyod kyi sku yi 'phrin las nam mkha'i khams 'dra zhing /_/smon lam dge bas dag pa bye ba phrag mang ldan/_/dri med rnam par dag cing zag pa med pa des/_/
[\[148b\]]
[\[148b.1\]]phyogs bcu'i sangs rgyas zhing rnams bsam gyis mi khyab gsal/_/khyod kyi tshig ni rgyun chags gsal zhing mtshungs pa ste/_/'gro ba bsam dag bsam pa mnyam nyid yongs tshim bgyid/_/sems kyi rgyu dang rnam rtog gang yang mi mnga' yang /_/sems can bsam pa rnams 
[\[148b.2\]]la rgyal ba dag gi 'byung /_/de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas nub phyogs logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod 
[\[148b.3\]]do/_/de nas byang phyogs na de bzhin gshegs pa yon tan mtha' yas rin chen spobs pa'i sangs rgyas kyi zhing 'jig rten gyi khams rin po che thams cad kyis spras pa na byang chub sems dpa' blo mchog rgya mtsho zhes bya ba 'od des bskul ma thag tu/_byang chub sems dpa' gang 
[\[148b.4\]]gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan 
[\[148b.5\]]sngar 'dug nas des bcom ldan 'das kyi zhabs la mgo bos phyag 'tshal te/_bcom ldan 'das la lan khri bskor ba byas nas/_bcom ldan 'das la mchod pa'i las byed cing nor bu'i do shal dang rin po che'i dra bas bcom ldan 'das la mngon par bkab ste/_tshigs su 
[\[148b.6\]]bcad pa 'di dag gis bcom ldan 'das la mngon par bstod do/_/'dzam bu'i chu gser btso ma lta bur ser ba'i sku/_/kun nas spyan mnga' phyogs bcu dag tu rnam par mdzes/_/mtshungs med sku la sems can gang dag nges rtog pa/_/de dag skyon med bde zhing dga' ba 
[\[148b.7\]]thob par 'gyur/_/gang gis lhun po brtsegs pa lta bu'i khrun tsam du/_/'jig rten mkhyen pa mtshungs med rgyal ba bltas kyang ni/_/de yi rdzu 'phrul kun gyi stobs dang brtson 'grus kyi/_/rnam par sprul pas rgyal ba'i spyi gtsug mthong mi nus/_/de nas byang chub sems 
[\[149a\]]
[\[149a.1\]]dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas byang phyogs logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas shar dang lho'i 
[\[149a.2\]]mtshams phyogs na de bzhin gshegs pa mya ngan thams cad bcom pa'i sangs rgyas kyi zhing 'jig rten gyi khams mya ngan med pa na/_byang chub sems dpa' kun nas snang ba zhes bya ba 'od des bskul ma thag tu/_byang chub sems dpa' gang gA'i klung bcu'i bye ma snyed kyis yongs su 
[\[149a.3\]]bskor cing mdun du bdar te/_lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas/_des bcom ldan 'das kyi 
[\[149a.4\]]zhabs la mgo bos phyag 'tshal te/_bcom ldan 'das la lan khri bskor ba byas nas bcom ldan 'das la mchod pa'i las byed cing rin po che'i dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/
[\[149a.5\]]spu yis mtha' dbung ma mchis pa yi zhing 'dzin kyang /_/sems can rnams la mi gnod zhing la mi gnod pas/_/mig med rnams kyis rgyal ba'i spyod yul 'tshal bar dka'/_/sangs rgyas sras ni rgyal ba'i byin gyis yang dag 'tshal/_/zhing gcig phyogs la zhing mang rab 
[\[149a.6\]]'byam ston mdzad de/_/kun tu bstan kyang rnam par 'phel dang 'grib ma mchis/_/bsam pa chen po dag ldan ci 'drar gyur de la/_/dpag med rdzu 'phrul rnam par sprul pas de ston to/_/de nas byang chub sems dpa' de dag gis byang chub sems dpa'i bstod pa tshad med pa 
[\[149a.7\]]dag gis bcom ldan 'das la mngon par bstod nas shar dang lho'i phyogs mtshams logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas lho dang nub kyi mtshams phyogs na de bzhin gshegs pa thugs rje chen pos sems 
[\[149b\]]
[\[149b.1\]]can thams cad la gzigs pa'i sangs rgyas kyi zhing 'jig rten gyi khams mig bzang po na/_byang chub sems dpa' snying rje chen po sems pa zhes bya ba 'od des bskul ma thag tu/_byang chub sems dpa' gang gA'i klung bcu'i bye ma snyed kyis yongs su bskor cing mdun du bdar 
[\[149b.2\]]te/_lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos 
[\[149b.3\]]phyag 'tshal te/_bcom ldan 'das la lan khri bskor ba byas nas bcom ldan 'das la mchod pa'i las byed cing na bza'i dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/sems can 
[\[149b.4\]]dam pa g.yag rnga thogs pa ji bzhin du/_/tshul khrims dri med nor bu rin chen 'dra ba srung /_/tshul khrims med gzigs mgon po shin tu thugs rje zhing /_/bdag la bstod pa mi mdzad gzhan la smod mi mdzad/_/lhun po ji bzhin khyod brtan bla ma rgya chen sten/_/chu 
[\[149b.5\]]gter zab mo bzhin du shin tu gting dpag dka'/_/srid pa thog mar bcings pa kun nas grol ba ste/_/sems can khrag khrig nyes pa chen pos bcings las grol/_/de nas byang chub sems dpa' de dag gis byang chub sems dpa'i bstod pa tshad med pa dag gis 
[\[149b.6\]]bcom ldan 'das la mngon par bstod nas lho dang nub kyi mtshams phyogs logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas nub dang byang gi mtshams phyogs na de bzhin gshegs pa 'od bkod pa'i rgyal po'i sangs 
[\[149b.7\]]rgyas kyi zhing 'jig rten gyi khams mun pa dang bral ba na/_byang chub sems dpa' 'od zer dra ba can zhes bya ba 'od des bskul ma thag tu byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi 
[\[150a\]]
[\[150a.1\]]snang bar gyur nas skad cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/_bcom ldan 'das la lan 
[\[150a.2\]]khri bskor ba byas nas bcom ldan 'das la mchod pa'i las byed cing rgyan gyi dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/srid pa'i rang bzhin sgyu ma'i rang bzhin rtogs mdzad nas/_/byed pa sgyu ma lta 
[\[150a.3\]]bu dngos po med par ston/_/sgyu ma lta bu sems can khams ni 'dul mdzad kyang /_/'di na sems can rang bzhin ma mchis khams ma mchis/_/dper na mi zhig gnyid kyis log pa'i rmi lam na/_/gzugs mthong yang dag 'du shes de bzhin mthong ma lags/_/'dus byas 
[\[150a.4\]]dngos po ma mchis rmi lam 'dra bar gsung /_/chos rnam snang yang 'di na chos la chags ma mchis/_/de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas/_nub dang byang gi mtshams phyogs 
[\[150a.5\]]logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas byang dang shar gyi mtshams phyogs na de bzhin gshegs pa nam mkha'i dkyil dri ma med pa rnam par sems pa'i sangs rgyas kyi zhing 'jig rten gyi khams yongs dag dri ma med 
[\[150a.6\]]par rab tu gnas pa na/_byang chub sems dpa' blo mtha' yas dri med ces bya ba 'od des bskul ma thag tu/_byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur nas/_skad 
[\[150a.7\]]cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/_bcom ldan 'das la lan khri bskor ba byas nas 
[\[150b\]]
[\[150b.1\]]bcom ldan 'das la mchod pa'i las byed cing rtag tu sgra 'byung ba'i sil snyan gyi dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/zab mo'i chos la mkhas shing rab tu zhi la mos/_/khyod 
[\[150b.2\]]kyis chos kun stong zhing mtshan ma med par mkhyen/_/khyod kyi thugs kyi dgongs pa 'jig rten kun ma 'tshal/_/mtha' yas blo mnga' sems kyi bsam pa cho ga mkhyen/_/sems can gcig gi spyod bzhin sems can kun gyi spyod/_/gang dag dus gsum ldan pa de dag 
[\[150b.3\]]khyod kyis mkhyen/_/sems can 'du shes mi 'jug sems kyi 'du shes mun/_/'du shes yongs shes mkhas shing mnyam pa nyid dang ldan/_/de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par 
[\[150b.4\]]bstod nas byang dang shar gyi phyogs mtshams logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas 'og gi phyogs na de bzhin gshegs pa rin chen ut+pa la dmar po'i dpal gyi sangs rgyas kyi zhing 'jig rten gyi khams rnam 
[\[150b.5\]]par snang byed du snang ba na/_byang chub sems dpa' spobs pa'i rgyan bkod pa zhes bya ba 'od des bskul ma thag tu/_byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur nas skad 
[\[150b.6\]]cig thang cig yud tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/_bcom ldan 'das la lan khri bskor ba byas nas bcom 
[\[150b.7\]]ldan 'das la mchod pa'i las byed cing nor bu rin po che'i gling gi phreng gi dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/gal te khrag khrig zhing na ji snyed rdul mchis pa/_/de snyed bde 
[\[151a\]]
[\[151a.1\]]gshegs sras po rgyal ba'i drung lhags te/_/bskal pa bye ba stong mang zhu ba zhus pa dag_/de dag thams cad tshig gcig dus kyis go bar mdzad/_/blo la mkhas pa rab rdzogs shes rab shin tu rdzogs/_/gzungs dang ting 'dzin rab rdzogs bsod 
[\[151a.2\]]nams mtha' yas te/_/bskal pa mang po mtha' yas bsngags pa rab brjod kyang /_/skra rtses rgya mtsho ji bzhin zad par mi nus so/_/de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod 
[\[151a.3\]]nas 'og gi phyogs logs su gnas te/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de nas steng gi phyogs na de bzhin gshegs pa sgra bsgrags mchog gi rgyal po'i sangs rgyas kyi zhing 'jig rten gyi khams rgyan gyis brgyan pa na/_byang chub 
[\[151a.4\]]sems dpa' chos thams cad rnam par 'phrul pa'i rgyal po zhes bya ba 'od des bskul ma thag tu/_byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/_lhan cig tu sangs rgyas kyi zhing de nas mi snang bar gyur nas skad cig thang cig yud 
[\[151a.5\]]tsam de la 'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/_bcom ldan 'das la lan khri bskor ba byas nas bcom ldan 'das la mchod 
[\[151a.6\]]pa'i las byed cing rgyan thams cad bkod pa dang /_rin po che'i dril bu g.yer ka'i dra bas bcom ldan 'das la mngon par bkab ste/_tshigs su bcad pa 'di dag gis bcom ldan 'das la mngon par bstod do/_/bde gshegs sku yi 'phrin las mtha' dang dbung ma mchis/_/
[\[151a.7\]]bla med rnams kyi gsung thugs spyod yul mtha' yas pa/_/de ni sangs rgyas mkhyen gyi sems can gzhan gyis min/_/dper na nam mkha'i mtha' ma skye bos mi rnyed bzhin/_/mtshungs med spyod pa mtha' dbung med pa ji bzhin du/_/byang chub 'khor lo de bzhin 'on te mya 
[\[151b\]]
[\[151b.1\]]ngan 'das/_/sa bon ji bzhin de ltar 'bras bu 'byung ba ltar/_/de bzhin phyogs bcur rgyal ba'i gnas kyang tshad ma mchis/_/de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas steng 
[\[151b.2\]]gi bar snang la dong ste/_rang gi rdzu 'phrul gyi stobs kyis sprul pa'i rang rang gi stan dag la 'khod do/_/de ltar phyogs bcu dag nas byang chub sems dpa' bcu 'dus pa la sogs pa byang chub sems dpa' tshad med pa dag 'od des bskul ma thag tu skad cig thang cig yud tsam de la 
[\[151b.3\]]'jig rten gyi khams mi mjed 'dir phyin te/_'khor gyi khyams rin po che bkod par bcom ldan 'das kyi spyan sngar 'khod do/_/de nas bcom ldan 'das dran pa dang ldan zhing mkhyen bzhin du ting nge 'dzin de las bzhengs te/_gsung bsal ba'i sgra mdzad nas/_gsung bsal 
[\[151b.4\]]ba'i sgra des stong gsum gyi stong chen po'i 'jig rten gyi khams dbyangs kyis go bar gyur te/_stong gsum gyi stong chen po'i 'jig rten gyi khams 'di na gang dag dad pa dang ldan zhing snod du gyur pa'i dge slong dang /_dge slong ma dang /_dge bsnyen dang /_dge bsnyen ma dang /_mi 
[\[151b.5\]]dang mi ma yin pa de dag gis bcom ldan 'das kyi gsung bsal ba'i sgra de thos nas lus dang /_sems tshim par gyur te/_sangs rgyas kyi mthus ji ltar byung ba'i them skas dag nas skad cig thang cig yud tsam de la 'khor gyi khyams rin po che bkod par phyin te/_de dag gis bcom ldan 
[\[151b.6\]]'das kyi zhabs la mgo bos phyag 'tshal nas phyogs gcig tu ji ltar 'thun pa'i stan dag la 'khod do/_/gsung bsal ba'i sgra de nyid kyis tshangs pa'i lha rnams dang /_tshangs ris dang /_tshangs pa'i mdun na 'don dang /_tshangs 'khor dang /_tshangs chen dang /_'od chen dang /_
[\[151b.7\]]'od chung dang /_tshad med 'od dang /_'od gsal dang /_dge chung dang /_tshad med dge dang /_dge rgyas dang /_sprin med dang /_bsod nams skyes dang /_'bras bu che ba dang /_'du shes med pa'i sems can dang /_mi che ba dang /_mi gdung ba dang /_gya nom snang 
[\[152a\]]
[\[152a.1\]]dang /_shin tu mthong dang /_'og min gyi lha rnams kyang bskul nas skad cig thang cig yud tsam de la 'khor gyi khyams rin po che bkod par phyin te/_de dag gis bcom ldan 'das kyi zhabs la mgo bos phyag 'tshal nas stan rab tu brtan pa dag la 'khod 
[\[152a.2\]]do/_/de nas bcom ldan 'das kyis 'khor 'dus pa chen po de 'dus par mkhyen nas smin mtshams kyi mdzod spu nas byang chub sems dpa'i stobs nye bar ston pa zhes bya ba'i 'od zer phyung ste/_des thams cad dang ldan pa'i byang chub sems dpa'i tshogs la lan bdun bskor ba 
[\[152a.3\]]byas nas/_byang chub sems dpa'i tshogs de nyid kyi spyi bor mi snang bar gyur to/_/de nas byang chub sems dpa' me tog dpal gyi snying po chos thams cad la dbang sgyur ba 'od des reg ma thag tu/_de'i tshe sangs rgyas kyi mthus byang chub sems dpa'i ting nge 'dzin rgyan 
[\[152a.4\]]thams cad bkod pa zhes bya ba la snyoms par zhugs so/_/byang chub sems dpa' me tog dpal gyi snying po chos thams cad la dbang sgyur ba byang chub sems dpa'i ting nge 'dzin rgyan thams cad bkod pa la snyoms par zhugs ma thag tu/_de nas de'i tshe 'khor gyi khyams rin 
[\[152a.5\]]po che bkod pa'i dbus nas bcom ldan 'das kyi gdan seng ge'i khri 'phang du shing ta la bye ba khrag khrig brgya stong phrag brgyad cu tsam du mtho ba/_rin po che thams cad kyis spras pa/_kha khyer rgyan thams cad las byas pa/_ras bkod pa thams cad bting ba/_me tog sil ma 
[\[152a.6\]]sna tshogs thams cad bkram pa/_bla re yid du 'ong ba thams cad bres pa/_byang chub sems dpa'i lus thams cad kyis yang dag par bzung ba/_'khor thams cad kyi mig gis bltas pa/_sems can thams cad kyi bsam pa ji lta ba bzhin du ston pa/_bsam pa tshim par 
[\[152a.7\]]byed pa zhig byung bar gyur to/_de nas byang chub sems dpa' me tog dpal gyi snying po chos thams cad la dbang sgyur bas de bzhin gshegs pa'i gdan seng ge'i khri chen po bskul bar bsngags pa mtha' yas zhes bya ba mngon par sprul nas dran pa dang ldan zhing shes bzhin du ting nge 'dzin de 
[\[152b\]]
[\[152b.1\]]las langs te/_gus pa dang bcas shing zhe sa dang bcas par thal mo sbyar nas bcom ldan 'das la tshigs su bcad de gsol pa/_nyi ma'i 'od kyis 'gro ba'i dgos pa rab tu bgyid/_/lha dbang gzi brjid yon tan sum cu rtsa gsum dga'/_/tshangs pa'i dbyangs 
[\[152b.2\]]kyis tshangs pa'i 'jig rten rnam par mdzes/_/sangs rgyas mthu yi yul gyis rnam par 'phrul pa 'di/_/chos rnams mi g.yo nam mkha'i rang bzhin ya ma brla/_/sgyu ma smig rgyu lta bu chu yi zla 'dra zhing /_/rje med byed pa po dang tshor ba po med par/_/mkhyen nas mgon 
[\[152b.3\]]po 'dir ni rnam par sgrub pa ston/_/bkod pa'i sems kyi dbang 'gro sems ni gzugs can min/_/rnam sgrub thams cad sems kyi rang bzhin dbang du 'gro/_/bkod pa thams cad 'dir ni sgyu ma'i rang bzhin 'dra/_/rnam sgrub bdag gis ma mchis gang na'ang gnas ma 
[\[152b.4\]]mchis/_/gang gis sems rgyun ma mchis rang bzhin dag 'tshal ba/_/de la glo bur gnas pa'i nyon mongs ma mchis so/_/rtog dang kun rtog yongs su rtog las sems grol ba/_/de ni sgyu ma'i rnam par sprul pa sna tshogs ston/_/sa steng rdul tsam mngon 
[\[152b.5\]]par 'phags pa ma mchis kyang /_/sa steng nor bu rin chen sna tshogs kun tu bstan/_/gdan gang bzhugs nas sems can bye ba 'dul 'gyur ba/_/khyod kyi seng ge'i khri gdan rab mdzes bdag gis bgyis/_/gdugs dang rgyal mtshan mchog dang dar gyi phreng ba bsgreng /_/de 
[\[152b.6\]]ni gang du'ang 'gro ba ma mchis 'ong ma mchis/_/khyod kyis gang nas chos rnams 'du ba mkhyen nas kyang /_/sems can dam pa rnam par 'phrul pa sna tshogs ston/_/tshangs pa'i dbyangs ldan legs shing shin tu bsrungs pa'i gsung /_/'jig rten sgron ma mdzad pa 
[\[152b.7\]]bsod nams gzi brjid mang /_/bdag la thugs brtse'i slad du 'dzegs te gdan la bzhugs/_/rga dang 'chi dang na ba gcod pa'i chos bshad gsol/_/khyod la bsnyen bkur bgyi dang chos ni mnyan slad du/_/rnam dag sems can 'di rnams phyogs bcu dag nas 
[\[153a\]]
[\[153a.1\]]lhags/_/gang gi don du lhags pa'i don de stsal du gsol/_/seng ge'i khri la bzhugs te chos kyang bshad du gsol/_/de nas bcom ldan 'das kyis byang chub sems dpa' me tog dpal gyi snying po chos thams cad la dbang sgyur ba'i lhag pa'i 
[\[153a.2\]]bsam pa mkhyen nas gdan seng ge'i khri de la bzhugs so/_/de nas bcom ldan 'das sgrib pa med pa'i rnam par thar pa brnyes nas/_byang chub sems dpa'i spyod pa la 'jug pas nges par 'byung ba sgrib pa med pa'i sgo zhes bya ba'i chos kyi rnam grangs byang chub sems 
[\[153a.3\]]dpa'i lam bkod pa la dmigs pa dang /_sangs rgyas kyi chos zab mo thams cad dang /_stobs bcu dang /_mi 'jigs pa yongs su sgrub pa dang /_ye shes kyi 'byung gnas chos thams cad la dbang sgyur ba'i gzungs kyi phyag rgya'i sgor 'jug pa/_so so yang 
[\[153a.4\]]dag par rig pa la rnam par gtan la dbab pa la gzhol ba'i sgor 'jug pa/_mngon par shes pa chen po'i ye shes la gzhol ba'i sgor 'jug pa/_phyir mi ldog pa'i 'khor la mi skye ba'i chos ston pa/_theg pa thams cad theg pa gcig tu mnyam pa nyid du yang 
[\[153a.5\]]dag par 'du ba/_chos kyi dbyings tshul gcig cing ma 'dres pa la 'jug pa/_sems can thams cad kyi bsam pa dang dbang po la 'jug pa/_ston pa snying po dang ldan pa/_chos rnam par gdon mi za ba/_bdud kyi dkyil 'khor thams cad rnam par 'joms 
[\[153a.6\]]par byed pa/_tshul bzhin gyi chos kyi tshul la gzhol bar 'jug pa/_nyon mongs pa dang lta bar gyur pa thams cad 'dul ba/_chags pa med pa'i ye shes kyi rjes su 'jug pa/_thub pa med par yongs su bsngo ba la mkhas pa'i thabs dang ye shes ston pa/_sangs 
[\[153a.7\]]rgyas thams cad kyi mnyam pa nyid kyi ye shes la 'jug pa/_chags pa med pa'i byin gyi rlabs kyi sgor 'jug pa/_chos thams cad ji lta ba bzhin du rnam par nges pa ston pa/_rtog pa med pa dang rnam par rtog pa med pa mnyam pa nyid du 'jug pa/_bsod nams 
[\[153b\]]
[\[153b.1\]]dang ye shes kyi tshogs thams cad bsags pa'i phyir rten cing 'brel bar 'byung ba zab mo mnyam pa nyid rtogs par byed pa/_sangs rgyas kyi sku dang /_gsung dang /_thugs mnyam pa nyid kyi rgyan dang ldan pa/_dran pa dang /_blo gros dang /_rtogs pa dang /_mos 
[\[153b.2\]]pa dang /_shes rab zad mi shes pa mngon par sgrub pa/_nyan thos kyi theg pas 'dul ba'i phyir 'phags pa'i bden pa'i tshul la 'jug pa/_rang sangs rgyas kyi theg pas 'dul ba'i phyir lus dang /_ngag dang /_sems rab tu dben par shes pa/_theg pa chen pos 
[\[153b.3\]]'dul ba'i phyir thams cad mkhyen pa'i ye shes kyi sar dbang bskur ba rab tu thob pa/_de bzhin gshegs pa'i yon tan thams cad brjod pa'i phyir chos thams cad la dbang sgyur ba'i tshul la 'jug pa 'di lta bu'i chos kyi rnam grangs yang dag par rab tu bstan pa dang /_
[\[153b.4\]]bsnyad pa dang /_bshad pa dang /_bklag pa dang /_gzung ba dang /_rnam par shes par bya ba dang /_byang chub sems dpa'i tshogs thams cad kyi bsam pa yongs su bskang ba dang /_de bzhin gshegs pa'i rnam par sprul pa yang dag par bstan pa dang /_'khor 
[\[153b.5\]]gyi the tshom thams cad gcad pa dang /_bdud kyi dkyil 'khor thams cad tshar gcad pa dang /_de bzhin gshegs pa'i bstan pa 'bar bar bya ba dang /_sangs rgyas kyi mdzad pa chen po yongs su thob par bya ba'i phyir/_bcom ldan 'das gdan seng ge'i khri de la 
[\[153b.6\]]bzhugs so//_//bam po gnyis pa/_de nas sangs rgyas kyi mthus byang chub sems dpa' rin chen srog shing zhes bya bas sangs rgyas kyi rgyan bkod pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor 
[\[153b.7\]]sangs rgyas kyi rgyan gyis brgyan par byin gyis brlabs so/_/de nas sangs rgyas kyi mthus byang chub sems dpa' sgra bsgrags stobs kyi rgyal pos pad+ma bkod pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor gyi lag pa rnams su 
[\[154a\]]
[\[154a.1\]]me tog gi lda ldi dag dang /_me tog gi skon bu rnams byin gyis brlabs te/_me tog gi lda ldi dang /_me tog gi skon bu de dag gis bcom ldan 'das dang /_byang chub sems dpa'i tshogs thams cad la mngon par 'thor ro/_/de nas sangs rgyas kyi 
[\[154a.2\]]mthus byang chub sems dpa' blo mchog rgya mtshos dri bkod pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor gyi spu'i khung bu thams cad du tsan dan sbrul gyi snying po'i drir byin gyis brlabs so/_/de nas sangs rgyas kyi mthus byang chub 
[\[154a.3\]]sems dpa' 'od zer dra ba can gyis 'od bkod pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor la lus kyi 'od mtha' yas par byin gyis brlabs so/_/de nas sangs rgyas kyi mthus byang chub sems dpa' snying rje chen po sems 
[\[154a.4\]]pas mig mi 'dzums pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor de bzhin gshegs pa la mngon par phyogs shing mig mi 'dzums par byin gyis brlabs so/_/de nas sangs rgyas kyi mthus byang chub sems dpa' blo mtha' 
[\[154a.5\]]yas dri med kyis chos la mchog tu dga' ba zhes bya ba'i ting nge 'dzin la snyoms par zhugs nas/_thams cad dang ldan pa'i 'khor chos don du gnyer zhing chos la dga' ba dang mos par byin gyis brlabs so/_/de nas sangs rgyas kyi mthus byang chub sems dpa' spobs pa'i 
[\[154a.6\]]rgyan bkod pas rab tu zhi ba dang ldan pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor sgrib pa lnga rnam par sel bar byin gyis brlabs so/_/de nas sangs rgyas kyi mthus byang chub sems dpa' chos thams cad rnam par 'phrul pa'i 
[\[154a.7\]]rgyal pos brjed pa med par spyod pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor byang chub kyi sems dran zhing de bzhin gshegs pa la dmigs pa mi brjed par byin gyis brlabs so/_/de nas de'i tshe sangs rgyas kyi mthus byang chub 
[\[154b\]]
[\[154b.1\]]sems dpa' sems dpa' chen po kun nas snang ba zhes bya bas zil gyis mi non pa zhes bya ba'i ting nge 'dzin la snyoms par zhugs nas/_thams cad dang ldan pa'i 'khor bdud dang /_phyir rgol ba bcom par byin gyis brlabs so/_/de nas de'i tshe sangs rgyas kyi mthus byang chub 
[\[154b.2\]]sems dpa' bdud rab tu 'joms pas bdud kyi dkyil 'khor thams cad rnam par 'joms pa zhes bya ba'i ting nge 'dzin la snyoms par zhugs te/_byang chub sems dpa'i bdud rab tu 'joms pas bdud kyi dkyil 'khor thams cad rnam par 'joms pa'i ting nge 'dzin de la 
[\[154b.3\]]snyoms par zhugs ma thag tu/_de nas de'i tshe stong gsum gyi stong chen po'i 'jig rten gyi khams na bdud bye ba phrag brgya ji snyed pa de dag thams cad dpung dang bcas/_g.yog 'khor dang bcas te myur ba myur bar [{]rings [,]ring [}]thabs su rang rang gi bdud kyi gnas nas mi snang 
[\[154b.4\]]bar gyur te/_'khor gyi khyams rin po che bkod par bcom ldan 'das kyi spyan sngar 'khod nas/_de dag gis bcom ldan 'das kyi zhabs la mgo bos phyag 'tshal te/_lha'i mchod pa rnam pa brgya stong phrag du mas bcom ldan 'das la mchod nas gus pa dang 
[\[154b.5\]]bcas shing zhe sa dang bcas par thal mo sbyar te/_bcom ldan 'das la gsol ba btab nas/_bcom ldan 'das bdag cag gsol ba 'tshal na bcom ldan 'das chos bshad du gsol/_bde bar gshegs pa chos bshad du gsol/_byang chub sems 
[\[154b.6\]]dpa' bdud rab tu 'joms pa'i byin gyi rlabs kyis bdag cag bdud kyi sug las 'dor zhing slan chad sems can rnams la mig gis mi rtsol bar 'gyur ba'i las mi bgyid do/_/bcom ldan 'das bdag cag la dbugs dbyung ba stsol cig dang /_bcom ldan 'das kyi 
[\[154b.7\]]thad du mchis te/_bdag cag chos nyan par bgyid do/_/de nas bcom ldan 'das kyis bdud de dag dbugs dbyung ba'i phyir 'di skad ces bka' stsal to/_/grogs po dag legs so legs so/_/gang gi phyir khyed bdud kyi las kyang 'or la de bzhin gshegs pa la 
[\[155a\]]
[\[155a.1\]]chos bshad par gsol ba yang thob shig dang /_de nyid khyed kyi bdud kyi lam thams cad las 'da' ba'i rgyur 'gyur ro/_/de ci'i phyir zhe na/_sangs rgyas la dge ba'i rtsa ba bskrun pa'i stobs bskyed pa'i phyir ro/_/grogs po dag 'di lta ste/_dper 
[\[155a.2\]]na mun pa mun nag lo du mar bsags pa ni mar me gcig gis med par 'gyur ro/_/grogs po dag de bzhin du nyon mongs pa'i mun pa mun nag bskal pa brgyar bsags pa yang ye shes kyi stobs bskyed pa gcig gis med par 'gyur ro/_/grogs po dag 'di lta ste/_
[\[155a.3\]]dper na zla ba'i dkyil 'khor gcig dang /_nyi ma'i dkyil 'khor gcig dang /_nor bu rin po che chen po gcig gis mun pa mun nag thams cad sel to/_/grogs po dag de bzhin du dge ba'i sems lhag mthong dang ldan pa gcig gis mi shes pa'i mun pa mun nag 
[\[155a.4\]]thams cad sel to/_/grogs po dag de'i phyir khyed dge ba'i rtsa ba 'dis rim gyis mi shes pa'i mun pa mun nag thams cad bsal nas chos kyi snang ba chen po thob par 'gyur ro/_/de nas byang chub sems dpa' chos kyi dbang phyug gi rgyal po zhes bya ba 'khor de nyid 
[\[155a.5\]]du 'dus par gyur te 'dug pa des bcom ldan 'das la 'di skad ces gsol to/_/bcom ldan 'das sangs rgyas kyi yul de bzhin gshegs pas byin gyis brlabs pa dang /_kun tu bstan pa 'di ni bsam gyis mi khyab bo/_/deng ni de bzhin gshegs pa byang chub 
[\[155a.6\]]sems dpa'i spyod pa la 'jug pas nges par 'byung ba sgrib pa med pa'i sgo zhes bgyi ba 'dus pa chen po'i le'u'i chos kyi rnam grangs bshad par bzhed par the tshom ma mchis so/_/de ci'i slad du zhe na/_bcom ldan 'das e ma byang chub sems dpa' rnams kyi 'dus pa 
[\[155a.7\]]'di ni che ste/_bcom ldan 'das 'di ni byang chub sems dpa' bsam gyis mi khyab pa'i go cha bgos pa/_mngon par shes pa'i ye shes chen pos rnam par rol pa/_phyogs bcur sgra bsgrags pa sems shin tu byang bar bgyis te dri ma ma mchis par rig pa dang /_rnam 
[\[155b\]]
[\[155b.1\]]par grol bas snang bar gyur pa/_sangs rgyas thams cad kyis bstod cing bsngags pa/_chos thams cad la dbang phyug gis dbang sgyur ba/_pha rol tu phyin pa thams cad kyi pha rol tu son pa/_thabs la mkhas pa thams cad las nges par skyes pa/_bdud kyi las 
[\[155b.2\]]dang rtsod pa dang /_nyon mongs pa thams cad bsal ba/_phas kyi rgol ba dang /_ngan pa'i tshogs can gyi tshogs thams cad rab tu 'dul ba/_tshig thams cad rab tu dbye ba bstan pa shes pa la mkhas pa/_shes rab kyi pha rol tu phyin pa chags pa ma mchis pa'i 
[\[155b.3\]]pha rol tu son pa/_dran pa dang /_blo gros dang /_rtogs pa dang /_khrel yod pa dang /_mos pa dang /_gzungs dang /_ye shes rab tu thob pa/_byin gyi rlabs thogs pa ma mchis shing spobs pa rgyun mi 'chad pa/_/sems can thams cad kyi dbang pos mchog 
[\[155b.4\]]dang /_mchog ma lags pa shes pa la mkhas pa/_sems can thams cad kyi mos pa ji lta ba bzhin du chos ston pa/_'khrul pa ma mchis par kha na ma tho ba ma mchis pa'i chos ston pa/_sems can thams cad kyi sgra dang skad la mkhas pa/_mi 'am ci dang /_
[\[155b.5\]]bya ka la ping ka dang /_khrung khrung gi sgra dang /_tshangs pa'i sgra dbyangs can/_shin tu bshes gnyen bgyis pas sems can thams cad yongs su mya ngan las 'das pa la 'god pa/_byams pa chen po dang /_snying rje chen po'i lhag pa'i bsam pa can/_brtan 
[\[155b.6\]]zhing shin tu gnas la mi g.yo zhing ji skad smras pa de bzhin du bgyid pa/_chos kyi rgyal mtshan yang dag par bsgreng bar bgyid pa/_rdo rje ltar sra zhing mi shigs pa'i khor yug lta bu/_smon pa ma mchis pa'i smon lam dang ldan pa/_rten cing 'brel bar 'byung 
[\[155b.7\]]ba zab mo blta dka' zhing rtogs par dka' ba la zhugs pa/_chad pa dang /_rtag pa'i mtha' gnyi ga dang /_lta bar gyur pa thams cad dang /_bag chags kyi mtshams sbyor ba yang dag bcad pa/_tshogs can chen po'i tshogs kyi rgyal po yongs su 'gugs 
[\[156a\]]
[\[156a.1\]]pa/_ded dpon chen po bskal pa grangs med par chos dkon mchog gis bsod nams yang dag par bsgrubs pa/_sman pa'i rgyal po chen po sems can thams cad kyi nyon mongs pa gzugs can ma lags pa'i nad gso bar bgyid pa/_seng ge'i 
[\[156a.2\]]sgra chen po sgrogs pa/_snrel zhi'i rgyud dang /_spyi'u tshugs kyi rgyud thams cad dang /_de bzhin gshegs pa'i gsang ba la mi skrag pa/_mtshan dang dpe byad bzang pos lus legs par brgyan pa/_gtan pa med pa'i mchod sbyin bgyid pa/_thams cad la 
[\[156a.3\]]sems dpa' ba/_bdud bzhi dang /_nyon mongs pa'i g.yul 'dul ba/_mnyan pa lta bur gyur pa/_dbang po dang /_stobs dang /_byang chub kyi yan lag dang /_bsam gtan dang /_rnam par thar pa dang /_ting nge 'dzin la snyoms par 'jug pa/_shin tu 
[\[156a.4\]]yongs su sbyang ba bgyis pa/_sems can thams cad rab tu sgrol ba la brtson pa/_ri lta bur gyur pa/_'jig rten gyi chos brgyad po rnyed pa dang /_ma rnyed pa dang /_grags pa dang /_ma grags pa dang /_smad pa dang /_bstod pa dang /_bde ba dang /_sdug bsngal 
[\[156a.5\]]las log pa/_dga' ba dang /_dang ba dang /_mchog tu dga' ba'i chos la sems zhugs pa/_chos dkon mchog gi 'od zer dang ldan pa/_shes rab kyis ngoms nas ngoms par bgyid pa/_pad+ma lta bu 'dus byas kyi chos thams cad kyis mi gos pa/_'od 
[\[156a.6\]]kyi dkyil 'khor rnam par dag pa/_zla ba dang /_nyi ma dang /_brgya byin dang /_tshangs pa'i 'od mog mog por bgyid pa/_rgya mtsho'i phyag rgya'i ting nge 'dzin rab tu thob pa/_chos dkon mchog thams cad la yang dag par gzhol ba/_dkon mchog gsum gyi 
[\[156a.7\]]gdung mi gcod pa/_sems can thams cad yongs su smin par bgyi ba dang /_'dul ba'i cho ga 'tshal ba/_sangs rgyas kyi chos dkon mchog thams cad kyi mdzod yang dag par 'dzin pa/_bsngags pa mtha' yas pa dang yang dag par ldan pa/_bsod nams 
[\[156b\]]
[\[156b.1\]]tshad ma mchis pa bsags pa/_rnam pa thams cad kyi mchog dang ldan pa'i thams cad mkhyen pa'i ye shes la nye bar gyur pa/_phyi ma'i mtha'i mu'i bskal par bsngags pa mthar mi phyin pa 'di lta bu rnams kyi 'dus pa lags so/_/bcom ldan 'das de la bdag 
[\[156b.2\]]'di snyam du/_bcom ldan 'das ni byang chub sems dpa'i spyod pa la 'jug pas nges par 'byung ba sgrib pa med pa'i sgo zhes bgyi ba 'dus pa chen po'i le'u'i chos kyi rnam grangs bshad par bzhed pa snyam bgyid do/_/bcom ldan 'das ji tsam du sangs rgyas 'byung ba ni 
[\[156b.3\]]phan 'dogs par 'gyur ba/_sems can thams cad tshim par 'gyur ba/_ma 'ongs pa'i byang chub sems dpa' rnams kyi dge ba'i rtsa ba yang dag par skyed pa/_sems dang po bskyed pa'i byang chub sems dpa' rnams kyi bsam pa yongs su sbyong ba/_spyod pa 
[\[156b.4\]]la zhugs pa'i byang chub sems dpa' rnams kyi tshul gcig la 'jug pa/_phyir mi ldog pa'i byang chub sems dpa' rnams sangs rgyas kyi chos la dbang bskur ba/_skye ba gcig gis thogs pa'i byang chub sems dpa' rnams kyi rgyu dang 'bras bu chud mi za ba/_nges 
[\[156b.5\]]pa'i sems can rnams la rkyen nye bar sgrub pa/_ma nges pa'i sems can rnams la snying rje chen po nye bar sgrub pa/_log pa nyid du nges pa'i sems can rnams lam la 'dzud pa/_theg pa gsum la mos pa'i sems can rnams la rnam par dgod pa ston pa ste ngo 
[\[156b.6\]]mtshar to/_/bcom ldan 'das sangs rgyas 'byung ba ni lha dang /_mi dang /_lha ma yin du bcas pa'i 'jig rten gyi rgyan lags so/_/de ci'i slad du zhe na/_bcom ldan 'das sangs rgyas byung bar gyur na ngo mtshar rmad du byung ba'i chos 'di lta bu 'di dag 'jig 
[\[156b.7\]]rten du 'byung bar 'gyur ro/_/bcom ldan 'das skyes bu dam pa 'di dag gis 'khor gyi khyams 'dir sems bskyed pa gcig gis bkod pa gang byin gyis brlabs pa 'di ni nyan thos dang /_rang sangs rgyas thams cad kyis bskal pa brgya phrag stong du yang ston pa'i rngo 
[\[157a\]]
[\[157a.1\]]mi thogs so/_/bcom ldan 'das de la bdag 'di snyam bgyid de/_e ma ji tsam du gang rdzu 'phrul gyis rnam par sprul pa'i cho 'phrul 'di lta bu 'di mthong yang nyan thos kyi theg pa'am/_rang sangs rgyas kyi theg pa la re ba skyed pa'i sems can shes rab 
[\[157a.2\]]'chal pa can de dag ni ngo mtshar che ba snyam bgyid do/_/de ci'i slad du zhe na/_bcom ldan 'das byang chub sems dpa' sems dang po bskyed pa nyid kyis nyan thos dang /_rang sangs rgyas thams cad zil gyis non pa'i slad du'o/_/bcom ldan 'das 'di lta ste/_dper 
[\[157a.3\]]na shes rab 'chal pa'i rang bzhin can gyi mi la la zhig nor bu rin po che bai dUr+ya bor nas nor bu mching bu la dmigs pa snyam du sems pa dang /_bcom ldan 'das gang dag theg pa chen po bor nas nyan thos dang /_rang sangs rgyas kyi theg pa la dmigs par bgyi ba 
[\[157a.4\]]snyam du sems pa'i sems can dag ni 'dra ba nyid du bdag la gda'o/_/bcom ldan 'das rigs kyi bu'am/_rigs kyi bu mo gang dag lhag pa'i bsam pas bla na med pa yang dag par rdzogs pa'i byang chub tu sems bskyed pa dang /_skyed par 'gyur ba de dag thams 
[\[157a.5\]]cad ni ring por mi thogs par chos 'di lta bu dang ldan par 'gyur ro/_/byang chub sems dpa' chos kyi dbang phyug gi rgyal pos bstan pa 'di bshad pa na/_lha dang mir bcas pa'i skye dgu'i 'khor de las srog chags bye ba khrag khrig brgya stong phrag sum cus bla na 
[\[157a.6\]]med pa yang dag par rdzogs pa'i byang chub tu sems bskyed do/_/rgyan bkod pa zhes bya ba 'dus pa'i le'u'o//_//de nas bcom ldan 'das kyis byang chub sems dpa'i 'dus pa chen po de gzigs nas/_e ma byang chub sems dpa' 'dus 
[\[157a.7\]]pa 'di dag ni chos don du gnyer ba de bzhin gshegs pa'i chos kyi mdzod 'dzin par mkhyen nas byang chub sems dpa'i spyod pa la 'jug pas nges par 'byung ba/_sgrib pa med pa'i sgo'i le'u'i chos kyi rnam grangs rab tu bshad pa'i phyir/_mi 'jigs pas spobs pa 
[\[157b\]]
[\[157b.1\]]zhes bya ba'i 'od zer skyes bu chen po'i mtshan spyi gtsug nas byung ngo /_/bcom ldan 'das kyis 'od zer de phyung ma thag tu de nas thams cad dang ldan pa'i byang chub sems dpa'i tshogs la lan bdun bskor ba byas te/_byang chub sems dpa' gzungs kyi dbang phyug gi rgyal 
[\[157b.2\]]po'i lus la lan brgyar bskor ba byas nas/_byang chub sems dpa' gzungs kyi dbang phyug gi rgyal po'i spyi gtsug tu mi snang bar gyur to/_/'od des byang chub sems dpa' gzungs kyi dbang phyug gi rgyal po la reg ma thag tu/_de nas sangs rgyas kyi mthus byang 
[\[157b.3\]]chub sems dpa' gzungs kyi dbang phyug gi rgyal pos thams cad dang ldan pa'i byang chub sems dpa'i tshogs kyi 'od dang /_seng ge'i khri dang /_lus brgya 'gyur du zil gyis mnan nas lam me/_lhang nge /_lhan ne'o/_/de nas byang chub sems dpa' gzungs 
[\[157b.4\]]kyi dbang phyug gi rgyal pos de bzhin gshegs pa'i byin gyi rlabs rig nas stan las langs te/_bla gos phrag pa gcig la gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 
[\[157b.5\]]'das kyi dbu'i gtsug gi drang thad kyi steng gi bar snang la rin po che'i gdugs de bzhin gshegs pa'i rgyan ces bya ba yu ba ni bai dUr+ya/_g.yogs ma ni gser/_snying po ni rin po che ne tsho 'am ci/_rtsibs ni an da rnyil las byas pa/_mu tig gi do shal rab 
[\[157b.6\]]tu spyangs pa/_dar gyi lda ldis mdzes par byas pa/_dril bu g.yer ka'i dra ba 'khrol ba/_byang chub sems dpa'i lus kyis bzung ba/_rgyar stong gsum gyi stong chen po'i 'jig rten gyi khams kyi tshad tsam zhig byin gyis brlabs so/_/de bzhin gshegs 
[\[157b.7\]]pa la mchod pa'i las kyi phyir rin po che'i gdugs de lta bu byin gyis brlabs nas me tog gi char yang phab ste/_sil snyan dang /_sgra dbyangs rtag tu rgyun mi 'chad par sgra 'byung bar byin gyis brlabs nas/_bcom ldan 'das la tshigs su bcad pa 'di dag gis 
[\[158a\]]
[\[158a.1\]]mngon par bstod do/_/kun du snang ba kun nas 'od zer can/_/don rnams ma lus ston pa kun nas spyan/_/rang byung chos kyi ngo bo nyid la mkhas/_/bsam gyis mi khyab yon tan kun dang ldan/_/skyes bu khyu mchog gis ni 'od zer phyung /_/zhal 
[\[158a.2\]]yang rnam par sbyong zhing 'od mdzad pa/_/'dren pa de ni bdag gi lus la yang /_/lan brgyar bskor ba bgyis nas spyi bor zhi/_/mi yi 'dren pa'i 'od kyis reg pas na/_/gang dag bdag gis sngon thob dran pa dang /_/blo gros spobs pa snang ba de bzhin gzungs/_/rnam 
[\[158a.3\]]pa stong du khyad par 'phags par gyur/_/bdag lus rab sim sems ni rnam par dag_/bdag gi blo gros dga' mgu mnyam par gyur/_/gzhan yang sangs rgyas mkhyen pa mtha' yas dang /_/spobs pa bdag gi lus la rab tu zhugs/_/sangs rgyas mthu chen bsnyen 
[\[158a.4\]]par dka' ba la/_/nyam chung dag gis mnyes par bgyid mi nus/_/sangs rgyas gnang nas 'gro kun phan slad du/_/sangs rgyas la ni zhu ba zhu bar 'tshal/_/rdzogs pa'i byang chub sems dpa'i spyod 'jug dang /_/'jig rten rnam 'dren dag gi 'byung ba dang /_/snang 
[\[158a.5\]]dang nges 'byung rnam par sprul pa dang /_/dbang bskur ye shes yongs su zhu bar 'tshal/_/theg mchog dam pa rtogs par khong chud cing /_/mtha' yas rgya che ba yi 'khor lhags dang /_/gang dag rgya chen chos don gnyer ba dag_/de dag phan slad sangs rgyas la yang 
[\[158a.6\]]zhu/_/bdud kyi dkyil 'khor shin tu tshar gcad cing /_/sangs rgyas bstan pa 'di ni shin tu gzung /_/bcom ldan phung po ma mchis dam chos mdzod/_/lus can rnams la bshad pa'i dus 'di lags/_/skyes bu khyu mchog mkhyen pa mtha' yas pas/_/
[\[158a.7\]]bcom ldan de la bdag gi blo mi chud/_/bde gshegs mkhyen pa shes pas mi dpogs pas/_/mkhas pa yangs pa bdag ni zhu bar 'tshal/_/ji ltar bcom ldan 'das kyi mkhyen 'jug dang /_/ji ltar yun ring nas ni bslabs pa dang /_/chos kyi dbang phyug 
[\[158b\]]
[\[158b.1\]]rgyal po rab bslabs pa/_/'dren pa rnams kyi spyod yul bshad du gsol/_/de nas byang chub sems dpa' gzungs kyi dbang phyug gi rgyal po'i tshigs su bcad pa 'di dag gis bcom ldan 'das la mngon par bstod nas/_bcom ldan 'das la 'di skad ces gsol to/_/bcom 
[\[158b.2\]]ldan 'das de bzhin gshegs pa'i yul ni bsam gyis mi khyab/_byang chub sems dpa'i spyod yul ni tshad ma mchis te/_bcom ldan 'das bdag gis de bzhin gshegs pa ni yongs su mi skyo bar chos ston pa lags par rig cing /_de bzhin gshegs pa ni sems can 
[\[158b.3\]]thams cad mi gtong ba'i thugs rje chen po la gnas par mthong nas don 'di zhu bar 'tshal lo/_/bcom ldan 'das byang chub sems dpa' rnams kyi rgyan dag ni gang lags/_bcom ldan 'das byang chub sems dpa' rgyan gang dag gis brgyan na byang chub sems dpa'i spyad pa 
[\[158b.4\]]spyod pa na mdzes pa lags/_bcom ldan 'das ji ltar na byang chub sems dpa' chos kyi snang ba bsam gyis mi khyab pa thob nas gti mug gi mun pa dang bral zhing the tshom ma mchis pa dang /_chos kyi sgo chen po shin tu yongs su sbyangs pa rnams lags/_bcom ldan 
[\[158b.5\]]'das ji ltar na byang chub sems dpa' sems can thams cad mi gtong ba'i snying rje chen po dang snying rje chen po la gnas pa mchog dang ldan zhing sems can thams cad yongs su mi gtong bar gnas pa rnams lags/_bcom ldan 'das ji ltar na byang chub sems dpa' 
[\[158b.6\]]dag byang chub sems dpa'i las yang dag pa la zhugs pa dang /_legs par bgyid pa'i las bgyid pa dang /_las kyi mtha' gdung ba ma mchis pa rnams lags/_bcom ldan 'das ci nas kyang byang chub sems dpa' bdud dang phyir rgol ba bcom zhing the tshom dang 
[\[158b.7\]]bral nas de bzhin gshegs pa'i yul la 'jug par 'gyur ba dang /_byang chub sems dpa'i yul la mngon du 'phags par 'gyur ba dang /_sems can thams cad kyi bsam pa la 'jug par 'gyur ba dang /_sems can thams cad kyi sems kyi spyod pa dag 
[\[159a\]]
[\[159a.1\]]yongs su 'tshal bar 'gyur ba dang /_sangs rgyas kyi zhing rnams rnam par sbyong bar 'gyur ba dang /_bdud kyi dkyil 'khor tshar gcod par 'gyur ba dang /_de bzhin gshegs pa'i bstan pa yang dag par 'dzin par 'gyur ba dang /_myur du chos thams 
[\[159a.2\]]cad la dbang sgyur ba 'thob par 'gyur bar de bzhin gshegs pas blo shin tu rnam par nges pas byang chub sems dpa'i spyod pa la 'jug pas mngon par 'phags pa'i chos kyi sgo de legs par bshad du gsol/_de skad ces gsol pa dang /_bcom ldan 'das kyis byang chub 
[\[159a.3\]]sems dpa' gzungs kyi dbang phyug gi rgyal po la 'di skad ces bka' stsal to/_/skyes bu dam pa khyod legs so/_/legs so/_/khyod ji ltar de bzhin gshegs pa'i spyod yul tshad med pa la rnam par nges pa thob nas/_khyod blo rnam par nges pa 'di lta bus de bzhin 
[\[159a.4\]]gshegs pa la don 'di 'dri bar sems pa ni skyes bu dam pa khyod legs so/_/de'i phyir rigs kyi bu khyod shin tu legs par nyon la yid la zung shig dang /_byang chub sems dpa' sems dpa' chen pos ji ltar yon tan 'di dag dang /_byang chub sems dpa'i yon 
[\[159a.5\]]tan tshad med pa gzhan dag kyang yongs su rdzogs par 'gyur ba dang /_myur du chos thams cad la dbang sgyur ba 'thob par 'gyur ba ngas khyod la bshad do/_/byang chub sems dpa' gzungs kyi dbang phyug gi rgyal pos bcom ldan 'das legs so zhes gsol te/_bcom 
[\[159a.6\]]ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/rigs kyi bu byang chub sems dpa' rnams kyi rgyan ni bzhi po 'di dag ste/_bzhi gang zhe na/_'di lta ste/_tshul khrims kyi rgyan dang /_ting nge 'dzin gyi rgyan dang /_shes 
[\[159a.7\]]rab kyi rgyan dang /_gzungs kyi rgyan te/_rigs kyi bu byang chub sems dpa' rnams kyi rgyan ni bzhi po 'di dag go/_/rigs kyi bu de la byang chub sems dpa' rnams kyi tshul khrims kyi rgyan gang zhe na/_rigs kyi bu byang chub sems dpa' rnams kyi tshul khrims kyi rgyan 
[\[159b\]]
[\[159b.1\]]ni gcig ste/_gcig gang zhe na/_'di lta ste/_sems can thams cad la gnod pa mi byed pa ste/_byang chub sems dpa' zhe sdang ba'i sems med pa ni sems can thams cad kyi yid du 'ong zhing dga' ba ste/_rigs kyi bu 'di ni byang chub sems dpa' rnams kyi 
[\[159b.2\]]tshul khrims kyi rgyan gcig go/_/rigs kyi bu byang chub sems dpa' rnams kyi tshul khrims kyi rgyan ni gnyis po 'di dag ste/_gnyis gang zhe na/_'di lta ste/_ngan 'gro'i sgo gcod pa dang /_bde 'gro'i sgo 'byed pa ste/_gnyis po 'di dag go/_/rigs kyi bu byang 
[\[159b.3\]]chub sems dpa' rnams kyi tshul khrims kyi rgyan ni gsum po 'di dag ste/_gsum gang zhe na/_'di lta ste/_lus rnam par dag pa dang /_ngag rnam par dag pa dang /_yid rnam par dag pa ste/_gsum po 'di dag go/_/rigs kyi bu byang chub sems dpa' 
[\[159b.4\]]rnams kyi tshul khrims kyi rgyan ni bzhi po 'di dag ste/_bzhi gang zhe na/_'di lta ste/_gang 'dod pa de 'byor pa dang /_gang smon pa de yang dag par 'grub pa dang /_gang 'dod pa de 'thob pa dang /_gang rtsom pa de nyams 'og tu chud par byed pa ste/_bzhi po 
[\[159b.5\]]'di dag go/_/rigs kyi bu byang chub sems dpa' rnams kyi tshul khrims kyi rgyan ni lnga po 'di dag ste/_lnga gang zhe na/_'di lta ste/_tshul khrims dang ldan pa'i ting nge 'dzin sgyu med pa yin/_shes rab sgyu med pa yin/_rnam par grol ba sgyu med pa yin/_
[\[159b.6\]]rnam par grol ba'i ye shes mthong ba sgyu med pa yin/_yongs su mya ngan las 'das pa chen po bla na med pa sgyu med pa yin te lnga po 'di dag go/_/rigs kyi bu byang chub sems dpa' rnams kyi tshul khrims kyi rgyan ni drug po 'di dag ste/_drug gang zhe na/_'di lta ste/_
[\[159b.7\]]yid la chags pa med pa'i tshul khrims kyi phyir skyon med pa'i tshul khrims dang /_kha na ma tho ba med pa'i tshul khrims kyi phyir nyams pa med pa'i tshul khrims dang /_'dren ma ma yin pa'i tshul khrims kyi phyir 'dres pa ma yin pa'i tshul khrims dang /_dge ba'i 
[\[160a\]]
[\[160a.1\]]chos shin tu rnam par 'phel ba'i phyir sra sre ma yin pa'i tshul khrims dang /_gang gis 'dod par 'gro ba'i tshul khrims kyi phyir rang dga'i tshul khrims dang /_gzhan la rag ma lus pa'i shes pas rang gi dbang sgyur ba'i tshul khrims te drug po 'di dag 
[\[160a.2\]]go/_/rigs kyi bu byang chub sems dpa' rnams kyi tshul khrims kyi rgyan ni bdun po 'di dag ste/_bdun gang zhe na/_'di lta ste/_tshul khrims dang ldan pa'i sbyin pa rnam par dag pa dang /_bzod pa rnam par dag pa dang /_brtson 'grus rnam par dag pa dang /_
[\[160a.3\]]bsam gtan rnam par dag pa dang /_shes rab rnam par dag pa dang /_thabs rnam par dag pa dang /_bag yod pa rnam par dag pa ste/_bdun po 'di dag go/_/rigs kyi bu byang chub sems dpa' rnams kyi tshul khrims kyi rgyan ni brgyad po 'di dag ste/_brgyad 
[\[160a.4\]]gang zhe na/_'di lta ste/_spobs pa phun sum tshogs pa dang /_sa phun sum tshogs pa dang /_rnam par 'phro ba med pa phun sum tshogs pa dang /_lhod pa med pa phun sum tshogs pa dang /_'khon du 'dzin pa med pa phun sum tshogs pa dang /_sangs rgyas 
[\[160a.5\]]'byung ba mnyes par byed pa phun sum tshogs pa dang /_dal ba phun sum tshogs pa dang /_dge ba'i bshes gnyen mgu bar byed pa phun sum tshogs pa ste brgyad po 'di dag go/_/rigs kyi bu byang chub sems dpa' rnams kyi tshul khrims kyi rgyan ni dgu po 'di dag ste/_
[\[160a.6\]]dgu gang zhe na/_'di lta ste/_'jigs pa med pa yin/_skrag pa med pa yin/_bsam pa nges pa yin/_nye bar zhi ba yin/_bsil ba yin/_bcings pa lhod pa yin/_sems las su rung ba yin/_sems cang shes pa yin/_dul ba'i sa rjes su 
[\[160a.7\]]'thob pa yin te/_dgu po 'di dag go/_/rigs kyi bu byang chub sems dpa' rnams kyi tshul khrims kyi rgyan ni bcu po 'di dag ste/_bcu gang zhe na/_'di lta ste/_mtshan dang dpe byad bzang po yongs su rdzogs pa'i phyir lus kyi rgyan dang /_ji skad smras pa de 
[\[160b\]]
[\[160b.1\]]bzhin byed pa'i phyir ngag gi rgyan dang /_nyon mongs pa med pa'i phyir sems kyi rgyan dang /_smon lam yongs su rdzogs pa'i phyir zhing gi rgyan dang /_bsam pa yongs su spyod pa'i phyir sems can yongs su smin par byed pa'i rgyan dang /_sdig pa thams cad mi byed pa'i 
[\[160b.2\]]phyir skye ba'i rgyan dang /_de bzhin gshegs pa'i spyod pa la rjes su slob pa'i phyir byang chub sems dpa'i spyod pa'i rgyan dang /_nga rgyal med pa'i phyir shes pa'i rgyan dang /_dge ba'i rtsa ba yongs su bsngo ba'i phyir byang chub kyi snying po'i rgyan dang /_tshul khrims kyi 
[\[160b.3\]]rtsa ba la gnas pa mi 'dor ba'i phyir stobs dang /_mi 'jigs pa dang /_sangs rgyas kyi chos ma 'dres pa'i rgyan te/_rigs kyi bu bcu po 'di dag ni byang chub sems dpa' rnams kyi tshul khrims kyi rgyan no/_/rigs kyi bu de la byang chub sems dpa' rnams kyi 
[\[160b.4\]]ting nge 'dzin gyi rgyan gang zhe na/_rigs kyi bu byang chub sems dpa' rnams kyi ting nge 'dzin gyi rgyan ni gcig ste/_gcig gang zhe na/_'di lta ste/_sems can thams cad la byams pa ste 'di ni gcig go/_/rigs kyi bu byang chub sems dpa' rnams kyi ting nge 
[\[160b.5\]]'dzin gyi rgyan ni gnyis po 'di dag ste/_gnyis gang zhe na/_'di lta ste/_drang ba dang /_mnyen pa ste gnyis po 'di dag go/_/rigs kyi bu byang chub sems dpa' rnams kyi ting nge 'dzin gyi rgyan ni gsum po 'di dag ste/_gsum gang zhe na/_'di lta ste/_sgyu med 
[\[160b.6\]]pa dang /_g.yo med pa dang /_bcos ma med pa ste gsum po 'di dag go/_/rigs kyi bu byang chub sems dpa' rnams kyi ting nge 'dzin gyi rgyan ni bzhi po 'di dag ste/_bzhi gang zhe na/_'di lta ste/_'dun pas 'gro ba ma yin par mi 'gro ba dang /_zhe sdang 
[\[160b.7\]]gis 'gro ba ma yin par mi 'gro ba dang /_gti mug gis 'gro ba ma yin par mi 'gro ba dang /_'jigs pas 'gro ba ma yin par mi 'gro ba ste bzhi po 'di dag go/_/rigs kyi bu byang chub sems dpa' rnams kyi ting nge 'dzin gyi rgyan ni lnga po 'di dag ste/_lnga gang zhe na/_
[\[161a\]]
[\[161a.1\]]'di lta ste/_sgrib pa lnga spong ba ste/_lnga po de dag gang zhe na/_'dod pa la 'dun pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom ste/_sgrib pa lnga po 'di dag spong ba'o/_/rigs kyi bu byang 
[\[161a.2\]]chub sems dpa' rnams kyi ting nge 'dzin gyi rgyan ni drug po 'di dag ste/_drug gang zhe na/_'di lta ste/_sangs rgyas rjes su dran pa dang /_chos rjes su dran pa dang /_dge 'dun rjes su dran pa dang /_gtong ba rjes su dran pa dang /_tshul khrims rjes su dran pa 
[\[161a.3\]]dang /_lha rjes su dran pa ste drug po 'di dag go/_/rigs kyi bu byang chub sems dpa' rnams kyi ting nge 'dzin gyi rgyan ni bdun po 'di dag ste/_bdun gang zhe na/_'di lta ste/_byang chub kyi sems mi brjed pa'i byang chub kyi yan lag bdun bsgom pa ste/_dran pa 
[\[161a.4\]]yang dag byang chub kyi yan lag dang /_chos rab tu 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 
[\[161a.5\]]'dzin yang dag byang chub kyi yan lag dang /_btang snyoms yang dag byang chub kyi yan lag ste/_bdun po 'di dag go/_/rigs kyi bu byang chub sems dpa' rnams kyi ting nge 'dzin gyi rgyan ni brgyad po 'di dag ste/_brgyad gang zhe na/_'di lta ste/_'phags pa'i lam 
[\[161a.6\]]yan lag brgyad pa bsgom pa ste/_'di ltar yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang 
[\[161a.7\]]dag pa'i ting nge 'dzin te brgyad po 'di dag go/_/rigs kyi bu byang chub sems dpa' rnams kyi ting nge 'dzin gyi rgyan ni dgu po 'di dag ste/_dgu gang zhe na/_'di lta ste/_rigs kyi bu 'di la byang chub sems dpa' brjed pa med pa'i sems kyis snying rje chen po'i gnas la gnas 
[\[161b\]]
[\[161b.1\]]te/_sems can thams cad yongs su mi gtong bar gnas nas 'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa dben pa las skyes pa'i dga' ba dang /_bde ba can bsam gtan dang po rdzogs 
[\[161b.2\]]par byas te gnas so/_/de rtog pa dang /_dpyod pa dang bral zhing nang yongs su dang ste/_sems kyi rgyud gcig tu gyur pas rtog pa med pa dpyod pa med pa'i ting nge 'dzin las skyes pa'i dga' ba dang /_bde ba can bsam gtan gnyis pa rdzogs par byas te gnas 
[\[161b.3\]]so/_/de dga' ba'i 'dod chags dang bral bas btang snyoms la gnas shing dran pa dang shes bzhin can yin te/_bde ba lus kyis myong la 'phags pa rnams kyis gang de dran pa dang ldan pa/_bde ba la gnas pa btang snyoms pa'o zhes brjod pa ste/_dga' ba med pa'i 
[\[161b.4\]]bsam gtan gsum pa rdzogs par byas te gnas so/_/de bde ba yang spangs te/_snga nas sdug bsngal ba yang spangs shing yid bde ba dang /_yid mi bde ba yang nub pas bde ba yang ma yin/_sdug bsngal ba yang ma yin pa/_btang snyoms dang dran pa yongs 
[\[161b.5\]]su dag pa bsam gtan bzhi pa rdzogs par byas te gnas so/_/de rnam pa thams cad du gzugs kyi 'du shes rnams las yang dag par 'das te/_thogs pa'i 'du shes rnams nub par gyur cing /_sna tshogs kyi 'du shes rnams yid la mi byed pas/_nam 
[\[161b.6\]]mkha' mtha' yas so snyam nas/_nam mkha' mtha' yas skye mched rdzogs par byas te gnas so/_/de rnam pa thams cad du nam mkha' mtha' yas skye mched las yang dag par 'das te/_rnam par shes pa mtha' yas so snyam nas rnam shes mtha' yas 
[\[161b.7\]]skye mched rdzogs par byas te gnas so/_/de rnam pa thams cad du rnam shes mtha' yas skye mched las yang dag par 'das te/_ci'ang med do snyam nas ci yang med pa'i skye mched rdzogs par byas te gnas so/_/de rnam pa thams cad du ci yang med pa'i 
[\[162a\]]
[\[162a.1\]]skye mched las yang dag par 'das nas 'du shes med 'du shes med min skye mched rdzogs par byas te gnas so/_/de rnam pa thams cad du 'du shes med 'du shes med min skye mched las yang dag par 'das te/_'du shes dang tshor ba 'gog pa'i 
[\[162a.2\]]snyoms par 'jug pa la snyoms par 'jug kyang thabs mkhas pas yang dag pa'i mtha' mngon sum du'ang mi byed la/_sngon gyi byin gyi rlabs kyis yang dag par gnas/_sems can rnams kyang yongs su smin par byed pa ste/_ting nge 'dzin gyi rgyan ni dgu po 'di dag go/_/
[\[162a.3\]]rigs kyi bu byang chub sems dpa' rnams kyi ting nge 'dzin gyi rgyan ni bcu po 'di dag ste/_bcu gang zhe na/_'di lta ste/_mi 'khrugs pas nges par sems pa dang /_zhi gnas yongs su rdzogs par byed pa dang /_mngon par brtson pa mi 'dor ba dang /_nang du 
[\[162a.4\]]yang dag 'jog sbed pa dang /_dge ba'i rtsa ba rnams chud mi za ba dang /_sems dben pa dang /_lus shin tu sbyangs pa dang /_chos rnams la sems shing 'jal la so sor rtog pa dang /_sems la dbang sgyur ba dang /_'phags pa'i rigs rab tu thob pa ste/_rigs 
[\[162a.5\]]kyi bu byang chub sems dpa' rnams kyi ting nge 'dzin gyi rgyan ni bcu po 'di dag go/_/rigs kyi bu de la byang chub sems dpa' rnams kyi shes rab kyi rgyan gang zhe na/_rigs kyi bu byang chub sems dpa' rnams kyi shes rab kyi rgyan ni gcig ste/_gcig gang zhe na/_'di lta ste/_
[\[162a.6\]]chos thams cad la the tshom med pa ste/_'di ni gcig go/_/rigs kyi bu byang chub sems dpa' rnams kyi shes rab kyi rgyan ni gnyis po 'di dag ste/_gnyis gang zhe na/_'di lta ste/_'gyod pa dang bral ba dang /_kun nas ldang ba dang bral ba ste/_gnyis po 'di 
[\[162a.7\]]dag go/_/rigs kyi bu byang chub sems dpa' rnams kyi shes rab kyi rgyan ni gsum po 'di dag ste/_gsum gang zhe na/_'di lta ste/_gti mug spong ba dang /_ma rig pa'i sgo nga'i sbubs nges par gcog pa dang /_mun pa mun nag sel ba ste/_gsum po 'di dag 
[\[162b\]]
[\[162b.1\]]go/_/rigs kyi bu byang chub sems dpa' rnams kyi shes rab kyi rgyan ni bzhi po 'di dag ste/_bzhi gang zhe na/_'di lta ste/_sdug bsngal yongs su shes par bya ba'i shes pa dang /_kun 'byung ba spang ba'i snang ba dang /_'gog pa mngon sum du bya ba'i mngon gsal 
[\[162b.2\]]dang /_lam bsgom pa'i byin gyi rlabs te/_bzhi po 'di dag go/_/rigs kyi bu byang chub sems dpa' rnams kyi shes rab kyi rgyan ni lnga po 'di dag ste/_lnga gang zhe na/_'di lta ste/_dmigs pa med pas tshul khrims kyi phung po yongs su dag pa dang /_shes 
[\[162b.3\]]rab mchog gis bsam gtan pa yin pas ting nge 'dzin gyi phung po yongs su dag pa dang /_gnyis dang bral bas rnam par grol ba'i phung po yongs su dag pa dang /_dus gsum mnyam pa nyid pas rnam par grol ba'i ye shes mthong ba'i phung po yongs su dag pa dang /_
[\[162b.4\]]'dod chags dang bral ba'i chos nyid pas chos kyi phung po yongs su dag pa ste/_lnga po 'di dag go/_/rigs kyi bu byang chub sems dpa' rnams kyi shes rab kyi rgyan ni drug po 'di dag ste/_drug gang zhe na/_'di lta ste/_'khor gsum yongs su dag pa'i sbyin pa'i 
[\[162b.5\]]pha rol tu phyin pa ni sgyu ma dang mnyam pa nyid pas bdag gi 'khor yongs su dag pa dang /_rmi lam dang mnyam pa nyid pas sems can gyi 'khor yongs su dag pa dang /_rnam par smin pa la re ba med pas byang chub kyi 'khor yongs su dag pa'o/_/'khor gsum yongs 
[\[162b.6\]]su dag pa'i tshul khrims kyi pha rol tu phyin pa ni gzugs brnyan lta bu'i phyir lus kyi 'khor yongs su dag pa dang /_brag ca lta bu'i shes pas ngag gi 'khor yongs su dag pa dang /_sgyu ma dang mnyam pa nyid pas sems kyi 'khor yongs su dag pa'o/_/'khor gsum 
[\[162b.7\]]yongs su dag pa'i bzod pa'i pha rol tu phyin pa ni nyes par smras pa'i tshig rnams la khong khro ba spong ba yongs su dag pa dang /_bstod pa dang /_bsngags pa dang /_rjes su chags pa spong ba yongs su dag pa dang /_yan lag dang nying lag gcod pa dag la chos kyi sku la 
[\[163a\]]
[\[163a.1\]]rab tu rtog pa yongs su dag pa'o/_/'khor gsum yongs su dag pa'i brtson 'grus kyi pha rol tu phyin pa ni 'khor ba rmi lam lta bur mos pas yongs su mi skyo ba yongs su dag pa dang /_rdo rje lta bu'i bsam pas brtan pa yongs su dag pa dang /_mtshan 
[\[163a.2\]]ma thams cad las sgrol bas blang ba med pa dang dor ba med pa yongs su dag pa'o/_/'khor gsum yongs su dag pa'i bsam gtan gyi pha rol tu phyin pa ni 'gyur bar shes pas de la ma chags pa yongs su dag pa dang /_mngon par zhen pa med pas lhag mthong 
[\[163a.3\]]yongs su dag pa dang /_mngon par shes pa skyed pas dmigs pa yongs su dag pa'o/_/'khor gsum yongs su dag pa'i thabs kyi pha rol tu phyin pa ni sems can yongs su smin par byed pas bsdu ba'i dngos po yongs su dag pa dang /_dam pa'i chos yongs su 
[\[163a.4\]]'dzin pas gzungs yongs su dag pa dang /_sangs rgyas kyi zhing gi rgyan gyi phyir smon lam yongs su dag pa ste/_drug po 'di dag go/_/rigs kyi bu byang chub sems dpa' rnams kyi shes rab kyi rgyan ni bdun po 'di dag ste/_bdun gang zhe na/_'di lta ste/_dran 
[\[163a.5\]]pa nye bar gzhag pa rnams la dran pa med cing yid la byed pa med pa dang /_yang dag par spong ba rnams la skye ba med pa dang 'gag pa med par shes pa dang /_rdzu 'phrul gyi rkang pa rnams kyis lus dang sems dben pa dang /_dbang po rnams la dbang po yongs su 
[\[163a.6\]]shes pa dang /_stobs rnams kyis bdud dang nyon mongs pa thams cad tshar gcod pa dang /_byang chub kyi yan lag rnams kyis chos thams cad kyi ngo bo nyid dang /_lam rnams la 'ong ba med pa dang 'gro ba med par shes pa ste bdun po 'di dag go/_/rigs kyi bu 
[\[163a.7\]]byang chub sems dpa' rnams kyi shes rab kyi rgyan ni brgyad po 'di dag ste/_brgyad gang zhe na/_'di lta ste/_shin tu zhi ba'i phyir zhi gnas shes pa dang /_rab rib dang bral ba'i phyir lhag mthong shes pa dang /_chos kyi phung po rjes su rtogs pa'i phyir phung po shes 
[\[163b\]]
[\[163b.1\]]pa dang /_nam mkha'i khams dang mnyam pa nyid kyi phyir khams shes pa dang /_grong stong dang mnyam pa nyid kyi phyir skye mched shes pa dang /_bdag med pa'i phyir rten cing 'brel par 'byung ba shes pa dang /_mi 'khrugs pa'i phyir bden pa shes pa dang /_yang 
[\[163b.2\]]dag pa ji lta ba bzhin rab tu rtogs pas chos thams cad nges par rtogs pa shes pa ste/_brgyad po 'di dag go/_/rigs kyi bu byang chub sems dpa' rnams kyi shes rab kyi rgyan ni dgu po 'di dag ste/_dgu gang zhe na/_'di lta ste/_sngon gyi mtha' dag pas 'das pa shes pa dang 
[\[163b.3\]]phyi ma'i mtha' dag pas ma 'ongs pa shes pa dang /_bar gyi mtha' dag pas da ltar byung ba shes pa dang /_rgyu chud mi za bas nges pa rnams shes pa dang /_rkyen phye bar sgrub pas ma nges pa rnams shes pa dang /_yongs su smin par byed pas log pa nyid du ma nges pa rnams shes pa dang /_
[\[163b.4\]]chos kyi skus rab tu phye ba'i phyir sangs rgyas thams cad mnyam pa nyid du shes pa dang /_'dod chags dang bral ba'i chos kyi phyir chos thams cad mnyam pa nyid du shes pa dang /_'dus ma byas kyis rab tu phye ba'i phyir 'phags pa thams cad mnyam pa nyid du shes pa ste/_dgu po 
[\[163b.5\]]'di dag go/_/rigs kyi bu byang chub sems dpa' rnams kyi shes rab kyi rgyan ni bcu po 'di dag ste/_bcu gang zhe na/_'di lta ste/_rnam par bsgrub pa'i mtshan nyid kyi phyir sgyu ma lta bur shes pa dang /_yongs su rtog pa'i mtshan nyid kyi phyir rmi lam lta bur shes pa dang /_
[\[163b.6\]]rnam par 'khrul pa'i mtshan nyid kyi phyir smig rgyu lta bur shes pa dang /_'pho ba med pa'i mtshan nyid kyi phyir gzugs brnyan lta bur shes pa dang /_'du 'phrod kyi mtshan nyid kyi phyir mig yor lta bur shes pa dang /_rkyen gyi mtshan nyid kyi phyir brag ca lta bur shes pa 
[\[163b.7\]]dang /_chos kyi dbyings 'dres pa med pa'i mtshan nyid du shes pa dang /_de bzhin nyid gnas med pa'i mtshan nyid du shes pa dang /_yang dag pa'i mtha' mi 'khrugs pa'i mtshan nyid du shes pa dang /_'dus byas dag 'dus ma byas kyi mtshan nyid du shes pa ste/_
[\[164a\]]
[\[164a.1\]]rigs kyi bu byang chub sems dpa' rnams kyi shes rab kyi rgyan ni bcu po 'di dag go/_/rigs kyi bu de la byang chub sems dpa' rnams kyi gzungs kyi rgyan ni gang zhe na/_rigs kyi bu byang chub sems dpa' rnams kyi gzungs kyi rgyan ni gcig ste 
[\[164a.2\]]gcig gang zhe na/_'di lta ste/_dran pa brjed pa med pa ste/_'di ni gcig go/_/rigs kyi bu byang chub sems dpa' rnams kyi gzungs kyi rgyan ni gnyis po 'di dag ste/_gnyis gang zhe na/_'di lta ste/_kun tu 'dzin pa dang /_'dzin pa ste/_gnyis 
[\[164a.3\]]po 'di dag go/_/rigs kyi bu byang chub sems dpa' rnams kyi gzungs kyi rgyan ni gsum po 'di dag ste/_gsum gang zhe na/_'di lta ste/_don la mkhas pa dang /_tshig 'bru la mkhas pa dang /_nges pa'i tshig la mkhas pa ste/_gsum po 'di dag go/_/
[\[164a.4\]]rigs kyi bu byang chub sems dpa' rnams kyi gzungs kyi rgyan ni bzhi po 'di dag ste/_bzhi gang zhe na/_'di lta ste/_chags pa med pa'i tshig dang /_rtsub pa ma yin pa'i tshig dang /_rab tu grol ba'i tshig dang /[ {]brdzun [,]rdzun [}]pa med pa'i tshig ste/_bzhi po 
[\[164a.5\]]'di dag go/_/rigs kyi bu byang chub sems dpa' rnams kyi gzungs kyi rgyan ni lnga po 'di dag ste/_lnga gang zhe na/_'di lta ste/_thos pa thams cad kyi nang nas don la rton pa dang /_yi ge'i tshogs thams cad kyi nang nas ye shes la rton pa dang /_mdo sde 
[\[164a.6\]]thams cad kyi nang nas nges pa'i don gyi mdo sde la rton pa dang /_gang zag gi sgra thams cad las chos nyid la rton pa dang /_'jig rten thams cad las 'jig rten las 'das pa la rton pa ste/_lnga po 'di dag go/_/rigs kyi bu byang chub sems dpa' rnams kyi 
[\[164a.7\]]gzungs kyi rgyan ni drug po 'di dag ste/_drug gang zhe na/_'di lta ste/_ji skad smras pa de bzhin du byed pa dang /_bden pa'i rjes su 'thun pa'i tshig rab tu thob pa dang /_nga rgyal med pas gzung bar 'os pa'i tshig dang /_g.yo med pas blang bar 'os pa'i 
[\[164b\]]
[\[164b.1\]]tshig dang /_snying rje chen po la sbyor bas 'bras bu yod pa'i chos ston pa dang /_snod la mkhas pas phyad par chos ston pa dang /_'jig rten shes pas dus su chos ston pa ste drug po 'di dag go/_/rigs kyi bu byang chub sems dpa' rnams kyi gzungs kyi 
[\[164b.2\]]rgyan ni bdun po 'di dag ste/_bdun gang zhe na/_'di lta ste/_mgyogs pa'i spobs pa dang /_shugs can gyi spobs pa dang /_myur ba'i spobs pa dang /_chags pa med pa'i spobs pa dang /_rgyun chad pa med pa'i spobs pa dang /_'khrul pa med 
[\[164b.3\]]pa'i spobs pa dang /_shin tu nges pa'i tshig gi spobs pa ste/_bdun po 'di dag go/_/rigs kyi bu byang chub sems dpa' rnams kyi gzungs kyi rgyan ni brgyad po 'di dag ste/_brgyad gang zhe na/_'di lta ste/_lha'i skad shes pa dang /_klu'i skad shes pa 
[\[164b.4\]]dang /_gnod sbyin gyi skad shes pa dang /_dri za'i skad shes pa dang /_lha ma yin gyi skad shes pa dang /_nam mkha' lding gi skad shes pa dang /_mi 'am ci'i skad shes pa dang /_lto 'phye chen po'i skad shes pa nas sems can thams cad kyi bar gyi skad 
[\[164b.5\]]shes pa ste/_brgyad po 'di dag go/_/rigs kyi bu byang chub sems dpa' rnams kyi gzungs kyi rgyan ni dgu po 'di dag ste/_dgu gang zhe na/_'di lta ste/_'khor gyi nang du spa gong ba med pa dang /_smra ba'i nang du zhum pa med pa dang /_chos bshad pa'i 
[\[164b.6\]]nang du 'jigs pa med pa dang /_'dri ba rnams la nges par 'byung ba shes pa dang /_mngon pa'i nga rgyal can rnams la snrel zhir bstan pa shes pa dang /_yang dag par zhugs pa rnams la rjes su 'thun pa bstan pa shes pa dang /_khengs pa dag la lag na 
[\[164b.7\]]rdo rje ston pa dang /_mngon par chags pa rnams la sreg pa'i bskal pa ston pa dang /_yongs su smin pa rnams la theg pa'i rim pa ji lta ba bzhin du ston pa ste/_dgu po 'di dag go/_/rigs kyi bu byang chub sems dpa' rnams kyi gzungs kyi rgyan ni bcu po 'di 
[\[165a\]]
[\[165a.1\]]dag ste/_bcu gang zhe na/_'di lta ste/_dogs pa thams cad la the tshom med par ston pa shes pa dang /_blos chos skye ba'i sgo dang /_shes rab kyi snang ba gzhan la lhag ma ma lus pa dang /_yi ge bstan pa mi zad pa dang /_don bstan pa rgyun chad pa med pa 
[\[165a.2\]]dang /_sangs rgyas kyi bsngags pa mtha' yas pa yang dag par rab tu brjod pa dang /_kun nas nyon mongs pa'i skyon mu med bar brjod pa dang /_rnam par byang ba'i bsngags pa tshad med pa ston pa dang /_dbang po thams cad la gzhol bar 'jug pa chags 
[\[165a.3\]]pa med pa dang /_sangs rgyas kyis gnang ba'i so so yang dag par rig pa la 'jug pa shes pa ste/_rigs kyi bu byang chub sems dpa' rnams kyi gzungs kyi rgyan ni bcu po 'di dag go/_/de nas bcom ldan 'das kyis don de nyid rgya cher bstan pa'i phyir tshigs 
[\[165a.4\]]su bcad ba 'di dag gsungs so/_/gang gis theg mchog dam pa 'di mdzes pa/_/blo gros chen po rnams kyi rgyan bzhi ste/_tshul khrims ting 'dzin de bzhin shes rab mchog_/shin tu rnam nges don dang de bzhin gzungs/_/de ni lus can kun gyi yid 
[\[165a.5\]]'od dga'/_/lus dang ngag rnams dang ni yid dag cing /_de yi rnam par lhung ba kun chad pa/_/'di ni tshul khrims ldan pa'i rgyan yin no/_/lha mi rnams kyi nang du mkhas pa skye/_/de yi smon lam ji ltar 'dod bzhin 'grub/_/nan tan snying por byed 
[\[165a.6\]]dang yang dag ldan/_/'di ni tshul khrims dag pa'i rgyan yin no/_/de yi ting 'dzin sgyu ma ma yin te/_/shes rab rnam grol de bzhin ye shes mthong /_de yi mya ngan las 'das pa sgyu ma min/_/'di ni tshul khrims rnam par dag pa'i rgyan/_/tshul khrims 
[\[165a.7\]]skyon med tshul khrims rnam par dag_/tshul khrims sra sre ma yin 'dren ma med/_/de yi rang dga' de bzhin rang dbang yin/_/'di ni gang dag tshul khrims dag pa'i rgyan/_/tshul khrims kyis ni sbyin pa dag par 'gyur/_/bzod pa dag cing de bzhin 
[\[165b\]]
[\[165b.1\]]brtson 'grus dag_/bsam gtan dag cing de bzhin shes rab dag_/thabs dang de bzhin bag yod dag pa yin/_/g.yo ba med cing brtan la shin tu gnas/_/sa mchog thob cing rnal 'byor rnam 'phro med/_/lhod pa spangs shing dgang sla gso yang sla/_/
[\[165b.2\]]'di ni gang dag tshul khrims dag pa'i rgyan/_/brtson 'grus 'bar zhing tshul khrims bsngags pa ste/_/de yi sems ni nam yang gdung mi 'gyur/_/de la yid la gcags par 'gyur med de/_/'di ni gang dag tshul khrims dag pa'i rgyan/_/'jigs pa 
[\[165b.3\]]med cing mi skrag mi zhum ste/_/bsam pa des shing zhi la yid rab zhi/_/'dir ni de yi bcings pa lhod par gyur/_/'di ni gang dag tshul khrims dag pa'i rgyan/_/grags chen sems ni las su rung ba yin/_/de ni dul zhing de bzhin cang shes yid/_/'dir ni 
[\[165b.4\]]rang lus mtshan gyis brgyan byed pa/_/'di ni gang dag tshul khrims dag pa'i rgyan/_/de ni ji skad smras pa de bzhin byed/_/mkhas pa de ni ngag gi rgyan thob ste/_/de ni nyon mongs med pas rtag sems brgyan/_/'di ni gang dag tshul khrims dag pa'i rgyan/_/khyad 
[\[165b.5\]]par 'phags pa'i zhing ni legs par brgyan/_/theg pa mchog la sems can yongs smin byed/_/gang phyir sdig pa thams cad mi byed pas/_/rang gi skye ba legs par brgyan par byed/_/byang chub spyod pa rtag tu brgyan byed cing /_/byang chub snying po dam pa brgyan 
[\[165b.6\]]par byed/_/stobs dang mi 'jigs pa dag brgyan byed cing /_/nga rgyal med pas shes pa legs par brgyan/_/de ni byams pas sems can kun khyab byed/_/mkhas pa rtag tu drang dang mnyen pa yin/_/g.yo ni med cing sgyu med bcos pa med/_/gti mug 
[\[165b.7\]]'dod sdang 'jigs pas 'gro ma yin/_/de ni sgrib pa lnga po rnam par sel/_/bag yod gyur nas rjes su dran drug bsgom/_/byang chub yan lag bdun dang lam sgom ste/_/mthar gyis dgu dang ting 'dzin bsam gtan byed/_/rnal 'byor pa ni zhi gnas nges 
[\[166a\]]
[\[166a.1\]]sems sbyor/_/de ni tshul bzhin dge ba chud mi gson/_/dben dang shin tu sbyangs dang so sor rtog_/'phags pa'i rigs la dbang ni sgyur ba yin/_/chos rnams la ni the tshom med par gyur/_/de la kun nas ldang dang 'gyod pa med/_/de 
[\[166a.2\]]la ma rig gti mug mun pa med/_/bden pa snang ba yongs su shes pa shes/_/tshul khrims dag pa dmigs pa med pa ste/_/shes rab dam pa bsam gtan ting 'dzin dag_/gnyis bsal nas ni rnam par grol ba dag_/lhag pa'i nga rgyal med cing shes pa 
[\[166a.3\]]dag_/dus gsum dag la ye shes mthong mi chags/_/'dod chags bral ba'i shes pas chos kyang dag_/dag nas 'dir ni de la rlom sems med/_/'di ni gang dag shes rab ldan pa'i rgyan/_/shes rab kyis ni sbyin pa brgyan gyur te/_/rmi lam sgyu ma tshol 
[\[166a.4\]]ba med pa'i phyir/_/bdag dang byang chub de bzhin sems can rnams/_/'khor gsum po dag de dag rnam par sbyong /_/shes rab kyis ni tshul khrims brgyan gyur te/_/gzugs brnyan sgyu ma brag ca 'dra ba'i phyir/_/lus dang ngag rnams dang ni de bzhin sems/_/
[\[166a.5\]]'khor gsum po dag de ni rnam par sbyong /_/shes rab kyis ni bzod pa brgyan gyur te/_/mkhas dang mtho min dma' bar 'gyur min dang /_/dam pa'i chos sku rtag tu rab rtog pa/_/'khor gsum po dag de ni rnam par sbyong /_/shes rab kyis ni brtson 'grus brgyan 
[\[166a.6\]]gyur te/_/skyo ba med cing bsam pa brtan pa dang /_/de ni blang ba med cing dor med pa/_/'khor gsum po dag de ni rnam par sbyong /_/shes rab kyis ni bsam gtan brgyan gyur te/_/de la ma chags gyur dang lhag mthong dang /_/mkhas dang mngon par shes 
[\[166a.7\]]pa skyed pa dang /_/'khor gsum po dag de ni rnam par sbyong /_/shes rab kyis ni thabs kyang brgyan byed de/_/shin tu sdud dang gzungs dang yang dag smon/_/'khor gsum po dag de ni rnam sbyong zhing /_/sems can chos dang de bzhin zhing rnams sbyong /_/dran 
[\[166b\]]
[\[166b.1\]]pa nye bar gzhag la dran mi 'jug_/yang dag spong ba rnams la gnyis med de/_/rdzu 'phrul gyis ni lus dang sems kyang dben/_/sems can gyis ni dbang po kun mi shes/_/bdud dang nyon mongs rnams kyis zil mi non/_/chos kyi rang bzhin tshul bzhin rjes 
[\[166b.2\]]su rtogs/_/de bzhin lam la 'ong med 'gro ba med/_/'di ni gang dag shes rab ldan pa'i rgyan/_/de ni shin tu zhi bas zhi gnas shes/_/de yi lhag mthong spyod yul mtha' yas te/_/chos kyi phung po ci bzhin phung po shes/_/khams ni nam mkha' mtshungs 
[\[166b.3\]]shing 'dra bar shes/_/des ni stong pa lta bur skye mched shes/_/rten pas bsags pas chos rnams 'byung med de/_/don dam bden par 'khrugs pa med par shes/_/tshul bzhin gyis ni nges par rtogs par shes/_/dus gsum la ni chags med ye shes 
[\[166b.4\]]'jug_/rnam par gzhag phyir phung po gsum yang shes/_/dkon mchog gsum ni mtshan nyid gcig tu shes/_/'di ni gang dag shes rab ldan pa'i rgyan/_/rnam bsgrubs mtshan nyid sgyu ma lta bur shes/_/yongs brtags rtsa ba rmi lam ji bzhin no/_/
[\[166b.5\]]rnam 'phrul mtshan nyid smig rgyu 'dra ba ste/_/'pho med chos rnams gzugs brnyan mtshan nyid do/_/'du 'phrod byung ba mig yor lta bu ste/_/rkyen rnams kyis ni brag ca ji bzhin no/_/chos kyi dbyings ni rtag tu ma 'dres shes/_/de bzhin nyid ni gnas med de 
[\[166b.6\]]rab shes/_/yang dag mtha' ni rtag tu mi g.yo chos/_/'dus ma byas dang 'dus byas gnyis su med/_/shes rab zab cing blo ni rab yangs par/_/brgyan nas sangs rgyas chos rnams tshol bar byed/_/de ni nam yang dran pa brjed pa med/_/chos rnams 
[\[166b.7\]]kun tu 'dzin cing 'dzin par byed/_/don dang tshig 'bru la ni rtag tu mkhas/_/nges tshig shes pa rtag par rtogs khong chud/_/chags med tshig dang rtsub pa ma yin dang /_/rab tu grol ba'i tshig dang [{]brdzun [,]rdzun [}]med tshig_/thos pa kun don rtag tu rtog pa dang /_/
[\[167a\]]
[\[167a.1\]]mkhas pa de ni ye shes rton par byed/_/nges don mdo sde rtogs par rab tu shes/_/gang zag med pa'i chos nyid rton byed cing /_/'jig rten 'das pa'i chos nyid la yang rton/_/de ni gzungs kyis brgyan par gyur pa yin/_/de yi tshig ni bden 
[\[167a.2\]]pa'i rjes su 'thun/_/gzung bar 'os dang dus su 'os pa yin/_/de yi chos bstan de ni 'bras bu yod/_/phyed pa dang ni dus su rgyun chags 'jug_/de yi spobs pa mgyogs pa skye ba ste/_/shugs can dang ni myur dang rtag mi chags/_/rgyun chad med dang 'khrul 
[\[167a.3\]]med nges pa'i tshig_/legs par brgyus pa'i phreng bas legs brgyan bzhin/_/lha dang klu yi skad ni rab tu shes/_/gnod sbyin dag dang dri za lha min dang /_/mkha' lding mi 'am ci dang lto 'phye che/_/sems can kun gyi skad kyang rab tu shes/_/'khor lhags 
[\[167a.4\]]shes nas spa gong med pa ste/_/smra ba mthong nas zhum par gyur pa'ang med/_/'jigs pa med par chos kyi gtam yang rjod/_/'dri ba rnams la nges 'byung rab tu shes/_/lhag pa'i nga rgyal can mthong snrel zhi yi/_/gtam brjod rnal 'byor mthong nas rjes 
[\[167a.5\]]su 'thun/_/nga rgyal can la lag na rdo rje ston/_/yul mngon chags la sreg pa'i bskal pa ste/_/theg pa gsum gyi rim pa'i gtam yang rjod/_/dogs pa kun gyi the tshom gcod pa ste/_/blo yi chos rnams mngon sum 'gyur ba yin/_/de yi shes rab 
[\[167a.6\]]nam yang gzhan mi ltos/_/yi ge thams cad rtag tu zad mi shes/_/don rnams nges pa dag la rgyun chags te/_/'di ni sangs rgyas chos rnams mtha' yas brjod/_/de ni gzungs kyis brgyan par gyur pa yin/_/kun nas nyon mongs skyon ni mtha' yas 
[\[167a.7\]]shes/_/rnam par byang ba'i phan yon thug pa med/_/de bzhin sems can dbang po thams cad shes/_/sangs rgyas gnang ba'i so so rig pa thob/_/de ni gzungs kyis brgyan par gyur pa ste/_/de yi yon tan 'di dang gzhan dag kyang /_/bskal par rgyun 
[\[167b\]]
[\[167b.1\]]chad med par rab brjod kyang /_/yon tan mtha' ni rtogs par mi nus so//_//bam po gsum pa/_bcom ldan 'das kyis gzhan yang byang chub sems dpa' gzungs kyi dbang phyug gi rgyal po la bka' stsal pa/_rigs kyi bu snang ba 
[\[167b.2\]]gang dag gis snang bar gyur na byang chub sems dpa' mun pa mun nag dang bral zhing byang chub sems dpa'i spyod pa yongs su dag pa spyod par 'gyur ba byang chub sems dpa' rnams kyi snang ba ni brgyad po 'di dag go/_/brgyad gang zhe na/_'di lta ste/_dran pa'i 
[\[167b.3\]]snang ba dang /_blo gros kyi snang ba dang /_rtogs pa'i snang ba dang /_chos kyi snang ba dang /_shes pa'i snang ba dang /_bden pa'i snang ba dang /_mngon par shes pa'i snang ba dang /_sgrub pa'i snang ba ste/_rigs kyi bu byang chub sems dpa' rnams kyi snang 
[\[167b.4\]]ba ni brgyad po 'di dag go/_/rigs kyi bu de la byang chub sems dpa' rnams kyi dran pa'i snang ba gang zhe na/_rigs kyi bu byang chub sems dpa' rnams kyi dran pa'i snang ba ni brgyad po 'di dag ste/_brgyad gang zhe na/_'di lta ste/_sngon byas pa'i dge ba'i rtsa ba 
[\[167b.5\]]chud mi gzon pa dang /_dge ba'i rtsa ba ma byas pa sogs pa dang /_thos pa'i chos rnams mi brjed pa dang /_don rnam par nges pa rjes su thob pa dang /_yul drug gis mi 'phrogs pa dang /_mi dge ba'i chos spang zhing dge ba'i chos yongs su rdzogs 
[\[167b.6\]]par bya ba'i phyir dran pa rgya chen po phun sum tshogs par gyur pa dang /_de dran pa phun sum tshogs par rig nas sangs rgyas bcom ldan 'das rnams kyis chos kyi grong khyer srung bar 'jog pa dang /_dran pa sngon du 'gro bas chos thams cad la snang ba thob pa yin te/_
[\[167b.7\]]rigs kyi bu byang chub sems dpa' rnams kyi dran pa'i snang ba ni brgyad po 'di dag go/_/rigs kyi bu byang chub sems dpa' rnams kyi blo gros kyi snang ba ni brgyad po 'di dag ste/_brgyad gang zhe na/_'di lta ste/_don gyi blo gros yin gyi tshig 'bru'i blo gros ma yin 
[\[168a\]]
[\[168a.1\]]pa dang /_ye shes kyi blo gros yin gyi rnam par shes pa'i blo gros ma yin pa dang /_chos kyi blo gros yin gyi nyon mongs pa'i blo gros ma yin pa dang /_rig pa'i blo gros yin gyi 'gal ba'i blo gros ma yin pa dang /_byang chub kyi sems kyi blo gros 
[\[168a.2\]]yin gyi nyan thos dang rang sangs rgyas kyi blo gros ma yin pa dang /_rlabs po che'i blo gros yin gyi dman pa'i blo gros ma yin pa dang /_sangs rgyas kyi blo gros yin gyi bdud kyi blo gros ma yin pa dang /_snying rje chen po'i blo gros yin gyi sems can la rnam par 'tshe 
[\[168a.3\]]ba'i blo gros ma yin pa ste/_rigs kyi bu byang chub sems dpa' rnams kyi blo gros kyi snang ba ni brgyad po 'di dag go/_/rigs kyi bu byang chub sems dpa' rnams kyi rtogs pa'i snang ba ni brgyad po 'di dag ste/_brgyad gang zhe na/_'di lta ste/_chos thams 
[\[168a.4\]]cad rtogs par khong du chud par 'gyur ba dang /_dgongs te bstan pa rnams rtogs par khong du chud par 'gyur ba dang /_sems can gyi bsam pa rnams rtogs par khong du chud par 'gyur ba dang /_so so yang dag par rig pa'i shes pa rnams rtogs par khong 
[\[168a.5\]]du chud par 'gyur ba dang /_rten cing 'brel bar 'byung ba zab mo rtogs par khong du chud par 'gyur ba dang /_snrel zhi'i rgyud bstan pa rtogs par khong du chud par 'gyur ba dang /_spyi'u tshugs kyi rgyud bstan pa rtogs par khong du chud par 'gyur ba dang /_sangs 
[\[168a.6\]]rgyas kyi chos thams cad rtogs par khong du chud par 'gyur ba ste/_rigs kyi bu byang chub sems dpa' rnams kyi rtogs pa'i snang ba ni brgyad po 'di dag go_/rigs kyi bu byang chub sems dpa' rnams kyi chos kyi snang ba ni brgyad po 'di dag ste/_brgyad gang zhe na/_
[\[168a.7\]]'di lta ste/_sems can rnams la las kyi bya ba la 'jug pa ston pas 'jig rten pa'i chos kyi snang ba dang /_thar pa 'dod pa rnams la shes rab kyis ston pas 'jig rten las 'das pa'i chos kyi snang ba dang /_lam shin tu bsgoms pa'i phyir sgrib pa med 
[\[168b\]]
[\[168b.1\]]pa'i chos kyi snang ba dang /_'dod pa dang /_srid pa dang /_ma rig pa dang /_lta ba'i zag pa mi slong ba'i phyir zag pa med pa'i chos kyi snang ba dang /_'phags pa rnams kyi nges par gyur pa mngon sum du byed pa'i phyir 'dus ma byas pa'i chos kyi snang ba dang /_glo bur 
[\[168b.2\]]gyi nyon mongs pa la shin tu rtogs pa'i phyir kun nas nyon mongs pa'i chos kyi snang ba dang /_sems rang bzhin gyis 'od gsal ba'i phyir rnam par byang ba'i chos kyi snang ba dang /_chos rnams shin tu nye bar zhi ba'i phyir mya ngan las 'das pa'i chos kyi snang ba ste/_
[\[168b.3\]]rigs kyi bu byang chub sems dpa' rnams kyi chos kyi snang ba ni brgyad po 'di dag go/_/rigs kyi bu byang chub sems dpa' rnams kyi shes pa'i snang ba ni brgyad po 'di dag ste/_brgyad gang zhe na/_'di lta ste/_brgyad pa'i shes pa'i snang ba dang /_rgyun 
[\[168b.4\]]du zhugs pa'i shes pa'i snang ba dang /_lan cig phyir 'ong ba'i shes pa'i snang ba dang /_phyir mi 'ong ba'i shes pa'i snang ba dang /_dgra bcom pa'i shes pa'i snang ba dang /_rang sangs rgyas kyi shes pa'i snang ba dang /_byang chub sems dpa'i shes 
[\[168b.5\]]pa'i snang ba dang /_yang dag par rdzogs pa'i sangs rgyas kyi mkhyen pa'i snang ba ste/_rigs kyi bu byang chub sems dpa' rnams kyi shes pa'i snang ba ni brgyad po 'di dag go/_/rigs kyi bu byang chub sems dpa' rnams kyi bden pa'i snang ba ni brgyad po 'di 
[\[168b.6\]]dag ste/_brgyad gang zhe na/_'di lta ste/_bden pa bsgom pa gang gis nges par gyur pa la 'jug pa de la de'i snang ba dang /_bden pa bsgom pa gang gis 'bras bu dang po 'thob par 'gyur ba de la de'i snang ba dang /_bden pa bsgom pa gang gis 'bras bu 
[\[168b.7\]]gnyis pa 'thob par 'gyur ba de la de'i snang ba dang /_bden pa bsgom pa gang gis 'bras bu gsum pa 'thob par 'gyur ba de la de'i snang ba dang /_bden pa bsgom pa gang gis 'bras bu bzhi pa 'thob par 'gyur ba de la de'i snang ba dang /_bden pa bsgom pa gang 
[\[169a\]]
[\[169a.1\]]gis rang sangs rgyas nyid 'thob par 'gyur ba de la de'i snang ba dang /_bden pa bsgom pa gang gis byang chub sems dpa'i bzod pa rab tu 'thob par 'gyur ba de la de'i snang ba dang /_bden pa bsgom pa gang gis sangs rgyas kyi byang chub mngon par rdzogs par 
[\[169a.2\]]'tshang rgya bar 'gyur ba de la de'i snang ba ste/_rigs kyi bu byang chub sems dpa' rnams kyi bden pa'i snang ba ni brgyad po 'di dag go_/rigs kyi bu byang chub sems dpa' rnams kyi mngon par shes pa'i snang ba ni brgyad po 'di dag ste/_brgyad gang zhe na/_'di lta ste/_
[\[169a.3\]]lha'i mig gis gzugs thams cad yang dag par mthong ba'i phyir gsal ba'i snang ba dang /_lha'i rna bas sgra thams cad thos pa'i phyir nges par rtogs pa'i snang ba dang /_sngon gyi gnas bskal pa grangs med pa rjes su dran pa'i phyir rjes su dran pa'i snang ba dang /_sems can 
[\[169a.4\]]thams cad kyi sems la lta ba'i phyir rang bzhin gyis 'od gsal ba'i snang ba dang /_sangs rgyas kyi zhing mtha' yas par rdzu 'phrul gyis 'gro ba'i phyir nam mkha' sgrib pa med pa'i snang ba dang /_zag pa med pa'i shes pa yongs su rdzogs par byed pa'i phyir shes pa'i snang 
[\[169a.5\]]ba dang /_sems can thams cad nye bar 'tsho ba'i phyir bsod nams kyi tshogs kyi snang ba dang /_sems can thams cad kyi dogs pa gcod pa'i phyir ye shes kyi tshogs kyi snang ba ste/_rigs kyi bu byang chub sems dpa' rnams kyi mngon par shes pa'i snang ba ni brgyad po 
[\[169a.6\]]'di dag go/_/rigs kyi bu byang chub sems dpa' rnams kyi sgrub pa'i snang ba ni dgu po 'di dag ste/_dgu gang zhe na/_'di lta ste/_sgrub pas ye shes kyi snang ba dang /_sgrub pas shes rab kyi snang ba dang /_sgrub pas blo'i snang ba dang /_sgrub pas yang dag pa'i lta ba'i 
[\[169a.7\]]snang ba dang /_sgrub pas zhi gnas kyi snang ba dang /_sgrub pas lhag mthong gi snang ba dang /_sgrub pas sems can gyi bsam pa'i snang ba dang /_sgrub pas 'khrugs pa med par sems rnam par grol ba'i snang ba dang /_sgrub pas shin tu mthar thug pa'i snang ba snang ba 
[\[169b\]]
[\[169b.1\]]ste/_rigs kyi bu byang chub sems dpa' rnams kyi sgrub pa'i snang ba ni dgu po 'di dag go/_/de nas bcom ldan 'das kyis de'i tshe tshigs su bcad pa 'di dag gsungs so/_/dran pa de dang yang dag 'dres pa ni/_/sngon chad las dge bsags pa chud mi gzon/_/
[\[169b.2\]]phra bar sngo ba phun sum tshogs pa de/_/phyi phyir zhing ni yang dag sgrub par byed/_/thos pa'i chos rnams la ni brjed pa med/_/rnam par nges pa myur du 'thob par 'gyur/_/nye bar zhi bas yul rnams las ni sbas/_/dran dang ldan pa mi dge rnams dang bral/_/dran 
[\[169b.3\]]pa rgya bo che ni shin tu bsags/_/bya ba bya ba dag ni rnam par 'byed/_/dran pa dag dang ldan par rig nas ni/_/rgyal ba rang byung dag gi byin gyis rlob/_/dam pa'i chos kyi grong khyer skyong byed pa/_/de ni 'gro ba rnams la chos ston nus/_/shes rab ldan pa mun 
[\[169b.4\]]pa rnam bral te/_/lha dang mi rnams kyi ni don kyang byed/_/blo gros bzang ldan snang ba thob gyur nas/_/dogs pa dang ni the tsom rnams kyang gcod/_/dran dang ldan pa rang 'byung ye shes kyis/_/byang chub myur du rjes su rtogs par byed/_/de ni don gyi blo gros 
[\[169b.5\]]can yin gyi/_/tshig 'bru'i rjes su mi rgyug sgra la'ang min/_/sems can dag pa ye shes blo gros can/_/rnam par shes pa'i blo gros 'dod ma yin/_/chos kyi blo gros ldan par gyur pa de/_/nyon mongs blo gros sel cing gti mug bral/_/shes rab dang 
[\[169b.6\]]ni thabs kyi tshul shes pa/_/de ni rgyal ba'i byang chub 'gal mi byed/_/de ni sangs rgyas 'gyur ba'i blo gros ldan/_/nyan thos 'gyur min rang rgyal 'gyur ma yin/_/rtag tu rlabs chen blo gros can yin gyi/_/de ni blo gros chung ngu 'dod ma yin/_/sangs 
[\[169b.7\]]rgyas blo gros rtag tu ldan yin gyi/_/bdud kyi blo gros su ni 'gyur ma yin/_/blo gros ldan pa snying rje cher gzhol gyi/_/sems can gang la'ang rnam par 'tshe ba min/_/chos 'ga' bstan pa gang yin de la ni/_/the tshom med cing rtogs par khong du chud/_/
[\[170a\]]
[\[170a.1\]]de ni dgongs te gsung la mkhas 'gyur zhing /_/sems can spyod pa rnams la rtogs dang ldan/_/so so yang dag rig la rtogs ldan zhing /_/de yi shes pa 'jug pa chags pa med/_/rkyen byung byed pa po dang rnam bral bar/_/rten pa'i chos rnams 
[\[170a.2\]]dag ni rab tu shes/_/de ni snrel zhi'i rgyu la mkhas gyur cing /_/spyi'u tshugs tshul ni rtogs par khong du chud/_/sangs rgyas kyi ni chos rnams ji snyed pa/_/thams cad kyang ni rtogs par khong du chud/_/'jig rten pa yi chos kyi snang ba yis/_/lha mi rnams 
[\[170a.3\]]kyi las kyi bya ba shes/_/'jig rten las ni 'das pa'i ye shes kyis/_/shes rab snang ba dang ni ldan pa yin/_/kha na ma thor bcas dang ma tho med/_/ye shes rab tu gsal ba chen po 'jug_/lam ni shin tu bsgoms par gyur pa'i phyir/_/rtag tu 'bras 
[\[170a.4\]]bu yod par chos ston to/_/zag par bcas dang zag pa med pa yi/_/chos la de yi snang ba rab tu 'jug_/de ni zag pa thams cad spong byed cing /_/lha dang mi rnams kyi ni don kyang byed/_/'dus ma byas dang 'dus byas chos rnams la/_/de yi shes pa rtag 
[\[170a.5\]]tu rab tu 'jug_/de ni de yis dri bral rab rib med/_/skyon med thob nas spyad pa rnams kyang spyod/_/rnam par byang dang kun nas nyon mongs la/_/de yi shes pa sgrib pa med pa 'jug_/rang bzhin gyis ni sems 'od gsal ba dang /_/kun nas nyon mongs 
[\[170a.6\]]pa yi tshul yang shes/_/ji ltar mya ngan 'das par gyur pa ni/_/skye ba med cing 'byung ba med par shes/_/'di 'dra 'di ni theg pa chen po la/_/chos kyi snang ba mtha' yas gyur pa yin/_/de ni brgyad pa yi ni shes pa dang /_/rgyun du zhugs la shes pa 
[\[170a.7\]]'jug pa dang /_/lan cig phyir 'ong ba yi shes pa dang /_/phyir mi 'ong la shes pa 'jug pa dang /_/de ni dgra bcom pa dang rang rgyal dang /_/'jig rten mgon po byang chub sems dpa' dag_/kun la de yi shes dang sgrub pa rnams/_/lhag ma lus pa 
[\[170b\]]
[\[170b.1\]]med par rab tu 'jug_/gang gis 'bras bu 'thob par 'gyur ba dang /_/'khrugs med don dam nges par 'byung 'gyur ba/_/de la rab bsgoms smra ba dpa' bo rnams/_/bden pa'i snang ba dag dang ldan pa yin/_/bden pa dag ni bsgom pa byas pas na/_/skyon 
[\[170b.2\]]med 'jug dang 'bras bu dang po 'thob/_/gnyis dang gsum dang de bzhin bzhi pa dang /_/rang rgyal rnams kyi 'bras bu thob par 'gyur/_/bsgom pa gang gis su ni smra ba'i stag_/de dag bzod pa dag ni 'thob 'gyur dang /_/gang gis rgyal ba byang chub 'tshang 
[\[170b.3\]]rgya ba/_/bden pa de dag la ni snang bar 'gyur/_/lha yi mig gis su ni de yis kyang /_/gzugs kyi rnam pa dag ni thams cad mthong /_/lha yi rna ba nges par rtogs pa yis/_/phyogs bcu dag gi sgra rnams rtogs par 'gyur/_/sngon gyi gnas shes pa yi 
[\[170b.4\]]snang ba yis/_/bskal pa khrag khrig dag ni rjes su dran/_/'od gsal ba yi shes pa'i snang ba yis/_/gzhan gyi sems kyi spyod pa rnams la mkhas/_/rdzu 'phrul gyi ni shes pa'i snang ba yis/_/phyogs bcu'i zhing ni khrag khrig rnams su 'gro/_/zag 
[\[170b.5\]]pa med pa'i shes pa'i snang ba ni/_/nam mkha' dang ni mtshungs shing 'dra ba yin/_/bsod nams kyi ni snang ba mtha' yas pa'i/_/mngon shes thog ma 'gro ba nye bar 'gro/_/de yi shes pa chags pa med pa yis/_/'gro ba'i dogs pa dag ni gcod par byed/_/
[\[170b.6\]]nan tan snying por byed pa'i rnal 'byor pa/_/dran dang blo gros rtogs dang chos shes snang /_/bden pa yi ni snang ba mtha' yas te/_/mngon par shes pa'i snang bar gyur pa yin/_/sgrub pas ye shes dang ni shes rab dang /_/rgya chen blo dang spobs pa mtha' yas 
[\[170b.7\]]dang /_/yang dag lta ba dang ni lhag mthong dang /_/shin tu 'khrugs pa med pa mthar thug gyur/_/snang ba shin tu rnam par dag pa brgyad/_/'di dag mthu chen gang la yod pa ni/_/re zhig byang chub thob par ma gyur kyang /_/de ni sangs rgyas mdzad pa byed par 
[\[171a\]]
[\[171a.1\]]'gyur/_/bcom ldan 'das kyis gzhan yang byang chub sems dpa' gzungs kyi dbang phyug gi rgyal po la bka' stsal pa/_rigs kyi bu byang chub sems dpa' rnam pa bcu drug gis sems can rnams la byang chub sems dpa'i snying rje chen po skye'o/_/
[\[171a.2\]]bcu drug gang zhe na/_rigs kyi bu 'di la byang chub sems dpa' 'di snyam du/_kye ma sems can 'di dag ni 'jig tshogs la lta bas bcings pa/_lta ba sna tshogs dang 'dres pa dag ste/_lta ba thams cad spang ba'i phyir de dag la chos bstan par bya'o snyam du sems 
[\[171a.3\]]can rnams la byang chub sems dpa'i snying rje chen po skye ba dang /_kye ma sems can 'di dag ni yod pa ma yin pa'i phyin ci log tu gyur nas mi rtag pa la rtag par 'du shes/_sdug bsngal ba la bde bar 'du shes/_bdag med pa la bdag tu 'du shes/_mi sdug pa la 
[\[171a.4\]]sdug par 'du shes pa dag ste/_phyin ci log thams cad spang ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni ngar 'dzin pa dang /_nga yir 'dzin pa la gnas pa/_dngos 
[\[171a.5\]]po med pa la dngos por 'du shes pa dag ste/_ngar 'dzin pa dang nga yir 'dzin pa spang ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni sgrib pa lngas bsgribs te 'dod pa'i 
[\[171a.6\]]zug rngus zug pa/_khong khro ba mang ba/_rmugs pa dang gnyid la chags pa/_dam pa ma yin pa la 'gyod pa kun nas langs pa/_zab mo'i chos la nges pa ma thob pa dag ste/_sgrib pa thams cad spang ba'i phyir de dag la chos bstan par bya'o snyam du sems can 
[\[171a.7\]]rnams la byang chub sems dpa'i snying rje chen po skye ba dang /_kye ma sems can 'di ni skye mched drug gis chags pas chags te/_mig gis gzugs rnams mthong nas mtshan mar 'dzin cing mngon rtags su 'dzin pa yin/_rna bas sgra thos/_snas dri snams/_
[\[171b\]]
[\[171b.1\]]lces ro myangs/_lus kyis reg bya rnams la reg_/yid kyis chos rnams rnam par shes nas mtshan mar 'dzin cing mngon rtags su 'dzin pa dag yin te/_skye mched drug gis chags pa spang ba'i phyir de dag la chos bstan par bya'o snyam du sems can rnams 
[\[171b.2\]]la byang chub sems dpa'i snying rje chen po skye ba dang /_kye ma sems can 'di dag ni nga rgyal dang /_lhag pa'i nga rgyal dang /_nga rgyal las kyang nga rgyal dang /_nga'o snyam pa'i nga rgyal dang /_mngon pa'i nga rgyal dang /[ {]chung zad [,]cung zad [}]snyam pa'i nga rgyal 
[\[171b.3\]]dang /_log pa'i nga rgyal gyis bcom pas/_chung ngu dag pas bdag cag che'o snyam du bdag la rlom sems su byed pa/_mtshungs pa dag pas ni bdag cag che'o snyam du bdag la rlom sems su byed pa dang /_ches che ba dag pas kyang bdag cag ches 
[\[171b.4\]]che'o snyam du bdag la rlom sems su byed pa/_gzugs la bdag tu khas len pa nas rnam par shes pa'i bar la bdag tu khas len pa/_ma thob par bdag la thob pa snyam du shes pa/_bdag cag ni 'phags pa'o snyam du bdag la sems pa/_log pa'i lta ba 
[\[171b.5\]]la yang dag pa'i lta bar mos pa dag ste/_nga rgyal gyi rnam pa thams cad spang ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni lam ngan par zhugs pa/_'phags 
[\[171b.6\]]pa'i lam dang bral ba dag ste/_lam ngan pa spang zhing 'phags pa'i lam thob par bya ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni sred pa'i khol po chung ma dang /_
[\[171b.7\]]bu pho dang /_bu mo la yongs su zhen pas sbags pa/_rang dbang med pas bdag la mi dpogs pa dag ste/_rang dbang yod cing bdag la dpogs par bya ba dang /_gar dga' bar 'gro bar bya ba'i phyir de dag la chos bstan par bya'o snyam du sems can rnams 
[\[172a\]]
[\[172a.1\]]la byang chub sems dpa'i snying rje chen po skye ba dang /_kye ma sems can 'di dag ni phan tshun mi 'phrod pa/_khro ba dang /_zhe sdang dang /_gnod sems mang ba dag ste/_khro ba dang /_zhe sdang dang /_gnod sems spang bar bya ba'i phyir de dag 
[\[172a.2\]]la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni sdig pa'i grogs pos yongs su zin pa/_dge ba'i bshes gnyen dang bral ba/_sdig pa'i las byed pa dag ste/_dge ba'i 
[\[172a.3\]]bshes gnyen gyis yongs su zin pa dang /_sdig pa'i grogs po yongs su spang bar bya ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni brkam pa/_chags pas 
[\[172a.4\]]zil gyis non pa/_chog mi shes shing 'phags pa'i shes rab kyi gnas pa dang bral ba dag ste/_chags pa spangs pa dang /_'phags pa'i shes rab bskyed pa'i phyir de dag la chos bstan par bya'o snyam du sems can rnams la byang chub sems dpa'i snying rje 
[\[172a.5\]]chen po skye ba dang /_kye ma sems can 'di dag ni las kyi rnam par smin pa med par lta zhing rtag pa dang chad pa la gnas pa dag ste/_rten cing 'brel bar 'byung ba zab mo dang /_las dang /_bya ba la gzud pa'i phyir de dag la chos bstan par bya'o snyam du 
[\[172a.6\]]sems can rnams la byang chub sems dpa'i snying rje chen po skye ba dang /_kye ma sems can 'di dag ni ma rig pa dang gti mug gis ldongs pa/_bdag dang /_sems can dang /_srog dang /_gso ba dang /_skyes bu dang /_gang zag la mngon par zhen pa dag ste/_
[\[172a.7\]]'phags pa'i shes rab kyi mig rnam par dag par bya ba dang /_lta bar gyur pa thams cad spang bar bya ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni 'khor ba la 
[\[172b\]]
[\[172b.1\]]mngon par dga' ba/_phung po lnga'i gshed mas yongs su zin pa dag ste/_khams gsum thams cad las dbyung ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang /_kye ma sems can 'di dag ni 
[\[172b.2\]]bdud kyi zhags pa'i bcing bas bcings pa/_g.yo ba dang /_rlom sems la gnas pa dag ste/_bdud kyi zhags pas bcings pa thams cad las rnam par dgrol ba dang /_g.yo dang rlom sems spang ba'i phyir de dag la chos bstan par bya'o snyam du sems 
[\[172b.3\]]can rnams la byang chub sems dpa'i snying rje chen po skye ba dang /_kye ma sems can 'di dag ni mya ngan las 'da' ba'i sgo bcad cing /_ngan 'gro'i sgo phye ba dag ste/_mya ngan las 'da' ba'i sgo dbye ba dang /_ngan 'gro'i sgo bcad pa'i phyir de dag la chos bstan par 
[\[172b.4\]]bya'o snyam du sems can rnams la byang chub sems dpa'i snying rje chen po skye ba ste/_rigs kyi bu rnam pa bcu drug po de dag gis sems can rnams la byang chub sems dpa'i snying rje chen po skye'o/_/rigs kyi bu 'di dag ni byang chub sems dpa' rnams kyi las ma 
[\[172b.5\]]'dres pa sum cu rtsa gnyis te/_de dag la brtson na byang chub sems dpa' rnams legs par byed pa'i las byed pa rnams yin no/_/sum cu rtsa gnyis gang zhe na/_'di lta ste/_sems can dag gti mug gi gnyid kyis log pa dang /_bdag shes rab kyis 
[\[172b.6\]]sad pa mthong nas shes rab kyis sems can rnams sad par byed pa 'di ni byang chub sems dpa'i las ma 'dres pa dang po'o/_/sems can dag chung ngu la mos pa dang /_bdag rgya chen po la mos par mthong nas theg pa chen po la sems can rnams yang dag par 
[\[172b.7\]]'dzin du 'jug pa dang /_sems can dag chos ma yin pa 'dod pa dang /_bdag chos la gnas par mthong nas sems can rnams chos 'dod pa la rab tu 'god pa dang /_sems can dag 'tsho ba yongs su ma dag pa dang /_bdag 'tsho ba yongs su dag par mthong 
[\[173a\]]
[\[173a.1\]]nas sems can rnams 'tsho ba yongs su dag par sbyor ba dang /_sems can dag lta bar gyur par bying ba dang /_bdag yang dag pa'i lta bar zhugs par mthong nas sems can rnams 'phags pa'i yang dag pa'i lta ba la rab tu 'god pa dang /_sems 
[\[173a.2\]]can dag ma rig par gyur cing tshul bzhin ma yin pa yid la byed pa bsags par mthong zhing bdag rig pa'i rjes su 'thun pa'i tshul bzhin yid la byed pa la gnas par rig nas sems can rnams rig pa'i rjes su 'thun pa'i tshul bzhin yid la byed pa la rab tu 
[\[173a.3\]]'god pa dang /_sems can dag log pa'i chos la gnas pa dang /_bdag yang dag pa'i chos la zhugs par mthong nas yang dag pa'i chos bsgrub par bya ba'i phyir sems can rnams la chos ston pa dang /_sems can dag ser sna can du gyur te kun tu 'dzin pa'i 
[\[173a.4\]]sems dang ldan pa dang /_bdag bdog pa thams cad yongs su gtong bar mthong nas sems can rnams bdog pa thams cad yongs su gtong ba la sbyor ba dang /_sems can dag ngang tshul ngan pa can du gyur te/_sdom pa la mi gnas pa dang /_bdag tshul 
[\[173a.5\]]khrims yongs su dag par gnas nas/_sems can rnams tshul khrims kyi sdom pa la rab tu 'god pa dang /_sems can dag gnod sems mang zhing khro ba shas che ba dang /_bdag bzod pa'i stobs dang /_byams pa la gnas par mthong nas sems can rnams 
[\[173a.6\]]bzod pa'i stobs dang /_byams pa la gnas pa yang dag par 'dzin du 'jug pa dang /_sems can dag le lo can du gyur te/_brtson 'grus chung ba dang /_bdag le lo med cing brtson 'grus brtsams par mthong nas sems can rnams brtson 'grus rtsom pa la sbyor 
[\[173a.7\]]ba dang /_sems can dag sems g.yengs shing dran pa nyams pa dang /_bdag mnyam par bzhag ste/_bsam gtan la bsam gtan byed par mthong nas sems can rnams sems mi g.yeng ba dang /_dran pa dang /_shes bzhin la rab tu 'god pa dang /_
[\[173b\]]
[\[173b.1\]]sems can dag shes rab 'chal par gyur te/_dman zhing gti mug dang ldan pa dang /_bdag shes rab dang ldan zhing gti mug dang bral bar mthong nas sems can rnams shes rab chen po dang /_gti mug dang bral ba yang dag par 'dzin du 'jug pa dang /_
[\[173b.2\]]sems can dag rigs pa ma yin par lhung zhing ya nga ba'i byed pa brtsams pa dang /_bdag thabs mkhas pa dang ldan zhing yang dag pa'i las brtsams par mthong nas sems can rnams thabs mkhas pa dang /_yang dag pa'i las rtsom pa yang dag par 'dzin du 
[\[173b.3\]]'jug pa dang /_sems can dag nyon mongs pas bcom zhing kun tu rtog pa dang /_rnam par rtog pa dang /_yongs su rtog pa'i spyod yul par gyur pa dang /_bdag nyon mongs pa thams cad las log par mthong nas sems can rnams nyon mongs pa thams cad 
[\[173b.4\]]spong ba la rab tu 'god pa dang /_sems can dag 'jig tshogs la lta ba'i bcing bas bcings shing dmigs pa la rab tu gnas pa dang /_bdag 'jig tshogs la lta ba yongs su shes pa dang ldan zhing dmigs pas bcings pa las yongs su grol bar 
[\[173b.5\]]mthong nas sems can rnams 'jig tshogs la lta ba yongs su shes pa dang dmigs pa dang bral ba la sbyor ba dang /_sems can dag ma dul zhing ma sbas te byang ba ma yin pa dang /_bdag dul zhing sbas te byang bar mthong nas sems can rnams dul ba dang /_sbas 
[\[173b.6\]]pa dang /_byang ba la rab tu 'god pa dang /_sems can dag byas pa mi gzo zhing byas pa mi shes te/_dge ba'i rtsa ba 'joms pa dang /_bdag byas pa gzo zhing byas pa shes te dge ba'i rtsa ba bsrung bar gnas par mthong nas sems can rnams byas pa gzo ba 
[\[173b.7\]]dang /_byas pa shes pa dang /_dge ba'i rtsa ba chud mi gzon pa la rab tu 'god pa dang /_sems can dag chu bor lhung zhing sdig pa 'dod pa'i dbang du song ba dang /_bdag chu bo thams cad las yang dag par 'das par mthong nas sems can rnams chu bo 
[\[174a\]]
[\[174a.1\]]thams cad las yang dag par 'da' ba la sbyor ba dang /_sems can dag bka' blo mi bde zhing 'thun par 'dzin pa ma yin pa dang /_bdag bka' blo bde zhing 'thun par 'dzin par mthong nas sems can rnams bka' blo bde zhing 'thun par 'dzin 
[\[174a.2\]]pa yang dag par 'dzin du 'jug pa dang /_sems can dag phongs pa mang zhing dam pa ma yin pa la yongs su zhen pa dang /_bdag ma phongs pa mang zhing dge ba bdud rtsi la gnas par mthong nas sems can rnams yongs su zhen pa dang bral zhing dge ba'i rtsa ba la 
[\[174a.3\]]gnas par sbyor ba dang /_sems can dag dbul zhing 'phags pa'i nor dang bral ba dang /_bdag 'phags pa'i nor dang ma bral zhing nor bdun dang ldan par mthong nas sems can rnams 'phags pa'i nor thob par bya ba la rab tu 'god pa dang /_sems can dag rtag 
[\[174a.4\]]tu na zhing khams rnam pa bzhi po'i sbrul gdug pas zin pa dang /_bdag nad med cing bde la 'gyur ba med par mthong nas sems can rnams nad thams cad spong ba yang dag par 'dzin du 'jug pa dang /_sems can dag mi shes pa'i mun pas kun tu gtibs 
[\[174a.5\]]shing ye shes kyi snang ba dang bral ba dang /_bdag ye shes kyi snang ba thob par mthong nas sems can rnams ye shes kyi snang ba chen po la rab tu 'god pa dang /_sems can dag khams gsum la chags pas chags shing rgyud lnga'i 'gro ba'i 'khor ba'i 'khor 
[\[174a.6\]]lo'i rjes su 'jug pa mthong zhing bdag khams gsum yongs su shes pa la mkhas par shes nas sems can rnams khams gsum yongs su shes pa la mkhas pa yang dag par 'dzin du 'jug pa dang /_sems can dag g.yon phyogs kyi lam du zhugs shing 
[\[174a.7\]]g.yas phyogs kyi lam dang bral ba dang /_bdag g.yas phyogs kyi lam la gnas par mthong nas sems can rnams g.yas phyogs kyi lam la rab tu 'god pa dang /_sems can dag lus dang srog la chags shing nyes pa ma mthong ba dang /_bdag lus dang 
[\[174b\]]
[\[174b.1\]]srog la mi lta zhing nyes pa mthong ba yin par mthong nas sems can rnams lus dang srog la mi lta ba dang /_nyes pa mthong ba la rab tu 'god pa dang /_sems can dag sangs rgyas dang /_chos dang /_dge 'dun dang bral ba dang /_bdag dkon mchog gsum gyi rigs 
[\[174b.2\]]rgyun mi gcod par gnas par mthong nas sems can rnams dkon mchog gsum gyi rigs rgyun mi gcod pa la 'dzud pa dang /_sems can rnams dam pa'i chos las nyams pa dang /_bdag dam pa'i chos yongs su 'dzin par gnas par mthong nas sems can rnams 
[\[174b.3\]]dam pa'i chos yongs su 'dzin pa la rab tu 'god pa dang /_sems can dag ston pa rin po che dang ring du gnas shing /_rjes su dran pa drug dang bral ba dang /_bdag rjes su dran pa drug ma btang ba mthong nas sems can rnams rjes su dran pa drug bsgom pa la rab tu 'god 
[\[174b.4\]]pa dang /_sems can dag las dang nyon mongs pa'i sgrib pas bsgribs pa dang /_bdag las dang nyon mongs pa dang bral bar mthong nas sems can rnams las dang nyon mongs pa dang bral ba la rab tu 'god pa dang /_sems can dag mi dge ba'i chos thams cad dang 
[\[174b.5\]]ldan zhing dge ba'i chos thams cad spangs pa dang /_bdag mi dge ba'i chos thams cad spangs shing /_dge ba'i chos thams cad dang ldan par mthong nas sems can rnams mi dge ba'i chos thams cad spong ba dang /_dge ba'i chos thams cad yongs su rdzogs par byed 
[\[174b.6\]]pa la rab tu 'god pa ste/_rigs kyi bu byang chub sems dpa'i las sum cu rtsa gnyis po 'di dag ni byang chub sems dpa' rnams kyi yang dag phul yin te/_de dag la gnas nas byang chub sems dpa' rnams legs par byed pa'i las byed pa rnams yin no/_/rigs kyi 
[\[174b.7\]]bu yang byang chub sems dpa'i las ni tshad med do/_/de ci'i phyir zhe na/_rigs kyi bu sems can rnams kyi kun nas nyon mongs pa'i sgo ji snyed par byang chub sems dpas rnam par byang ba'i sgo yang dag par bsgrub par bya ba yang de snyed do/_/rigs kyi bu gal te gang dag gang 
[\[175a\]]
[\[175a.1\]]gA'i klung gi bye ma snyed kyi 'jig rten gyi khams kyi sems can de dag thams cad nyan thos kyi theg pa'am/_rang sangs rgyas kyi theg pa la rab tu gnas par gyur kyang sems can de dag thams cad kyi las gang yin pa de sems dang po bskyed pa'i byang chub 
[\[175a.2\]]sems dpa'i las kyi brgya'i char yang nye bar mi 'gro/_stong gi cha dang /_brgya stong gi cha dang /_bye ba'i cha dang /_bye ba brgya phrag stong gi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o/_/de ci'i phyir zhe na/_nyan thos dang /_rang 
[\[175a.3\]]sangs rgyas dag ni rang gi rgyud kyi nyon mongs pa spong bar nye bar gnas pa yin gyi/_byang chub sems dpa' dag ni sems can thams cad kyi nyon mongs pa spong bar nye bar gnas pa yin no/_/rigs kyi bu de ltar na sems can thams cad kyi las gang yin pa dang /_nyan 
[\[175a.4\]]thos dang /_rang sangs rgyas thams cad kyi las gang yin pa bas 'dir byang chub sems dpa'i las nyid mchog ces brjod do/_/de ci'i phyir zhe na/_byis pa so so'i skye bo rnams kyi las ni phyin ci log dang ldan pa/_nyan thos dang /_rang sangs rgyas thams cad kyi las 
[\[175a.5\]]ni nyi tshe ba dang ldan pa yin gyi/_byang chub sems dpa'i las ni phyin ci log med cing tshad med pa'i rnam pa'i yon tan rtsom pa ste/_byang chub sems dpa' rgyu 'dis sems can thams cad dang /_nyan thos dang /_rang sangs rgyas thams cad zil gyis non to/_/
[\[175a.6\]]de nas byang chub sems dpa' gzungs kyi dbang phyug gi rgyal po tshim zhing mgu la yi rangs shing rab tu dga' ste/_dga' ba dang yid bde ba skyes nas bcom ldan 'das kyis gsungs pa la mngon par dga' ste rjes su yi rangs nas/_yang bcom ldan 'das la 'di 
[\[175a.7\]]skad ces gsol to/_/bcom ldan 'das ji tsam du de bzhin gshegs pas byang chub sems dpa'i rgyan dang /_byang chub sems dpa'i snang ba dang /_byang chub sems dpa'i snying rje chen po dang /_byang chub sems dpa'i las legs par gsungs pa de dag ni ngo 
[\[175b\]]
[\[175b.1\]]mtshar to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis yang bshad du gsol/_bcom ldan 'das ji ltar sems can dag la sangs rgyas bcom ldan 'das rnams kyi thugs rje chen po 'jug_/de bzhin gshegs 
[\[175b.2\]]pa'i thugs rje chen po ni ci tsam/_rnam pa ni gang lags/_rtags ni gang lags/_mtshan ma ni gang lags/_gnas ni gang lags/_sangs rgyas bcom ldan 'das rnams 'phrin las ni ji ltar mdzad/_de bzhin gshegs pa'i 'phrin las ni ci tsam/_
[\[175b.3\]]rnam pa ni gang lags/_rtags ni gang lags/_mtshan ma ni gang lags/_gnas ni gang lags pa de bcom ldan 'das thams cad mkhyen pa/_thams cad gzigs pa/_de bzhin gshegs pa'i 'phrin las rnams mngon sum du gyur pas mngon sum du bdag 
[\[175b.4\]]cag la legs par yang dag par bshad du gsol/_de skad ces gsol pa dang /_bcom ldan 'das kyis byang chub sems dpa' gzungs kyi dbang phyug gi rgyal po la 'di skad ces bka' stsal to/_/rigs kyi bu khyod de'i phyir shin tu legs par nyon la yid la zung shig 
[\[175b.5\]]dang de bzhin gshegs pa'i snying rje chen po dang /_de bzhin gshegs pa'i 'phrin las la 'jug pa tsam cung zad cig khyod la bshad par bya'o/_/rigs kyi bu sems can rnams la sangs rgyas bcom ldan 'das rnams kyi thugs rje chen po ni skye ba yang med/_'jug pa 
[\[175b.6\]]yang med do zhes brjod par bya'o/_/de ci'i phyir zhe na/_sangs rgyas bcom ldan 'das rnams kyi thugs rje chen po ni rtag tu 'jug pa'i phyir ro/_/de ni bskal pa grangs med par yongs su sbyang ba byas pas yang dag par bskyed pa ste/_'jug pa yang med/_ldog pa yang 
[\[175b.7\]]med do/_/sangs rgyas bcom ldan 'das rnams kyi thugs rje chen po ni ma btang ba/_sems can thams cad la gnas pa'o/_/de bzhin gshegs pa'i thugs rje chen po de ni ci tsam du las yongs su thob par bya bar sla ba ma yin pa de tsam du tshad med/_de tsam du 
[\[176a\]]
[\[176a.1\]]bsam gyis mi khyab ste/_de tsam du mi zad cing /_de tsam du ring du song ba'o/_/de ci'i phyir zhe na/_rigs kyi bu de bzhin gshegs pas ji ltar byang chub thob pa de ltar sems can rnams la thugs rje chen po 'jug go/_/byang chub ci 'dra ba thugs rje chen 
[\[176a.2\]]po yang de 'dra'o/_/de bzhin gshegs pas byang chub ji ltar thob ce na/_de bzhin gshegs pas rtsa ba med pa dang /_gnas med par byang chub thob bo/_/de la rtsa ba ni gang /_gnas ni gang zhe na/_'jig tshogs ni rtsa ba'o/_/yang dag pa ma yin pa kun rtog pa ni 
[\[176a.3\]]gnas so/_/de gnyis ni de bzhin gshegs pas byang chub dang mnyam pa nyid kyis mnyam par yongs su shes te/_de'i phyir de bzhin gshegs pas rtsa ba med pa dang gnas med par byang chub mngon par rdzogs par sangs rgyas zhes bya'o/_/sems can 'di dag 
[\[176a.4\]]gis ni rtsa ba med pa dang /_gnas med pa'i chos 'di dag khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni zhi ba dang nye bar zhi ba'o/_/de la zhi ba ni gang /_nye 
[\[176a.5\]]bar zhi ba ni gang zhe na/_nang ni zhi ba'o/_/phyi ni nye bar zhi ba'o/_/de ci'i phyir zhe na/_mig ni bdag dang bdag gis stong ste/_de ni de'i rang bzhin no/_/rna ba dang /_sna dang /_lce dang /_lus dang yid ni bdag dang bdag gis stong ste/_de ni de'i rang bzhin no/_/mig stong par 
[\[176a.6\]]yongs su shes nas gzugs rnams la mi rgyug ste/_de'i phyir nye bar zhi ba zhes bya'o/_/rna ba stong par yongs su shes nas sgra rnams la mi rgyug ste/_de'i phyir nye bar zhi ba zhes bya'o/_/sna stong par yongs su shes nas dri rnams la mi rgyug ste/_de'i phyir 
[\[176a.7\]]nye bar zhi ba zhes bya'o/_/lce stong par yongs su shes nas ro rnams la mi rgyug ste/_de'i phyir nye bar zhi ba zhes bya'o/_/lus stong par yongs su shes nas reg bya rnams la mi rgyug ste/_de'i phyir nye bar zhi ba zhes bya'o/_/yid stong par yongs su shes nas chos 
[\[176b\]]
[\[176b.1\]]rnams la mi rgyug ste/_de'i phyir nye bar zhi ba zhes bya'o/_/sems can 'di dag gis ni zhi ba dang /_nye bar zhi ba khong du ma chud pas de dag gi khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu sems rang 
[\[176b.2\]]bzhin gyis 'od gsal ba'i phyir byang chub rang bzhin 'od gsal ba'o/_/ci'i phyir rang bzhin 'od gsal ba zhes bya zhe na/_rang bzhin gang yin pa de ni kun nas nyon mongs pa med pa/_nam mkha' dang mtshungs pa/_nam mkha'i rang bzhin/_nam mkha' dang mnyam par 
[\[176b.3\]]gzhol ba/_nam mkha' dang mnyam pas mnyam pa ste/_rang bzhin de ni shin tu 'od gsal ba nyid do/_/byis pa so so'i skye bo rnams kyis ni rang bzhin 'od gsal ba 'di khong du ma chud pas glo bur gyi nyon mongs pa rnams kyis kun nas nyon mongs te/_rang bzhin 'od gsal 
[\[176b.4\]]ba de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni blang ba med pa dang /_dor ba med pa'o/_/de la blang ba med pa ni gang /_dor ba med pa ni gang zhe na/_blang ba med pa zhes bya ba ni 
[\[176b.5\]]chos thams cad mi 'dzin pa'o/_/dor ba med pa zhes bya ba ni chos thams cad mi 'dor ba'o/_/de la de bzhin gshegs pa blang ba med pa dang /_dor ba med par chu bor 'jug pa na/_ji ltar de bzhin nyid la pha rol med pa dang /_pha rol med pa ma yin par yang dag 
[\[176b.6\]]par rjes su mthong ba de ltar rgal to/_/de ltar de bzhin gshegs pas chos thams cad pha rol med pa dang /_pha rol dang bral bar mngon par rdzogs par sangs rgyas te/_de'i phyir de bzhin gshegs pa zhes bya'o/_/byis pa so so'i skye bo dag gis ni blang ba 
[\[176b.7\]]med pa dang /_dor ba med pa 'di khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni mtshan ma med pa dang /_dmigs pa med pa'o/_/de la mtshan ma med 
[\[177a\]]
[\[177a.1\]]pa ni gang /_dmigs pa med pa ni gang zhe na/_mig gi rnam par shes pa dmigs su med pa ni mtshan ma med pa'o/_/gzugs yang dag par rjes su mi mthong ba ni dmigs pa med pa'o/_/rna ba'i rnam par shes pa dmigs su med pa ni mtshan ma med 
[\[177a.2\]]pa'o/_/sgra mnyan du med pa ni dmigs pa med pa'o/_/sna'i rnam par shes pa dmigs su med pa ni mtshan ma med pa'o/_/dri bsnam du med pa ni dmigs pa med pa'o/_/lce'i rnam par shes pa dmigs su med pa ni mtshan ma med pa'o/_/ro myang du med pa ni 
[\[177a.3\]]dmigs pa med pa'o/_/lus kyi rnam par shes pa dmigs su med pa ni mtshan ma med pa'o/_/reg bya reg par byar med pa ni dmigs pa med pa'o/_/yid kyi rnam par shes pa dmigs su med pa ni mtshan ma med pa'o/_/chos yang dag par rjes su mi mthong ba ni 
[\[177a.4\]]dmigs pa med pa'o/_/de ltar na mtshan ma med pa dang /_dmigs pa med pa ni 'phags pa rnams kyi spyod yul lo/_/'phags pa rnams kyi spyod yul gang zhe na/_gang khams gsum pa'i spyod yul ma yin pa de ni 'phags pa rnams kyi spyod yul lo/_/de 
[\[177a.5\]]ltar na gang spyod yul ma yin pa de ni 'phags pa rnams kyi spyod yul te/_'phags pa'i spyod yul 'di byis pa so so'i skye bo rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/
[\[177a.6\]]rigs kyi bu byang chub ni 'das pa ma yin/_ma 'ongs pa ma yin/_da ltar byung ba ma yin te/_dus gsum mnyam pa 'khor gsum yongs su chad pa'o/_/de la 'khor gsum yongs su chad pa gang zhe na/_gang 'das pa la sems mi 'jug pa dang /_ma 'ongs pa 
[\[177a.7\]]la rnam par shes pa mi rgyug pa dang /_da ltar byung ba la yid la byed pa mi 'jug pa'o/_/de sems dang /_yid dang /_rnam par shes pa mi gnas pas 'das pa la rtog par mi byed/_ma 'ongs pa la mi sems/_da ltar byung ba spros par mi byed do/_/de ltar 
[\[177b\]]
[\[177b.1\]]dus gsum mnyam pa nyid dang /_'khor gsum yongs su dag pa 'di sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni lus med cing 
[\[177b.2\]]'dus ma byas pa'o/_/de la lus med pa ni gang mig gi rnam par shes pas rnam par shes par bya ba ma yin/_rna ba dang /_sna dang /_lce dang /_lus dang /_yid kyi rnam par shes pas rnam par shes par bya ba ma yin pa'o/_/'dus ma byas zhes bya ba ni gang la skye ba 
[\[177b.3\]]med pa dang /_'jig pa med pa dang /_gnas med pa ste/_de ni mtshan nyid gsum dang bral ba'i 'dus ma byas zhes bya'o/_/'dus ma byas ji lta bar 'dus byas kyang de bzhin du khong du chud par bya'o/_/de ci'i phyir zhe na/_chos thams cad kyi rang bzhin gang yin 
[\[177b.4\]]pa de ni med pa'o/_/med pa gang yin pa de la ni gnyis med do/_/lus med pa dang 'dus ma byas 'di byis pa so so'i skye bo dag gis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/
[\[177b.5\]]rigs kyi bu byang chub ces bya ba de ni dbyer med pa dang gnas so/_/de la gnas ni gang /_dbyer med pa ni gang zhe na/_de bzhin nyid ni gnas so/_/gnas med pa ni dbyer med pa'o/_/chos kyi dbyings ni gnas so/_/tha dad pa ma yin pa ni dbyer med pa'o/_/yang 
[\[177b.6\]]dag pa'i mtha' ni gnas so/_/g.yo ba med pa ni dbyer med pa'o/_/stong pa nyid ni gnas so/_/dmigs su med pa ni dbyer med pa'o/_/mtshan ma med pa ni gnas so/_/rnam par rtog pa med pa ni dbyer med pa'o/_/smon pa med pa ni gnas so/_/smon lam 
[\[177b.7\]]'debs pa med pa ni dbyer med pa'o/_/sems can med pa nyid ni gnas so/_/sems can ngo bo nyid med pa ni dbyer med pa'o/_/nam mkha' ni gnas so/_/dmigs su med pa ni dbyer med pa'o/_/skye ba med pa ni gnas so/_/'gog pa med pa ni dbyer 
[\[178a\]]
[\[178a.1\]]med pa'o/_/'dus ma byas ni gnas so/_/rgyu ba med pa ni dbyer med pa'o/_/byang chub ni gnas so/_/nye bar zhi ba ni dbyer med pa'o/_/mya ngan las 'das pa ni gnas so/_/mngon par grub pa med pa ni dbyer med pa'o/_/de ltar dbyer med pa 
[\[178a.2\]]dang /_gnas 'di sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni lus kyis kyang mngon par rdzogs par 'tshang mi rgya/_sems kyis kyang 
[\[178a.3\]]ma yin no/_/de ci'i phyir zhe na/_lus ni bems po'o/_/sems ni sgyu ma lta bu'o/_/gang lus dang sems 'di lta bur khong du chud pa de ni tha snyad btags nas byang chub ces bya'i/_byang chub ni lus sam/_sems sam/_chos sam/_chos ma yin pa'am/_yang 
[\[178a.4\]]dag pa'am/_yang dag pa ma yin pa'am/_bden pa'am/[ {]brdzun [,]rdzun [}]pa gang gis kyang brjod par bya ba ma yin no/_/de ci'i phyir zhe na/_byang chub ni chos thams cad kyis brjod par bya ba ma yin no/_/byang chub ni gang gis tshig tu tha snyad gdags par 'gyur ba'i dbyibs 
[\[178a.5\]]ci yang med de/_ji ltar nam mkha' dbyibs med cing brjod par bya ba ma yin pa de bzhin du byang chub kyang dbyibs med cing brjod par bya ba ma yin no/_/de ltar yang dag pa ji lta ba bzhin du yongs su btsal na chos thams cad ni brjod par bya ba ma yin pa ste/_chos la 
[\[178a.6\]]tshig med do/_/tshig la yang chos med do/_/chos kyi tshul gyi rnam pa 'di sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni 
[\[178a.7\]]gzung du med pa dang /_gzhi med pa'o/_/de la gzung du med pa ni gang /_gzhi med pa ni gang zhe na/_mig yongs su shes pa ni gzung du med pa'o/_/gzugs dmigs su med pa ni gzhi med pa'o/_/rna ba yongs su shes pa ni gzung du med pa'o/_/sgra 
[\[178b\]]
[\[178b.1\]]dmigs su med pa ni gzhi med pa'o/_/sna yongs su shes pa ni gzung du med pa'o/_/dri dmigs su med pa ni gzhi med pa'o/_/lce yongs su shes pa ni gzung du med pa'o/_/ro dmigs su med pa ni gzhi med pa'o/_/lus yongs su shes pa ni gzung du med 
[\[178b.2\]]pa'o/_/reg bya dmigs su med pa ni gzhi med pa'o/_/yid yongs su shes pa ni gzung du med pa'o/_/chos dmigs su med pa ni gzhi med pa'o/_/de ltar de bzhin gshegs pas byang chub gzung du med pa dang /_gzhi med par mngon par rdzogs par sangs 
[\[178b.3\]]rgyas so/_/mngon par rdzogs par sangs rgyas nas kyang mig gzung du med/_gzugs gzhi ma yin/_rnam par shes pa gnas pa med do/_/rna ba gzung du med/_sgra gzhi ma yin/_rnam par shes pa gnas pa med do/_/sna gzung du med/_dri gzhi ma yin/_
[\[178b.4\]]rnam par shes pa gnas pa med do/_/lce gzung du med/_ro gzhi ma yin/_rnam par shes pa gnas pa med do/_/lus gzung du med/_reg bya gzhi ma yin/_rnam par shes pa gnas pa med do/_/yid gzung du med/_chos gzhi ma yin/_rnam par shes pa 
[\[178b.5\]]gnas pa med do/_/de rnam par shes pa gnas pa med pas sems can thams cad kyi sems kyi gnas rnams rab tu shes so/_/sems can dag gi sems kyi gnas rnams gang zhe na/_sems can rnams kyi sems kyi gnas ni bzhi po 'di dag go/_/bzhi gang zhe na/_'di lta 
[\[178b.6\]]ste/_gzugs sems can rnams kyi sems kyi gnas dang /_tshor ba dang /_'du shes dang /_'du byed dag sems can rnams kyi sems kyi gnas te/_sems kyi gnas de dag kyang de bzhin gshegs pas gnas med par mkhyen to/_/gnas med pa'i mtha' 'di sems 
[\[178b.7\]]can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ces bya ba 'di ni stong pa nyid kyi tshig [{]bla dgas [,]bla dwags [}]so/_/stong pa nyid gang gis byang chub stong pa'i stong 
[\[179a\]]
[\[179a.1\]]pa nyid des chos thams cad stong ngo /_/stong pa nyid ji lta ba bzhin du chos de dag thams cad de bzhin gshegs pas mngon par rdzogs par sangs rgyas te/_stong pa nyid kyis stong pa nyid mngon par rdzogs par sangs rgyas pa ma yin no/_/de ni 'di lta ste/_
[\[179a.2\]]stong pa nyid dang byang chub ces bya ba tshul gcig par shes pa ste/_de la gnyis gang gis stong pa nyid dang /_byang chub gnyis su dbye ba'i gnyis [{]chung zad [,]cung zad [}]kyang med do/_/de ci'i phyir zhe na/_chos thams cad ni gnyis su med pa/_gnyis su dbyer med pa/_mtshan nyid 
[\[179a.3\]]med pa/_ming med pa/_mtshan ma med pa/_rgyu ba med pa/_rab tu rgyu ba med pa/_kun tu 'byung ba med pa'o/_/gang stong pa zhes bya ba de ni mngon par zhen pa med cing 'dzin pa med pa'i tshig [{]bla dgas [,]bla dwags [}]so/_/'di la don dam par gang stong pa zhes bya ba'i chos gang 
[\[179a.4\]]yang dmigs su med kyang stong pa zhes kyang brjod do/_/ji ltar nam mkha' la nam mkha' zhes rjod kyang nam mkha' ni brjod par bya ba ma yin pa de bzhin du stong pa la stong pa zhes rjod kyang stong pa ni brjod par bya ba ma yin no/_/'di lta ste/_ming med pa la ming du tha 
[\[179a.5\]]snyad 'dogs pa de ni chos thams cad la 'jug pa'o/_/ming de yang yul na gnas pa ma yin/_phyogs na gnas pa ma yin no/_/ji ltar ming yul na gnas pa ma yin/_phyogs na gnas pa ma yin pa de bzhin du ming gang gis chos gang brjod pa'i chos de yang 
[\[179a.6\]]yul na gnas pa ma yin/_phyogs na gnas pa ma yin no/_/de ltar de bzhin gshegs pas chos de dag thams cad mkhyen te/_gzod ma nas ma skyes pa dang /_ma 'gags pa dang /_mtshan nyid med pa dang /_sems dang /_yid dang /_rnam par shes pa dang bral 
[\[179a.7\]]ba dang /_yi ge med pa dang /_sgra med par shes so/_/ji ltar shes pa de bzhin du rnam par grol te/_bcings pa yang med/_grol ba yang med do/_/mnyam pa nyid 'di yang byis pa so so'i skye bo dag gis khong du ma chud pas de dag gis khong du chud par bya'o snyam 
[\[179b\]]
[\[179b.1\]]du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni nam mkha' dang mnyam ste/_nam mkha' ni mnyam pa'ang ma yin/_mi mnyam pa'ang ma yin no/_/byang chub kyang mnyam pa'ang ma yin/_mi mnyam pa'ang ma yin no/_/
[\[179b.2\]]chos gang la yang dag par yongs su grub pa med pa de mnyam pa'am mi mnyam par brjod pa ma yin no/_/de ltar de bzhin gshegs pas chos thams cad mnyam pa'ang ma yin/_mi mnyam pa'ang ma yin par mngon par rdzogs par sangs rgyas te/_ji ltar chos [{]chung zad [,]cung zad [}]tsam 
[\[179b.3\]]yang mnyam par yang mi byed/_mi mnyam par yang mi byed pa de ltar mngon par rdzogs par sangs rgyas so/_/chos 'di dag ci 'dra ba de 'dra bar yang dag pa'i ye shes kyis mkhyen to/_/yang dag pa'i ye shes kyang gang zhe na/_'di lta ste/_chos thams cad ni rtsa ba 
[\[179b.4\]]med pa/_ma skyes pa/_ma 'gags pa ste/_de dag ni ma byung ba las 'byung ba/_byung nas kyang 'bral ba'o/_/de dag ni bdag po med par 'byung ba/_bdag po med par 'bral ba'o/_/de ltar 'byung ba dang 'jig pa la brten nas 'jug kyang 'di la 'jug pa gang yang 
[\[179b.5\]]med de/_lam bcad pa'i phyir de bzhin gshegs pa chos ston to zhes kyang brjod do/_/lam chad pa de yang sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/
[\[179b.6\]]rigs kyi bu byang chub ces bya ba de ni ji lta ba bzhin gyi gnas so/_/de la ji lta ba bzhin gyi gnas gang zhe na/_byang chub ji lta bar gzugs kyang de bzhin te/_de bzhin nyid las mi 'da'o/_/byang chub ji lta bar tshor ba dang /_'du shes dang /_'du byed rnams dang /_rnam 
[\[179b.7\]]par shes pa yang de bzhin te/_de bzhin nyid las mi 'da'o/_/byang chub ji lta bar/_sa'i khams dang /_chu'i khams dang /_me'i khams dang /_rlung gi khams kyang de bzhin te/_de bzhin nyid las mi 'da'o/_/byang chub ji lta bar mig gi khams 
[\[180a\]]
[\[180a.1\]]dang /_gzugs kyi khams dang /_mig gi rnam par shes pa'i khams kyang de bzhin te/_de bzhin nyid las mi 'da'o/_/byang chub ji lta bar rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_
[\[180a.2\]]dri'i khams dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_yid kyi khams dang /_chos 
[\[180a.3\]]kyi khams dang /_yid kyi rnam par shes pa'i khams kyang de bzhin te/_de bzhin nyid las mi 'da'o/_/chos su btags pa ni 'di dag tu zad de/_'di ltar phung po dang /_khams dang /_skye mched du btags pa'o/_/de dag ni de bzhin gshegs pas ji lta ba bzhin du mngon 
[\[180a.4\]]par rdzogs par sangs rgyas so/_/phyin ci ma log par mngon par rdzogs par sangs rgyas so/_/de dag ni sngon gyi ji lta bar phyis kyang de bzhin bar du yang de bzhin te/_sngon gyi mthar yang ma skyes/_phyi ma'i mthar yang mi 'pho/_bar du yang dben pa dag go/_/de ltar na 
[\[180a.5\]]'di ni ji lta ba bzhin gyi gnas yin no/_/gcig ji lta bar thams cad kyang de bzhin/_thams cad ji lta bar gcig kyang de bzhin te/_ji lta ba bzhin la ni gcig pa'am mang bar mi dmigs so/_/ji lta ba bzhin gyi gnas 'di 'ang byis pa so so'i skye bo rnams kyis khong 
[\[180a.6\]]du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni rnam pa la 'jug pas rnam pa med pa la zhugs pa'o/_/de la rnam pa ni gang /_rnam pa med pa ni gang zhe na/_rnam 
[\[180a.7\]]pa zhes bya ba ni dge ba'i chos thams cad rtsom pa'o/_/rnam pa med pa zhes bya ba ni chos thams cad mi dmigs pa'o/_/rnam pa zhes bya ba ni gnas pa med pa'i sems kyi gnas so/_/rnam pa med pa zhes bya ba ni mtshan ma med pa'i ting nge 'dzin gyi rnam par thar pa'i sgo'o/_/
[\[180b\]]
[\[180b.1\]]rnam pa zhes bya ba ni chos rnams la sems pa dang /_'jal ba dang /_bgrang ba dang /_so sor rtog pa'o/_/rnam pa med pa zhes bya ba ni 'jal ba las shin tu 'das pa'o/_/'jal ba las shin tu 'das pa gang zhe na/_gang la rnam par shes pa'i las med pa'o/_/
[\[180b.2\]]rnam pa zhes bya ba ni 'dus byas la so sor rtog pa'o/_/rnam pa med pa zhes bya ba ni 'dus ma byas la mngon sum du byed pa'o/_/rnam pa dang rnam pa med pa la 'jug pa 'di yang byis pa so so'i skye bo rnams kyis khong du ma chud pas de dag gis khong du chud par bya'o snyam du 
[\[180b.3\]]sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni zag pa med pa dang /_nye bar len pa med pa'o/_/de la zag pa med pa ni gang /_nye bar len pa med pa ni gang zhe na/_zag pa med pa zhes bya ba ni zag pa bzhi dang 
[\[180b.4\]]bral ba'i phyir te/_'di lta ste/_'dod pa'i zag pa dang bral ba dang /_srid pa'i zag pa dang bral ba dang /_ma rig pa'i zag pa dang bral ba dang /_lta ba'i zag pa dang bral ba'i phyir ro/_/nye bar len pa med pa zhes bya ba ni nye bar len pa bzhi dang bral ba'i phyir te/_
[\[180b.5\]]'di ltar 'dod pa'i nye bar len pa dang bral ba dang /_lta ba'i nye bar len pa dang bral ba dang /_bdag tu smra ba'i nye bar len pa dang bral ba dang /_tshul khrims dang brtul zhugs mchog tu 'dzin pa'i nye bar len pa dang bral ba'i phyir ro/_/de la nye bar len pa bzhi po 'di 
[\[180b.6\]]dag thams cad kyang ma rig pas mun par byas shing sred pas bsnyen te/_bdag go snyam du mngon par zhen pas nye bar len pa dag go/_/de la de bzhin gshegs pas bdag nye bar len pa'i rtsa ba yongs su shes nas/_bdag rnam par dag pas sems can rnam par 
[\[180b.7\]]dag par rtogs so/_/bdag rnam par dag pa gang yin pa dang /_sems can thams cad rnam par dag pa gang yin pa de gnyis su med cing gnyis su dbyer med do/_/gnyis su med pa'i don gang yin pa de skye ba med do/_/skye ba dang 'gag pa med pas sems dang /_
[\[181a\]]
[\[181a.1\]]yid dang /_rnam par shes pa rnams mi 'jug go/_/gang la sems dang /_yid dang /_rnam par shes pa mi 'jug pa de la yongs su rtog pa gang gis tshul bzhin ma yin pa yid la byed par 'gyur ba'i yongs su rtog pa gang yang med do/_/der tshul bzhin 
[\[181a.2\]]yid la byed pa dang ldan pas ma rig pa kun nas mi slong ngo /_/gang ma rig pa kun nas mi ldang ba de srid pa'i yan lag bcu gnyis kun nas mi ldang ngo /_/gang srid pa'i yan lag bcu gnyis kun nas mi ldang ba de mi skye ba'o/_/gang mi skye ba de nges par gyur pa'o/_/gang 
[\[181a.3\]]nges par gyur pa de nges pa'i don to/_/nges pa'i don gang yin pa de don dam pa'o/_/don dam pa gang yin pa de gang zag med pa'i don to/_/gang zag med pa'i don gang yin pa de brjod du med pa'i don to/_/brjod du med pa'i don gang yin pa de rten cing 'brel par 'byung 
[\[181a.4\]]ba'i don to/_/rten cing 'brel par 'byung ba'i don gang yin pa de chos kyi don to/_/chos kyi don gang yin pa de de bzhin nyid kyi don to/_/de bzhin nyid kyi don gang yin pa de de bzhin gshegs pa'i don to/_/des na sus rten cing 'brel par 'byung ba mthong ba des chos mthong 
[\[181a.5\]]ngo /_/sus chos mthong ba des de bzhin gshegs pa mthong ngo zhes bya ste/_ji ltar de bzhin nyid kyis yongs su btsal na ci yang mi mthong ba de ltar mthong ngo /_/de la ci yang zhes bya ba gang zhe na/_'di lta ste/_mtshan ma dang dmigs pa'o/_/des gang gi tshe sems 
[\[181a.6\]]med pa dang dmigs pa med par mthong ba de'i tshe yang dag pa mthong ngo /_/de ltar de bzhin gshegs pas chos de dag mnyam pa nyid kyis mnyam par mngon par rdzogs par sangs rgyas so/_/zag pa med pa dang /_nye bar len pa med pa 'di yang sems can rnams kyis 
[\[181a.7\]]khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/_/rigs kyi bu byang chub ni dag pa dang /_dri ma med pa dang /_nyon mongs pa med pa'o/_/de la dag pa ni gang /_dri ma med pa ni gang /_
[\[181b\]]
[\[181b.1\]]nyon mongs pa med pa ni gang zhe na/_stong pa nyid ni dag pa'o/_/mtshan ma med pa ni dri ma med pa'o/_/smon pa med pa ni nyon mongs pa med pa'o/_/skye ba med pa ni dag pa'o/_/mngon par 'du byed pa med pa ni dri ma med pa'o/_/'byung ba med pa ni nyon mongs pa med pa'o/_/
[\[181b.2\]]rang bzhin ni dag pa'o/_/yongs su dag pa ni dri ma med pa'o/_/'od gsal ba ni nyon mongs pa med pa'o/_/spros pa med pa ni dag pa'o/_/ma spros pa ni dri ma med pa'o/_/spros pa nye bar zhi ba ni nyon mongs pa med pa'o/_/de bzhin nyid ni dag pa'o/_/chos kyi dbyings ni dri 
[\[181b.3\]]ma med pa'o/_/yang dag pa'i mtha' ni nyon mongs pa med pa'o/_/skabs 'byed pa ni dag pa'o/_/nam mkha' ni dri ma med pa'o/_/nam mkha' ni nyon mongs pa med pa'o/_/nang yongs su shes pa ni dag pa'o/_/phyi rol du mi rgyu ba ni dri ma med pa'o/_/nang dang phyi mi dmigs 
[\[181b.4\]]pa ni nyon mongs pa med pa'o/_/phung po yongs su shes pa ni dag pa'o/_/khams kyi ngo bo nyid ni dri ma med pa'o/_/skye mched 'dor ba ni nyon mongs pa med pa'o/_/'das pa la zad par shes pa ni dag pa'o/_/ma 'ongs pa la mi skye bar shes pa ni dri ma med pa'o/_/da ltar byung 
[\[181b.5\]]ba la chos kyi dbyings gnas par shes pa ni nyon mongs pa med pa'o/_/de ltar na dag pa dang /_dri ma med pa dang /_nyon mongs pa med pa ni 'di lta ste/_zhi ba'i gnas kyi gnas gcig tu yang dag par 'du'o/_/zhi ba gang yin pa de rab tu zhi ba'o/_/rab tu zhi ba gang yin pa 
[\[181b.6\]]de nye bar zhi ba'o/_/nye bar zhi ba gang yin pa de nye bar zhi bar byed pas mtshan ma med pa zhes bya'o/_/mtshan ma med pa gang yin pa de nye bar zhi ba'o/_/nye bar zhi ba gang yin pa de blo gros zhes bya'o/_/rigs kyi bu de ltar na nam mkha' ji lta bar byang chub kyang de bzhin no/_/byang 
[\[181b.7\]]chub ji lta bar chos thams cad kyang de bzhin no/_/chos rnams ji lta bar sems can rnams kyang de bzhin no/_/sems can rnams ji lta bar zhing rnams kyang de bzhin no/_/zhing rnams ji lta bar mya ngan las 'das pa yang de bzhin no/_/des na chos thams cad ni mya ngan las 'das pa 
[\[182a\]]
[\[182a.1\]]dang mnyam pa zhes bya ste/_mthar phyin cing mur thug pa'i phyir gnyen po med pa'o/_/gnyen po med pa'i phyir chos thams cad ni gzod ma nas dag pa/_gzod ma nas dri ma med pa/_gzod ma nas nyon mongs pa med pa'o/_/de la de bzhin gshegs pas de lta bu'i 
[\[182a.2\]]tshul dang 'thun par chos thams cad mngon par rdzogs par sangs rgyas te/_ma dag pa dang /_dri ma med pa ma yin pa dang /_nyon mongs pa dang bcas pa'i sems can gyi khams la rnam par gzigs nas sems can thams cad la rnam par rol pa zhes bya ba'i thugs rje chen 
[\[182a.3\]]po 'jug go/_/de bzhin gshegs pa ni thabs mkhas pas tshangs pa la gzhes te/_gsol ba ma btab par chos kyi 'khor lo mi bskor ro/_/de nas tshangs pa gtsug phud can tshangs pa brgya stong phrag brgyad kyis yongs su bskor te/_mdun du bdar nas lhan cig tu tshangs 
[\[182a.4\]]pa'i 'jig rten nas mi snang bar gyur te de bzhin gshegs pa'i spyan sngar 'dug nas/_des de bzhin gshegs pa'i zhabs gnyis la gtugs te chos kyi 'khor lo bskor ba'i slad du bcom ldan 'das kyis chos bshad du gsol/_bde bar gshegs pas chos bshad du 
[\[182a.5\]]gsol zhes de bzhin gshegs pa la gsol ba btab bo/_/de'i tshe tshangs pa gtsug phud can gyis de bzhin gshegs pa la tshigs su bcad pas kyang gsol pa/_khyod kyi chos ni zhi zhing rab zhi la/_/dag cing rnam dag dri med 'od gsal te/_/brjod med sgra med yi ge med 
[\[182a.6\]]'phags par/_/sangs rgyas ye shes kyis ni thugs su chud/_/yun ring gnyid log gti mug rgyags pas bsgribs/_/nor ba'i sems can sad par mdzad don du/_/de slad khyod kyis bskal pa bye bar ni/_/brtul zhugs dka' thub shin tu dka' ba spyad/_/gang dag sngon 
[\[182a.7\]]gyi rgyal ba'i rgyus lhags pa/_/de dag chos mchog 'di ni rtogs 'gyur te/_/'di na sems can dge bsam mang mchis kyis/_/de bzhin gshegs pas chos rab 'khor lo bskor/_/khyod kyis bdud 'khor shin tu tshar bcad de/_/khyod kyis bdud rtsi'i sgo ni rab tu phye/_/
[\[182b\]]
[\[182b.1\]]ded dpon chen po lam log 'khyams pa yi/_/sems can dag ni 'phags pa'i lam du khrid/_/khyod kyi sangs rgyas thugs rje bla na med/_/'gro la phan par bsam gyis mi khyab 'jug_/ston pa khyod la bdag ni gsol 'debs kyis/_/chos mchog 'khor lo 
[\[182b.2\]]rab tu bskor du gsol/_/ji ltar rgyal ba 'khor ba 'jig gis bskor/_/ji ltar gser thub rgyal bas bskor ba dang /_/bde gshegs 'od srung gis kyang bskor ba ltar/_/bcom ldan 'das kyang chos kyi 'khor lo bskor/_/ji ltar sprin gyi chu yis tshim bgyis te/_/
[\[182b.3\]]de yis lo thog sman rnams bskyed pa ltar/_/thugs rje'i sprin gyis 'jig rten khyab mdzad de/_/de bzhin gshegs pa khyod kyis chos char phob/_/rnam par 'dren mchog gang zhig skyes ma thag_/'gro ba thar bar mdzad slad sgra phyung ba/_/deng dus deng lags lha mi skom 
[\[182b.4\]]pa rnams/_/chos chen chu yis skom pa bsal du gsol/_/rigs kyi bu de ltar de bzhin gshegs pas tshangs pa gtsug phud can gyis gsol ba btab par mkhyen nas nyid kyis thugs rje chen po ma btang bas grong khyer bA rA Na sI drang srong lhung ba [{]ri dgas [,]ri dwags [}]kyi nags su dge 
[\[182b.5\]]sbyong dang /_bram ze'am/_lha'am/_bdud dam/_tshangs pa'am/_gang gis kyang 'jig rten du chos dang 'thun par ma bskor ba'i chos kyi 'khor lo bla na med pa bskor te/_der mi rtag pa'i sgras stong gsum gyi stong chen po'i 'jig rten gyi khams go bar byas so/_/kauN+Di 
[\[182b.6\]]n+yas kyang thog mar chos kun du shes so/_/de nas de'i tshe ched du brjod pa 'di ched du brjod do/_/brjod du med cing zab pa ste/_/yi ge med cing nges pa'i don/_/kauN+Di n+yas ni 'di shes pas/_/nga yi 'bad pa don med min/_/de bzhin gshegs pas chos kyi 'khor lo bskor 
[\[182b.7\]]bas sems can grangs med dpag tu med pa dag btul bar gyur to/_/de bzhin gshegs pa thugs rje chen pos rnam par rol par rig nas/_sems can tshad med grangs med pa dag gis byang chub tu sems bskyed par gyur to/_/rigs kyi bu sangs rgyas bcom ldan 
[\[183a\]]
[\[183a.1\]]'das rnams kyi thugs rje chen po rnam pa bcu drug po 'di ni lhun gyis grub par rtag tu 'jug pa ste yang gtang bar bya ba ma yin no/_/thugs rje chen po de dang ldan pas de bzhin gshegs pa sems can re re'i ched du yang bskal pa gang gA'i klung gi bye ma snyed du 
[\[183a.2\]]sems can dmyal ba chen po rnams su gnas par spro ste/_gal te sems can de dag 'phags pa'i chos 'dul ba la 'dul bar 'gyur ba lta na de bzhin gshegs pa yang yongs su mi skyo zhing /_thugs rje chen po de yang yongs su mi mnyam mo/_/de ltar sems can 
[\[183a.3\]]rnams la sangs rgyas bcom ldan 'das rnams kyi thugs rje chen po bsam gyis mi khyab pa 'jug go/_/nyan thos dang rang sangs rgyas rnams kyi snying rje ni pags pa'i rnam pa lta bu'o/_/byang chub sems dpa' rnams kyi snying rje ni sha'i rnam pa lta bu'o/_/sangs rgyas bcom ldan 
[\[183a.4\]]'das rnams kyi thugs rje chen po ni rus pa dang rkang gi rnam pa lta bu'o/_/nyan thos rnams kyi snying rje ni sangs rgyas kyi ye shes la rjes su yi rang ba'o/_/byang chub sems dpa' rnams kyi snying rje ni byang chub kyi sems yang dag par 'dzin du 'jug pa'o/_/sangs rgyas bcom 
[\[183a.5\]]ldan 'das rnams kyi thugs rje chen po ni byang chub tu lung ston par byed pa'o/_/nyan thos rnams kyi snying rje ni byams pa la ltos pa'o/_/byang chub sems dpa' rnams kyi snying rje ni sems can yongs su smin pa la ltos pa'o/_/sangs rgyas bcom ldan 'das rnams kyi thugs 
[\[183a.6\]]rje chen po ni shin tu yongs su smin par bya ba la ltos pa'o/_/nyan thos rnams kyi snying rje chen po ni rtsom pas yongs su skyo ba'o/_/byang chub sems dpa' rnams kyi snying rje ni rtsom pa nyams 'og tu chud par byed pa'o/_/sangs rgyas bcom ldan 'das rnams kyi thugs rje chen 
[\[183a.7\]]po ni rtsom pa thams cad nyams 'og tu chud par byed pa'o/_/rigs kyi bu de ltar na sangs rgyas bcom ldan 'das rnams kyi thugs rje chen po ni mchog yin te/_gang gi phyir sangs rgyas kyis 'dul ba'i ched du bskal pa'am/_bskal pa brgya'am/_bskal pa stong 
[\[183b\]]
[\[183b.1\]]ngam/_bskal pa brgya phrag stong du gnas kyang de srid shin tu yongs su mya ngan las 'da' bas yongs su mya ngan las mi 'da'o/_/rigs kyi bu khyod kyis rnam grangs 'dis kyang 'di ltar rig par bya'o/_/rigs kyi bu sngon byung ba 'das pa'i dus na bskal pa grangs med pa 
[\[183b.2\]]bas kyang ches grangs med par gyur pa de'i tshe de'i dus na/_dri mchog gi bskal pa la 'jig rten gyi khams dri ldan du de bzhin gshegs pa dgra bcom pa yang dag par rdzogs pa'i sangs rgyas tsan dan khyim zhes bya ba rig pa dang zhabs su ldan pa/_bde bar gshegs pa/_
[\[183b.3\]]'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ngo /_/bcom ldan 'das tsan dan khyim de bzhin gshegs pa de'i tshe'i tshad ni lo brgyad khri bzhi stong phrag bcu drug thub 
[\[183b.4\]]par gyur to/_/de'i nyan thos kyi 'dus pa ni nyan thos brgyad cu rtsa bzhi phrag bcu drug go/_/bcom ldan 'das tsan dan khyim de bzhin gshegs pa de'i spu'i khung bu gcig nas dri'i ngad byung ba gang yin pa des stong gsum gyi stong chen po'i 'jig rten gyi khams der dri zhim 
[\[183b.5\]]po'i drir byed do/_/'jig rten gyi khams de na dri nga ba 'byung ba med do/_/yang 'jig rten gyi khams de na rtsig pa dang /_shing dang /_ri dang /_gzugs snang ba rnams de bzhin gshegs pa'i dri des yongs su bsgos par gyur te/_des na 'jig rten gyi khams de dri ldan zhes 
[\[183b.6\]]bya'o/_/sems can gang dag 'jig rten gyi khams der skyes par gyur pa de dag thams cad de bzhin gshegs pa'i dri des lus dang /_ngag dang /_yid kyi spyod pa kha na ma tho ba med par gyur to/_/sems can gang dag bcom ldan 'das de'i bstan pa la rab tu byung ba 
[\[183b.7\]]de dag kyang /_dri de bsnams pas bsam gtan bzhi dag bskyed par gyur to/_/'jig rten gyi khams der sangs rgyas stong phrag bcu cig char byung bar gyur te/_thams cad kyang 'di ltar tsan dan khyim zhes bya bar ming 'thun par gyur to/_/des na bskal pa de dri mchog 
[\[184a\]]
[\[184a.1\]]ces bya'o/_/bcom ldan 'das tsan dan khyim de bzhin gshegs pa des sangs rgyas kyi mdzad pa mdzad nas yongs su mya ngan las 'das pa'i dus kyi tshe sems can sangs rgyas kyis 'dul ba gang zhig ngas gdul bar bya zhes sems can gyi khams la rnam par 
[\[184a.2\]]gzigs na/_des lha'i spyan rnam par dag pa mi'i las 'das pas/_'du shes med 'du shes med min gyi lha'i nang na sems can sngon dge ba'i rtsa ba bskyed pa rgya chen po la mos pa/_sangs rgyas kyis 'dul ba gcig cig der bskal pa stong phrag brgyad cu rtsa bzhir 
[\[184a.3\]]gnas nas/_de nas shi 'phos te mi rnams dang skal ba mnyam par skye zhing /_gal te 'dod pa rnams la ma rtses par theg pa chen po'i bsngags pa thos pa lta na bla na med pa yang dag par rdzogs pa'i byang chub tu sems skyed par 'gyur/_bla na med pa yang dag par rdzogs pa'i 
[\[184a.4\]]byang chub las phyir mi ldog par 'gyur ba zhig gzigs so/_/de nas bcom ldan 'das tsan dan khyim de bzhin gshegs pa de thabs mkhas pas thugs rje chen po mngon du mdzad nas dge slong rnams la bka' stsal pa/_dge slong dag nga yongs su mya ngan las 'da' ba'i dus 
[\[184a.5\]]la bab kyis deng yongs su mya ngan las 'da' bar bya'o/_/de nas bcom ldan 'das tsan dan khyim de bzhin gshegs pas thugs rje chen po la lta bas yongs su skyo ba zhes bya ba'i ting nge 'dzin la snyoms par zhugs nas yongs su mya ngan las 'das pa bstan to/_/de yongs su mya 
[\[184a.6\]]ngan las 'das nas sku gdung ni rgyas par gyur te/_de'i dam pa'i chos ni lo brgyad khri bzhi stong phrag brgyad du gnas par gyur to/_/de'i dam pa'i chos gnas pa yang skye bo mang pos thob par gyur te/_de'i dam pa'i chos ltar bcos pa gang yang med par gyur to/_/bcom 
[\[184a.7\]]ldan 'das de ting nge 'dzin gyi stobs bskyed pa dang /_rdzu 'phrul gyi byin gyi rlabs kyis bskal pa stong phrag brgyad cu rtsa bzhir sku mi snang bar gnas par gyur to/_/de ltar bskal pa stong phrag brgyad cu rtsa bzhi po de dag 'das nas sems can de 'du shes med 'du shes med min 
[\[184b\]]
[\[184b.1\]]skye mched kyi lha rnams kyi nang nas shi 'phos te/_mi'i 'jig rten du tshong dpon zhig gi rigs su skyes par gyur to/_/khye'u de gang gi tshe lo brgyad lon par gyur pa de'i tshe bcom ldan 'das tsan dan khyim de bzhin gshegs pa de bskal pa stong phrag brgyad cu rtsa bzhi 'das nas ting 
[\[184b.2\]]nge 'dzin de las bzhengs te/_khye'u de'i mdun du sangs rgyas kyi kha dog dang /_gzugs kyis bzhugs nas khye'u de ma gtogs par gzhan gang gis kyang de ma mthong ste/_des ci nas kyang khye'u de sems thag pa nas bla na med pa yang dag par rdzogs pa'i byang chub tu sems bskyed 
[\[184b.3\]]de/_bla na med pa yang dag par rdzogs pa'i byang chub las phyir mi ldog par 'gyur ba de ltar theg pa chen po 'di las brtsams te khye'u de la chos bstan to/_/'dod pa'i nyes pa'i gtam yang yang dag par bshad do/_/bcom ldan 'das des de lhag pa'i bsam pa phun sum 
[\[184b.4\]]tshogs par rig nas lha'i bu dag khye'u 'di bskal pa grangs med pa brgya stong phrag bdun cu rtsa gnyis na bla na med pa yang dag par rdzogs pa'i byang chub tu mngon par rdzogs par 'tshang rgya ste/_de bzhin gshegs pa rin chen mchog ces bya bar 'jig rten du 'byung ngo zhes lung bstan 
[\[184b.5\]]to/_/de'i lung bstan pa de ni khye'u de ma gtogs par mir gyur pa gang gis kyang ma thos so/_/lha'i bu snod du gyur pa stong phrag bcu gnyis kyis de'i lung bstan pa de thos nas/_bla na med pa yang dag par rdzogs pa'i byang chub tu sems skyed par gyur te/_'di skad du/_gang 
[\[184b.6\]]gi tshe bcom ldan 'das rin chen mchog de bzhin gshegs pa des byang chub brnyes par gyur pa de'i tshe bdag cag sangs rgyas kyi zhing der skye bar shog shig ces smon lam yang btab bo/_/bcom ldan 'das des de dag thams cad sangs rgyas kyi zhing der skye bar bya ba'i phyir de 
[\[184b.7\]]bzhin gshegs pa rin chen mchog de khyod la bla na med pa yang dag par rdzogs pa'i byang chub tu lung ston par 'gyur ro zhes lung bstan to/_/de nas bcom ldan 'das tsan dan khyim de bzhin gshegs pa des byang chub sems dpa' de dag lung bstan nas de'i 'og tu shin tu 
[\[185a\]]
[\[185a.1\]]yongs su mya ngan las 'das pas yongs su mya ngan las 'das par gyur to/_/de'i sku gdung ni lha rnams kyis mchod par gyur to/_/rigs kyi bu sangs rgyas bcom ldan 'das rnams ni gang na nyan thos dang rang sangs rgyas thams cad kyi sa med pa de lta bu'i 
[\[185a.2\]]thugs rje chen po dang ldan no/_/rigs kyi bu de ltar sangs rgyas bcom ldan 'das rnams ji ltar sangs rgyas kyi rigs rgyun mi gcod pa de ltar gang dag sangs rgyas rnams la yon 'bul ba de dag gis dge ba'i rtsa ba de yang yongs su mya ngan las ma 'das kyi bar du rgyun mi 'chad de/_
[\[185a.3\]]rgyu chud mi za ba'i phyir ro/_/de bzhin gshegs pa'i thugs rje chen po bstan pa 'di bshad pa na 'khor de las sems can gang gA'i klung gi bye ma'i sum cha snyed kyis ni bla na med pa yang dag par rdzogs pa'i byang chub tu sems bskyed par gyur to/_/byang chub sems dpa' gang gA'i 
[\[185a.4\]]klung gi bye ma'i phyed snyed kyis ni rjes su 'thun pa'i bzod pa thob par gyur to/_/byang chub sems dpa' gang gA'i klung gi bye ma'i snyed kyis ni snying rje chen po rnam pa bcu drug thob par gyur to/_/sangs rgyas kyi chos thams cad dbang bskur ba dang ldan pa'i chos kyi bzod pa yang thob 
[\[185a.5\]]par gyur to/_/de nas thams cad dang ldan pa'i 'khor des bstan pa 'di thos nas tshim zhing mgu la yi rangs shing rab tu dga' ste/_dga' ba dang yid bde ba skyes nas bcom ldan 'das la legs so zhes bya ba gsol te/_lha dang mi'i mchod pas bcom ldan 'das la 
[\[185a.6\]]mchod do//_//bam po bzhi pa/_de nas bcom ldan 'das kyis yang byang chub sems dpa' gzungs kyi dbang phyug gi rgyal po la bka' stsal pa/_rigs kyi bu de la de bzhin gshegs pa'i las gang zhe na/_rigs kyi bu de bzhin gshegs pa'i las ni sum 
[\[185a.7\]]cu rtsa gnyis po 'di dag go/_/sum cu rtsa gnyis gang zhe na/_rigs kyi bu 'di la de bzhin gshegs pas ye shes bla na med pas gnas la yang gnas su yang dag pa ji lta ba bzhin du rab tu mkhyen to/_/gnas ma yin pa la yang gnas ma yin par yang dag pa ji lta ba bzhin 
[\[185b\]]
[\[185b.1\]]du rab tu mkhyen to/_/rigs kyi bu de la gnas ni gang /_gnas ma yin pa ni gang zhe na/_rigs kyi bu 'di ni gnas ma yin zhing go skabs med de/_gang lus kyis nyes par spyad pa dang /_ngag gis nyes par spyad pa dang /_yid kyis nyes par spyad pa'i rnam par smin pa 'dod pa 
[\[185b.2\]]dang /_sdug pa dang /_dga' ba dang /_yid du 'ong bar 'gyur ba 'di ni gnas med do/_/'di ni gnas yin zhing go skabs yod pa ste/_gang lus kyis legs par spyad pa dang /_ngag gis legs par spyad pa dang /_yid kyis legs par spyad pa'i rnam par smin pa 'dod pa 
[\[185b.3\]]dang /_sdug pa dang /_dga' ba dang /_yid du 'ong bar 'gyur ba 'di ni gnas yin no/_/rigs kyi bu gnas ma yin zhing go skabs med de/_gang ser snas longs spyod chen po mngon par 'grub pa dang /_'chal pa'i tshul khrims kyis lha dang mir skye ba dang /_gnod sems 
[\[185b.4\]]kyis mdzes par 'gyur ba dang /_le los mngon par rtogs pa 'thob pa dang /_/sems rnam par g.yengs pas nges par gyur pa la 'jug pa dang /_gang 'chal pa'i shes rab kyis bag chags kyi mtshams sbyor ba legs par 'joms par 'gyur ba ni gnas ma yin zhing go 
[\[185b.5\]]skabs med de de ni gnas ma yin no/_/'di ni gnas yin zhing go skabs yod pa ste/_gang sbyin pas longs spyod chen po mngon par 'grub pa dang /_tshul khrims kyis lha dang mir skye ba dang /_bzod pas mdzes par 'gyur ba dang /_brtson 'grus kyis mngon par rtogs pa 
[\[185b.6\]]'thob pa dang /_bsam gtan gyis nges par gyur pa la 'jug pa dang /_gang shes rab kyis bag chags kyi mtshams sbyor ba thams cad legs par 'joms pa 'di ni gnas yin zhing go skabs yod do/_/gnas ma yin zhing go skabs med de/_gang mtshams med pa 
[\[185b.7\]]byed pa sems gnas par 'gyur ba 'di ni gnas med do/_/gang tshul khrims rnam par dag pa'i sems gnas par 'gyur ba 'di ni gnas yin zhing go skabs yod do/_/gnas ma yin zhing go skabs med de/_gang dmigs pa can gyis rjes su 'thun pa'i bzod pa 'thob 
[\[186a\]]
[\[186a.1\]]par 'gyur ba de ni gnas med do/_/gang stong pa nyid la mos pas bzod pa 'thob par 'gyur ba 'di ni gnas yin zhing go skabs yod do/_/gnas ma yin zhing go skabs med de/_gang 'gyod pa la rab tu gnas pas sems shin tu sbyangs par 'gyur ba 'di ni 
[\[186a.2\]]gnas med do/_/gang kun nas ldang ba med pa'i sems shin tu sbyangs par 'gyur ba 'di ni gnas yin zhing go skabs yod do/_/gnas ma yin zhing go skabs med de/_gang bud med kyi lus de nyid kyis 'khor los sgyur ba'i rgyal po'am/_brgya byin nam/_tshangs pa'am/_
[\[186a.3\]]sangs rgyas su 'jig rten du 'byung ba 'di ni gnas med do/_/'di ni gnas yin zhing go skabs yod de/_gang bud med kyi lus brjes nas 'khor los sgyur ba'i rgyal po'am/_brgya byin nam/_tshangs pa'am/_sangs rgyas su 'jig rten du 'byung ba 'di ni gnas 
[\[186a.4\]]yin no/_/gnas ma yin zhing go skabs med de/_gang 'khor los sgyur ba'i rgyal po mi mnyam pas rgyal srid byed pa 'di ni gnas med do/_/gang mnyam pas byed pa 'di ni gnas yin zhing go skabs yod do/_/gnas ma yin zhing go skabs med de/_gang byang gi sgra mi snyan gyi mi 
[\[186a.5\]]log par ltung bar 'gro ba 'di ni gnas med do/_/bde 'gror 'gro ba ni gnas yin zhing go skabs yod do/_/gnas ma yin zhing go skabs med de/_gang srog gcod pa'i skye dgu gang zag srog gcod pa'i rgyus tshe ring bar 'gyur ba nas/_log par lta ba dag log par lta ba can 
[\[186a.6\]]log pa'i las yang dag par blangs pa'i rgyus 'phags pa'i lam 'thob par 'gyur ba'i bar 'di ni gnas med do/_/'di ni gnas yin zhing go skabs yod de/_gang srog gcod pa spangs pa'i rgyus tshe ring bar 'gyur ba nas/_yang dag par lta ba 'phags pa'i lam 'thob par 
[\[186a.7\]]'gyur ba'i bar 'di ni gnas yin no/_/gnas ma yin zhing go skabs med de/_gang brgyad pa 'bras bu ma thob par ldang ba 'di ni gnas med do/_/gang 'bras bu thob nas ldang ba 'di ni gnas yin zhing go skabs yod do/_/gnas ma yin zhing go skabs med de/_gang rgyun du 
[\[186b\]]
[\[186b.1\]]zhugs pa srid pa brgyad pa mngon par 'grub pa 'di ni gnas med do/_/gang re ltar thogs kyang srid pa bdun du 'gyur ba 'di ni gnas yin no/_/gnas ma yin zhing go skabs med de/_gang lan cig phyir 'ong ba srid pa gnyis pa mngon par 'grub pa 'di ni gnas med do/_/gang 
[\[186b.2\]]lan cig phyir 'ong ba 'jig rten 'dir 'ongs nas sdug bsngal mthar 'byin par byed pa 'di ni gnas yin zhing go skabs yod do/_/gnas ma yin zhing go skabs med de/_gang phyir mi 'ong ba 'jig rten 'dir 'ong ba 'di ni gnas med do/_/gang de nyid du yongs su mya ngan las 
[\[186b.3\]]'da' ba 'di ni gnas yin zhing go skabs yod do/_/gnas ma yin zhing go skabs med de/_gang dgra bcom pa nying mtshams sbyor bar 'gyur ba 'di ni gnas med do/_/gang dgra bcom pa nying mtshams sbyor ba med pa 'di ni gnas yin zhing go skabs yod do/_/gnas 
[\[186b.4\]]ma yin zhing go skabs med de/_gang 'phags pa'i gang zag ston pa gzhan gyi lung nod pa 'di ni gnas med do/_/gang lha gzhan med pa 'di ni gnas yin no/_/gnas ma yin zhing go skabs med de/_gang mi skye ba'i chos la bzod pa rab tu thob pa'i byang chub sems dpa' 
[\[186b.5\]]phyir ldog par 'gyur ba 'di ni gnas med do/_/gang byang chub mngon par rdzogs par 'tshang rgya ba 'di ni gnas yin no/_/gnas ma yin zhing go skabs med de/_gang byang chub sems dpa' byang chub kyi snying po la 'dug nas mngon par rdzogs par sangs ma rgyas par ldang 
[\[186b.6\]]ba 'di ni gnas med do/_/gang byang chub mngon par rdzogs par sangs rgyas nas ldang ba 'di ni gnas yin no/_/gnas ma yin zhing go skabs med de/_gang de bzhin gshegs pa la bag chags kyi mtshams sbyor ba snang ba 'di ni gnas med do/_/gang de bzhin gshegs pa bag 
[\[186b.7\]]chags kyi mtshams sbyor ba thams cad legs par bcom pa 'di ni gnas yin zhing go skabs yod do/_/gnas ma yin te/_gang de bzhin gshegs pa'i ye shes thogs par 'gyur ba 'di ni gnas med do/_/gang de bzhin gshegs pa'i ye shes thogs pa med pa 'di ni 
[\[187a\]]
[\[187a.1\]]gnas yin no/_/gnas ma yin zhing go skabs med de/_gang de bzhin gshegs pa'i spyi gtsug mthong bar 'gyur ba 'di ni gnas med do/_/gang de bzhin gshegs pa'i spyi gtsug bltar mi mthong ba 'di ni gnas yin no/_/gnas ma yin zhing go 
[\[187a.2\]]skabs med de/_gang sangs rgyas kyi mthu ma gtogs par de bzhin gshegs pa'i sems kyi rgyu ba shes pa 'di ni gnas med do/_/gang mi shes pa 'di ni gnas yin no/_/gnas ma yin te/_gang de bzhin gshegs pa la sems mnyam par ma bzhag pa dmigs 
[\[187a.3\]]pa 'di ni gnas med do/_/gang de bzhin gshegs pa rtag tu mnyam par gzhag pa 'di ni gnas yin no/_/'di ni gnas ma yin te/_gang de bzhin gshegs pa la log pa'i tshig 'byung ba 'di ni gnas ma yin no/_/gang bden pa'i tshig 'byung ba 'di ni gnas yin no/_/rigs 
[\[187a.4\]]kyi bu gnas ma yin zhing go skabs med de/_de bzhin gshegs pa la 'khrul pa dmigs pa 'di ni gnas med do/_/'di ni gnas yin zhing go skabs yod de/_gang de bzhin gshegs pa la 'khrul pa med pa 'di ni gnas yin no/_/rigs kyi bu de ltar gang de bzhin 
[\[187a.5\]]gshegs pa'i gnas dang gnas ma yin par mkhyen pa'i stobs de yi ge rnams kyis tshad bstan du med de yang dag pa'o/_/de kho na'o/_/gzhan ma yin pa nyid do/_/de la 'di skad ces bya'o/_/sa kun 'grum par 'gyur yang srid/_/nam mkha' g.yo bar 'gyur srid kyi/_/
[\[187a.6\]]sangs rgyas gnas min bshad pa ni/_/gnas su 'gyur ba mi srid do/_/skyes bus kha dog lnga can du/_/nam mkha' gzugs su byed kyang srid/_/sangs rgyas gnas min bshad pa ni/_/gnas su 'gyur ba mi srid do/_/tha ma dang ni 'bring dang mchog_/gang dag sangs 
[\[187a.7\]]rgyas gnas bshad pa/_/de kun de bzhin bshad pa ste/_/gzhan du 'gyur ba yod ma yin/_/tha ma dang ni 'bring dang mchog_/gang dag gnas min bshad pa yang /_/de kun de bzhin bshad pa ste/_/gzhan du 'gyur ba yod ma yin/_/gnas dang gnas min rab shes 
[\[187b\]]
[\[187b.1\]]pa/_/sems can bsam pa ji bzhin du/_/des ni phyad par yang dag dang /_/chos kyang srog chags rnams la bshad/_/dge sbyong dang ni bram ze gzhan/_/gang du thams cad rgyug byed cing /_/gnas dang gnas min mi shes pa/_/sangs rgyas la ni de med do/_/
[\[187b.2\]]gnas gang dang ni ldan pas na/_/sems can thar byed dpung 'gyur ba/_/yon tan kun ldan sangs rgyas kyis/_/de ni yang dag rab tu bshad/_/sems can gang dag snod min gang /_/de la sangs rgyas btang snyoms mdzad/_/gang gi dus na 'grol 'gyur ba/_/de 
[\[187b.3\]]yi dus la rab tu gzhes/_/gang gis sems can thar byed pa/_/kha na ma tho med pa'i las/_/sangs rgyas blo mchog ldan pa yi/_/'phrin las dang po 'di yin no/_/gnas dang gnas min bshad pa ni/_/dpag tu med cing grangs med de/_/drang srong chen po'i 
[\[187b.4\]]stobs 'di ni/_/pha rol rgol bas thub par dka'/_/rigs kyi bu gzhan yang de bzhin gshegs pas 'das pa dang /_ma 'ongs pa dang /_da ltar byung ba'i las rnams dang /_las len pa rnams gnas dang /_rgyu dang /_dngos po dang /_rnam par smin pa la mkhas 
[\[187b.5\]]ba yang dag pa ji lta ba bzhin du rab tu mkhyen to/_/ji ltar rab tu mkhyen ce na/_rigs kyi bu 'di la 'das pa'i las len pa gang dge ba'i rgyu las byung ba/_mi dge ba dang bral ba/_gang ma 'ongs pa'i dus na dge ba'i rgyu las byung ba 'byin pa de de bzhin gshegs pas 
[\[187b.6\]]rab tu mkhyen to/_/las len pa gang mi dge ba'i rgyu las byung ba/_/dge ba dang bral ba gang ma 'ongs pa'i dus na/_mi dge ba'i rgyu las byung ba 'byin pa de'ang de bzhin gshegs bas rab tu mkhyen to/_/las len pa gang ma 'ongs pa'i dus na dman pa la brten par 'gyur ba 
[\[187b.7\]]de'ang de bzhin gshegs pa sa yang dag pa ji lta ba bzhin du rab tu mkhyen to/_/las len pa gang ma 'ongs pa'i dus na khyad par la brten par 'gyur ba de'ang de bzhin gshegs pas rab tu mkhyen to/_/las len pa gang da ltar byung ba'i dus na dman pa la rten la ma 'ongs pa'i dus 
[\[188a\]]
[\[188a.1\]]na khyad par brten par 'gyur ba de'ang de bzhin gshegs pas rab tu mkhyen to/_/las len pa gang da ltar byung ba'i dus na khyad par la rten la ma 'ongs pa'i dus na dman pa la brten par 'gyur ba de'ang de bzhin gshegs pas rab tu mkhyen to/_/las len pa gang 
[\[188a.2\]]da ltar byung ba'i dus na yang dman pa la rten la ma 'ongs pa'i dus na yang dman pa la brten par 'gyur ba de'ang de bzhin gshegs pas rab tu mkhyen to/_/las len pa gang da ltar byung ba'i dus na yang khyad par la rten la ma 'ongs pa'i dus na yang khyad par la brten par 
[\[188a.3\]]'gyur ba de'ang de bzhin gshegs pas rab tu mkhyen to/_/las len pa gang 'das pa na sbyor bar dman la de ma 'ongs pa'i dus na rgya che zhing sbyor ba rgya che bar 'gyur ba de'ang de bzhin gshegs pas rab tu mkhyen to/_/las len pa gang rtsom pa chung la khyad par chen por 'gyur 
[\[188a.4\]]ba dang /_las len pa gang rtsom pa chen por 'gyur la khyad par chung ngur 'gyur ba dang /_las len pa gang nyan thos nyid kyi rgyu 'byin pa de'ang de bzhin gshegs pas rab tu mkhyen to/_/las len pa gang rang sangs rgyas nyid kyi rgyu 'byin pa de'ang de bzhin gshegs pas rab tu 
[\[188a.5\]]mkhyen to/_/las len pa gang sangs rgyas nyid kyi rgyu 'byin pa de'ang de bzhin gshegs pas rab tu mkhyen to/_/las len pa gang da ltar byung ba na sdug bsngal la ma 'ongs pa na rnam par smin pa bde bar 'gyur ba dang /_las len pa gang da ltar byung ba na bde ba la ma 'ongs pa na 
[\[188a.6\]]rnam par smin pa sdug bsngal bar 'gyur ba dang /_las len pa gang da ltar byung ba na sdug bsngal la ma 'ongs pa na yang rnam par smin pa sdug bsngal bar 'gyur ba dang /_las len pa gang da ltar byung ba na yang bde la ma 'ongs pa na yang rnam par smin pa bde bar 'gyur ba de 
[\[188a.7\]]yang de bzhin gshegs pas rab tu mkhyen to/_/rigs kyi bu de ltar na 'das pa dang /_ma 'ongs pa dang /_da ltar byung ba'i sems can rnams kyi las gang yin pa dang /_rkyen gang yin pa dang /_rnam par smin pa gang yin pa de de bzhin gshegs pas de kho na dang /_gzhan 
[\[188b\]]
[\[188b.1\]]ma yin pa la rten par yang dag pa ji lta ba bzhin du rab tu mkhyen to/_/mkhyen nas kyang de bzhin du chos ston te/_'di ni de bzhin gshegs pa'i de bzhin gshegs pa'i 'phrin las gnyis pa'o/_/de la 'di skad ces bya'o/_/de bzhin gshegs pa rgyu la mkhas pa ste/_/las kyi rnam 
[\[188b.2\]]smin tshul mkhyen spyan dang ldan/_/dus gsum dag la chags pa mi mnga' ste/_/sems can kun gyi spyod pa rab tu mkhyen/_/rgyu ni gang zhig bde bar 'gyur ba ste/_/lha dang mi yi rnam par smin ldan dang /_/gang yang sdug bsngal dag tu 'gyur byed pa/_/de ni bde bar gshegs pas 
[\[188b.3\]]rab tu mkhyen/_/dge ba dang ni mi dge'i las rnams kyi/_/rgyu dang rnam par smin pa cir 'gyur ba/_/de ni bde bar gshegs pas rab mkhyen te/_/nor bu rin chen phyag tu bzhag pa bzhin/_/las gang chung ngu'i rgyu las byung gyur la/_/tshad med rgyud kyang 'byin par 'gyur ba dang /_/
[\[188b.4\]]gang yang rgya che ba dang chung ngu yang /_/de ni ji lta bzhin du sangs rgyas mkhyen/_/gang yang nyan thos kyi ni rgyu 'byin dang /_/rkyen gyi theg pa de bzhin 'byin pa dang /_/gang yang rgyal ba'i rgyu ni 'byin 'gyur ba/_/de kun bde bar gshegs pas rab tu mkhyen/_/rgyu ni gang zhig sdug 
[\[188b.5\]]bsngal 'gyur byed la/_/de yang bde ba dag tu 'gyur ba dang /_/rgyu ni gang zhig bde bar 'gyur byed la/_/de yang sdug bsngal dag tu 'gyur ba dang /_/rgyu ni bde la sdug bsngal gnas pa dang /_/rgyu yang bde la bde bar gnas pa dang /_/las kyi ngo bo nyid kyi chos nyid ni/_/
[\[188b.6\]]rgyu dang 'thun par bde gshegs rab tu mkhyen/_/dus gsum dag tu sems can thams cad kyi/_/rgyu gang las 'jug byed dang las kyang ni/_/gzhan ma yin par sangs rgyas ye shes kyis/_/de bzhin rgyal bas phyad par rab tu mkhyen/_/rigs kyi bu gzhan yang de 
[\[188b.7\]]bzhin gshegs pas sems can gzhan rnams dang /_gang zag gzhan dag gi mos pa du ma dang /_mos pa sna tshogs yang dag pa ji lta ba bzhin du rab tu mkhyen to/_/rigs kyi bu de bzhin gshegs pas sems can gzhan dag dang /_gang zag gzhan rnams kyi mos pa 
[\[189a\]]
[\[189a.1\]]du ma dang /_mos pa sna tshogs yang dag pa ji lta ba bzhin du ji ltar rab tu mkhyen ce na/_gang zag gang 'dod chags la gnas shing zhe sdang la mos pa dang /_gang zag gang zhe sdang la gnas shing 'dod chags la mos pa dang /_gang zag gang gti mug la 
[\[189a.2\]]gnas shing 'dod chags dang /_zhe sdang dang /_gti mug la mos pa de yang de bzhin gshegs pas rab tu mkhyen to/_/gang zag gang dge ba la gnas shing dge ba la mos pa de yang de bzhin gshegs pas rab tu mkhyen to/_/gang zag gang dag sbyor ba dman zhing bsam pa 
[\[189a.3\]]rgya chen po la mos pa de dag kyang de bzhin gshegs pas rab tu mkhyen to/_/gang zag gang dag sbyor ba rgya che zhing bsam pa dman pa la mos pa de dag kyang de bzhin gshegs pas rab tu mkhyen to/_/mos pa gang gis sbyor ba dman zhing khyad par la gnas par 'gyur ba dang /_
[\[189a.4\]]mos pa gang gis sbyor ba khyad par du 'phags shing dman pa la gnas par 'gyur ba dang /_mos pa gang gis log pa nyid du nges la nges pa'i khams thob par 'gyur ba dang /_mos pa gang gis ma nges la yang dag pa nyid du nges pa'i khams thob par 'gyur ba dang /_mos pa 
[\[189a.5\]]gang gis yang dag pa nyid du nges la rnam par grol ba thob par 'gyur ba de yang de bzhin gshegs pas yang dag pa ji lta ba bzhin du rab tu mkhyen to/_/mos pa gang gis 'dod pa'i khams las yang dag par 'da' bar 'gyur ba dang /_mos pa gang gis gzugs kyi khams 
[\[189a.6\]]las yang dag par 'da' bar 'gyur ba dang /_mos pa gang gis khams gsum pa las yang dag par 'da' bar 'gyur ba de yang de bzhin gshegs pas rab tu mkhyen to/_/mos pa gang gis dman pa la sten cing khyad par gnon par 'gyur ba dang /_mos pa gang gis khyad 
[\[189a.7\]]par du gyur nas kyang dman pa la gnas par 'gyur ba de yang de bzhin gshegs pas rab tu mkhyen to/_/mos pa gang gis skye ba tha dad pa dang /_kha dog tha dad pa dang /_yongs su longs spyod pa tha dad pa yongs su 'dzin par 'gyur ba de'ang de bzhin gshegs pas rab 
[\[189b\]]
[\[189b.1\]]tu mkhyen to/_/mos pa gang gis rtse mo las nyams par 'gyur ba dang /_mos pa gang gis rnam par grol ba thob par 'gyur ba de'ang de bzhin gshegs pas rab tu mkhyen to/_/mkhyen nas kyang de bzhin du chos ston to/_/'di ni de bzhin gshegs pa'i de bzhin gshegs 
[\[189b.2\]]pa'i 'phrin las gsum pa'o/_/de la 'di skad ces bya'o/_/'jig rten mos pa sna tshogs mos pa du mar blo gros tshad med pa/_/de yi mos pa de bzhin gshegs pas lhag ma ma lus mkhyen par gyur/_/'di na gang gi mos pa zhe sdang rgyus byung 'dod chags gnas pa 
[\[189b.3\]]dang /_/zhe sdang gnas shing gti mug mos pa sangs rgyas kyis ni rab tu mkhyen/_/gti mug gnas pa'i sems ni dge dang 'dod chags la yang 'jug pa dang /_/de'i 'og gang 'jug pa dang sems can sbyor ba dman la rgya chen mos/_/bsam pa rgya che ba dang gang dag sbyor 
[\[189b.4\]]ba rgya chen yod kyang ni/_/mos pa dman par gyur pa de yang bde bar gshegs pas rab tu mkhyen/_/mos pa gang gis sems can sbyor ba dman la rgya cher 'gyur ba dang /_/sems can blo gros rgya chen 'gyur la dman par 'gyur ba de yang mkhyen/_/log pa nyid du gang nges pa 
[\[189b.5\]]yang yang dag nyid du nges 'gyur dang /_/khams gsum pa las rnam par grol ba'i mos pa'ang sangs rgyas rab tu mkhyen/_/dus gsum thams cad dag gi sems can kun gyi skye dang kha dog dang /_/de bzhin longs spyod tha dad pa dang rtse mo las ni nyams 'gyur dang /_/gang yang 
[\[189b.6\]]rnam par grol bar 'gyur ba'i mos pa rgyal bas thams cad mkhyen/_/mkhyen nas chos ston mdzad pa 'di yang bde gshegs 'phrin las yin zhes gsungs/_/rigs kyi bu gzhan yang de bzhin gshegs pas khams du ma dang /_khams sna tshogs can gyi 'jig rten yang 
[\[189b.7\]]dag pa ji lta ba bzhin du rab tu mkhyen to/_/ji ltar rab tu mkhyen ce na/_khams gang gis 'jig rten bsod nams kyi 'du byed sogs pa'i khams de yang de bzhin gshegs pas yang dag pa ji lta ba bzhin du rab tu mkhyen to/_/khams gang gis bsod nams ma yin pa'i 
[\[190a\]]
[\[190a.1\]]'du byed sogs pa de yang de bzhin gshegs pas rab tu mkhyen to/_/khams gang gis mi g.yo ba'i 'du byed sogs pa de yang de bzhin gshegs pas rab tu mkhyen to/_/khams gang gis 'byung ba'i khams su'ang 'jog par 'gyur ba de yang de bzhin 
[\[190a.2\]]gshegs pas rab tu mkhyen to/_/gzhan yang de bzhin gshegs pas mig gi khams dang /_gzugs kyi khams dang /_mig gi rnam par shes pa'i khams rab tu mkhyen to/_/ji ltar rab tu mkhyen ce na/_nang stong pa nyid dang /_phyi stong pa nyid dang /_phyi nang stong pa 
[\[190a.3\]]nyid du rab tu mkhyen to/_/rna ba'i khams dang /_sgra'i khams dang /_rna ba'i rnam par shes pa'i khams rab tu mkhyen to/_/ji ltar rab tu mkhyen ce na/_nang stong pa nyid dang /_phyi stong pa nyid dang /_phyi nang stong pa nyid du rab tu mkhyen to/_/sna'i khams dang /_dri'i khams 
[\[190a.4\]]dang /_sna'i rnam par shes pa'i khams rab tu mkhyen to/_/ji ltar rab tu mkhyen ce na/_nang stong pa nyid dang /_phyi stong pa nyid dang /_phyi nang stong pa nyid du rab tu mkhyen to/_/lce'i khams dang /_ro'i khams dang /_lce'i rnam par shes pa'i khams rab tu mkhyen to/_/ji 
[\[190a.5\]]ltar rab tu mkhyen ce na/_nang stong pa nyid dang /_phyi stong pa nyid dang /_phyi nang stong pa nyid du rab tu mkhyen to/_/lus kyi khams dang /_reg bya'i khams dang /_lus kyi rnam par shes pa'i khams rab tu mkhyen to/_/ji ltar rab tu mkhyen ce na/_nang stong pa nyid dang /_phyi 
[\[190a.6\]]stong pa nyid dang /_phyi nang stong pa nyid du rab tu mkhyen to/_/yid kyi khams dang /_chos kyi khams dang /_yid kyi rnam par shes pa'i khams rab tu mkhyen to/_/ji ltar rab tu mkhyen ce na/_nang stong pa nyid dang /_phyi stong pa nyid dang /_phyi nang stong pa nyid du rab tu mkhyen 
[\[190a.7\]]to/_/sa'i khams dang /_chu'i khams dang /_me'i khams dang /_rlung gi khams rab tu mkhyen to/_/ji ltar rab tu mkhyen ce na/_nam mkha'i khams ji lta ba de bzhin du rab tu mkhyen to/_/'dod pa'i khams dang /_gzugs kyi khams dang /_gzugs med pa'i 
[\[190b\]]
[\[190b.1\]]khams rab tu mkhyen to/_/ji ltar rab tu mkhyen ce na/_kun tu rtog pa las byung bar rab tu mkhyen to/_/'dus byas kyi khams ni mngon par 'du byed pa'i mtshan nyid du rab tu mkhyen to/_/'dus ma byas kyi khams ni mngon par 'du mi byed pa'i mtshan nyid du rab tu mkhyen to/_/
[\[190b.2\]]kun nas nyon mongs pa'i khams ni glo bur gyi nyon mongs pa'i mtshan nyid du rab tu mkhyen to/_/rnam par byang ba'i khams ni rang bzhin gyis 'od gsal ba'i mtshan nyid du rab tu mkhyen to/_/'khor ba'i khams ni tshul bzhin ma yin pa ma rig pa'i mtshan nyid du rab tu mkhyen to/_/
[\[190b.3\]]mya ngan las 'das pa'i dbyings ni tshul bzhin rig pa'i mtshan nyid du rab tu mkhyen to/_/de ltar na 'jig rten gnas pa'i khams gang yin pa dang /_rab tu gnas pa'i khams gang yin pa dang /_rjes su khrid pa'i khams gang yin pa dang /_thogs pa'i khams gang yin pa 
[\[190b.4\]]dang /_sbyor ba'i khams gang yin pa dang /_bsam pa'i khams gang yin pa dang /_nges par sems pa'i khams gang yin pa dang /_rten pa'i khams gang yin pa de de bzhin gshegs pas rab tu mkhyen to/_/mkhyen nas kyang de bzhin du chos ston te/_'di ni 
[\[190b.5\]]de bzhin gshegs pa'i de bzhin gshegs pa'i 'phrin las bzhi pa'o/_/de la 'di skad ces bya'o/_/mi yi seng ge khams rnams kun gyi tshul la mkhas/_/gang du gang gi khams ni ci 'dra 'jug pa dang /_/khams gang dge ba rgya chen kun du 'byung byed pa/_/de 
[\[190b.6\]]kun bde bar gshegs pas ma lus rab mkhyen to/_/bsod nams bsod nams min dang mi g.yo rgyus byung myong /_/gang gis 'byung ba thob par 'gyur ba zhi ba'i khams/_/khams gang gnas nas khams las rnam par grol 'gyur ba/_/khams de shes rab chen po 
[\[190b.7\]]bde bar gshegs pas mkhyen/_/mig gi khams dang de bzhin gzugs dang yid kyi khams/_/rang bzhin stong par rgyal bas spyod pa'i bdag nyid mkhyen/_/de bzhin rna ba sna dang lce dang de bzhin lus/_/yid dang chos kyi khams kyang rtag tu stong par mkhyen/_/chu dang me 
[\[191a\]]
[\[191a.1\]]dang sa dang rlung gi khams 'di dag_/nam mkha' mnyam par mi yi seng ges rab tu mkhyen/_/'dod pa dang ni gzugs dang gzugs med khams 'di dag_/yongs su rtog las yang dag byung bar ma lus mkhyen/_/nyon mongs khams ni rgyal bas 
[\[191a.2\]]rang bzhin med par mkhyen/_/rnam byang rang bzhin 'dra bar bde bar gshegs pas mkhyen/_/mi mkhas dag gis 'khor ba rtag tu 'dus byas dang /_/mya ngan 'das pa gang la mtshan nyid gsum med dang /_/khams gang mi dge bas ni 'jug pa'i mtshan nyid 
[\[191a.3\]]dang /_/gang yang dge bas 'jug pa thams cad gcod pa dang /_/sna tshogs khams dang du ma'i khams can 'jig rten 'di/_/sangs rgyas mkhyen kyang ngas mkhyen snyam du rlom sems med/_/nam mkha' ji lta bzhin du mtha' yas phyogs rnams kyi/_/khams 
[\[191a.4\]]rnams de bzhin mi yi seng ges rab tu mkhyen/_/rgyal ba'i ye shes dam pa de ni thug pa med/_/de yi mtha' ni 'gro ba rnams kyis shes mi nus/_/'di ni skyob pa rdul med rnams kyi 'phrin las bzhi/_/de yis sems can 'dul ba'i khams rnams cho ga mkhyen/_/
[\[191a.5\]]gang dag las legs byas pas dul gyur de dag la/_/'khrul pa brgya lam na yang nam yang mi 'byung ngo /_/rigs kyi bu gzhan yang de bzhin gshegs pas sems can gzhan dag dang /_gang zag gzhan rnams kyi dbang po'i rim pa yang dag pa ji lta ba bzhin 
[\[191a.6\]]du rab tu mkhyen to/_/rigs kyi bu de bzhin gshegs pas ji ltar sems can gzhan dag dang /_gang zag gzhan rnams kyi dbang po'i rim pa yang dag pa ji lta ba bzhin du rab tu mkhyen ce na/_rigs kyi bu 'di la de bzhin gshegs pas sems can dbang po rtul po 
[\[191a.7\]]rnams kyang sems can dbang po rtul por yang dag pa ji lta ba bzhin du rab tu mkhyen to/_/de bzhin du dbang po 'bring yang rab tu mkhyen to/_/dbang po rno ba yang rab tu mkhyen to/_/dbang po khyad par du 'phags pa yang rab tu mkhyen to/_/dbang po dman pa yang rab tu 
[\[191b\]]
[\[191b.1\]]mkhyen to/_/yongs su rtog pa'i dbang po ji lta bus mthar phyin pa'i 'dod chags skye ba dang /_mthar phyin pa'i zhe sdang skye ba dang /_mthar phyin pa'i gti mug skye ba de'ang de bzhin gshegs pas rab tu mkhyen to/_/yongs su rtog pa'i dbang po ji lta bus 'dod chags dang /_zhe 
[\[191b.2\]]sdang dang /_gti mug bcos ma skye ba de yang de bzhin gshegs pas rab tu mkhyen to/_/yongs su rtog pa'i dbang po ji lta bus snrel zhi'i 'dod chags dang /_zhe sdang dang /_gti mug skye ba de yang de bzhin gshegs pas rab tu mkhyen to/_/yongs su rtog pa'i dbang po 
[\[191b.3\]]ji lta bus tshar bcad cing 'dod chags dang /_zhe sdang dang /_gti mug skye ba de yang de bzhin gshegs pas rab tu mkhyen to/_/yongs su rtog pa'i dbang po ji lta bus dbang po gang dag dge ba'i rgyu las byung ba dang /_dbang po gang dag mi dge ba'i rgyu las byung ba dang /_
[\[191b.4\]]dbang po gang dag mi g.yo ba'i rgyu las byung ba dang /_dbang po gang dag 'byung ba'i rgyu las byung ba de dag thams cad kyang de bzhin gshegs pas rab tu mkhyen to/_/rigs kyi bu gzhan yang de bzhin gshegs pas mig gi dbang po rab tu mkhyen to/_/rna ba'i dbang po dang /_
[\[191b.5\]]sna'i dbang po dang /_lce'i dbang po dang /_lus kyi dbang po dang /_yid kyi dbang po dang /_pho'i dbang po dang /_mo'i dbang po dang /_srog gi dbang po dang /_bde ba'i dbang po dang /_sdug bsngal gyi dbang po dang /_yid bde ba'i dbang po dang /_yid mi bde ba'i dbang po 
[\[191b.6\]]dang /_btang snyoms kyi dbang po rab tu mkhyen to/_/dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po rab tu mkhyen to/_/mi shes pa kun shes par byed pa'i dbang po dang /_kun shes 
[\[191b.7\]]pa'i dbang po dang /_kun shes pa dang ldan pa'i dbang po rab tu mkhyen te/_/dbang po gang mig gi dbang po'i rgyu las byung la rna ba'i dbang po la gnas par gyur te/_sna dang /_lce dang /_lus kyi dbang po la ma yin pa de'ang de bzhin gshegs pas rab tu mkhyen to/_/dbang po gang 
[\[192a\]]
[\[192a.1\]]rna ba'i dbang po'i rgyu las byung la sna'i dbang po la gnas par 'gyur ba dang /_dbang po gang sna'i dbang po'i rgyu las byung la lce'i dbang po la gnas par 'gyur ba dang /_dbang po gang lce'i dbang po'i rgyu las byung la lus kyi dbang po la gnas par 'gyur ba dang /_
[\[192a.2\]]dbang po gang lus kyi dbang po'i rgyu las byung la mig gi dbang po la gnas par 'gyur ba de yang de bzhin gshegs pas rab tu mkhyen to/_/sems can gang sbyin pa'i dbang po can yin la de yang tshul khrims la sbyor ba de la de bzhin gshegs pas dbang po mchog dang 
[\[192a.3\]]mchog ma yin pa mkhyen pas sbyin pa'i gtam ston to/_/sems can gang tshul khrims kyi dbang po can yin la de yang sbyin pa la sbyor ba de la de bzhin gshegs pas dbang po mchog dang mchog ma yin pa mkhyen pas tshul khrims kyi gtam ston to/_/sems can gang bzod 
[\[192a.4\]]pa'i dbang po can yin la de'ang brtson 'grus la sbyor ba de la de bzhin gshegs pas dbang po mchog dang mchog ma yin pa mkhyen pas bzod pa'i gtam ston to/_/sems can gang brtson 'grus kyi dbang po can yin la de'ang bzod pa la sbyor ba de la de bzhin gshegs pas 
[\[192a.5\]]dbang po mchog dang mchog ma yin pa mkhyen pas brtson 'grus kyi gtam ston to/_/sems can gang bsam gtan gyi dbang po can yin la de'ang shes rab la sbyor ba de la de bzhin gshegs pas dbang po mchog dang mchog ma yin pa mkhyen pas bsam gtan gyi gtam ston to/_/
[\[192a.6\]]sems can gang shes rab kyi dbang po can yin la de'ang bsam gtan la sbyor ba de la de bzhin gshegs pas dbang po mchog dang mchog ma yin pa mkhyen pas shes rab kyi gtam ston to/_/de bzhin du byang chub kyi phyogs kyi chos thams cad la yang rgyas par khong du chud par 
[\[192a.7\]]bya'o/_/sems can gang nyan thos kyi theg pa'i dbang po can yin la de'ang rang sangs rgyas kyi theg pa la sbyor ba de la de bzhin gshegs pas dbang po mchog dang mchog ma yin pa mkhyen pas nyan thos kyi theg pa'i gtam ston to/_/sems can gang rang sangs rgyas kyi theg 
[\[192b\]]
[\[192b.1\]]pa'i dbang po can yin la de'ang nyan thos kyi theg pa la sbyor ba de la de bzhin gshegs pas dbang po mchog dang mchog ma yin pa mkhyen pas rang sangs rgyas kyi theg pa'i gtam ston to/_/sems can gang theg pa chen po'i dbang po can yin la de'ang nyan thos dang rang sangs rgyas 
[\[192b.2\]]kyi theg pa la sbyor ba de la de bzhin gshegs pas dbang po mchog dang mchog ma yin pa mkhyen pas theg pa chen po'i gtam ston to/_/sems can gang tha ma'i dbang po can yin la de'ang theg pa chen po la sbyor ba de la de bzhin gshegs pas dbang po mchog dang mchog ma yin pa 
[\[192b.3\]]mkhyen pas tha ma'i gtam ston to/_/sems can skal ba med pa'i dbang po can skal ba med par snang ba de dag de bzhin gshegs pas snod ma yin par rig nas btang snyoms su 'jog go/_/sems can skal ba yod pa'i dbang po can skal ba yod par snang ba dag la de bzhin 
[\[192b.4\]]gshegs pas skal ba yod par rig nas ri mor byas shing chos ston te/_rigs kyi bu de ltar de bzhin gshegs pas sems can thams cad kyi dbang po yongs su smin pa rnams kyang rab tu mkhyen/_dbang po yongs su ma smin pa rnams kyang rab tu mkhyen/_'byung ba ma yin pa'i 
[\[192b.5\]]dbang po rnams kyang rab tu mkhyen/_'byung ba dang bcas pa'i dbang po rnams kyang rab tu mkhyen te/_sems can gyi dbang po'i rnam pa gang yin pa dang /_sbyor ba gang yin pa dang /_bsam pa gang yin pa dang /_gang gi rgyu las byung ba dang /_rkyen gang yin pa dang /_dmigs 
[\[192b.6\]]pa gang yin pa dang /_rgyu 'thun pa gang yin pa dang /_sems can gyi dbang po'i mtha' gang yin pa de dag thams cad de bzhin gshegs pas yang dag pa ji lta ba bzhin du rab tu mkhyen te/_'di ni de bzhin gshegs pa'i de bzhin gshegs pa'i 'phrin las lnga pa'o/_/de la 
[\[192b.7\]]'di skad ces bya'o/_/gang zhig dbang po shes pa'i pha rol son pa sems can bsam pa rnams la mkhas/_/gang gi dbang po'i spyod pa ci 'drar gyur pa thams cad rgyal bas rab tu mkhyen/_/rgyal ba dbang po khyad par can dang 'bring dang tha ma'i cho ga mkhyen gyur te/_/gang 
[\[193a\]]
[\[193a.1\]]gis 'gro ba grol byed mtshungs pa med pa'i las 'di khyad par 'phags pa yin/_/gang gis mthar phyin pa yi nyon mongs gyur dang gang gis bcos par gyur pa dang /_/dbang po gang gis gsog tu gyur pa dang ni gang gis snrel zhir gyur pa dang /_/nyon mongs 
[\[193a.2\]]pa dag tshar gcod 'gyur dang dge ba'i dbang po dang ni mi g.yo dang /_/de bzhin mi dge ba dang gzhan yang grol bar 'gyur ba dag kyang rab tu mkhyen/_/gang gis mig dang yid dang pho mo srog gi dbang po dang ni bde ba dang /_/sdug bsngal dang ni yid bde ba dang gang gis yid mi 
[\[193a.3\]]bde bar 'gyur ba dang /_/gang gis btang snyoms dad dang brtson 'grus dran dang shes rab de bzhin rtse gcig 'gyur/_/kun shes byed dang kun shes dbang po'i cho ga dang ni grol ba'i dbang po gang yin mkhyen/_/mig gi rgyu las byung la rna bar gnas par byed kyi sna dang lce la min/_/
[\[193a.4\]]lus kyi bar gyi rgyu las byung bar gyur la de yang mig la gnas pa dang /_/sbyin pa'i dbang po yin la tshul khrims snang ba'i mi de la ni sbyin pa'i gtam/_/tshul khrims dbang po yin la sbyin pa'i snang ba'i mi de la ni tshul khrims gtam/_/bzod pa'i dbang po yin la brtson 'grus 
[\[193a.5\]]snang ba'i mi la bzod pa'i gtam ston to/_/brtson 'grus dbang po yin la bzod par snang ba'i mi de la ni brtson 'grus gtam/_/bsam gtan dbang po yin la shes rab snang ba'i mi de la ni bsam gtan gtam ston to/_/shes rab dbang po yin la bsam gtan snang ba'i 
[\[193a.6\]]mi de la ni shes rab gtam ston to/_/gang dag nyan thos theg pa'i dbang po yin la rang rgyal sbyor bar byed pa'i mi/_/de dag la ni nyan thos gtam ston byed kyi rang rgyal gtam ni spong bar byed/_/gang gi dbang po rkyen gyi theg par nges la sgra la sbyor byed gnas byed pa/_/de dag 
[\[193a.7\]]la ni rkyen gyi theg pa bstan pa'i cho ga dag dbang rab tu ston/_/gang dag dbang po theg pa chen por nges la sbyor ba dman pa'i mi rnams gang yin pa/_/de dag la ni thugs rje che la gnas pa'i rgyal ba'i pha rol phyin gtam ston/_/skal ba yod med mkhyen nas rgyal ba gsung zhing 
[\[193b\]]
[\[193b.1\]]kha cig la ni btang snyoms 'jog_/dbang po yongs su smin dang gang yang dbang po yongs ma smin pa stobs bcus mkhyen/_/mi yi dbang po'i spyod pa'i rnam pa gang dang gang gi sbyor ba ji lta dang /_/bsam pa ji lta ba dang rkyen gang yin dang ji ltar rgyu gang yin pa'ang mkhyen/_/
[\[193b.2\]]dmigs pa ji lta ba dang mthar thug ji 'drar gyur dang rgyu 'thun de bzhin du/_/rang byung ye shes kyis mkhyen ston pa'i 'phrin las 'di na nor ba yod ma yin/_/rigs kyi bu gzhan yang de bzhin gshegs pas thams cad du 'gro ba'i lam yang dag pa ji lta ba bzhin du rab tu mkhyen 
[\[193b.3\]]to/_/ji ltar rab tu mkhyen ce na/_yang dag pa nyid du nges pa'i sems can gyi khams kyang rab tu mkhyen to/_/ma nges pa'i sems can gyi khams kyang rab tu mkhyen to/_/log pa nyid du nges pa'i sems can gyi khams kyang rab tu mkhyen to/_/nges pa dang bcas pa'i sems can 
[\[193b.4\]]gyi khams kyang de bzhin du rab tu mkhyen to/_/sems can gang dag rgyu'i stobs can/_sngon gyi sbyor ba phun sum tshogs pa/_zur tsam gyis go ba/_dbang po rno ba'i sems can de dag la de bzhin gshegs pas chos bstan kyang rung /_ma bstan kyang rung ste rnam par grol ba'i 
[\[193b.5\]]skal ba yod pa de dag de bzhin gshegs pas sngon gyi rgyu'i stobs mkhyen nas ci nas de dag myur du rnam par grol bar 'gyur ba de lta de ltar chos ston to/_/ma nges pa'i sems can gyi khams kyang rab tu mkhyen te/_gang dag rkyen gyi stobs can yongs su smin par bya ba'i mtshan 
[\[193b.6\]]nyid kyi sems can de dag gal te 'thun par 'doms shing rjes su ston pa dang phrad na rnam par grol bar 'gyur gyi ma phrad na rnam par grol bar mi 'gyur ba de dag la yang de bzhin gshegs pa de lta de ltar rgyu dang rkyen dang ldan pa'i gtam yang dag par gsung ste/_'di ltar de 
[\[193b.7\]]bzhin gshegs pa las de lta bu'i chos thos nas tshul bzhin rab tu sbyor bas 'bras bu thob par 'gyur ba de dag gi don du sangs rgyas bcom ldan 'das rnams 'byung ngo /_/log pa nyid du nges pa'i sems can gyi khams kyang de bzhin du rab tu mkhyen te/_yongs su sbyong ba ma byas 
[\[194a\]]
[\[194a.1\]]pa/_kho re chung ba blun pa/_snod du ma gyur pa'i sems can de dag la de bzhin gshegs pas chos bstan kyang rung /_/ma bstan kyang rung ste sems can de dag rnam par dgrol ba'i skal ba med pas/_de dag de bzhin gshegs pas snod ma yin 
[\[194a.2\]]par rig nas btang snyoms su 'jog ste/_de dag gi ched du byang chub sems dpa' rnams go cha gyon to/_/rigs kyi bu/_gzhan yang de bzhin gshegs pas 'dod chags kyi lam rnam pa gsum rab tu mkhyen te/_rnam pa gsum gang zhe na/_'dod chags kyi lam 
[\[194a.3\]]sdug pa'i rnam pa las skye ba yang yod/_/'dod chags kyi lam rjes su chags pa'i rnam pa las skye ba yang yod/_'dod chags kyi lam sngon gyi rgyu las skye ba yang yod do/_/zhe sdang gi lam rnam par gsum yang rab tu mkhyen te/_zhe sdang gi lam khong khro ba'i rgyu las skye ba yang 
[\[194a.4\]]yod/_zhe sdang gi lam bsam pa yongs su ma rdzogs pa las skye ba yang yod/_zhe sdang gi lam sngon gyi bag la nyal las skye ba yang yod do/_/gti mug gi lam rnam pa gsum yang rab tu mkhyen te/_gti mug gi lam ma rig pa'i rgyu las skye ba yang yod/_gti mug gi 
[\[194a.5\]]lam 'jig tshogs la lta ba'i rgyu las skye ba yang yod/_gti mug gi lam the tshom gyi rgyu las skye ba yang yod de/_de dag kyang de bzhin gshegs pas rab tu mkhyen to/_/rigs kyi bu gzhan yang dbang po rno ba'i phyir mngon par shes pa myur la dka' ba'i lam yang de 
[\[194a.6\]]bzhin gshegs pas rab tu mkhyen to/_/dbang po rtul ba'i phyir mngon par shes pa bul la dka' ba'i lam yang rab tu mkhyen to/_/dbang po rno ba'i phyir mngon par shes pa myur la sla ba'i lam yang rab tu mkhyen to/_/dbang po rtul ba'i phyir mngon par shes pa myur la 
[\[194a.7\]]dka' ba'i lam yang rab tu mkhyen to/_/dmigs pa bor ba'i phyir mngon par shes pa bul la bul ba'i lam yang rab tu mkhyen to/_/lam gyi rgyun ma bcad pa'i phyir mngon par shes pa myur la bul ba'i lam yang rab tu mkhyen to/_/yongs su thug pa med par dbugs 
[\[194b\]]
[\[194b.1\]]'byin pa'i phyir mngon par shes pa bul la myur ba'i lam yang rab tu mkhyen to/_/de la ma chags pa'i phyir mngon par shes pa myur la bul ba'i lam yang rab tu mkhyen to/_/so sor rtog pa'i stobs yongs su rdzogs par byed kyi sgom pa'i stobs la ma yin pa'i lam yang 
[\[194b.2\]]yod de/_de'ang de bzhin gshegs pas rab tu mkhyen to/_/sgom pa'i stobs yongs su rdzogs par byed kyi/_so sor rtog pa'i stobs la ma yin pa'i lam yang yod de/_de yang de bzhin gshegs pas rab tu mkhyen to/_/so sor rtog pa'i stobs kyang yongs su rdzogs 
[\[194b.3\]]par mi byed la sgom pa'i stobs la yang ma yin pa'i lam yang yod de/_de'ang de bzhin gshegs pas rab tu mkhyen to/_/so sor rtog pa'i stobs dang sgom pa'i stobs kyang yongs su rdzogs par byed pa'i lam yang yod de/_de yang de bzhin gshegs pas rab tu mkhyen to/_/
[\[194b.4\]]bsam pa phun sum tshogs la sbyor ba phun sum tshogs pa ma yin pa'i lam yang yod de/_de yang de bzhin gshegs pas rab tu mkhyen to/_/sbyor ba phun sum tshogs la bsam pa phun sum tshogs pa ma yin pa'i lam yang yod de/_de yang de bzhin gshegs pas rab tu 
[\[194b.5\]]mkhyen to/_/bsam pa yang phun sum tshogs pa ma yin la sbyor ba yang phun sum tshogs pa ma yin pa'i lam yang yod/_bsam pa yang phun sum tshogs la sbyor ba yang phun sum tshogs pa'i lam yang yod de/_de'ang de bzhin gshegs pas rab tu mkhyen to/_/lus 
[\[194b.6\]]sbyong gi_/ngag la ma yin/_sems la ma yin pa'i lam yang yod/_ngag sbyong gi_/lus la ma yin/_sems la ma yin pa'i lam yang yod/_lus dang /_ngag dang /_sems kyang sbyong ba'i las yang yod/_lus la ma yin/_ngag la ma yin la/_sems kyang mi sbyong 
[\[194b.7\]]ba'i lam yang yod de/_de ltar sems can thams cad kyi 'jug pa'i rgyu las byung ba dang /_log pa'i rgyu las byung ba'i lam gang ji snyed pa de dag thams cad du de bzhin gshegs pa'i ye shes mthong ba thogs pa med pa 'jug ste/_'di ni de bzhin gshegs pa'i de bzhin gshegs 
[\[195a\]]
[\[195a.1\]]pa'i 'phrin las drug pa'o/_/de la 'di skad ces bya'o/_/bde bar gshegs pas lam kun rab tu mkhyen cing nges dang rgyu dang bcas pa'i sems can khams kyang mkhyen/_/ma nges yongs su smin par bya ba'i mtshan nyid dang ni de bzhin snod min log par lta ldan 
[\[195a.2\]]dang /_/'dod chags rnam gsum lam ldan dag dang zhe sdang rnam pa gsum dang de bzhin gti mug ldan pa dang /_/nyon mongs khams kyi rnam pa mtha' yas pa dang lam gyi rgyu dang rkyen kyang ston pas rab tu mkhyen/_/rno bar gyur la dka' ba'i lam dang de bzhin dbang po rnams ni 
[\[195a.3\]]zhan phyir bul bar gyur pa dang /_/rno bar 'gyur la sla ba'i lam dang de bzhin bul ba 'jig rten gyi ni mgon pos rab tu mkhyen/_/bul ba'i lam la de yi blo yang bul zhing de bzhin bul bar gyur la rno zhing dag pa'ang yod/_/bul bar gyur la myur ba'i lam dang de bzhin de la ma 
[\[195a.4\]]chags phyir ni shin tu myur ba dang /_/so sor rtog pa skyed par byed kyi bsgom pa'i lam ni skyed par mi byed pa yi lam yang yod/_/sgom pa skyed par byed dang khyad par can gyi sbyor dang ldan pas gnyi ga skyed par byed pa'ang yod/_/bsam pa rnam par sbyong bar byed kyi sbyor ba dag par byed pa 
[\[195a.5\]]ma yin pa yi lam yang yod/_/gnyi ga sbyor bar byed pa'ang yod de de yang sangs rgyas bdag nyid chen po thams cad gzigs pas mkhyen/_/lus ni rnam par sbyong bar byed kyi ngag la ma yin pa dang sems kyang sbyong bar mi byed yod/_/tshig dang de bzhin lus kyang sbyong bar byed kyi nam yang 
[\[195a.6\]]sems ni rnam par sbyong bar mi byed dang /_/sems ni rnam par sbyong bar byed kyi nam yang ngag ni rnam par sbyong bar mi byed pa yang yod/_/ngag dang de bzhin sems kyang sbyong bar byed kyi nam yang lus ni rnam par sbyong bar mi byed dang /_/lus dang de bzhin sems kyang sbyong bar byed pa'i lam dang 
[\[195a.7\]]ji ltar 'jug par 'gyur dang ldog pa yang /_/ye shes dang ni sems gzigs pas mkhyen 'di yang bde gshegs 'phrin las khyad par 'phags pa drug_/rigs kyi bu gzhan yang de bzhin gshegs pas bsam gtan dang /_rnam par thar pa dang /_ting nge 'dzin dang /_snyoms par 
[\[195b\]]
[\[195b.1\]]'jug pa'i kun nas nyon mongs pa dang /_rnam par byang ba dang /_ldang ba thams cad yang dag pa ji lta ba bzhin du rab tu mkhyen to/_/ji ltar rab tu mkhyen ce na/_sems can rnams kyi kun nas nyon mongs pa skye ba'i rgyu gang yin pa dang /_rkyen gang yin pa de yang de bzhin gshegs pas rab 
[\[195b.2\]]tu mkhyen to/_/sems can rnams rnam par dag par 'gyur ba'i rgyu gang yin pa dang /_rkyen gang yin pa de yang de bzhin gshegs pas rab tu mkhyen to/_/de la rgyu ni gang /_rkyen ni gang zhe na/_sems can rnams kyi kun nas nyon mongs pa'i rgyu ni tshul bzhin ma yin pa yid la byed pa'o/_/
[\[195b.3\]]sems can rnams kyi kun nas nyon mongs pa'i rkyen ni ma rig pa'o/_/ma rig pa ni rgyu'o/_/'du byed rnams ni rkyen to/_/'du byed ni rgyu'o/_/rnam par shes pa ni rkyen to/_/rnam par shes pa ni rgyu'o/_/ming dang gzugs ni rkyen to/_/ming dang gzugs ni rgyu'o/_/skye mched drug ni rkyen to/_/skye mched drug 
[\[195b.4\]]ni rgyu'o/_/reg pa ni rkyen to/_/reg pa ni rgyu'o/_/tshor ba ni rkyen to/_/tshor ba ni rgyu'o/_/sred pa ni rkyen to/_/sred pa ni rgyu'o/_/nye bar len pa ni rkyen to/_/nye bar len pa ni rgyu'o/_/srid pa ni rkyen to/_/srid pa ni rgyu'o/_/skye ba ni rkyen to/_/skye ba ni rgyu'o/_/rga shi ni rkyen to/_/rga shi ni rgyu'o/_/nyon mongs pa 
[\[195b.5\]]rnams ni rkyen to/_/nyon mongs pa rnams ni rgyu'o/_/las rnams ni rkyen to/_/lta ba ni rgyu'o/_/sred pa ni rkyen to/_/bag la nyal ni rgyu'o/_/kun nas ldang ba ni rkyen to/_/'di ni sems can rnams kyi kun nas nyon mongs pa'i rgyu'o/_/'di ni rkyen to/_/de la sems can rnams kyi rnam par dag par 
[\[195b.6\]]'gyur ba'i rgyu ni gang /_rkyen ni gang zhe na/_sems can rnams kyi rnam par dag pa'i rgyu gnyis dang rkyen gnyis so/_/gnyis gang zhe na/_gzhan las rjes su 'thun pa'i sgra dang /_so so bdag nyid tshul bzhin yid la byed pa ste/_gnyis po 'di dag go/_/gzhan yang sems can rnams kyi 
[\[195b.7\]]rnam par dag pa'i rgyu gnyis dang rkyen gnyis te/_zhi gnas la rtse gcig pa dang /_lhag mthong la mkhas pa'o/_/gzhan yang rgyu gnyis dang rkyen gnyis te/_'ong ba med par shes pa dang /_'gro ba med par shes pa'o/_/gzhan yang rgyu gnyis dang rkyen gnyis te/_skye ba med par rab tu rtog 
[\[196a\]]
[\[196a.1\]]pa dang /_nges par gyur pa la reg par byed pa'o/_/gzhan yang rgyu gnyis dang rkyen gnyis te/_rkang par ldan pa dang /_rig pas rnam par grol ba mngon sum du byed pa'o/_/gzhan yang rgyu gnyis dang rkyen gnyis te/_rnam par thar pa'i sgo la sgom pa dang /_rang bzhin gyis rnam par 
[\[196a.2\]]grol bar shes pa'o/_/gzhan yang rgyu gnyis dang rkyen gnyis te/_zad pa shes pa dang /_mi skye ba shes pa'o/_/gzhan yang rgyu gnyis dang rkyen gnyis te/_bden pa rjes su rtogs pa dang /_bden pa rjes su thob pa ste/_'di ni sems can rnams kyi rnam par dag pa'i rgyu'o/_/'di ni rkyen te/_de'ang 
[\[196a.3\]]de bzhin gshegs pas rab tu mkhyen to/_/rigs kyi bu gzhan yang kun nas nyon mongs pa la dmigs pa tshad med/_rnam par dag pa la dmigs pa yang tshad med de/_yang dag pa ji lta ba bzhin du so sor rtog pas kun nas nyon mongs pa la dmigs pa rnam par byang ba la dmigs par 
[\[196a.4\]]'jog pa yang yod/_/lhag pa'i nga rgyal gyis 'dzin pas rnam par dag pa la dmigs pa kun nas nyon mongs pa la dmigs par 'jog pa yang yod de/_de la snrel zhi'i rnam grangs kyis de bzhin gshegs pa'i ye shes 'jug go/_/rigs kyi bu de bzhin gshegs pa ni ye shes 'di lta bu dang 
[\[196a.5\]]ldan pas 'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa dben pa las skyes pa'i dga' ba dang bde ba can/_bsam gtan dang po la snyoms par zhugs te 'gog pa las ldang ngo /_/'gog pa las snyoms 
[\[196a.6\]]par zhugs te bsam gtan dang po las ldang ngo /_/rnam par thar pa brgyad la rjes su 'thun par snyoms par 'jug go/_/mi 'thun par yang snyoms par 'jug go/_/thod rgal du yang snyoms par 'jug go/_/ting nge 'dzin ni snyoms par 'jug par ston/_snyoms par 'jug pa ni ting nge 
[\[196a.7\]]'dzin du ston kyang de bzhin gshegs pa'i ting nge 'dzin la 'dres pa gang yang med cing de bzhin gshegs pa la ni dmigs pas ting nge 'dzin la snyoms par 'jug par bya ba med do/_/de bzhin gshegs pa'i ting nge 'dzin gcig gis ting nge 'dzin thams cad mngon par 'grub ste/_de 
[\[196b\]]
[\[196b.1\]]bzhin gshegs pa ni ting nge 'dzin gcig las ma bzhengs par ting nge 'dzin thams cad la snyoms par 'jug kyang /_de bzhin gshegs pa la sems gcig nas gcig tu 'jug pa med do/_/de bzhin gshegs pa la sems mnyam par ma bzhag pa mi dmigs so/_/de bzhin 
[\[196b.2\]]gshegs pa'i ting nge 'dzin ni sus kyang blta bar mi nus te/_nyan thos kyi ting nge 'dzin ni rang sangs rgyas kyi ting nge 'dzin gyi zil gyis non to/_/rang sangs rgyas kyi ting nge 'dzin ni byang chub sems dpa'i ting nge 'dzin gyi zil gyis non to/_/byang chub sems dpa'i ting nge 'dzin ni de bzhin 
[\[196b.3\]]gshegs pa'i ting nge 'dzin gyi zil gyis non to/_/de bzhin gshegs pa'i ting nge 'dzin ni zil gyis mi non pa ste 'di la de bzhin gshegs pa'i ye shes ni zil gyis mi non par 'jug go/_/gdams pa gang dang rjes su bstan pa gang gis nyan thos rnams ting nge 'dzin skyed pa de yang de 
[\[196b.4\]]bzhin gshegs pas rab tu mkhyen to/_/de bzhin du rang sangs rgyas dang /_de bzhin du byang chub sems dpa' rnams kyi de dag kyang de bzhin gshegs pas rab tu mkhyen to/_/mkhyen nas kyang de bzhin du 'doms shing de bzhin du rjes su ston te/_'di ni de bzhin gshegs pa'i de bzhin 
[\[196b.5\]]gshegs pa'i 'phrin las bdun pa'o/_/de la 'di skad ces bya'o/_/'dir ni 'gro ba'i kun nas nyon mongs rgyu dang rkyen/_/rgyal ba rang byung ye shes ldan pas de kun mkhyen/_/de bzhin mngon par brtson rgyus rnam dag 'gyur ba yi/_/rgyu dang rkyen de chos kyi rjes ni rab tu mkhyen/_/tshul bzhin 
[\[196b.6\]]ma yin rgyu ste rkyen ni ma rig pa/_/rgyu ni ma rig pa ste rkyen ni 'du byed yin/_/rnam par shes dang ming dang gzugs dang dbang po drug_/thams cad sred pa'i yan lag 'gro ba'i rgyu dang rkyen/_/nyon mongs rnams ni rgyu ste de bzhin las rnams rkyen/_/lta ba rgyu ste de bzhin sred pa rkyen du gsungs/_/
[\[196b.7\]]kun du sbyor dang bag la nyal 'di 'dir rgyu ste/_/mi gang rgyu las kun du byung ba de 'dir rkyen/_/'gro ba rnam dag 'gyur ba'i rgyu dang rkyen gnyis te/_/gzhan las 'thun pa'i sgra thos pa dang thos nas kyang /_/chos rnams stong par nang du tshul bzhin rtog byed pa/_/de ni srid pa'i mtsho las 
[\[197a\]]
[\[197a.1\]]rnam par sgrol bar 'gyur/_/zhi gnas lhag mthong gnyi ga zung du 'brel ldan pa/_/sgom pa gang du'ang 'gro ba med cing 'ong ba med/_/de la skye med 'chi 'pho dang ni rtog med de/_/de ni skyon med reg cing rnam par dag par 'gyur/_/rkang par ldan nas rig pa gsum ni rjes 
[\[197a.2\]]su nyal/_/bag yod gyur nas rnam thar gsum gyi sgo la sgom/_/zad pa dang ni mi skye shes dang bden pa thob/_/'di ni rnam dag lam du 'dren pa'i rgyu dang rkyen/_/rgyal ba bsam gtan gcig la yang dag snyoms zhugs nas/_/'gog par reg ste de bzhin dran dang ldan par bzhengs/_/
[\[197a.3\]]rjes su 'thun dang mi 'thun pa dang thod rgal du/_/chos kyi rgyal po rnam thar brgyad la snyoms par 'jug_/mtshungs pa med pa mnyam pa nyid la gnas nas ni/_/ting 'dzin gcig las ting 'dzin bye ba mtha' yas ston/_/sems la 'dres pa med cing chos la rnam rtog med/_/de phyir 
[\[197a.4\]]rgyal ba mnyam par ma bzhag sems kyang med/_/gang dag nyan thos de bzhin rang rgyal ting nge 'dzin/_/byang chub sems dpa'i ting 'dzin rnam pa bye ba dag_/de kun bde gshegs ting nge 'dzin gyi zil gyis non/_/gdams pa shes la mkhas pa bde gshegs 'phrin las so/_/
[\[197a.5\]]rigs kyi bu gzhan yang de bzhin gshegs pas bdag dang sems can gzhan rnams dang /_gang zag gzhan dag gi sngon gyi gnas rnam pa du ma rjes su dran no/_/'di lta ste/_skye ba gcig rjes su dran no/_/gnyis sam/_gsum mam/_bzhi'am/_lnga'am/_bcu'am/_nyi shu'am/_
[\[197a.6\]]sum cu'am/_bzhi bcu'am/_lnga bcu'am/_skye ba brgya'am/_skye ba stong ngam/_skye ba brgya phrag stong ngam/_skye ba bye ba brgya phrag stong ngam/_'jig pa'i bskal pa'am/_'chags pa'i bskal pa'am/_'jig pa dang 'chags pa'i bskal pa'am/_'jig pa'i bskal pa du ma'am/_
[\[197a.7\]]'chags pa'i bskal pa du ma'am/_'jig pa dang 'chags pa'i bskal pa du ma rjes su dran no/_/sems can de dag ming 'di zhes bya bar gyur to/_/nga der byung ste ming ni 'di zhes bya/_rus ni 'di zhes bya/_rigs ni 'di zhes bya/_kha zas ni 'di lta bu zhig za za/_kha dog ni 'di lta bu/_
[\[197b\]]
[\[197b.1\]]dbyibs ni 'di lta bu/_yun ni 'di srid zhig tu gnas gnas/_bde ba dang sdug bsngal ni 'di lta bu zhig myong ste/_bdag de nas shi 'phos nas che ge mo zhig tu skyes so/_/de nas shi 'phos nas 'dir skyes par rnam pa dang bcas/_yul phyogs dang bcas/_gzhi ci las gyur pa dang bcas 
[\[197b.2\]]par bdag dang /_sems can gzhan dag gi sngon gyi gnas rnam pa du ma rjes su dran no/_/de sems can de'i sngon gyi gnas rjes su dran no/_/sngon gyi rgyu ji lta bu dang /_rgyu gang gis sems can gang kun du byung ba de'i sngon gyi rgyu de bzhin gshegs pas rab tu mkhyen te/_mkhyen nas kyang de bzhin du 
[\[197b.3\]]chos ston to/_/'das pa'i sems can thams cad kyi sems kyi rgyu ba yang de bzhin gshegs pas rab tu mkhyen to/_/sems kyi dmigs pa gang gi 'og tu gang la dmigs pa'i sems skye ba dang /_dmigs pa gang gis skyes pa dang /_dmigs pa gang ma tshang bas 'gags 
[\[197b.4\]]pa de'ang de bzhin gshegs pas rab tu mkhyen to/_/de ltar ji tsam du sems can gcig gi sems gcig nas gcig tu brgyud de 'jug pa sems de lta bu zhig gi 'og tu sems 'di lta bu zhig byung ba de bskal pa gang gA'i klung gi bye ma snyed du yang tshig tu bstan pas bstan 
[\[197b.5\]]par dka'o/_/de bzhin du sems can thams cad kyi'ang de lta bur so so'i sems gcig nas gcig tu brgyud pa de bzhin gshegs pas rab tu mkhyen to/_/yongs su brtag pa nye bar bzung ste de bzhin gshegs pas phyi ma'i mtha'i mur thug par bstan kyang de'i ye shes mthar thug par mi 'gyur ro/_/
[\[197b.6\]]de bzhin gshegs pa'i sngon gyi gnas rjes su dran pa'i mkhyen pa 'di ni bsam gyis mi khyab cing mtshungs pa med la tshad med de/_de'i mtha'i gnas ni bstan par sla ba ma yin no/_/sangs rgyas kyi khyu mchog tu gyur pas de bzhin gshegs pa sems can de dag la/_kye sems can dag 
[\[197b.7\]]dge ba'i rtsa ba sangs rgyas la bskyed pa'am/_nyan thos la bskyed pa'am/_rang sangs rgyas la bskyed pa de lta bu de dran par gyis shig_/dran par gyis shig ces dran par mdzad do/_/'di lta ste/_sangs rgyas kyi mthus de dag gis kyang dran par 'gyur ro/_/de bzhin gshegs 
[\[198a\]]
[\[198a.1\]]pas de dag la de dge ba'i rtsa ba la dmigs pa des gang gi phyir ci nas kyang theg pas rnam par grol ba las phyir mi ldog par 'gyur ba de lta de ltar chos ston te/_'di ni de bzhin gshegs pa'i de bzhin gshegs pa'i 'phrin las brgyad pa'o/_/de la 'di skad ces bya'o/_/
[\[198a.2\]]de ni bdag dang de bzhin gzhan dag gi/_/sngon gyi mtha' ni bye ba khrag khrig dag_/thug pa med par 'jig rten sgron mas dran/_/skyu ru ra lnga phyag mthil bzhag pa bzhin/_/ming rus de bzhin kha dog rnam rtog dang /_/tshe gnas 'chi 'pho dang ni 'gro ba dang /_/rgyu gang gis ni sems can 
[\[198a.3\]]gang 'ongs pa/_/de la dus mkhyen nas ni chos kyang ston/_/'gro ba'i sems dang sems las byung ba'i chos/_/gang dag 'das pa mtha' yas thug med dang /_/gang gi 'og tu sems ni gang 'byung ba/_/ye shes che ldan rgyal bas thams cad mkhyen/_/sems can gcig gi sems ni 
[\[198a.4\]]snga ma gang /_/'das pa gang yin bde bar gshegs pas mkhyen/_/bskal pa gang gA'i klung gi bye snyed du/_/de ni bstan kyang de la thug pa med/_/gang yang sngon gyi spyod pa bye ba dag_/mtha' yas thug pa med pa bstan kyang ni/_/mtshungs pa med pa'i ye shes mi zad de/_/bde 
[\[198a.5\]]gshegs ye shes rgya mtsho de 'dra'o/_/sems can gang dag bsam pa dge gyur dang /_/gang gis sngon chad rgyal ba bsti stang byas/_/sangs rgyas rdzu 'phrul stobs kyi shugs gnas te/_/sngon chad dkar po byas pa dran par byed/_/sngon chad dkar po des byas ci 'dra ba/_/sangs rgyas 
[\[198a.6\]]mthus ni de dag dran par 'gyur/_/de dran nas kyang theg pa gsum gnas te/_/de dag thar lam dge las phyir mi ldog_/bde gshegs rnams kyi sngon byung mtha' yas pa/_/sems can kun gyis bsam par mi nus te/_/gang gis sems can thug pa med btul ba/_/skyes bu 
[\[198a.7\]]chen po rnams kyi 'phrin las brgyad/_/rigs kyi bu gzhan yang de bzhin gshegs pas lha'i mig rnam par dag pa mi las shin tu 'das pas sems can rnams 'chi 'pho dang /_skye ba dang /_bzang po dang /_ngan pa dang /_kha dog mdzes pa dang /_kha dog mi sdug pa dang /_bde 'gror 
[\[198b\]]
[\[198b.1\]]'gro ba dang /_ngan 'gror 'gro ba rnams gzigs so/_/kye ma sems can 'di dag ni lus kyis nyes par spyod pa dang ldan pa/_ngag gis nyes par spyod pa dang ldan pa/_yid kyis nyes par spyod pa dang ldan pa/_'phags pa rnams la skur pa 'debs pa/_log par lta ba dag ste/_
[\[198b.2\]]log par lta ba'i las yang dag par blangs pa'i rgyus lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/_/sems can 'di dag ni lus kyis legs par spyod pa dang ldan pa/_ngag gis legs par spyod pa dang ldan pa/_
[\[198b.3\]]yid kyis legs par spyod pa dang ldan pa/_'phags pa rnams la skur pa mi 'debs pa/_yang dag par lta ba dag ste/_yang dag par lta ba yang dag par blangs pa'i rgyus lus zhig ste shi ba'i 'og tu bde 'gro mtho ris kyi 'jig rten du lha rnams kyi nang du skye bar 'gyur ro zhes ji 
[\[198b.4\]]ltar las kyis nye bar 'gro ba'i sems can dag rab tu mkhyen to/_/de la de bzhin gshegs pa'i lha'i mig ni 'di yin te/_mig des phyogs bcu'i 'jig rten chos kyi dbyings kyis klas pa/_nam mkha'i khams kyi mthas gtugs pa/_tshad med pa/_grangs med pa/_bgrang ba las 
[\[198b.5\]]shin tu 'das pa'i sangs rgyas kyi zhing dag na zhing gang dag kha cig snang ba de dag thams cad ni 'jig pa dang 'chags par gzigs so/_/sems can gang dag kha cig snang ba de dag thams cad ni 'chi 'pho ba dang skye bar gzigs so/_/byang chub sems dpa' gang dag kha cig snang 
[\[198b.6\]]ba de dag thams cad ni 'chi 'pho ba dang /_mngal du 'jug pa dang /_btsa' bar gzigs so/_/sangs rgyas gang dag kha cig snang ba de dag thams cad ni mngon par rdzogs par 'tshang rgya ba dang /_chos kyi 'khor lo skor ba dang /_tshe'i 'du byed 'dor ba dang /_yongs su mya ngan 
[\[198b.7\]]las 'da' bar gzigs so/_/nyan thos gang dag kha cig snang ba de dag thams cad ni rnam par 'grol ba yongs su mya ngan las 'da' bar gzigs so/_/rang sangs rgyas gang dag kha cig snang ba de dag thams cad ni rdzu 'phrul ston cing yon sbyong bar gzigs so/_/sems 
[\[199a\]]
[\[199a.1\]]can gang dag snang bar ma gyur pa dag dang /_gang dag phyi rol gyi mngon par shes pa lnga dang ldan pa rnams kyis mig gi lam du ma gyur pa dang /_nyan thos rnams kyi ma yin pa dang /_rang sangs rgyas rnams kyi ma yin pa dang /_byang chub sems dpa' dag gi ma 
[\[199a.2\]]yin pa de dag kyang de bzhin gshegs pa lha'i mig la snang bar 'gyur ro/_/yang shing rta'i phang lo tsam gyi sa phyogs na snang bar ma gyur pa'i sems can gang dag de bzhin gshegs pa la snang bar gyur pa de dag ni ches mang gi_/stong gsum gyi stong chen po'i 'jig rten gyi khams 
[\[199a.3\]]kyi lha dang mi rnams ni de lta ma yin te/_de ltar snang bar ma gyur pa'i sems can gyi khams ni tshad med do/_/de ltar sangs rgyas kyis 'dul ba'i sems can gang yin zhes de bzhin gshegs pa'i lha'i mig gis sangs rgyas kyi zhing thams cad du sems can gyi khams la rnam par 
[\[199a.4\]]gzigs te/_sangs rgyas kyis 'dul ba'i sems can gyi ris ji snyed pa de dag gi mdun na de snyed kyi de bzhin gshegs pa bzhugs shing sems can de dag 'dul yang de dag ma yin pa'i sems can gzhan gyis mi shes te/_'di ni de bzhin gshegs pa'i de bzhin gshegs 
[\[199a.5\]]pa'i 'phrin las dgu pa'o/_/de la 'di skad ces bya'o/_/de bzhin gshegs pa'i lha yi mig ni dri med 'od gsal te/_/mig ni rnam sbyangs mtha' yas bsod nams gzi brjid gzi brjid gyur/_/phyogs bcu dag gi zhing rnams kun du mtshan nyid rnam gzigs te/_/gang dag 'byung 
[\[199a.6\]]dang gang dag 'byung bar 'gyur dang gang dag byung /_/de na sems can gzugs can gzugs med gang dag yod pa dang /_/bde 'gro ngan 'gro dag na rab 'bring tha ma gang mchi dang /_/sdig pa byed pa gang dag ngan 'gro rnams su 'gro ba dang /_gang yang mtho ris bsod nams las can de dag rgyal 
[\[199a.7\]]bas gzigs/_/byang chub sems dpa' gang dag zhing rnams kun na spyad spyod dang /_/mngal du 'jug dang 'byung dang byang chub shing drung 'gro ba dang /_/gang dag la la byang chub shing drung gnas nas bdud 'dul ba/_/de kun sangs rgyas thams cad gzigs pas lha yi mig gis 
[\[199b\]]
[\[199b.1\]]gzigs/_/sangs rgyas chos kyi rgyal po gang dag byang chub mchog sangs rgyas/_/gang dag chos kyi 'khor lo skor zhing lha dang mi rnams 'grol/_/sangs rgyas mdzad pa mchog mdzad nas ni rgyal ba tshe 'dor dang /_/gang yang mya ngan 'das pa ston pa de dag rgyal bas gzigs/_/gang 
[\[199b.2\]]dag 'dren pa'i chos thos nas ni tshul bzhin rab sbyor ba/_/dam pa bsil bar gyur pa rims med zhi ba'i gnas la reg_/gang yang bdag kyang chos thos nas ni srid pa'i rgya mtsho las/_/brgal te bde ba pha rol phyin pa de dag rgyal bas gzigs/_/gsang ba pa dang nyan thos rang rgyal 
[\[199b.3\]]byang chub sems dpa' yi/_/lha mig lam du ma gyur sems can khams ni mtha' yas gang /_/de bzhin gshegs pa'i lha mig rnam dag dri ma med pa yis/_/sems can kun gyi lus phra shin tu gnas pa rnams kyang gzigs/_/gang yang phang lo tsam la sems can khams phra 
[\[199b.4\]]rgyal bas gzigs/_/de ni ches mang stong gsum lha mi skye dgu de lta min/_/'gro ba yangs pa dag na sems can khams 'khor mtha' yas pa/_/rab tu shes kyang thams cad gzigs la sems can 'du shes med/_/de bzhin gshegs pas 'dul ba'i sems can dbang po rno 
[\[199b.5\]]ba gang /_/de yi mdun na 'jig rten mgon po chos mchog gsung yang ni/_/sems can tshogs gzhan gang gis kyang ni de bzhin gshegs mi mthong /_/'di ni 'dren pa'i lha yi mig gi stobs kyi 'phrin las yin/_/rigs kyi bu gzhan yang de bzhin gshegs pa zag pa thams 
[\[199b.6\]]cad zad pas bdag skye ba ni zad/_tshangs par spyod pa ni bsten/_bya ba ni byas te/_'di las srid pa gzhan mi shes so zhes zag pa med pa/_sems rnam par grol ba/_rang gi mngon par shes pas mngon sum du byas nas rdzogs par byas te gnas so/_/de la de bzhin gshegs pa'i zag pa zad pa mkhyen 
[\[199b.7\]]pa de ni dag pa/_dri ma med pa/_yongs su dag pa/_'od gsal ba/_bag chags kyis mtshams sbyor ba thams cad legs par bcom pa'o/_/nyan thos rnams kyi zag pa zad pa ni tshad yod pa'i bag chags legs par ma bcom pa'o/_/rang sangs rgyas rnams kyi zag pa zad pa ni tshad 
[\[200a\]]
[\[200a.1\]]yod pa/_snying rje chen po dang bral ba/_spobs pa dang bral ba'o/_/de bzhin gshegs pa'i zag pa zad pa ni rnam pa thams cad kyi mchog dang ldan pa dang /_bag chags kyis mtshams sbyor ba thams cad legs par bcom pa/_snying rje chen pos kun du bzung ba/_mi 
[\[200a.2\]]'jigs pa dang spobs pa dang ma bral ba/_'jig rten thams cad kyi zil gyis mi non pa ste/_sems kyi skad cig gcig dang ldan pa'o/_/de ci'i phyir zhe na/_de bzhin gshegs pa la las kyi bag chags med/_nyon mongs pa'i bag chags med/_spyod lam 'khrul pa'i bag 
[\[200a.3\]]chags med do/_/'di lta ste/_dper na nam mkha' rang bzhin gyis yongs su dag pas rdul dang du ba dang lhan cig mi gnas pa de bzhin du/_de bzhin gshegs pa'i zag pa zad pa mkhyen pa de yang las dang nyon mongs pa'i bag chags thams cad dang lhan cig mi gnas so/_/de 
[\[200a.4\]]zag pa zad pa mkhyen pa de 'di lta bu la rab tu gnas ma thag tu zag pa dang bcas pa len pa dang bcas pa'i sems can rnams la zag pa zad par bya ba dang /_len pa spang ba'i phyir chos ston to/_/kye ma sems can yang dag pa ma yin pa kun du rtog pa las kun du byung ba dag khyed 
[\[200a.5\]]zag pa dang len pa de dag la yang dag pa ji lta ba bzhin du so sor rtogs shig ces de dag la de bzhin gshegs pas ci nas kyang zag pa rnams yang dag pa ma yin par yang dag pa ji lta ba bzhin rab tu shes par 'gyur ba dang /_rab tu shes nas kyang chos gang yang mi len te/_
[\[200a.6\]]de dag mi len pas yongs su mya ngan las 'da' bar 'gyur ba de lta de ltar dpe nye bar bkod pa'i dpe rnams kyis chos ston te/_rigs kyi bu 'di ni de bzhin gshegs pa'i de bzhin gshegs pa'i 'phrin las bcu pa'o/_/de la 'di skad ces bya'o/_/'dren pa'i zag pa zad pa 
[\[200a.7\]]mkhyen pa ni/_/shin tu rgya che ma bsgribs tshad med ldan/_/stobs bcu stobs ni de yis byang chub mchog_/zhi ba 'di ni rtogs shing rab tu phye/_/nyan thos rnams kyi zag zad shes pa ni/_/bag chags ma bcom tshad dang ldan pa yin/_/mi yi mchog gi rab mchog 'dren pa yi/_/
[\[200b\]]
[\[200b.1\]]bag chags bcom zhing tshad dang ldan ma yin/_/de bzhin gang dag rang rgyal byang chub reg_/de la snying rje che dang spobs pa med/_/zag pa dag ni yongs su zad gyur nas/_/snying rje che dang spobs pa tshad kyang med/_/sangs rgyas zag zad mkhyen la gnas nas ni/_/'gro ba'i zag 
[\[200b.2\]]pa yang dag ma yin mkhyen/_/rigs pa'i gnas kyi tshul 'di ma shes pas/_/sems can 'di dag thams cad log par sbyor/_/de la rgyal bas snying rje mi zad bskyed/_/mi rtag stong pa bdag med chos kyang ston/_/chos 'di dngos med sgyu ma lta bur ni/_/rtogs la zhi mchog 
[\[200b.3\]]yang dag thob par gyis/_/'di ni srog dang gang zag shed skyes dang /_/shed bu de bzhin byed pa po med kyang /_/sems can 'di kun log par zhen pas na/_/snying rje bskyed pa ston pa thar par 'chad/_/bde bar gshegs la yongs su skyo med cing /_/yang dag shes la nam yang 
[\[200b.4\]]nyes pa med/_/des ni rgyal ba rtag tu rnal 'byor brtson/_/'gro la phan phyir chos kyang rab tu ston/_/'di ni pha rol rgol ba rab 'dul ba/_/stobs bcu ldan gyi rgyal dang 'thun pa'i las/_/stobs bcu mnga' ba stobs der gnas nas ni/_/mtshungs med 'khor lo dam pa rab tu 
[\[200b.5\]]bskor//_//bam po lnga pa/_rigs kyi bu gzhan yang de bzhin gshegs pa ni de bzhin gshegs pa'i mi 'jigs pa bzhi po dag la rab tu gnas te/_'phrin las mdzad cing yang dag par rdzogs pa'i sangs rgyas so zhes bdag nyid zhal gyis 'che ba de la lha dang 
[\[200b.6\]]bcas pa'i 'jig rten gang gis kyang khyod kyis chos 'di dag mngon par rdzogs par sangs ma rgyas so zhes chos dang 'thun pas de bzhin gshegs pa la rgol mi nus so/_/ci'i phyir de bzhin gshegs pa yang dag par rdzogs pa'i sangs rgyas zhes bya zhe na de bzhin gshegs pas chos 
[\[200b.7\]]thams cad mi mnyam pa med par yang dag par mngon par rdzogs par sangs rgyas te/_so so'i skye bo'i chos rnams gang yin pa dang /_slob pa'i chos rnams gang yin pa dang /_mi slob pa'i chos rnams gang yin pa dang /_rang sangs rgyas kyi chos rnams gang yin pa dang /_byang chub 
[\[201a\]]
[\[201a.1\]]sems dpa'i chos rnams gang yin pa dang /_sangs rgyas kyi chos rnams gang yin pa de dag thams cad de bzhin gshegs pas mnyam pa nyid du yang dag par mngon par rdzogs par sangs rgyas so/_/'jig rten pa dang /_'jig rten las 'das pa dang /_kha 
[\[201a.2\]]na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'dus byas dang 'dus ma byas kyi chos gang yin pa de dag thams cad kyang de bzhin gshegs pas mnyam pa nyid du yang dag par mngon par rdzogs par sangs rgyas 
[\[201a.3\]]so/_/de la mnyam pa nyid gang zhe na/_lta ba'i ngo bo nyid kyis stong pa nyid du mnyam pa nyid do/_/mtshan ma'i ngo bo nyid kyis mtshan ma med par mnyam pa nyid do/_/khams gsum pa'i ngo bo nyid kyis smon pa med par mnyam pa nyid do/_/skye ba'i ngo bo nyid kyis mi skye bar mnyam pa nyid do/_/
[\[201a.4\]]mngon par 'du byed pa'i ngo bo nyid kyis mngon par 'du byed pa med par mnyam pa nyid do/_/'byung ba'i ngo bo nyid kyis 'byung ba med par mnyam pa nyid do/_/kun gzhi'i ngo bo nyid kyis kun gzhi med par mnyam pa nyid do/_/dus gsum gyi ngo bo nyid kyis ji lta ba bzhin du mnyam pa 
[\[201a.5\]]nyid do/_/ma rig pa dang /_srid pa dang /_sred pa'i ngo bo nyid kyis rig pa dang rnam par grol bar mnyam pa nyid do/_/'khor ba'i ngo bo nyid kyis mya ngan las 'das par mnyam pa nyid de/_de ltar de bzhin gshegs pas chos thams cad mnyam pa nyid du mngon par rdzogs par sangs 
[\[201a.6\]]rgyas pas de'i phyir yang dag par rdzogs pa'i sangs rgyas zhes bya'o/_/de bzhin gshegs pas ji ltar chos de dag mngon par rdzogs par sangs rgyas pa de bzhin du thugs rje chen po la gnas te bstan pa sna tshogs dang /_rnam grangs sna tshogs dang /_rkyen sna tshogs rnams kyis 
[\[201a.7\]]sems can gzhan dag dang gang zag gzhan rnams la yang dag par rab tu ston te/_de'i chos de yang de byed pa'i sdug bsngal yang dag par zad par bya ba'i phyir nges par 'byung ngo /_/gang dag ston pa ma yin par ston pa'o zhes khas 'che ba dang /_yang dag par rdzogs pa'i sangs rgyas 
[\[201b\]]
[\[201b.1\]]ma yin par yang dag par rdzogs pa'i sangs rgyas so zhes khas 'che ba de dag de bzhin gshegs pa'i mi 'jigs pa 'dis zil gyis non par 'gyur zhing med par yang 'gro bar 'gyur te/_'di ni de bzhin gshegs pa'i de bzhin gshegs pa'i 'phrin las bcu gcig pa'o/_/
[\[201b.2\]]de la 'di skad ces bya'o/_/rang byung gis ni chos rnams kun/_/mnyam pa nyid du rjes rtogs pas/_/des na yang dag rdzogs sangs rgyas/_/de bzhin gshegs pas mnyam par gzigs/_/so so'i skye bo'i chos rnams dang /_/slob dang mi slob chos rnams dang /_/rang 
[\[201b.3\]]rgyal chos rnams gang yin pa/_/de dag sangs rgyas chos dang mnyam/_/'jig rten pa dang de bzhin du/_/'jig rten las ni 'das pa dang /_/dge dang mi dge gang yin pa/_/mya ngan 'das dang mtshungs shing 'dra/_/stong pa mtshan ma med pa dang /_/smon pa rnam par spangs pa 
[\[201b.4\]]dang /_/skye med mngon par 'du mi byed/_/thams cad mnyam pa nyid du gzigs/_/de dag rtogs nas thugs rje yis/_/sems can rnams la rab ston to/_/des na sems can rnam par 'grol/_/'di ni thub pa'i las kyi mchog_/rigs kyi bu gzhan yang de bzhin 
[\[201b.5\]]gshegs pas nga zag pa zad do zhes bdag nyid zhal gyis 'che ba de la lha dang bcas pa'i 'jig rten gang gis kyang khyod zag pa 'di dag ma zad do zhes chos dang 'thun pas de bzhin gshegs pa la rgol mi nus so/_/de la de bzhin gshegs pa'i zag pa zad pa ni 'di yin te/_
[\[201b.6\]]'dod pa'i zag pa rnams las de bzhin gshegs pa'i sems rnam par grol bas 'dod chags la spyod pa'i bag chags thams cad legs par bcom mo/_/srid pa'i zag pa rnams las de bzhin gshegs pa'i sems rnam par grol bas zhe sdang la spyod pa'i bag chags 
[\[201b.7\]]thams cad legs par bcom mo/_/ma rig pa'i zag pa rnams las de bzhin gshegs pa'i sems rnam par grol bas gti mug la spyod pa'i bag chags thams cad legs par bcom mo/_/lta ba'i zag pa rnams las de bzhin gshegs pa'i sems rnam par grol 
[\[202a\]]
[\[202a.1\]]bas nyon mongs pa la spyod pa'i bag chags thams cad legs par bcom ste/_de'i phyir 'jig rten gyi kun rdzob nye bar bzung nas de bzhin gshegs pa zag pa zad pa zhes bya'o/_/don dam par na ni 'phags pa'i shes rab dang ye shes kyi mdun na gang yongs 
[\[202a.2\]]su shes par bya ba'am spang bar bya ba'am/_bsgom par bya ba'am mngon sum du bya bar 'gyur ba'i chos gang yang mi gnas so/_/de ci'i phyir zhe na/_gang zad pa zhes bya ba de ni nam du yang mi zad pa yin no/_/de ni shin tu zad pa nyid yin gyi gnyen pos zad pa zhes ni mi bya ste/_
[\[202a.3\]]de ni ji lta ba bzhin du zad pa'o/_/ji lta ba bzhin du zad pa gang yin pa de la zad pa gang yang med do/_/gang la zad pa gang yang med pa de 'dus ma byas pa'o/_/'dus ma byas pa gang yin pa de la skye ba med/_'jig pa med/_gnas pa med de/_de'i phyir de bzhin gshegs pa rnams byung yang rung /_ma byung 
[\[202a.4\]]yang rung ste/_chos nyid dang chos kyi dbyings de ni gnas pa nyid do/_/chos kyi dbyings de ji ltar gnas pa de bzhin du de la ye shes zhugs te/_ji ltar 'jug pa med pa dang /_ldog pa med pa de ltar zhugs so/_/de lta bu'i chos kyi tshul gyis zag pa dang /_zag pa spong ba mi 
[\[202a.5\]]dmigs te/_de bzhin gshegs pa ni thugs rje chen po la gnas nas sems can rnams kyi zag pa spang ba'i phyir sems can rnams la chos ston te/_'di ni de bzhin gshegs pa'i de bzhin gshegs pa'i 'phrin las bcu gnyis pa'o/_/de la 'di skad ces bya'o/_/rgyal bas 
[\[202a.6\]]'dod pa'i zag pa spangs pas na/_'dod chags bag chags phyis ni yod ma yin/_/mi dbang srid pa kun las rnam grol bas/_/de yi nyes pa ma lus yang dag 'chad/_/bde gshegs rig pa kun la gnas pas na/_/de yi gti mug lhag ma ma lus bral/_/mi yi seng ge 
[\[202a.7\]]lta ba kun dang bral/_/des ni nyon mongs spyod pa'i bag chags med/_/kun gyis zag pa zad pa 'thob 'gyur bar/_/rgyal ba kun rdzob tu ni chos ston to/_/gang zhig 'phel ba dang ni zad 'gyur ba/_/chos de dam pa'i don du yod ma yin/_/zad pa gnyen pos zad pa ma yin te/_/
[\[202b\]]
[\[202b.1\]]sngon nas zad pas de phyir zad ces bstan/_/zad pa gang yin de ni 'dus ma byas/_/de la mtshan nyid gsum ni yod ma yin/_/dbyings de gnas pa yin te 'gyur ba med/_/dbang gi pha rol son pas chos rnams mkhyen/_/de dag shes nas de bzhin chos ston te/_/'di ni rgyal 
[\[202b.2\]]ba'i 'phrin las bcu gnyis pa/_/rigs kyi bu gzhan yang de bzhin gshegs pas bar du gcod pa'i chos rnams mtshungs par bar du gcod par yang dag pa ji lta ba bzhin du rab tu mkhyen pa de la lha dang bcas pa'i 'jig rten gang gis kyang chos 'di dag bar du gcod 
[\[202b.3\]]par mi 'gyur ro zhes chos dang 'thun pas de bzhin gshegs pa la rgol mi nus so/_/de la bar du gcod pa'i chos rnams gang zhe na/_bar du gcod par 'gyur ba'i chos gcig ste/_gcig gang zhe na 'di lta ste/_dang ba med pa'i sems so/_/bar du gcod pa'i chos 
[\[202b.4\]]gnyis te/_gnyis gang zhe na/_'di lta ste ngo tsha mi shes pa dang /_khrel med pa'o/_/bar du gcod par 'gyur ba'i chos gsum ste/_gsum gang zhe na 'di lta ste/_lus kyis nyes par spyad pa dang /_ngag gis nyes par spyad pa dang /_yid kyis nyes par spyad pa ste/_gsum 
[\[202b.5\]]po 'di dag go/_/bar du gcod par 'gyur ba'i chos bzhi ste/_bzhi gang zhe na 'di lta ste/_'gro ba ma yin par 'gro ba bzhi ste/_'dun pas 'gro ba ma yin par 'gro ba dang /_zhe sdang gis 'gro ba ma yin par 'gro ba dang /_gti mug gis 'gro ba ma yin par 'gro ba dang /_
[\[202b.6\]]'jigs pas 'gro ba ma yin par 'gro ba ste/_bzhi po 'di dag go/_/bar du gcod par 'gyur ba'i chos lnga ste/_lnga gang zhe na/_'di lta ste/_srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_chang 'thung ba ste/_
[\[202b.7\]]lnga po 'di dag go/_/bar du gcod par 'gyur ba'i chos drug ste/_drug gang zhe na/_'di lta ste/_sangs rgyas la ma gus pa yin/_chos la ma gus pa yin/_dge 'dun la ma gus pa yin/_bslab pa la ma gus pa yin/_ting nge 'dzin la ma gus pa yin/_gding ba la ma 
[\[203a\]]
[\[203a.1\]]gus pa yin te/_drug po 'di dag go/_/bar du gcod par 'gyur ba'i chos bdun te/_bdun gang zhe na 'di lta ste/_nga rgyal dang /_che ba'i nga rgyal dang /_nga rgyal las kyang nga rgyal dang /_nga'o snyam pa'i nga rgyal dang /_mngon pa'i nga rgyal dang /[ {]chung zad [,]cung zad [}]snyam pa'i nga 
[\[203a.2\]]rgyal dang /_log pa'i nga rgyal te/_bdun po 'di dag go/_/bar du gcod par 'gyur ba'i chos brgyad de/_brgyad gang zhe na/_'di lta ste/_log pa'i lta ba dang /_log pa'i rtog pa dang /_log pa'i ngag dang /_log pa'i las kyi mtha' dang /_log pa'i 'tsho ba dang /_log pa'i 
[\[203a.3\]]rtsol ba dang /_log pa'i dran pa dang /_log pa'i ting nge 'dzin te/_brgyad po 'di dag go/_/bar du gcod par 'gyur ba'i chos dgu ste/_dgu gang zhe na/_'di lta ste/_bdag la gnod pa byas so byed do/_/byed par 'gyur ro zhes kun nas mnar sems kyi sems skyed pa dang /_bdag 
[\[203a.4\]]gi mdza' bo gang yin pa de la gnod pa byas so/_/byed do/_/byed par 'gyur ro zhes kun nas mnar sems kyi sems skyed pa dang /_bdag dang mi mdza' ba gang yin pa de'i don byas so/_/byed do/_/byed par 'gyur ro zhes kun nas mnar sems kyi sems skyed pa ste dgu po 'di dag go/_/bar 
[\[203a.5\]]du gcod par 'gyur ba'i chos bcu ste/_bcu gang zhe na/_'di lta ste/_mi dge ba bcu'i las kyi lam rnams yin no/_/bcu gang zhe na 'di lta ste/_srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma dang /_ngag rtsub 
[\[203a.6\]]po dang /_tshig kyal pa dang /_brnab sems dang /_gnod sems dang /_log par lta ba ste/_tshul bzhin ma yin pa yid la byed pa dang ldan pa'i kun du sbyor bar 'gyur ba'i chos rnams ro myang ba la rjes su lta zhing gnas pa dang /_phyin ci log dang ldan pa dang /_sgrib pas kun 
[\[203a.7\]]nas dkris pa dang /_srid pa dang lta ba la mngon par zhen pa'i zang zing dang bcas pa dang /_phung po dang bcas pa'i lus kyi las dang /_ngag gi las dang /_yid kyi las ji snyed pa de dag thams cad bar du gcod pa'i chos su/_de bzhin gshegs pas mkhyen cing bar du gcod 
[\[203b\]]
[\[203b.1\]]par 'gyur ro zhes de bzhin gshegs pa de bzhin du yang dag pa ji lta ba bzhin du ston te/_'di dag ni bar du gcod par 'gyur ba'i chos rnams so/_/bar du gcod par 'gyur ba'i chos de dag zhi bar bya ba dang /_nye bar zhi bar bya ba dang /_spang bar bya ba'i phyir/_de bzhin 
[\[203b.2\]]gshegs pas chos ston te/_'di ni de bzhin gshegs pa'i de bzhin gshegs pa'i 'phrin las bcu gsum pa'o/_/de la 'di skad ces bya'o/_/rgyal ba yis ni chos gang rjes rtogs pa/_/de dag bsten na rnam par grol mi 'thob/_/gang la dad pa spang ba yod pa 
[\[203b.3\]]dang /_/gang la ngo tsha khrel ltas [{]chung zad [,]cung zad [}]med/_/de bzhin lus dang ngag dang sems sdom pa/_/gang dag la ni nam yang med pa dang /_/'dun pa dang ni zhe sdang gti mug nas/_/srog gcod gzhan gyi longs spyod 'jig pa'i bdag_/gzhan gyi chung ma [{]brdzun [,]rdzun [}]smra de bzhin chang /_/ma 
[\[203b.4\]]gus drug po dag dang nga rgyal bdun/_/log pa brgyad ni gang yin de dag kyang /_/thams cad rnam par grol ba'i lam gyi bgegs/_/kun nas mnar sems dngos po dgur gsungs dang /_/mi dge bcu po'i las kyi lam rnams dang /_/gang yang tshul bzhin mi ldan de dag la/_/
[\[203b.5\]]mngon par shes dang thar pa nam yang med/_/de dag phyin ci log dang ldan pa dang /_/mthar zhen yang dag ma yin chags rig nas/_/chos rnams 'di dag rnam par spang ba'i phyir/_/rgyal ba dbang po byams pas 'chad pa mdzad/_/rigs kyi bu gzhan yang de bzhin gshegs pas 
[\[203b.6\]]'phags pa'i nges par 'byung ba'i lam ni de byed pa'i sdug bsngal yang dag par zad par 'gyur ba'i 'phags pa'i nges par 'byung ba'i lam du yang dag pa ji lta ba bzhin du rab tu mkhyen te/_de la bsten na sems can rnams nges par 'byung ba de la lha dang bcas pa'i 'jig rten 
[\[203b.7\]]gang gis kyang 'di nges par 'byung ba'i lam ma yin no zhes chos dang 'thun pas de bzhin gshegs pa la rgol mi nus so/_/nges par 'byung ba'i lam gang zhe na/_'di lta ste/_sems can rnams rnam par dag par 'gyur ba'i bgrod pa gcig pu'i lam mo/_/nges par 'byung ba'i 
[\[204a\]]
[\[204a.1\]]lam gyi chos gnyis te/_gnyis gang zhe na/_'di lta ste/_zhi gnas dang /_lhag mthong ngo /_/nges par 'byung ba'i lam gyi chos gsum ste/_gsum gang zhe na/_'di lta ste/_stong pa nyid dang /_mtshan ma med pa dang /_smon pa med pa ste/_gsum po 'di dag go/_/
[\[204a.2\]]nges par 'byung ba'i lam gyi chos bzhi ste/_bzhi gang zhe na/_'di lta ste/_lus su gtogs pa'i dran pa dang /_tshor bar gtogs pa dang /_sems su gtogs pa dang /_chos su gtogs pa'i dran pa ste/_de la nang gi lus la lus kyi rjes su lta ba'i dran pa nye bar gzhag pa dang /_
[\[204a.3\]]phyi'i lus la lus kyi rjes su lta ba'i dran pa nye bar gzhag pa dang /_nang dang phyi'i lus la lus kyi rjes su lta ba'i dran pa nye bar gzhag pa dang /_nang gi tshor ba dang /_phyi'i tshor ba dang /_nang dang phyi'i tshor ba la tshor ba'i rjes su lta ba'i dran pa nye bar gzhag pa dang /_nang gi sems dang /_
[\[204a.4\]]phyi'i sems dang /_nang dang phyi'i sems la sems kyi rjes su lta ba'i dran pa nye bar gzhag pa dang /_nang gi chos dang /_phyi'i chos dang /_nang dang phyi'i chos rnams la chos kyi rjes su lta ba'i dran pa nye bar gzhag pa ste/_bzhi po 'di dag go/_/nges par 'byung ba'i lam gyi chos lnga ste/_
[\[204a.5\]]lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ste/_lnga po 'di dag go/_/nges par 'byung ba'i lam gyi chos drug ste/_drug gang zhe na/_'di lta ste/_sangs rgyas 
[\[204a.6\]]rjes su dran pa dang /_chos rjes su dran pa dang /_dge 'dun rjes su dran pa dang /_gtong ba rjes su dran pa dang /_tshul khrims rjes su dran pa dang /_lha rjes su dran pa ste drug po 'di dag go/_/nges par 'byung ba'i lam gyi chos bdun te/_bdun gang zhe na/_'di lta ste/_dran pa yang 
[\[204a.7\]]dag byang chub kyi yan lag dang /_chos rnam par 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag 
[\[204b\]]
[\[204b.1\]]byang chub kyi yan lag dang /_btang snyoms yang dag byang chub kyi yan lag ste/_bdun po 'di dag go/_/nges par 'byung ba'i lam gyi chos brgyad de/_brgyad gang zhe na/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag 
[\[204b.2\]]pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te/_brgyad po 'di dag go/_/nges par 'byung ba'i lam gyi chos dgu ste/_dgu gang zhe na/_'di lta ste/_bsam gtan dang po dang /_bsam 
[\[204b.3\]]gtan gnyis pa dang /_bsam gtan gsum pa dang /_bsam gtan bzhi pa dang /_nam mkha' mtha' yas skye mched kyi snyoms par 'jug pa dang /_rnam shes mtha' yas skye mched kyi snyoms par 'jug pa dang /_ci yang med pa'i skye mched kyi snyoms par 'jug pa dang /_'du 
[\[204b.4\]]shes med 'du shes med min skye mched kyi snyoms par 'jug pa dang /_'du shes dang tshor ba 'gog pa'i snyoms par 'jug pa ste/_dgu po 'di dag go/_/nges par 'byung ba'i lam gyi chos bcu ste/_bcu gang zhe na/_'di lta ste/_dge ba bcu'i las kyi lam rnams so/_/de dag kyang 
[\[204b.5\]]gang zhe na/_'di lta ste/_srog gcod pa spong ba dang /_ma byin par len pa spong ba dang /_'dod pa la log par g.yem pa spong ba dang /[ {]brdzun [,]rdzun [}]du smra ba spong ba dang /_phra ma spong ba dang /_ngag rtsub po spong ba dang /_tshig kyal pa spong ba dang /_brnab sems spong ba dang /_gnod sems spong ba 
[\[204b.6\]]dang /_log par lta ba spong ba ste/_nges par 'byed pa'i lam gyi chos bcu po 'di dag go/_/de ltar ji tsam byang chub kyi phyogs kyi chos dge ba tshul khrims kyi phung po dang ldan pa'am/_ting nge 'dzin gyi phung po dang ldan pa'am/_shes rab kyi phung po dang ldan pa'am/_rnam 
[\[204b.7\]]par grol ba'i phung po dang ldan pa'am/_rnam par grol ba'i ye shes mthong ba'i phung po dang ldan pa'am/_'phags pa'i bden pa dang ldan pa de yang nges par 'byung ba'i lam zhes bya'o/_/gzhan yang nges par 'byung ba'i lam zhes bya ba ni gang yang yang dag par sgrub pa'o/_/
[\[205a\]]
[\[205a.1\]]yang dag par sgrub pa gang yin pa de la ni sogs pa'am/_mi sogs pa'am/_blang ba'am/_dor ba'am/_gzung ba'am/_spong ba'i chos gang yang med do/_/de ci'i phyir zhe na/_yang dag par zhugs pa ni gnyis la blo mi 'jug ste/_chos thams cad gnyis su med 
[\[205a.2\]]par yang dag pa ji lta ba bzhin du ye shes kyis mthong ba ni nges par 'byung ba'i lam ste/_de bzhin gshegs pa nges par 'byung ba'i lam de sems can rnams la yang dag par ston to/_/de la sten na/_de byed pa'i sdug bsngal yang dag par zad par 'gyur ba'i phyir sems can 
[\[205a.3\]]rnams nges par 'byung ste/_'di ni de bzhin gshegs pa'i de bzhin gshegs pa'i 'phrin las bcu bzhi pa'o/_/de la 'di skad ces bya'o/_/gang sbyangs bde ba tshad med 'gyur ba dang /_gang bsten pas na mis ni zhi rig pa/_/thams cad rgyal bas mkhyen te rang thos shing /_/mkhyen 
[\[205a.4\]]nas 'chi med 'gro ba'i chos ston to/_/rgyal bas bsngags pa dge ba byang chub phyogs/_/dge chos mang po ji snyed yod pa dag_/blo gros can gyis bsten na mi 'grol ba'i/_/gnas med ces ni bde bar gshegs pas bshad/_/yang dag chos la mkhas dang yang dag ldan/_/
[\[205a.5\]]tshul bzhin gyis ni nyon mongs rgya chen zhi/_/chos min ma zhen chos la'ang ma yin pa/_/de ni rnam grol nad med zhi la reg_/rten la mkhas pa gang zhig chos rnams la/_/gsob gsog ya ma brla dang mkha' 'dra dang /_/sgyu ma'i gzugs mtshungs rmi lam 'drar rtog pa/_/de ni srid pa'i 
[\[205a.6\]]mtsho las thar bar 'gyur/_/'di ni drang srong rgyal po thub pa'i las/_/snying rje bskyed nas skye bo myos pa dang /_/gang phyir srid pa'i 'khor lo las 'grol ba/_/de phyir de dag 'dre ba med pa yin/_/rigs kyi bu gzhan yang gang gi phyir de'i lus 'khrul bas byis pa'am/_mkhas pas 
[\[205a.7\]]kyang rung ste/_chos dang 'thun pas rgol bar 'gyur ba'i 'khrul pa de bzhin gshegs pa la med do/_/de ci'i phyir zhe na/_sangs rgyas bcom ldan 'das rnams ni sku'i 'phrin las 'khrul pa med pa dang ldan pa ste/_kun du gzigs pa dang /_rnam par gzigs pa dang /_bskum 
[\[205b\]]
[\[205b.1\]]pa dang /_smyang ba dang /_chos gos snam sbyar dang /_thang ba dang /_lhung bzed dang /_chos gos thogs pas spyod lam mdzes pa/_bzhud pa dang /_byon pa dang /_'chag pa dang /_bzhengs pa dang /_bzhugs pa dang /_gzims pa dang /_grong dang /_grong khyer dang /_grong rdal du 
[\[205b.2\]]'jug pa dang /_'byung ba na zhabs kyi mthil sa la mi reg ste/_'khor lo rtsibs stong pa sa las 'byung zhing dri yid du 'ong ba'i pad ma mngon par 'byung ste/_de la de bzhin gshegs pa'i zhabs 'jog go/_/de la gang dud 'gro'i skye gnas su song ba'i sems can gang dag de bzhin 
[\[205b.3\]]gshegs pa'i zhabs la reg pa de dag zhag bdun rab tu bde ba dang ldan par 'gyur ro/_/shi 'phos na yang bde 'gro mtho ris kyi 'jig rten du skye bar 'gyur ro/_/de bzhin gshegs pa'i sku la chos gos sor bzhi tsam gyis mi reg mod kyi/_rnam par 'thor rlung gi rlung gis kyang bzlog par 
[\[205b.4\]]mi nus so/_/sku'i 'od kyis mnar med pa'i bar gyi sems can bde bar byed de/_de'i phyir de bzhin gshegs pa'i sku la 'khrul pa med ces bya'o/_/rigs kyi bu yang gang gi phyir de'i gsung gi 'khrul pas byis pa'am mkhas pas kyang rung ste/_chos dang 'thun pas rgol bar 'gyur 
[\[205b.5\]]ba'i gsung gi 'khrul pa de bzhin gshegs pa la med do/_/de ci'i phyir zhe na/_rigs kyi bu de bzhin gshegs pa ni dus su gsung ba/_tshigs su gsung ba/_yang dag par gsung ba/_bden par gsung ba/_ji skad gsungs pa de bzhin du mdzad pa'o/_/shin tu nges pa'i 
[\[205b.6\]]tshig dang ldan pa'o/_/sems can thams cad tshim par byed pa'i tshig dang ldan pa'o/_/mi zlos pa'i tshig dang ldan pa'o/_/don dang tshig 'brus brgyan pa'i tshig dang ldan pa'o/_/skad cig brjod pas sems can thams cad kyi bsam pa tshim par byed pa ste/_de'i phyir de 
[\[205b.7\]]bzhin gshegs pa'i gsung 'khrul pa med ces bya'o/_/rigs kyi bu yang gang gi phyir de'i thugs 'khrul pas byis pa'am/_mkhas pas kyang rung ste/_chos dang 'thun pas rtsod par 'gyur ba'i sems kyi 'khrul pa de bzhin gshegs pa la med do/_/de ci'i phyir zhe na/_'di 
[\[206a\]]
[\[206a.1\]]ltar de bzhin gshegs pa ni mnyam par gzhag pa'i gnas mi 'dor zhing sangs rgyas kyi mdzad pa thams cad mdzad kyang sems der mi gtong zhing chos thams cad la chags pa med pa'i ye shes kyi mthong ba 'jug ste/_de'i phyir de bzhin gshegs pa'i sems 
[\[206a.2\]]'khrul pa med ces bya'o/_/ji ltar de'i sems 'khrul pa med pa de bzhin du 'khrul pa thams cad sel ba'i phyir sems can rnams la chos ston te/_'di ni de bzhin gshegs pa'i de bzhin gshegs pa'i 'phrin las [{]bcwa [,]bco [}]lnga pa'o/_/de la 'di skad ces bya'o/_/sku dang gsung dang 
[\[206a.3\]]thugs kyi 'khrul pa dag_/rnam par 'dren la cung zad yod ma yin/_/'jig rten mgon po kha na ma tho med/_/'khrul med 'gro la phan byed kun nas gzigs/_/ji ltar rgyal ba cung zad 'khrul med pa/_/de ltar chos mchog zhi ba 'gro la ston/_/'khrul pa 'di dag thams 
[\[206a.4\]]cad rnam spangs pa/_/'di ni rgyal ba'i 'phrin las [{]bcwa [,]bco [}]lnga pa/_/rigs kyi bu gzhan yang de'i ca co gang las bdud dam/_bdud kyi ris kyi lha'am/_gzhan mu stegs can dag gis glags rnyed par 'gyur ba'i ca co de bzhin gshegs pa la med do/_/de ci'i phyir zhe na/_de bzhin 
[\[206a.5\]]gshegs pa la ca co 'am rjes su ca co med do/_/de ci'i phyir zhe na/_de bzhin gshegs pa ni rjes su chags pa dang /_khong khro ba dang bral ba ste/_sems can thams cad kyis bkur sti byas kyang ma thos par mi sems/_sems can thams cad kyis bkur sti ma byas kyang sro shi 
[\[206a.6\]]bar mi 'gyur ro/_/gang gi phyir de 'gyod pas rjes su ca co 'byung bar 'gyur ba bya dka' ba'i bya ba'am/_mthar ma phyin pa cung zad kyang de bzhin gshegs pa la med do/_/de bzhin gshegs pa ni 'jig rten gang dang yang rtsod pa ma yin te/_de'i phyir de bzhin gshegs pa la ca 
[\[206a.7\]]co med do/_/de bzhin gshegs pa ni nyon mongs pa med pa la gnas pa ste/_nga'i ba med pa/_yongs su 'dzin pa med pa/_len pa med pa/_mdud pa thams cad dang bral ba ste/_de'i phyir de bzhin gshegs pa la ca co med do/_/ji ltar de la ca co med pa de bzhin du sems can 
[\[206b\]]
[\[206b.1\]]thams cad kyi ca co thams cad spang ba'i phyir chos ston te/_'di ni de bzhin gshegs pa'i de bzhin gshegs pa'i 'phrin las bcu drug pa'o/_/de la 'di skad ces bya'o/_/bsngags pa thos kyang ma thos par sems pa med/_/mi bsngags thos kyang sro shir mi 'gyur te/_/rjes su 
[\[206b.2\]]'chags dang khong khror 'gyur ba med/_/sngon spyod legs par spyad pa smad pa min/_/rgyal bas nyon mongs med pa rtag tu bsgoms/_/de la nga yi med cing 'dzin mdud med/_/ji ltar gnas pa de ltar chos ston te/_/'di ni bden pa mthong ba'i lam gyi mchog_/rigs kyi bu 
[\[206b.3\]]gzhan yang bsnyel ba gang gis chos gang la yang rmongs par 'gyur ba'i bsnyel ba de bzhin gshegs pa la med do/_/de ci'i phyir zhe na/_de bzhin gshegs pa ni bsam gtan dang /_rnam par thar pa dang /_ting nge 'dzin dang /_snyoms par 'jug pa thams cad la bsnyel ba 
[\[206b.4\]]med do/_/de bzhin gshegs pa ni sems can thams cad kyi sems kyi spyod pa dang /_g.yo ba la rnam par lta zhing so so ci rigs par chos ston pa la bsnyel ba med do/_/de bzhin gshegs pa ni don dang /_chos dang /_nges pa'i tshig dang /_spobs pa so so yang dag par rig pa 
[\[206b.5\]]rnams la bsnyel ba med do/_/de bzhin gshegs pa ni 'das pa dang /_ma 'ongs pa dang /_da ltar byung ba la chags pa med pa'i ye shes mthong ba la bsnyel ba med do/_/de bzhin gshegs pa ji ltar bdag bsnyel ba med pa de ltar sems can thams cad brjed par mi 'gyur 
[\[206b.6\]]bar chos ston te/_'di ni de bzhin gshegs pa'i de bzhin gshegs pa'i 'phrin las bcu bdun pa'o/_/de la 'di skad ces bya'o/_/chos dang ye shes rnam thar spyod yul la/_/rnam par 'dren pa bsnyel ba med pa ste/_/bsam pa ji bzhin chos rnams bstan pa'i phyir/_/
[\[206b.7\]]sems can bsam pa rnams la spyod mtha' yas/_/so so yang dag rig la bsnyel ba med/_/dus gsum la ni ye shes bsgribs pa med/_/ji ltar mi bsnyel de ltar chos ston te/_/'di ni skyes mchog rnams kyi 'phrin las yin/_/rigs kyi bu gzhan yang de bzhin 
[\[207a\]]
[\[207a.1\]]gshegs pa la sems mnyam par ma bzhag pa med do/_/de bzhin gshegs pa ni 'chag gam/_bzhengs sam/_bzhugs sam/_gzims sam/_bshos gsol lam/_gsung ngam/_cang mi gsung yang rung ste/_rtag tu mnyam par bzhag pa/_ting nge 
[\[207a.2\]]'dzin zab mo'i mchog thob pa/_sgrib pa med pa'i bsam gtan la bsam gtan byed pa ste/_de bzhin gshegs pa'i byin gyi rlabs ma gtogs par sems can gyi ris na sems can gang mnyam par bzhag kyang rung mnyam par ma bzhag kyang rung ste/_su yang de bzhin gshegs 
[\[207a.3\]]pa'i sems la lta bar nus pa med do/_/de bzhin gshegs pa ji ltar rtag tu mnyam par gzhag pa de ltar de bzhin gshegs pa sems can rnams ting nge 'dzin las mi g.yeng bar bya ba'i phyir chos ston te/_'di ni de bzhin gshegs pa'i de bzhin gshegs pa'i 'phrin las [{]bcwa [,]bco [}]
[\[207a.4\]]brgyad pa'o/_/de la 'di skad ces bya'o/_/bzhengs sam bzhugs sam gzims sam 'chag pa rnams su yang /_/sangs rgyas sems ni mnyam par ma bzhag nam yang med/_/mi gsung bzhugs dang gsung ba dang ni bshos gsol dang /_/rgyal ba mnyam par bzhag la 
[\[207a.5\]]g.yeng ba mi dmigs so/_/gang zhig bde gshegs mnyam par bzhag pa'i sems shes pa/_/gang zag de ni phyogs bcu dag na'ang yod ma yin/_/de ni ji ltar mnyam bzhag de ltar 'gro ba la/_/rtag tu chos rnams ston te 'di ni rgyal ba'i las/_/rigs kyi bu gzhan yang 
[\[207a.6\]]tha dad pa'i 'du shes gang gis sems mi mnyam par gnas par 'gyur ba'i tha dad pa'i 'du shes de bzhin gshegs pa la med do/_/de ci'i phyir zhe na/_nam mkha' bzhin du zhing mi zad pa'i phyir de bzhin gshegs pa zhing rnams la tha dad pa'i 'du shes med do/_/rang bzhin 
[\[207a.7\]]gyis bdag med pa'i phyir de bzhin gshegs pa sems can rnams la tha dad pa'i 'du shes med do/_/chos kyi dbyings 'dres pa med cing mnyam pa nyid du shes pa'i phyir de bzhin gshegs pa sangs rgyas kyi zhing rnams la tha dad pa'i 'du shes med do/_/'dod chags dang bral ba'i 
[\[207b\]]
[\[207b.1\]]chos nyid kyi phyir de bzhin gshegs pa chos rnams la tha dad pa'i 'du shes med do/_/de bzhin gshegs pa ni tshul khrims dang ldan pa rnams la yang rjes su chags pa med/_tshul khrims 'chal pa rnams la yang khong khro ba med/_phan btags pa rnams la yang lan du 
[\[207b.2\]]phan 'dogs pa med/_gnod pa byas pa rnams la yang lan du gnod pa byed pa med/_'dul bar 'os pa rnams la yang mnyam pa nyid du ma yin/_log par nges pa rnams la yang smod pa ma yin gyi/_de bzhin gshegs pa ni chos thams cad la mnyam pa nyid du gnas pa ste/_
[\[207b.3\]]de'i phyir de bzhin gshegs pa la tha dad pa'i 'du shes med ces bya'o/_/ji ltar de bzhin gshegs pa la tha dad pa'i 'du shes med pa de ltar sems can thams cad kyi tha dad pa'i 'du shes spang ba'i phyir chos ston te/_'di ni de bzhin gshegs pa'i de bzhin gshegs pa'i 'phrin las 
[\[207b.4\]]bcu dgu pa'o/_/de la 'di skad ces bya'o/_/zhing dang sems can de bzhin chos rnams la/_/tha dad 'du shes bde bar gshegs pa med/_/mnyam nyid gnas shing grags pa che rnams la/_/tha dad 'du shes nam yang yod ma yin/_/khrims ldan kha na ma tho med pa'i khrims/_/
[\[207b.5\]]sems can 'dul ba'i 'os dang gdul dka' ba/_/de la rkang gnyis dam pa sems mnyam ste/_/sems can tha dad 'dzin pa thar bar byed/_/rigs kyi bu gzhan yang de bzhin gshegs pa la so sor ma brtags pa'i btang snyoms med do/_/de ci'i phyir zhe na/_de bzhin 
[\[207b.6\]]gshegs pa'i btang snyoms ni lam bsgoms pa yin gyi/_lam ma bsgoms pa ma yin te/_lus bsgoms pa/_sems bsgoms pa/_tshul khrims bsgoms pa'o/_/de bzhin gshegs pa'i btang snyoms ni shes rab bsgoms pa yin gyi/_ma bsgoms pa ma yin no/_/de 
[\[207b.7\]]bzhin gshegs pa'i btang snyoms ni ye shes dang ldan pa yin gyi/_gti mug dang ldan pa ma yin no/_/de bzhin gshegs pa'i btang snyoms ni 'jig rten las 'das pa yin gyi/_'jig rten par ltung ba ma yin no/_/de bzhin gshegs pa'i btang snyoms ni 'phags pa nges 
[\[208a\]]
[\[208a.1\]]par 'byung ba yin gyi/_'phags pa ma yin pa nges par mi 'byung ba ma yin no/_/de bzhin gshegs pa'i btang snyoms ni chos kyi 'khor lo skor ba ste/_sems can la snying rje chen po dang bral ba ma yin no/_/de bzhin gshegs pa'i btang snyoms de ni rang gi tshul 
[\[208a.2\]]gyis sgrub pa ste gnyen po'i rjes su song ba ma yin/_mtho bar sems pa ma yin/_dma' bar sems pa ma yin te/_gnas pa mi g.yo bar gyur pa/_dmigs pa dang bral ba/_rtog pa dang sel ba las shin tu 'das pa/_dus la lta ba/_dus las ma yol ba/_mi g.yo ba/_
[\[208a.3\]]mi sems pa/_mi rtog pa/_rnam par mi rtog pa/_rnam par ma bsgrubs pa/_bstan du med pa/_yang dag pa/_de kho na/_de bzhin nyid/_gzhan ma yin pa de bzhin nyid de/_de bzhin gshegs pa ni btang snyoms chen po de lta bu phun sum tshogs pas sems can thams cad la btang 
[\[208a.4\]]snyoms de lta bu yongs su rdzogs par bya ba'i phyir chos ston te/_'di ni de bzhin gshegs pa'i de bzhin gshegs pa'i 'phrin las nyi shu pa'o/_/de la 'di skad ces bya'o/_/legs spyad lam mchog shin tu bsgoms pa'i phyir/_/so sor ma brtags btang snyoms yod ma yin/_/
[\[208a.5\]]gang zag mchog ni lus dang de bzhin sems/_/tshul khrims shes rab bden pa shin tu bsgoms/_/rgyal ba rjes su chags dang khong khro med/_/rtog dang rnam par rtog dang rnam bsgrubs med/_/btang snyoms yang dag de bzhin gzhan ma yin/_/de ltar yin yang 'gro ba kun la 
[\[208a.6\]]'chad/_/rigs kyi bu gzhan yang de bzhin gshegs pa'i 'dun pa nyams pa med do/_/de la 'dun pa gang zhe na/_'di lta ste/_dge ba'i chos la 'dun pa'o/_/de yang gang zhe na/_byams pa chen po la de bzhin gshegs pa'i 'dun pa nyams pa med do/_/snying rje chen po la de 
[\[208a.7\]]bzhin gshegs pa'i 'dun pa nyams pa med do/_/chos ston pa la 'dun pa nyams pa med do/_/sems can 'dul ba la 'dun pa nyams pa med do/_/sems can yongs su smin par bya ba la 'dun pa nyams pa med do/_/rab tu dben pa la 'dun pa nyams pa med do/_/sems 
[\[208b\]]
[\[208b.1\]]can byang chub yang dag par 'dzin du 'jug pa la 'dun pa nyams pa med do/_/dkon mchog gsum gyi rigs rgyun mi gcod pa la 'dun pa nyams pa med do/_/de bzhin gshegs pa ni 'dun pas 'gro ba ma yin gyi/_de bzhin gshegs pa'i 'dun pa ni ye shes sngon du 'gro ba nyid 
[\[208b.2\]]de/_de'i phyir de bzhin gshegs pa'i 'dun pa nyams pa med ces bya'o/_/sems can thams cad la bla na med pa'i 'dun pa yongs su rdzogs par bya ba'i phyir chos kyang ston te/_'di ni de bzhin gshegs pa'i de bzhin gshegs pa'i 'phrin las nyi shu rtsa gcig pa'o/_/de la 
[\[208b.3\]]'di skad ces bya'o/_/rgyal ba'i 'dun pa rtag tu dge ba'i chos kyi tshul la 'dod cing dga'/_/sems can rab tu thar bar bya phyir byams dang snying rje'i chos kyang sbyin/_/sems can yongs smin bya dang nags tshal dga' la mos pa nyams pa med/_/rab tu mang po byang chub 'dzin 'jug 
[\[208b.4\]]dkon mchog gsum gyi rgyun mi gcod/_/'dod dang zhe sdang dang ni 'jigs dang gti mug gis ni 'gro ma yin/_/khyad par gyur nas mkhas de shes pas byas pa'i chos kun rtogs par 'gyur/_/rgyal ba sems can 'dun bral le lo can dag mthong nas 'dun la sbyor/_/gang gis 'gro 
[\[208b.5\]]ba 'dun pa'i las ni mtshungs pa med pa'i shes pas rig_/rigs kyi bu gzhan yang de bzhin gshegs pa'i brtson 'grus nyams pa med do/_/de la de bzhin gshegs pa'i brtson 'grus ni 'di yin te/_'di lta ste/_'dul ba'i sems can rnams yal bar mi 'dor ba'i brtson 
[\[208b.6\]]'grus dang /_chos nyan pa dag la brnyas pa med pa'i brtson 'grus so/_/gal te de bzhin gshegs pas chos kyi snod chos nyan pa gang bskal par yang chos nyan pas skyo bar mi 'gyur ba rnyed na de bzhin gshegs pa yang chos ston/_kha zas dang bral ba'i rgyud du gyur kyang bskal 
[\[208b.7\]]par yang mi ldang ngo /_/de bzhin gshegs pa ni sems can la lta bas tha na gang na sangs rgyas kyis 'dul ba'i sems can gcig gi phyir yang sangs rgyas kyi zhing gang gA'i klung gi bye ma snyed 'da' zhing bzhud de/_de bzhin gshegs pa la sku mnyel ba'am/_gsung mnyel ba'am/_
[\[209a\]]
[\[209a.1\]]thugs mnyel ba med do/_/de bzhin gshegs pa ni sems shin tu sbyangs pa/_brtson 'grus brtsams pa/_brtson 'grus kyi bsngags pa smra ba ste/_yang dag par sbyor ba'i brtson 'grus gang gis sems can rnams kyis 'phags pa'i rnam par grol ba thob par 
[\[209a.2\]]'gyur ba'i brtson 'grus de sems can rnams la bsngags par byed de/_'di ni de bzhin gshegs pa'i de bzhin gshegs pa'i 'phrin las nyi shu rtsa gnyis pa'o/_/de la 'di skad ces bya'o/_/brtson 'grus gang gis mi yi seng ge 'phags 'gyur ba/_/brtson 'grus stobs de'i 
[\[209a.3\]]bsngags pa rtag tu rjod par byed/_/brtson 'grus stobs ni gang du'ang nyams pa yod min te/_/snod du gyur pa rnyed nas chos kyang ston par byed/_/bde bar gshegs kyi brtson 'grus gnas pa yod min te/_/lus dang ngag dang sems ni gang du'ang skyo ba med/_/ji ltar rang byung brtson 
[\[209a.4\]]'grus kun du sdig med pa/_/de ltar blo sbyangs sems can yang dag 'dzin du 'jug_/rigs kyi bu gzhan yang de bzhin gshegs pa'i dran pa ni thams cad kyi thams cad rnam pa thams cad kyi thams cad du nyams pa med do/_/de ci'i phyir zhe na/_de bzhin gshegs pa la bsnyel ba 
[\[209a.5\]]med do/_/rigs kyi bu de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas ma thag tu 'das pa dang /_ma 'ongs pa dang /_da ltar byung ba'i sems can rnams kyi sems kyi rgyud la rnam par gzigs kyang de la de bzhin gshegs pa 
[\[209a.6\]]bsnyel ba shin tu med do/_/sems can gyi spyod pa ji lta ba bzhin du mkhyen kyang de la de bzhin gshegs pas ye shes yang gtong ba med do/_/de bzhin gshegs pa ni phung po gsum du rnam par dgod pa dang /_sems can gyi dbang po la 'jug pa dang /_sems can gyi bsam pa la 
[\[209a.7\]]'jug pa dang /_sems can gyi spyod pa la rnam par gzigs pas dran pa nyams pa med pa nyid de/_de bzhin gshegs pa ni dran par byas sam/_bsams sam/_rnam par brtags te sems can rnams la chos ston pa med do/_/ston kyang nyams pa med do/_/de ci'i phyir zhe na/_
[\[209b\]]
[\[209b.1\]]de bzhin gshegs pa'i dran pa ni ji ltar nyams pa med do/_/de ji ltar bdag dran zhing bsnyel ba med pa de ltar sems can rnams la chos ston te/_'di ni de bzhin gshegs pa'i de bzhin gshegs pa'i 'phrin las nyi shu rtsa gsum pa'o/_/de la 'di skad ces bya'o/_/ston pa'i 
[\[209b.2\]]dran pa gang yang nyams med de/_/rgyal ba'i dran pas dran par bya ba med/_/rgyal bas gang tshe byang chub sangs rgyas nas/_/'gro ba'i sems ni ma lus rnam par mkhyen/_/bsam pa dbang po sems can spyod pa dang /_/phyis yang rnam par shes par bya ba med/_/lhun gyis grub pa'i 
[\[209b.3\]]bya bar gnas nas ni/_/rgyal ba'i dbang po 'gro la chos ston to/_/rigs kyi bu gzhan yang de bzhin gshegs pa'i ting nge 'dzin nyams pa med do/_/de bzhin gshegs pa'i ting nge 'dzin gang yin pa de ni chos thams cad mnyam pa nyid dang chos thams cad mi mnyam pa ma yin pa 
[\[209b.4\]]dang /_chos thams cad ji lta ba bzhin no/_/ci'i phyir de bzhin gshegs pa'i ting nge 'dzin nyams par mi 'gyur zhe na/_de bzhin nyid gang dang mnyam pa de dang ting nge 'dzin dang mnyam mo/_/ting nge 'dzin gang dang mnyam pa de dang de bzhin gshegs pa mnyam ste/_de'i phyir mnyam 
[\[209b.5\]]par gzhag pa zhes bya'o/_/'dod chags kyi mtha' gang dang mnyam pa 'dod chags dang bral ba'i mtha' yang de dang mnyam mo/_/zhe sdang gi mtha' gang dang mnyam pa zhe sdang dang bral ba'i mtha' yang de dang mnyam mo/_/gti mug gi mtha' gang dang mnyam pa gti mug dang bral ba'i 
[\[209b.6\]]mtha' yang de dang mnyam mo/_/'dus byas kyi mtha' gang dang mnyam pa 'dus ma byas kyi mtha' yang de dang mnyam mo/_/'khor ba'i mtha' gang dang mnyam pa mya ngan las 'das pa'i mtha' yang de dang mnyam ste/_mnyam pa nyid de dag la snyoms par zhugs pas de'i phyir mnyam 
[\[209b.7\]]par gzhag pa zhes bya'o/_/de'i phyir de bzhin gshegs pa'i ting nge 'dzin nyams pa med ces bya'o/_/de ci'i phyir zhe na/_mnyam pa nyid de la nyams pa med/_yongs su nyams pa med do/_/de bzhin gshegs pa'i ting nge 'dzin de yang mig dang ldan pa ma yin/_rna ba dang /_sna 
[\[210a\]]
[\[210a.1\]]dang /_lce dang /_lus dang /_yid dang ldan pa ma yin mod kyi/_de bzhin gshegs pa dbang po ma tshang ba yang ma yin no/_/de bzhin gshegs pa'i ting nge 'dzin ni sa'i khams la mi gnas so/_/chu'i khams la ma yin/_me'i khams la ma yin te/_rlung 
[\[210a.2\]]gi khams la yang mi gnas so/_/'dod pa'i khams la mi gnas/_gzugs kyi khams la mi gnas/_gzugs med pa'i khams la mi gnas/_'jig rten 'di la mi gnas/_'jig rten pha rol la mi gnas so/_/mi gnas pa'i phyir nyams pa med de/_de'i phyir de bzhin 
[\[210a.3\]]gshegs pa'i ting nge 'dzin nyams pa med ces bya'o/_/de bzhin gshegs pa sems can thams cad kyang ting nge 'dzin thob par bya ba'i phyir chos ston te/_'di ni de bzhin gshegs pa'i de bzhin gshegs pa'i 'phrin las nyi shu rtsa bzhi pa'o/_/de la 'di skad ces bya'o/_/sangs rgyas 
[\[210a.4\]]rtag tu mnyam par gzhag_/de yi ting 'dzin nyams pa med/_/chos rnams kun dang mnyam par ldan/_/sangs rgyas mnyam nyid mnyam par gzhag_/sa chu me la ma yin te/_/rlung dang 'dod gzugs gzugs med la/_/rgyal ba gnas te bsam gtan min/_/des 'di ting 'dzin 
[\[210a.5\]]nyams pa med/_/rigs kyi bu gzhan yang de bzhin gshegs pa'i shes rab nyams pa med do/_/shes rab gang zhe na/_gang chos thams cad rab tu shes pa ste/_gzhan gyi dring mi 'jog pa'i shes pa'o/_/sems can gzhan dag dang /_gang zag gzhan rnams la chos yang dag par 
[\[210a.6\]]ston pa'i shes pa'o/_/so so yang dag par rig pa la mkhas pas tshig rab tu dbye ba shes pa'o/_/tshig gcig la 'jug pas bskal pa brgya stong du gnas shing ston pa shes pa'o/_/ji ltar dris pa bzhin du the tshom gcod pa'i shes pa'o/_/thams cad du chags pa med pa shes 
[\[210a.7\]]pa'o/_/theg pa gsum rnam par dgod pa bstan pa shes pa'o/_/sems can gyi sems kyi spyod pa brgyad khri bzhi stong yongs su shes pa'i shes pa'o/_/chos kyi phung po brgyad khri bzhi stong so so ci rigs par chos ston pa shes pa'o/_/'di ni de bzhin gshegs pa'i shes rab 
[\[210b\]]
[\[210b.1\]]mtha' yas pa/_thug pa med pa/_zad pa med pa/_tshad med pa bstan pa'o/_/ji ltar de bzhin gshegs pa la nyams pa med cing yongs su nyams pa med pa de ltar sems can thams cad kyang shes rab mi zad par bya ba'i phyir chos ston te/_'di ni de bzhin gshegs pa'i de 
[\[210b.2\]]bzhin gshegs pa'i 'phrin las nyi shu rtsa lnga pa'o/_/de la 'di skad ces bya'o/_/shes rab kyis ni tshul rnams mngon sum ste/_/so so yang dag rig dbang pha rol son/_/bsam bzhin rang byung sems can chos ston te/_/'bru gcig tshig la mtha' yas tshig rnams 'jug_/'gro 
[\[210b.3\]]ba'i spyod pa thug med rab shes nas/_/de bzhin brgyad khri bzhi stong chos ston kyang /_/nam yang bde gshegs shes rab nyams med de/_/stobs bcu'i las 'di 'gro las khyad par 'phags/_/rigs kyi bu gzhan yang de bzhin gshegs pa'i rnam par grol ba nyams pa med do/_/
[\[210b.4\]]de bzhin gshegs pa'i rnam par grol ba gang zhe na/_nyan thos rnams kyi rnam par grol ba ni sgra'i rjes su 'gro ba'o/_/rang sangs rgyas rnams kyi rnam par grol ba ni rkyen khong du chud pa'o/_/sangs rgyas rnams kyi rnam par grol ba ni chags pa dang /_'dzin pa thams cad dang bral bas 
[\[210b.5\]]rnam par grol ba zhes bya ste/_sngon gyi mthar yang ma bcings/_phyi ma'i mthar yang mi 'pho/_da ltar byung ba la yang mi gnas so/_/mig dang gzugs la gnyis su 'dzin pa las rnam par grol ba'o/_/rna ba dang /_sgra dang /_sna dang /_dri dang /_lce dang /_ro dang /_lus dang /_reg bya 
[\[210b.6\]]dang /_yid dang /_chos la gnyis su 'dzin pa las rnam par grol ba ste/_'dzin par mngon par zhen pa'i gnas las rnam par grol ba'o/_/sems rang bzhin 'od gsal ba de bzhin du shes pa ste/_de'i phyir sems kyi skad cig gcig dang ldan pa'i shes rab kyis bla na med 
[\[210b.7\]]pa yang dag par rdzogs pa'i byang chub mngon par rdzogs par sangs rgyas zhes bya'o/_/ji ltar de bzhin gshegs pas mngon par rdzogs par sangs rgyas pa de ltar de bzhin gshegs pa sems can gzhan dag dang /_gang zag gzhan rnams la chos ston to/_/'di ni de bzhin 
[\[211a\]]
[\[211a.1\]]gshegs pa'i de bzhin gshegs pa'i 'phrin las nyi shu rtsa drug pa'o/_/de la 'di skad ces bya'o/_/nyan thos rnams kyi rnam grol sgra rjes 'gro/_/rang sangs rgyas kyi brten nas skyes pa'o/_/sangs rgyas ma smad rnams kyi rnam grol ni/_/chags las rab 'das 
[\[211a.2\]]dri med nam mkha' 'dra/_/sems ni sngon nas bcings par ma gyur te/_/sems rgyun 'di dag rang bzhin rnam par grol/_/ji ltar rnam grol de ltar yang dag shes/_/shes nas rnam grol nyams pa gang yang med/_/rigs kyi bu gzhan yang de bzhin gshegs pa'i lus kyi las 
[\[211a.3\]]thams cad ye shes sngon du 'gro zhing ye shes kyi rjes su 'brang ba'o/_/de bzhin gshegs pa lus kyi las de dang ldan pas lta bas kyang sems can rnams 'dul/_smra bas kyang sems can rnams 'dul/_cang mi smra bas kyang sems can rnams 'dul/_za bas kyang sems can 
[\[211a.4\]]rnams 'dul/_spyod lam gyis kyang sems can rnams 'dul/_mtshan dag gis kyang sems can rnams 'dul/_dpe byad bzang po dag gis kyang sems can rnams 'dul/_spyi gtsug bltar mi snang bas kyang sems can rnams 'dul/_bltas pa tsam gyis kyang sems can 
[\[211a.5\]]rnams 'dul/_'od gtong bas kyang sems can rnams 'dul/_gom pa 'dor bas kyang sems can rnams 'dul/_grong khyer du 'jug pa dang 'byung bas kyang sems can rnams 'dul te/_sangs rgyas bcom ldan 'das rnams kyi spyod lam gang sems can 'dul bar mi 'gyur ba de 
[\[211a.6\]]gang yang med do/_/de'i phyir de bzhin gshegs pa'i lus kyi las thams cad ye shes sngon du 'gro zhing ye shes kyi rjes su 'brang ba zhes bya'o/_/'di ni de bzhin gshegs pa'i de bzhin gshegs pa'i 'phrin las nyi shu rtsa bdun pa'o/_/de la 'di skad ces bya'o/_/'dren pa rnams 
[\[211a.7\]]kyi spyod lam ston pa dang /_/'gro dang 'jug dang de bzhin 'byung ba dang /_/dpe byad bzang dang mtshan dang spyi gtsug gis/_/sangs rgyas dag ni sems can 'dul bar sbyor/_/rnam par 'dren pa gang tshe 'od gtong ba/_/de tshe skye bo du ma bde bar gyur/_/'od kyis reg nas 'dul bar 
[\[211b\]]
[\[211b.1\]]rab tu 'gro/_/'di ni rkang gnyis dam pa rnams kyi las/_/rigs kyi bu gzhan yang de bzhin gshegs pa'i ngag gi las thams cad ye shes sngon du 'gro zhing ye shes kyi rjes su 'brang ba'o/_/de ci'i phyir zhe na/_de bzhin gshegs pa ni 'bras bu yod pa'i chos ston pa'o/_/phyad 
[\[211b.2\]]par lung ston pa'o/_/shin tu nges pa'i tshig smra ba'o/_/de bzhin gshegs pa'i ngag de yang kun shes par byed pa'o/_/rnam par shes par byed pa'o/_/mi mtho ba'o/_/mi dma' ba'o/_/ma yo ba'o/_/ldab ldib can ma yin pa'o/_/gya gyu ma yin pa'o/_/mi brlang ba'o/_/mi rtsub 
[\[211b.3\]]pa'o/_/ma 'chal ba'o/_/'jam pa'o/_/mnyan pa'o/_/las su rung ba'o/_/ra ra po ma yin pa'o/_/byung rgyal ma yin pa'o/_/brtabs pa ma yin pa'o/_/rnam par myur ba ma yin pa'o/_/rab tu myur ba ma yin pa'o/_/shin tu rnam par phye ba'o/_/shin tu nges pa'i tshig go/_/shin 
[\[211b.4\]]tu dga' ba skyed pa'o/_/shin tu gdangs snyan pa'o/_/shin tu gsal ba'o/_/thags thogs med pa'o/_/rdzogs pa'o/_/snyan pa'o/_/'brel ba'o/_/bsgrags pa'o/_/mchod par gyur pa'o/_/mdzes pa'o/_/rdul med pa'o/_/rdul dang bral ba'o/_/tha ba med pa'o/_/dri ma med pa'o/_/
[\[211b.5\]]dri ma dang bral ba'o/_/rmongs pa med pa'o/_/shin tu zur phyin pa'o/_/chags pa med pa'o/_/rab tu grol ba'o/_/'od gsal ba'o/_/drang ba'o/_/mi dman pa'o/_/ma 'dzings pa'o/_/dib dib po ma yin pa'o/_/bde ba skyed pa'o/_/lus tshim par byed pa'o/_/sems dga' ba skyed 
[\[211b.6\]]pa'o/_/'dod chags zhi bar byed pa'o/_/zhe sdang 'dul ba'o/_/gti mug sel ba'o/_/bdud 'joms pa'o/_/sdig pa sel ba'o/_/rgol ba 'dul ba'o/_/rnam par shes par byed pa'o/_/rnga'i sgra'o/_/mkhas pa dga' bar byed pa'o/_/ka la ping ka'i sgra dbyangs so/_/brgya byin gyi 
[\[211b.7\]]sgra'o/_/tshangs pa'i sgra'o/_/rgya mtsho'i rlabs kyi sgra'o/_/sprin gyi sgra'o/_/sa'i sgra dbyangs so/_/khrung khrung gi sgra'o/_/rma bya'i sgra skad do/_/khu byug gi sgra'o/_/shang shang te'u'i sgra'o/_/ngang pa'i rgyal po'i sgra'o/_/[{]ri dgas [,]ri dwags [}]kyi rgyal po'i sgra'o/_/pi bang dang /_pi bang rgyud gsum pa dang /_
[\[212a\]]
[\[212a.1\]]khar rnga dang /_gling bu dang /_dung dang /_sil snyan gyi sgra'o/_/kun shes par bya ba'o/_/rnam par shes par bya ba'o/_/gsal ba'o/_/yid du 'ong ba'o/_/mnyan par 'os pa'o/_/zab pa'o/_/[{]brdzun [,]rdzun [}]pa ma yin pa'o/_/rna ba bde bar byed pa'o/_/dge ba'i rtsa ba skyed 
[\[212a.2\]]pa'o/_/tshig dang yi ge nyams pa med pa'o/_/tshig dang yi ge shin tu nges pa'i tshig go/_/don dang ldan pa'o/_/chos dang ldan pa'o/_/dus dang ldan pa'o/_/dus tshigs thams cad dang ldan pa'o/_/dus las mi g.yo ba'o/_/dbang po mchog dang mchog ma yin pa shes pa ston pa'o/_/
[\[212a.3\]]sbyin pas brgyan pa'o/_/tshul khrims kyis rnam par dag pa'o/_/bzod pas yang dag par bsgrubs pa'o/_/brtson 'grus kyis shin tu sbyangs pa'o/_/bsam gtan gyis las su rung bar byas pa'o/_/shes rab kyis nges par btags pa'o/_/byams pas shin tu brtsams pa'o/_/
[\[212a.4\]]snying rjes skyo ba med pa'o/_/rab tu dga' ba'o/_/'od gsal ba'o/_/btang snyoms kyis nges par brtag pa'o/_/theg pa gsum rnam par 'jog pa'o/_/dkon mchog gsum gyi rigs rgyun mi gcod pa'o/_/phung po gsum rnam par 'byed pa'o/_/rnam par thar pa'i sgo gsum gyis 
[\[212a.5\]]rnam par sbyangs pa'o/_/bden pas yongs su bsgos pa'o/_/ye shes kyis yongs su bsgos pa'o/_/mkhas pas ma smad pa'o/_/'phags pas bsngags pa'o/_/nam mkha'i tshad kyi rjes su 'gro ba'o/_/rnam pa thams cad kyi mchog dang ldan pa'o/_/rigs kyi bu de bzhin gshegs 
[\[212a.6\]]pa'i ngag ni de lta bu ste/_de'i phyir de bzhin gshegs pa'i ngag gi las thams cad ye shes sngon du 'gro zhing ye shes kyi rjes su 'brang ba zhes bya'o/_/'di ni de bzhin gshegs pa'i de bzhin gshegs pa'i 'phrin las nyi shu rtsa brgyad pa'o/_/de la 'di skad ces bya'o/_/mtshungs pa 
[\[212a.7\]]med pa'i ngag ni gsal zhing dri med yon tan kun gyis 'phags/_/zhing stong rgyas par 'gengs shing skad cig las kyang skad rnams kun grag ste/_/sems can kha cig nyan thos theg dang de bzhin rang rgyal theg pa thos/_/thos nas sangs rgyas bdag nyid chen pos de bzhin byang chub 
[\[212b\]]
[\[212b.1\]]'dir yid 'dzud/_/yi ge rnams ni mtshams sbyor ma yin phan tshun 'gal bar 'gyur ba'ang min/_/de ltar chos rab ston kyang sems ni rnam par rtog par 'gyur ba med/_/ji ltar brag ca g.yo ba med cing byed pa med par sgra sgrog pa/_/de ltar mi yi dam pa sgra rnams sgrog cing 
[\[212b.2\]]sems can tshim par byed/_/rigs kyi bu gzhan yang de bzhin gshegs pa'i yid kyi las thams cad ye shes sngon du 'gro zhing ye shes kyi rjes su 'brang ba'o/_/de ci'i phyir zhe na/_de bzhin gshegs pa ni sems kyis brjod par bya ba ma yin/_yid kyis ma yin/_rnam par 
[\[212b.3\]]shes pas ma yin gyi de bzhin gshegs pa ni ye shes kyis rab tu phye ba ste/_ye shes kyi bdag por gyur pa'o/_/de bzhin gshegs pa'i ye shes de ni sems can thams cad kyi sems kyi rjes su song ba'o/_/sems can thams cad kyi yid kyi rjes su zhugs pa'o/_/sems can 
[\[212b.4\]]thams cad kyi shes pa rig pa'o/_/chos thams cad nges par bsams pa'o/_/ting nge 'dzin thams cad la gzhan gyi dring mi 'jog pa'o/_/dmigs pa las shin tu 'das pa'o/_/rkyen las skye ba dang bral ba'o/_/srid pa gsum bsal ba'o/_/nga rgyal gyi rim pa thams cad las 
[\[212b.5\]]shin tu 'das pa'o/_/bdud kyi las thams cad las rnam par grol ba'o/_/sgyu dang g.yo thams cad dang bral ba'o/_/ngar 'dzin pa dang /_nga yir 'dzin pa spangs pa'o/_/ma rig pa dang gti mug gi mun pa dang rab rib kyi ling tog dang bral ba'o/_/lam gyi yan lag shin tu 
[\[212b.6\]]yongs su bsgoms pa'o/_/nam mkha' ltar rnam par mi rtog pa'o/_/chos kyi dbyings dang dbyer med pa ste/_de bzhin gshegs pa'i yid kyi las ye shes sngon du 'gro ba ni de lta bu'o/_/'di ni de bzhin gshegs pa'i de bzhin gshegs pa'i 'phrin las nyi shu rtsa dgu pa'o/_/
[\[212b.7\]]de la 'di skad ces bya'o/_/rgyal ba rkang gnyis dbang po sems dang yid kyis gzhal ma yin/_/ye shes rnam par dag gis 'dren pa kun gyi las rnams dag_/bde gshegs ye shes de ni sems can kun gyi bsam pa la/_/mnyam pa nyid du rjes su zhugs shing chos 
[\[213a\]]
[\[213a.1\]]dbyings rang bzhin no/_/bsam gtan dang ni de bzhin ting 'dzin kun dang rab tu ldan/_/sems dang yid kyi rnam par rtog pa kun du rgyu ba med/_/bdud kyi yul las grol zhing bdud kyi las las shin tu 'das/_/nam mkha'i rang bzhin mtshungs shing dri med rnam par 
[\[213a.2\]]'gyur ba med/_/rigs kyi bu gzhan yang 'das pa'i dus la de bzhin gshegs pa'i ye shes mthong ba chags pa med cing thogs pa med par 'jug go/_/ji ltar 'jug ce na/_'das pa'i dus kyi sangs rgyas kyi zhing byung ba dang zhig pa ji snyed pa de dag thams cad bgrang ba'i tshul gyis 
[\[213a.3\]]rab tu mkhyen to/_/sangs rgyas kyi zhing de dag na rtswa dang /_shing gel pa dang /_sman dang /_nags tshal du gyur pa de dag thams cad kyang rab tu mkhyen to/_/sangs rgyas kyi zhing de dag na sems can gyi tshogs sems can du btags par gyur pa ji snyed pa de dag thams cad kyang rab tu mkhyen to/_/
[\[213a.4\]]sems can de dag gi spyod pa sna tshogs su gyur pa ji snyed pa de dag thams cad kyang rab tu mkhyen to/_/sangs rgyas kyi zhing de dag tu sangs rgyas byung ba ji snyed pa de dag thams cad kyang rab tu mkhyen to/_/sangs rgyas re res chos bstan cing brjod pa ji snyed pa de dag thams cad kyang rab tu mkhyen 
[\[213a.5\]]to/_/sems can ji snyed cig nyan thos kyi theg par btul ba de dag thams cad kyang rab tu mkhyen to/_/sems can ji snyed cig rang sangs rgyas kyi theg par btul ba de dag thams cad kyang rab tu mkhyen to/_/sems can ji snyed cig theg pa chen por btul ba de dag thams cad kyang 
[\[213a.6\]]rab tu mkhyen to/_/sangs rgyas kyi zhing rnam par phye ba thams cad kyang rab tu mkhyen to/_/dge slong gi dge 'dun rnam par phye ba yang rab tu mkhyen to/_/tshe'i tshad rnam par phye ba yang rab tu mkhyen to/_/chos gnas pa rnam par phye ba yang rab tu mkhyen to/_/dbugs 'byung ba dang 
[\[213a.7\]]rngub pa yang rab tu mkhyen to/_/zas kyi mchog gi longs spyod kyang rab tu mkhyen to/_/sems can thams cad kyi 'das pa'i rnam pa dang /_'chi 'pho dang /_'gro bar skye ba rnams kyang de bzhin gshegs pas rab tu mkhyen to/_/dbang po sna tshogs dang spyod pa sna tshogs dang /_
[\[213b\]]
[\[213b.1\]]bsam pa sna tshogs rnams kyang rab tu mkhyen to/_/sems kyi rgyud kyang rab tu mkhyen to/_/sems gang gi 'og tu sems gang byung ba de dag thams cad kyang de bzhin gshegs pas mngon sum gyi shes pa dang rjes su rtogs pa'i shes pas bgrang ba'i tshul gyis rab tu mkhyen te/_de 
[\[213b.2\]]dang de bzhin gshegs pa'i sems kyi rgyud 'das pa btang ba rnams kyang dmigs so/_/de bzhin gshegs pa ni ye shes de lta bu dang ldan pas sems can rnams la bsam pa ji lta ba bzhin du phyad par chos ston te/_'di ni de bzhin gshegs pa'i de bzhin gshegs pa'i 'phrin 
[\[213b.3\]]las sum cu pa'o/_/de la 'di skad ces bya'o/_/zhing dang sems can dang ni chos smra la/_/sangs rgyas ye shes chags med tshad kyang med/_/'dren pas sems can gang dag thar byas dang /_/zhing du dge slong dge 'dun gyur grangs dang /_/sems can bsam pa dbang po gang yin 
[\[213b.4\]]dang /_/dbyibs dang sgra yi rim pa gang dang sems/_/ming dang sbyor ba gang dag 'das pa kun/_/rdzogs pa'i sangs rgyas yang dag gzigs pas rtogs/_/rigs kyi bu gzhan yang ma 'ongs pa'i dus la de bzhin gshegs pa'i ye shes mthong ba chags pa med cing thogs pa 
[\[213b.5\]]med pa 'jug go/_/ji ltar 'jug ce na/_sems can nam/_chos sam/_zhing gang dag kha cig ma 'ongs pa'i dus na 'byung ba'am/_'gag pa'am/_'byung bar 'gyur ba'am/_'jig par 'gyur ba de dag thams cad de bzhin gshegs pas rab tu mkhyen to/_/bskal pa'i 
[\[213b.6\]]mes tshig par 'gyur ba ji snyed pa dang /_chus 'jig par 'gyur ba ji snyed pa dang /_sangs rgyas kyi zhing gnas par 'gyur ba ji snyed pa dang /_sangs rgyas kyi zhing de dag na sa'i khams su 'gyur ba ji snyed pa dang /_rdul phra rab kyi rdul du 'gyur ba ji snyed pa dang /_rtswa dang /_shing 
[\[213b.7\]]gel ba dang /_sman dang /_nags tshal du 'gyur ba ji snyed pa dang /_skar ma'i gzugs su 'gyur ba ji snyed pa dang /_zhing rab 'byam re rer sangs rgyas 'byung bar 'gyur ba ji snyed pa dang /_nyan thos 'byung bar 'gyur ba ji snyed pa dang /_rang sangs rgyas 'byung bar 'gyur ba ji 
[\[214a\]]
[\[214a.1\]]snyed pa dang /_byang chub sems dpa' 'byung bar 'gyur ba ji snyed pa dang /_zas kyi mchog gi longs spyod dang /_dbugs 'byung ba dang /_rngub pa dang /_'chag pa dang /_'dug pa dang /_spyod lam du 'gyur ba ji snyed pa dang /_de bzhin gshegs pa rab 'byam re res nyan thos kyi 
[\[214a.2\]]theg pa dang /_rang sangs rgyas kyi theg pa dang /_theg pa chen pos sems can thar bar byed par 'gyur ba ji snyed pa de dag thams cad de bzhin gshegs pas rab tu mkhyen to/_/zhing rab 'byam re re na sems can rnams kyi skye ba'i gnas ji snyed pa dang /_sems dang sems las byung 
[\[214a.3\]]ba ji snyed cig 'byung bar 'gyur ba de dag thams cad de bzhin gshegs pas rab tu mkhyen kyang de bzhin gshegs pa'i ma 'ongs pa'i sems kyi rgyun bskal par 'gyur ba ma yin par ma 'ongs pa la lta bas sems can rnams la chos ston te/_'di ni de bzhin gshegs pa'i de bzhin 
[\[214a.4\]]gshegs pa'i 'phrin las sum cu rtsa gcig pa'o/_/de la 'di skad ces bya'o/_/dri med mig gis ma 'ongs dus na ni/_/[{]chung zad [,]cung zad [}]'byung bar 'gyur dang 'jig 'gyur dang /_/sangs rgyas zhing rnams kun na rgyal ba dang /_/de dag thams cad ma lus sangs rgyas mkhyen/_/ma 'ongs 
[\[214a.5\]]pa yi dmigs par gtong ba na/_/de yi sems ni nams kyang g.yeng ba med/_/sems can rnams la de bzhin chos ston te/_/'di ni rkang gnyis mchog gi 'phrin las yin/_/rigs kyi bu gzhan yang da ltar byung ba'i dus la de bzhin gshegs pa'i ye shes mthong ba chags pa 
[\[214a.6\]]med cing thogs pa med pa 'jug go/_/ji ltar 'jug ce na/_'di la de bzhin gshegs pas phyogs bcu dag na da ltar byung ba'i sangs rgyas kyi zhing thams cad bgrang ba rnam pa gsum gyi tshul gyis rab tu mkhyen to/_/da ltar byung ba'i sangs rgyas thams cad rab tu mkhyen to/_/da ltar 
[\[214a.7\]]byung ba'i byang chub sems dpa' thams cad rab tu mkhyen to/_/da ltar byung ba'i nyan thos thams cad rab tu mkhyen to/_/da ltar byung ba'i rang sangs rgyas thams cad rab tu mkhyen to/_/da ltar byung ba'i skar ma'i gzugs thams cad rab tu mkhyen to/_/da ltar byung ba'i rtswa dang /_shing 
[\[214b\]]
[\[214b.1\]]gel pa dang /_sman dang /_nags tshal rnams rab tu mkhyen to/_/phyogs bcu dag na da ltar byung ba'i sa'i khams rdul phra rab kyi rdul gyi char brlags pa thams cad bgrang ba'i tshul gyis rab tu mkhyen to/_/phyogs bcu'i chu'i khams skra'i rtse mos blangs pa'i thigs pa thams 
[\[214b.2\]]cad kyang bgrang ba'i tshul gyis rab tu mkhyen to/_/phyogs bcu'i me'i khams kyi skye ba dang 'gag pa thams cad kyang bgrang ba'i tshul gyis rab tu mkhyen to/_/phyogs bcu'i rlung gi khams thams cad kyang gzugs su gyur pa la bab pa'i tshul gyis rab tu mkhyen to/_/phyogs bcu'i 
[\[214b.3\]]nam mkha'i khams thams cad kyang skra'i rtse mos rgyas par dgang ba'i tshul gyis rab tu mkhyen to/_/da ltar byung ba'i sems can gyi khams rnam pa gsum yang rab tu mkhyen to/_/da ltar byung ba'i sems can dmyal ba pa'i sems can gyi khams kyang rab tu mkhyen to/_/de'i skye ba'i rgyu dang thar pa'i rgyu 
[\[214b.4\]]yang rab tu mkhyen to/_/da ltar byung ba'i dud 'gro'i skye gnas su song ba'i sems can gyi khams kyang rab tu mkhyen to/_/de'i skye ba'i rgyu dang thar pa'i rgyu yang rab tu mkhyen to/_/da ltar byung ba'i gshin rje'i 'jig rten pa'i sems can gyi khams kyang rab tu mkhyen to/_/de'i skye ba'i rgyu dang 
[\[214b.5\]]thar pa'i rgyu yang rab tu mkhyen to/_/da ltar byung ba'i mir gyur pa'i sems can gyi khams kyang rab tu mkhyen to/_/de'i skye ba'i rgyu dang thar pa'i rgyu yang rab tu mkhyen to/_/da ltar byung ba'i lha'i sems can gyi khams kyang rab tu mkhyen to/_/de'i skye ba'i rgyu dang thar pa'i rgyu yang rab tu mkhyen to/_/da 
[\[214b.6\]]ltar byung ba'i sems can rnams kyi sems kyi rgyun kyang rab tu mkhyen to/_/de dag nyon mongs pa dang bcas pa dang /_nyon mongs pa dang bral ba yang rab tu mkhyen to/_/da ltar byung ba'i sems can gdul bar 'os pa rnams kyi dbang po rnams kyang rab tu mkhyen to/_/gdul bar 'os 
[\[214b.7\]]pa ma yin pa dag gi dbang po rnams kyang rab tu mkhyen to/_/de bzhin gshegs pas de ltar rab tu mkhyen kyang de bzhin gshegs pa la gnyis kyi rjes su 'brang ba'i rnam par shes pa med cing gnyis su med pa la gzud pa'i phyir sems can rnams la chos kyang ston te/_'di ni de 
[\[215a\]]
[\[215a.1\]]bzhin gshegs pa'i de bzhin gshegs pa'i 'phrin las sum cu rtsa gnyis pa'o/_/de la 'di skad ces bya'o/_/rgyal ba rnams kyi spyod yul thug pa med/_/tshad med gzhal du med cing bsam mi khyab/_/nam mkha' mtshungs shing dpe yang med pa ste/_/'gro ba kun 
[\[215a.2\]]gyis shes par mi nus so/_/phyogs bcu dag na da ltar byung ba yi/_/'gro ba'i bya bar gyur pa ji snyed pa/_/de dag thams cad rgyal bas rjes su mkhyen/_/'di ni rang byung rnams kyi las kyi mchog_/rigs kyi bu de bzhin gshegs pa'i 'phrin las ni sum cu rtsa gnyis po 'di dag 
[\[215a.3\]]ste/_de bzhin gshegs pa'i 'phrin las de dag dang ldan pas sems can gyi khams 'dul lo/_/de bzhin gshegs pa'i 'phrin las ni tshad med mod kyi/_sems can rnams gzud pa'i phyir mdo tsam du tshad kyis bstan to//_//bam po drug pa/_rigs kyi bu 
[\[215a.4\]]gzhan yang de bzhin gshegs pa'i de bzhin gshegs pa'i 'phrin las gang yin pa de ni tshad med pa'o/_/bsam gyis mi khyab pa'o/_/'jig rten thams cad kyis rnam par shes par bya ba ma yin pa'o/_/yi ge rnams kyis brjod par bya ba ma yin pa'o/_/gzhan dag gis thob par 
[\[215a.5\]]dka' ba'o/_/sangs rgyas kyi zhing thams cad du rgyun chad pa med pa'o/_/sangs rgyas thams cad dang mnyam pa nyid du rjes su song ba'o/_/'bad pa'i bya ba thams cad las shin tu 'das pa'o/_/nam mkha' dang mnyam pa nyid pas rnam par mi rtog pa'o/_/chos kyi dbyings kyi bya ba ma 
[\[215a.6\]]yin pas sna tshogs su byar med pa'o/_/de ci'i phyir zhe na/_rigs kyi bu sangs rgyas bcom ldan 'das rnams ni gtam sna tshogs kyi ched du 'byung ba ma yin te/_sems can sna tshogs kyi gtam gyi phyir ma yin/_zhing sna tshogs kyi gtam gyi phyir ma yin/_bstan pa sna tshogs kyi 
[\[215a.7\]]gtam gyi phyir ma yin/_bsam pa sna tshogs kyi gtam gyi phyir ma yin/_rnam par grol ba sna tshogs kyi gtam gyi phyir ma yin/_yongs su mya ngan las 'das pa sna tshogs kyi gtam gyi phyir ma yin gyi/_de bzhin gshegs pa ni chos kyi dbyings ro gcig pa/_sgrib pa med pa/_
[\[215b\]]
[\[215b.1\]]sems can thams cad la go skabs 'byed pa/_mngon par rdzogs par sangs rgyas nas sems can rnams chos khong du chud par bya ba'i phyir sgrib pa med pa'i chos kyi 'khor lo 'di lta ste/_phyir mi ldog pa'i 'khor lo rab tu bskor ro/_/rigs kyi bu 'di lta ste/_dper na nor bu 
[\[215b.2\]]mkhan mkhas pa nor bu sbyang ba'i cho ga shin tu shes pa des nor bu'i rigs las sbyang ba ma byas pa'i nor bu rin po che blangs nas bul thog gi chu rnon pos bkrus te/_skra nag po'i la bas byi dor bya bas byi dor byed kyang de tsam gyis brtson 'grus rgyun mi gcod kyi/_de'i 'og tu dngul chu 
[\[215b.3\]]rnon po dang bcas pas bkrus te/_shing dang snam bus byi dor bya bas byi dor byed do/_/de tsam gyis kyang brtson 'grus rgyun mi gcod de/_de'i 'og tu yang sman chen po'i khu bas bkrus te/_ras phra mos byi dor bya bas byi dor byed do/_/byi dor byas te nor bu mching bu'i rigs 
[\[215b.4\]]dang bral nas bai dUr+ya zhes bya'o/_/rigs kyi bu de bzhin du de bzhin gshegs pas yongs su ma dag pa'i sems can gyi khams rig nas mi rtag pa dang /_sdug bsngal ba dang /_bdag med pa dang /_mi sdug pa yid 'byung bar 'gyur ba'i gtam gyis 'khor ba la mngon par 
[\[215b.5\]]dga' ba'i sems can rnams yid 'byung bar byed/_'phags pa'i chos 'dul ba la 'jug par byed do/_/de tsam gyis de bzhin gshegs pa brtson 'grus rgyun mi gcod cing /_de'i 'og tu stong pa nyid dang /_mtshan ma med pa dang /_smon pa med pa'i gtam gyis/_de bzhin 
[\[215b.6\]]gshegs pa'i tshul khong du chud par byed do/_/de tsam gyis kyang de bzhin gshegs pa brtson 'grus rgyun mi gcod kyi/_de'i 'og tu phyir mi ldog pa'i 'khor lo'i gtam dang /_'khor gsum yongs su dag pa'i gtam gyis sems can de dag de bzhin gshegs pa'i yul la 
[\[215b.7\]]'dzud do/_/sems can rgyu dang /_rang bzhin sna tshogs pa de dag mnyam du zhugs nas de bzhin gshegs pa'i chos nyid khong du chud pas sbyin gnas bla na med pa rnams zhes bya'o/_/de'i phyir rigs kyi bu khyod kyis ji ltar de bzhin gshegs pa'i 'phrin las bsam gyis mi 
[\[216a\]]
[\[216a.1\]]khyab pa dang /_kun gyi rjes su song ba dang /_thams cad du kha na ma tho ba med pa dang /_dus gsum gyi rjes su song ba dang /_dkon mchog gsum gyi rigs rgyun mi gcod pa rnam grangs 'dis kyang 'di ltar rig par bya ste/_de bzhin gshegs pa ni de bzhin gshegs 
[\[216a.2\]]pa'i 'phrin las bsam gyis mi khyab pa de la yang gnas so/_/nam mkha'i rang bzhin gyi lus kyang mi 'dor ro/_/sangs rgyas kyi zhing thams cad du'ang ston to/_/brjod du med pa'i chos ston pa'i tshig kyang mi 'dor ro/_/sgra ji bzhin gyi rnam par rig byed kyis sems can 
[\[216a.3\]]rnams la chos kyang ston to/_/sems can thams cad kyi sems dmigs pa dang bral ba dang /_sems can thams cad kyi sems kyi bsam pa yang rab tu mkhyen to/_/sangs rgyas bcom ldan 'das rnams ni byang chub sems dpa'i bsam pa rnam par dag par bya ba'i phyir 
[\[216a.4\]]'byung ngo /_/rigs kyi bu gang rgyun chad pa med pa rgyun chags pa/_rgyun mi gcod pa/_byang chub sems dpa' lung bstan pa'i gtam rgyun mi gcod pa 'di ni de bzhin gshegs pa rnams kyi de bzhin gshegs pa'i 'phrin las yang dag pa'o/_/de bzhin gshegs pa'i 
[\[216a.5\]]'phrin las bstan pa 'di bshad pa na phyogs bcu'i sangs rgyas kyi zhing dpag tu med pa/_grangs med pa/_bgrang ba las shin tu 'das pa dag rnam pa drug tu g.yos par gyur to/_/snang ba chen pos kyang gsal bar gyur to/_/me tog gi sil mas kyang gtor bar gyur to/_/'khor gyi 
[\[216a.6\]]khyams rin po che bkod par gzi brjid che ba gzi brjid che ba'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa dang /_dge slong dang /_dge slong ma dang /_dge bsnyen dang /_dge 
[\[216a.7\]]bsnyen ma ji snyed 'dus pa de dag thams cad kyis de bzhin gshegs pa'i 'phrin las bstan pa'i chos kyi rnam grangs 'di thos nas tshim zhing mgu ste yi rangs nas de bzhin gshegs pa la mchod pa'i las kyi phyir me tog dang /_bdug pa dang /_spos dang /_phreng ba dang /_byug 
[\[216b\]]
[\[216b.1\]]pa dang /_phye ma dang /_chos gos dang /_gdugs dang /_rgyal mtshan dang /_ba dan rnam pa sna tshogs rnams sil snyan dang /_pheg rdob pa dang /_glu dbyangs byed pas bcom ldan 'das rnams mchod do/_/dbu'i gtsug tu me tog rnams kyis kyang gtor to/_/thig le lta bu'i rgyan 
[\[216b.2\]]dang /_rna cha dang /_dpung rgyan dang /_nor bu'i rgyan phreng dang /_mu tig gi rgyan phreng dang /_rgyan zla gam dang /_spen tog rgyan dang /_rgyan ne'u le can dang /_sor gdub rgyan dang /_gdu bu rgyan ta la 'dab dang /_rgyan lcam khris can dang /_se ral phreng dang /_rkang gdub dang /_do shal dang /_
[\[216b.3\]]mgo rgyan dang /_lag rgyan dang /_rna rgyan dang /_rkang rgyan rnams kyis kyang gtor to/_/rin po che bai dUr+ya dag kyang gtor to/_/'dzam bu chu bo'i gser rin po che rnams dang /_rin po che rdo'i snying po rnams dang /_rin po che dpal gyi snying po rnams 
[\[216b.4\]]dang /_rin po che an da rnyil rnams dang /_rin po che me mdog rnams dang /_rin po che skar 'od rnams dang /_rin po che kha dog mtha' yas rnams kyis kyang gtor to/_/gser phye dang /_dngul phye dang /_a ga ru'i phye ma dang /_rgya spos kyi phye ma dang /_tsan dan gyi phye ma dang /_tsan dan dus kyi rjes su 'brang ba'i phye 
[\[216b.5\]]ma dang /_tsan dan dmar po'i phye ma dang /_ke sa ra'i phye ma rnams kyis kyang mngon par gtor to/_/lha'i me tog rnams kyang mngon par gtor ba la 'di lta ste/_me tog man dA ra ba dang /_man dA ra ba chen po dang /_yongs 'du dang /_man dzu Sha ka dang /_man dzu Sha ka chen po dang /_
[\[216b.6\]]mdog mdzes dang /_mdog mdzes chen po dang /_s+tha la dang /_s+tha la chen po dang /_me tog 'khor lo dang /_'khor lo dri med dang /_'dab brgya dang /_'dab stong dang /_'dab 'bum dang /_kun nas 'od dang /_kun du bsung dang /_kun du cher snang mig tu sdug dang /_skar 'od 
[\[216b.7\]]dang /_'od byed dang /_kha dog mtha' yas dang /_me tog de lta bu dag kyang mngon par gtor to/_/chu nas skyes pa'i me tog ud pa la dang /_pad ma dang /_ku mu da dang /_pad ma dkar po rnams kyang gtor to/_/thang las skyes pa sna ma'i me tog dang /_pa ri Sha ka dang /_a 
[\[217a\]]
[\[217a.1\]]ti mug ta ka dang /_tsam pa ka dang /_mya ngan 'tshang dang /_d+ha nu ska ri dang /_skya snar dang /_me tog btang bzung dag kyang gtor to/_/sil snyan dang pheg rdob pa dag kyang kun du yang dag par sbyar ba la 'di lta ste/_pheg rdob pa dang /_gling bu dang /_rnga bo che dang /_dung 
[\[217a.2\]]dang /_rdza rnga dang /_'khar rnga dang /_sil snyan dang /_glu dbyangs rnam pa sna tshogs kyang byas so/_/spos kyi char dang /_phye ma'i char dang /_rin po che'i char dang /_rgyan gyi char dang /_mu tig gi rgyan phreng gi char dang /_gos kyi char dang /_sil snyan dang /_rol mo'i sgra'i char yang mngon 
[\[217a.3\]]par phab bo/_/byang chub sems dpa' gang dag phyogs bcu'i 'jig rten gyi khams sna tshogs nas 'dus pa de dag steng gi bar snang la mngon par 'phags te/_bcom ldan 'das la mchod pa'i las kyi phyir rang rang gi lus bor ro/_/byang chub sems dpa' de dag gis lus bor 
[\[217a.4\]]ma thag tu de nas steng gi bar snang la thams cad dang ldan pa'i 'khor gyi khyams rin po che bkod pa khebs par byas te/_rin po che'i dra ba mu tig gi rgyan phreng du ma dpyangs pa/_kun nas mig [{]mangs [,]mang [}]ris su bris pa/_shin tu yongs su las su byas pa/_dril bu g.yer ka'i dra bas 
[\[217a.5\]]mdzes par byas pa/_rin po che'i pad mas spras pa byung bar gyur to/_/mu tig gi rgyan phreng de dag gi mu tig gi 'bru re re las kyang byang chub sems dpa'i lus dpag tu med cing grangs med pa dag byung bar kun du snang ngo /_/de dag byung nas bcom ldan 'das la lan bdun bskor 
[\[217a.6\]]ba byas te/_rin po che bkod pa'i pad ma'i seng ge'i khri de dag la 'khod do/_/phyogs bcu'i sangs rgyas kyi zhing tshad med pa nas sangs rgyas bcom ldan 'das tshad med pa dag gis chos kyi rnam grangs 'di la mchod pa'i las kyi phyir de bzhin gshegs pa re res kyang bskal 
[\[217a.7\]]par brjod pa yongs su thug pa med pa zhes bya ba'i mchod pa bkod pa bsgrubs te 'jig rten gyi khams mi mjed 'dir btang ba dang /_sangs rgyas kyi mthus bkod pa de dag 'jig rten gyi khams mi mjed 'dir phyin te/_de dag gis 'khor gyi khyams rin po che bkod pa la 
[\[217b\]]
[\[217b.1\]]rgyan gyi mchog gis brgyan par gyur to/_/'khor 'di las sems can tshad med pa dag bla na med pa yang dag par rdzogs pa'i byang chub tu sems skyed do/_/byang chub sems dpa' tshad med pa dag mi skye ba'i chos la bzod pa thob par gyur to/_/de nas bcom ldan 'das kyis 
[\[217b.2\]]thams cad dang ldan pa'i byang chub sems dpa'i tshogs la glang po che'i lta stangs kyis gzigs nas 'di skad ces bka' stsal to/_/skyes bu dam pa khyod rnams las rgyan bkod pa bsam gyis mi khyab pa/_byang chub sems dpa'i ting nge 'dzin gyis byin gyis brlabs pa de 
[\[217b.3\]]bzhin gshegs pas btang ba rnam par brtags pa ma yin pa/_ma 'khrugs pa/_ma rnyings pa/_ma nyams pa 'di de bzhin gshegs pa byams pa mngon par rdzogs par sangs rgyas nas lo bcu drug lon te/_'khor gyi khyams rin po che bkod par 'dug nas byang chub 
[\[217b.4\]]sems dpa'i spyod pa la 'jug pas nges par 'byung ba/_sgrib pa med pa'i sgo/_'dus pa chen po'i le'u'i chos kyi rnam grangs 'di rgya cher yang dag par rab tu ston pa na bstan pa dang thams cad dang ldan pa'i byang chub sems dpa'i tshogs 'dun par bya ba dang /_mchod pa 'dis 
[\[217b.5\]]de bzhin gshegs pa byams pa dang /_bskal pa bzang po'i de bzhin gshegs pa thams cad la mchod par su spro/_de nas byang chub sems dpa' chos thams cad rnam par 'phrul pa'i rgyal po zhes bya ba 'khor de nyid du 'dus par gyur nas 'dug pa de pad ma'i stan las 
[\[217b.6\]]langs te pus mo g.yas pa'i lha nga pad ma'i snying po la btsugs nas bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das bdag rgyan bkod pa/_rnam par ma brtags pa/_ma 'khrugs pa/_
[\[217b.7\]]ma rnyings pa/_ma nyams pa 'dis de bzhin gshegs pa byams pa dang /_de ma lags pa bskal pa bzang po'i de bzhin gshegs pa dgra bcom pa yang dag par rdzogs pa'i sangs rgyas gzhan thams cad la'ang mchod pa bgyid par spro'o/_/de'i tshe bdud rnam par 'phrul 
[\[218a\]]
[\[218a.1\]]pa zhes bya ba/_shin tu gnas pa'i gling bzhi pa na gnas pa 'khor de nyid du 'dug nas byang chub sems dpa' chos thams cad rnam par 'phrul pa'i rgyal po la 'di skad ces smras so/_/rigs kyi bu snod gang gis bkod pa 'di rnyings par gyur gyi bar du 'dzin pa'i 
[\[218a.2\]]khyod kyi snod de ji tsam zhig_/de skad ces smras pa dang /_byang chub sems dpa' chos thams cad rnam par 'phrul pa'i rgyal pos bdud rnam par 'phrul pa la 'di skad ces smras so/_/rigs kyi bu snod ji snyed pa de dag thams cad ni 'chags par 'gyur ba/_bar du gcod pa dang 
[\[218a.3\]]bcas pa dag go/_/nam mkha' ni mi shigs pa/_bar du gcod pa med pa ste snod de thams cad kyi mchog yin no/_/grogs po mig ma 'dzums par nga'i lus la ltos shig dang /_snod chen po mthong bar 'gyur ro/_/de nas bdud rnam par 'phrul pas byang chub sems dpa' 
[\[218a.4\]]chos thams cad rnam par 'phrul pa'i lus la mig mi 'dzums par bltas pa dang /_des byang chub sems dpa' chos thams cad rnam par 'phrul pa'i lus kyi dkyil lte ba'i dkyil 'khor na chu'i rgyal por snang ba zhes bya ba'i 'jig rten gyi khams mthong ngo /_/ci'i phyir 
[\[218a.5\]]chu'i rgyal por snang ba zhes bya zhe na/_'jig rten gyi khams de chus rab tu gang ste rgya mtsho gcig pa ltar snang ngo /_/de na de bzhin gshegs pa rin chen ud pa la'i dpal zhes bya ba bzhugs so/_/'tsho'o/_/gzhes so/_/byang chub sems dpa' nyi tshe la chos kyang ston to/_/chu'i 
[\[218a.6\]]phung po de las rin po che bkod pa'i pad ma mngon par 'phags te/_de la bcom ldan 'das de dang byang chub sems dpa' de dag bzhugs so/_/de nas bdud rnam par 'phrul pas thal mo sbyar te byang chub sems dpa' chos thams cad rnam par 'phrul pa'i rgyal po la phyag 
[\[218a.7\]]'tshal to/_/de nas byang chub sems dpa' chos thams cad rnam par 'phrul pa'i rgyal pos/_bdud rnam par 'phrul pa la 'di skad ces smras so/_/grogs po khyod kyis byang chub sems dpa' rnams kyi snod mthong ngam/_smras pa mthong ngo /_/skyes bu dam pa khyod 
[\[218b\]]
[\[218b.1\]]kyis snod 'di lta bu 'dis bskal pa bye ba khrag khrig brgya stong du rin po che bkod pa chen po ma skams pa/_ma rnyings pa 'di 'dzin par nus sam/_de nas bdud rnam par 'phrul pas bcom ldan 'das la phyag 'tshal te/_tshig 'di skad kyang smras so/_/bcom ldan 'das bdag 
[\[218b.2\]]gis sngon chad skyes bu dam pa 'di yang ma mthong ngo /_/chos kyi rnam grangs 'di'ang ma thos pas ci bdag nyan thos kyi theg pas myur du yongs su mya ngan las 'das par bgyi'am snyam pa las/_deng bdag gis chos kyi rnam grangs 'di'ang thos/_byang chub sems dpa' chos 
[\[218b.3\]]thams cad rnam par 'phrul pa'i rnam par sprul pa'i byin gyi rlabs 'di yang mthong bas lhag pa'i bsam pas bla na med pa yang dag par rdzogs pa'i byang chub tu sems bskyed par bgyi'o/_/bcom ldan 'das gal te bskal pa gang gA'i klung gi bye ma snyed du sems can dmyal ba 
[\[218b.4\]]chen por bsregs la/_de'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du lags kyang bla na med pa yang dag par rdzogs pa'i byang chub 'di lta bu yongs su mi gtong ngo /_/de nas bcom ldan 'das kyis bdud rnam par 'phrul pa 
[\[218b.5\]]la legs so zhes bya ba gnang ste/_skyes bu dam pa khyod kyis bla na med pa yang dag par rdzogs pa'i byang chub tu go cha bgos pa dang /_rnam par sprul pa'i byin gyi rlabs 'di lta bu dang ldan par 'gyur ba legs so legs so/_/de nas byang chub sems dpa' seng ge'i tog ces bya ba 
[\[218b.6\]]'khor de nyid du 'dus par gyur te 'dug pa des byang chub sems dpa' gzungs kyi dbang phyug gi rgyal po la 'di skad ces smras so/_/rigs kyi bu byang chub sems dpa' dag gzungs gang la rab tu gnas na sangs rgyas thams cad kyis gsungs pa kun du 'dzin pa dang /_chos bstan 
[\[218b.7\]]pa na zad par mi 'gyur ba dang /_legs par bshad pas sems can thams cad tshim par byed par 'gyur ba byang chub sems dpa' rnams kyi gzungs gang yin/_de skad ces smras pa dang /_byang chub sems dpa' gzungs kyi dbang phyug gi rgyal pos byang chub sems dpa' seng 
[\[219a\]]
[\[219a.1\]]ge'i tog la 'di skad ces smras so/_/rigs kyi bu byang chub sems dpa' rnams gzungs gang dag la rab tu gnas na/_sangs rgyas bcom ldan 'das rnams kyis gsungs pa kun du 'dzin pa dang /_chos bstan pa na zad par mi 'gyur ba dang /_legs par bshad pas 
[\[219a.2\]]sems can thams cad tshim par byed par 'gyur ba byang chub sems dpa' rnams kyi gzungs ni brgyad po 'di dag go/_/brgyad gang zhe na/_'di lta ste/_sgra dbyangs rnam par dag pa zhes bya ba'i gzungs dang /_mi zad pa'i za ma tog ces bya ba'i gzungs dang /_'khyil pa mtha' yas 
[\[219a.3\]]pa zhes bya ba'i gzungs dang /_rgya mtsho'i phyag rgya zhes bya ba'i gzungs dang /_pad ma bkod pa zhes bya ba'i gzungs dang /_chags pa med pa'i sgor 'jug pa zhes bya ba'i gzungs dang /_so so yang dag par rig pa rnam par nges pa la 'jug pa zhes bya ba'i gzungs dang /_sangs 
[\[219a.4\]]rgyas kyi rgyan byin gyis brlabs pa zhes bya ba'i gzungs te/_rigs kyi bu byang chub sems dpa' rnams kyi gzungs ni brgyad po 'di dag ste/_byang chub sems dpa' rnams gzungs 'di dag la rab tu gnas nas sangs rgyas thams cad kyis gsungs pa kun du 'dzin to/_/chos 
[\[219a.5\]]bstan pa na zad par mi 'gyur ro/_/legs par bshad pas sems can thams cad tshim par byed par 'gyur ro/_/de nas byang chub sems dpa' seng ge'i tog gis byang chub sems dpa' gzungs kyi dbang phyug gi rgyal po la 'di skad ces smras so/_/rigs kyi bu khyod byang 
[\[219a.6\]]chub sems dpas gang thos pas gzungs 'di dag thob par bya ba'i phyir brtson par 'gyur ba'i gzungs 'di dag rgya cher rnam par dbye ba la 'jug pa bstan pa la spobs par gyis shig_/byang chub sems dpa' gzungs kyi dbang phyug gi rgyal pos smras pa/_de'i phyir 
[\[219a.7\]]rigs kyi bu khyod kyis shin tu legs par nyon la yid la zung shig dang /_gzungs 'di dag rgya cher rnam par dbye ba la 'jug pa kho bos khyod la bshad par bya'o/_/rigs kyi bu de la sgra dbyangs rnam par dag pa'i gzungs gang zhe na/_rigs kyi bu 'di la byang chub sems 
[\[219b\]]
[\[219b.1\]]dpa' gzungs 'di la rab tu gnas pa na chags pa med pa la 'jug pa'i sgo shin tu rnam par dag pas snying po dang ldan pa'i blos shin tu gnas te/_chos bstan pa'i byin gyi rlabs nges par byas nas chos ston pa na sangs rgyas kyi zhing gcig dbyangs kyis go bar byed do/_/gnyis 
[\[219b.2\]]sam/_gsum mam/_bzhi'am/_lnga'am/_bcu'am/_nyi shu'am/_sum cu'am/_bzhi bcu'am/_lnga bcu'am/_brgya yang dbyangs kyis go bar byed do/_/sangs rgyas kyi zhing stong dbyangs kyis go bar byed pa nas sangs rgyas kyi zhing stong phrag bcu'am/_nyi shu'am/_sum cu'am/_
[\[219b.3\]]bzhi bcu'am/_lnga bcu'am/_brgya'i bar du dbyangs kyis go bar byed do/_/sangs rgyas kyi zhing bye ba khrag khrig brgya stong phrag mtha' yas mu med pa'i bar dag dbyangs kyis go bar byed do/_/des rgyang grags kyi tshad tsam gyi seng ge'i khri byin gyis brlabs te/_de la 'dug nas chos ston to/_/
[\[219b.4\]]ji ltar mos pa'i sems can rnams mos pa de lta bus tshim par bya ba'i phyir dpag tshad phyed kyi tshad tsam mam/_dpag tshad kyi tshad tsam mam/_ri rab kyi tshad tsam mam/_tshangs pa'i 'jig rten gyi tshad tsam gyi seng ge'i khri byin gyis brlabs te/_de la 'dug nas chos ston to/_/de ltar 
[\[219b.5\]]seng ge'i khri de la 'dug pa na phyogs bcu'i sangs rgyas thams cad snang bar gyur to/_/sangs rgyas bcom ldan 'das de dag gis chos gang bshad pa de thams cad kyang thos so/_/thos nas kyang gzungs kyi stobs kyis kun du 'dzin to/_/mi brjed do/_/chos des chos kyi don 
[\[219b.6\]]so sor myong bar byed do/_/de chos gzhan nyan pas chos ston pa la sgrib par mi byed do/_/chos ston pas chos nyan pa la sgrib par mi byed do/_/yi ge'i sgra gcig la 'jug pas yi ge'i sgra thams cad la 'jug pa ston to/_/yi ge'i dang po a zhes bya ba brjod pa'i tshul gyis chos 
[\[219b.7\]]kyi sgo mtha' yas pa brjod de/_'di lta ste/_'ong ba med pa'i mtshan nyid kyi tshul gyis chos thams cad ni 'ong ba med pa'o/_/'pho ba med pa'i tshul gyis chos thams cad ni song ba med pa'o/_/gnas med pa'i tshul gyis chos thams cad ni gnas pa med pa'o/_/gzod ma nas 
[\[220a\]]
[\[220a.1\]]rnam par dag pa'i phyir chos thams cad ni ngo bo nyid med pa'o/_/gzod ma nas ma skyes pa'i phyir chos thams cad ni rtsa ba med pa'o/_/gzod ma nas byung ba med pa'i phyir chos thams cad ni mtha' ma med pa'o/_/rnam par 'gro ba med pa'i tshul gyis chos thams cad ni zad 
[\[220a.2\]]pa med pa'o/_/mngon par 'du bya ba med pa'i tshul gyis chos thams cad ni ma skyes pa'o/_/byed pa po med pa'i tshul gyis chos thams cad ni skye ba med pa'o/_/rgyu ba med pa'i tshul gyis chos thams cad ni 'byung ba med pa'o/_/phan tshun yang dag par 'du ba'i tshul gyis chos thams 
[\[220a.3\]]cad ni mi 'thun pa med pa'o/_/bdag po med pa'i tshul gyis chos thams cad ni ma 'gags pa'o/_/smon pa med pa'i phyir chos thams cad ni rgyu ba med pa'o/_/mi rtog cing rnam par mi rtog pa'i tshul gyis chos thams cad ni spros pa med pa'o/_/shin tu sgra la zhugs pa'i phyir chos 
[\[220a.4\]]thams cad ni rjod pa med pa'o/_/sgra med pa'i phyir chos thams cad ni smra ba med pa'o/_/rnam par gnas pa med pa'i phyir chos thams cad ni bstan du med pa'o/_/rtog pa med pa'i phyir chos thams cad ni rnam par brtags pa ma yin pa'o/_/rnam par bsgrubs pa ma yin pa'i phyir 
[\[220a.5\]]chos thams cad ni rlom sems med pa'o/_/rlom sems med pa'i phyir chos thams cad ni g.yo ba med pa'o/_/nam mkha' dang mnyam pa'i phyir chos thams cad ni rnam par shes pa med pa'o/_/tshig gi lam med pa'i phyir chos thams cad ni tha snyad med pa'o/_/yul na mi gnas pa'i 
[\[220a.6\]]phyir chos thams cad ni gnas med pa'o/_/phyogs na mi gnas pa'i phyir chos thams cad ni skye ba med pa'o/_/nyon mongs pa med pa'i phyir chos thams cad ni gzod ma nas rnam par dag pa'o/_/bdag gi rang bzhin med pa'i phyir chos thams cad ni bdag med pa'o/_/gzod ma nas 
[\[220a.7\]]rnam par dag pa'i phyir chos thams cad ni sems can med pa'o/_/dbang po med pa'i phyir chos thams cad ni srog med pa'o/_/don dang bral ba'i phyir chos thams cad ni gang zag med pa'o/_/nang nye bar zhi ba'i phyir chos thams cad ni gzod ma nas stong pa'o/_/mtha' med par gyur 
[\[220b\]]
[\[220b.1\]]pa'i phyir chos thams cad ni mtshan ma med pa'o/_/nye bar len pa med pa'i phyir chos thams cad ni smon pa med pa'o/_/'dus byas ma yin pa'i phyir chos thams cad ni mngon par 'du byed pa med pa'o/_/gnas med pa dang /_gnas las shin tu 'das pa'i phyir chos thams cad 
[\[220b.2\]]ni 'dus ma byas pa'o/_/gzhan gyi dring mi 'jog pa'i phyir chos thams cad ni thun mong ma yin pa'o/_/len pa med pa'i phyir chos thams cad ni blang ba med pa'o/_/'dor ba med pa'i phyir chos thams cad ni dor ba med pa'o/_/lus med pa'i phyir chos thams cad ni ngo bo nyid 
[\[220b.3\]]med pa'o/_/rnam par dag pa'i phyir chos thams cad ni rnam pa med pa'o/_/byed pa po med pa'i phyir chos thams cad ni las med pa'o/_/'pho ba med pa'i phyir chos thams cad ni rnam par smin pa med pa'o/_/sa bon med pa'i phyir chos thams cad ni gdung ba med pa'o/_/'dzin pa med 
[\[220b.4\]]pa'i phyir chos thams cad ni mtshan ma med pa'o/_/mdud pa med pa'i phyir chos thams cad ni log pa'i las med pa'o/_/rnam par bsgrubs pa ma yin pa'i phyir chos thams cad ni mdud pa med pa'o/_/byas pa ma yin pa'i phyir chos thams cad ni rnam par bsgrubs pa ma yin pa'o/_/
[\[220b.5\]]zag pa mi slong ba'i phyir chos thams cad ni zag pa med pa'o/_/gzod ma nas byung ba med pa'i phyir chos thams cad ni ma byung ba'o/_/gnyen po med pa'i phyir chos thams cad ni gsal ba'o/_/rnam pa sna tshogs med pa'i phyir chos thams cad ni gnyen po med pa'o/_/'byung ba chen po las 
[\[220b.6\]]ma byung ba'i phyir chos thams cad ni gzugs can ma yin pa'o/_/tshor ba med pa'i phyir chos thams cad ni tshor ba med pa'o/_/'du shes kyi lam las shin tu 'das pa'i phyir chos thams cad ni 'du shes med pa'o/_/sred pa dang bral ba'i phyir chos thams cad ni 'du byed pa med pa'o/_/
[\[220b.7\]]so sor rnam par rig pa med pa'i phyir chos thams cad ni rnam par shes pa med pa'o/_/khams nam mkha' dang mtshungs pa'i phyir chos thams cad ni khams med pa'o/_/yul gyi lam las shin tu 'das pa'i phyir chos thams cad ni 'dren pa med pa'o/_/rgyu ba med pa'i phyir chos 
[\[221a\]]
[\[221a.1\]]thams cad ni yul med pa'o/_/kun brtags pa ma yin pa'i phyir chos thams cad ni 'dod pa med pa'o/_/'jug pa med pa'i phyir chos thams cad ni gzugs med pa'o/_/nges par sems pa med pa'i phyir chos thams cad ni gzugs med pa ma yin pa'o/_/
[\[221a.2\]]'khrugs pa spangs pa'i phyir chos thams cad ni 'khrugs pa med pa'o/_/gzung ba ma yin pa'i phyir chos thams cad ni bsam gyis mi khyab pa'o/_/gnyis su dbyer med pa'i phyir chos thams cad ni yid med pa'o/_/yul gyi lam las shin tu 'das pa'i phyir chos thams cad ni 
[\[221a.3\]]gzung ba ma yin pa'o/_/rtag pa med pa'i phyir chos thams cad ni kun gzhi med pa'o/_/rten pa dang mi 'thun pa med pa'i phyir chos thams cad ni ther zug ma yin pa'o/_/mtshan ma med pa'i phyir chos thams cad ni ming med pa'o/_/phan tshun gcig nas gcig tu brgyud pa med pa'i phyir 
[\[221a.4\]]chos thams cad ni 'dres pa med pa'o/_/gnas med pa'i phyir chos thams cad ni gnas pa med pa'o/_/'gyod pa med pa'i phyir chos thams cad ni rjod pa med pa'o/_/sdig pa dang bral ba'i phyir chos thams cad ni 'gyod pa med pa'o/_/dri ma med pa'i phyir chos thams cad ni bag chags 
[\[221a.5\]]med pa'o/_/gzod ma nas rnam par dag pa'i phyir chos thams cad ni dri ma med pa'o/_/nyon mongs pa med pa'i phyir chos thams cad ni gzod ma nas rnam par dag pa'o/_/rten pa med pa'i phyir chos thams cad ni nyon mongs pa med pa'o/_/g.yos pa med pa'i phyir chos thams cad ni 
[\[221a.6\]]rten pa med pa'o/_/chags pa med par 'jug pa'i phyir chos thams cad ni g.yo ba med pa'o/_/sgrib pa med pa'i phyir chos thams cad ni chags pa med par 'jug pa'o/_/nam mkha' dang mtshungs pa'i phyir chos thams cad ni sgrib pa med pa'o/_/rnam par rtog pa med pa'i phyir chos thams 
[\[221a.7\]]cad ni nam mkha' dang mtshungs pa'o/_/rgyu ba med pa'i phyir chos thams cad ni gzugs can ma yin pa'o/_/snang ba med pa'i phyir chos thams cad ni bstan du med pa'o/_/snang ba dang bral ba'i phyir chos thams cad ni snang ba med pa'o/_/mi mnyam pa med pa'i phyir chos thams cad ni 
[\[221b\]]
[\[221b.1\]]mnyam pa med pa'o/_/nam mkha' dang mtshungs pa'i phyir chos thams cad ni mi mnyam pa med pa'o/_/gsal ba med pa'i phyir chos thams cad ni mun pa med pa'o/_/gnyen po med pa'i phyir chos thams cad ni snang ba med pa'o/_/ltung ba dang bral ba'i phyir chos thams cad ni kha na 
[\[221b.2\]]ma tho ba med pa'o/_/las byas pa med pa'i phyir chos thams cad ni kha na ma tho ba med pa'o/_/[{]brdzun [,]rdzun [}]pa slu ba'i chos yin pa'i phyir chos thams cad ni ji lta ba bzhin du ma yin pa'o/_/gzod ma nas gnas pa'i phyir chos thams cad ni phye ba med pa'o/_/gzugs can ma yin pa'i phyir 
[\[221b.3\]]chos thams cad ni lta ba po med pa'o/_/sgra med pa'i phyir chos thams cad ni nyan pa po med pa'o/_/dri med pa'i phyir chos thams cad ni snom pa po med pa'o/_/ro med pa'i phyir chos thams cad ni myang ba po med pa'o/_/reg bya med pa'i phyir chos thams cad ni reg pa po med pa'o/_/chos 
[\[221b.4\]]med pa'i phyir chos thams cad ni rnam par shes pa po med pa'o/_/sems dang /_yid dang /_rnam par shes pa dang bral ba'i phyir chos thams cad ni dmigs pa med pa'o/_/byang chub dang mtshungs shing 'dra ba'i phyir chos thams cad ni bsam gyis mi khyab pa'o/_/gzod ma nas ma 
[\[221b.5\]]skyes pa'i phyir chos thams cad ni gzod ma nas yongs su mya ngan las 'das pa'o/_/rigs kyi bu de ltar sgra dbyangs rnam par dag pa'i gzungs rab tu thob pa'i phyir byang chub sems dpa'i yi ge'i dang po a zhes bya ba yongs su rjod pa na bskal pa'am/_bskal pa las lhag par 
[\[221b.6\]]chos ston kyang yi ge a zhes bya ba'i sgra mi 'dor bar ston to/_/de bzhin du sbyar te/_yi ge thams cad kyi nang nas yi ge gang dang gang gis chos ston par rtsom pa'i yi ge de dang de zad par mi 'gyur ro/_/rgyun chad pa med par chos kyi tshul don dang tshig 'bru dang ldan pa ston to/_/gzungs 
[\[221b.7\]]'di la rab tu gnas pa'i byang chub sems dpa' ni spyod lam gyis lus rnam par dag pa yin no/_/spobs pas ngag rnam par dag pa yin no/_/byams pa sgom pas sems rnam par dag pa yin no/_/chos dang zang zing sbyin pa la ser sna med pas sbyin pa rnam par dag pa yin no/_/tshul 
[\[222a\]]
[\[222a.1\]]khrims nyams pa med pas tshul khrims rnam par dag pa yin no/_/zhe 'gras pa'i sems med pas bzod pa rnam par dag pa yin no/_/legs par byed pa'i las byed pas brtson 'grus rnam par dag pa yin no/_/de la ma chags pas bsam gtan rnam par dag 
[\[222a.2\]]pa yin no/_/ye shes kyi snang ba rab rib med pas shes rab rnam par dag pa yin no/_/kha na ma tho ba med pas las rnam par dag pa yin no/_/lha'i mig yongs su dag pas mig rnam par dag pa yin no/_/lha'i rna ba thob pa dang /_de bzhin gshegs pa thams cad kyis chos 
[\[222a.3\]]bstan pa nyan pas rna ba rnam par dag pa yin no/_/de bzhin gshegs pa'i tshul khrims kyi dri la snom pa'i phyir sna rnam par dag pa yin no/_/ro zhim po la brkam pa med pa'i phyir lce rnam par dag pa yin no/_/rdzus te skye bas mngal gyi dri mas mi gos pa'i phyir lus rnam par dag 
[\[222a.4\]]pa yin no/_/chos rab tu 'byed pa la mkhas pas sems rnam par dag pa yin no/_/mtshan gyis legs par brgyan pas gzugs rnam par dag pa yin no/_/yid du 'ong ba'i sgra rjod pas/_sgra rnam par dag pa yin no/_/tshul khrims dang /_thos pa dang /_gtong 
[\[222a.5\]]ba'i dris yongs su bsgos pas/_dri rnam par dag pa yin no/_/skyes bu chen po'i mtshan ro bro ba'i mchog thob pas/_ro rnam par dag pa yin no/_/'jam zhing mnyen pa'i rkang lag thob pas/_reg pa rnam par dag pa yin no/_/chos la snang ba thob 
[\[222a.6\]]pas chos rnam par dag pa yin no/_/ji ltar thos pa'i chos rnams ma brjed pas dran pa rnam par dag pa yin no/_/bdud kyi lam las shin tu 'das pas blo gros rnam par dag pa yin no/_/chos zab mo rtogs par khong du chud pas rtogs pa rnam par dag pa yin no/_/gzungs 'di 
[\[222a.7\]]la rab tu gnas pa'i byang chub sems dpa' ni sangs rgyas kyi zhing ji snyed sgras go bar byed pa de snyed 'od kyis rgyas par 'gengs so/_/'di lta ste/_gzungs 'di nyid kyi ma 'dres pa'i khyad par rab tu thob pas 'od des phyogs bcu'i sangs rgyas thams cad kyis gsungs pa'i chos kyi 
[\[222b\]]
[\[222b.1\]]tshul 'byung bar byed do/_/rigs kyi bu sgra dbyangs rnam par dag pa'i gzungs 'di ni gang [{]chung zad [,]cung zad [}]gzhol bar 'jug pa ste/_sgra dbyangs rnam par dag pa'i gzungs 'di bstan pa ni tshad med de/_yi ge rnam par phye bas bsam gyis mi khyab pa'o/_/nges par bstan pas mtha' 
[\[222b.2\]]yas pa'o/_/rnam par gdon mi za bas tshad med pa'o/_/bshad pas thug pa med pa'o/_/gzhol bar 'jug pas chags pa med pa'o/_/rigs kyi bu de la mi zad pa'i za ma tog gi gzungs gang zhe na/_'di lta ste/_gzungs kyi bstan pa mi zad pa ste/_gzugs mi rtag 
[\[222b.3\]]go zhes mi rtag par bstan pa mi zad pa dang /_gzugs sdug bsngal lo zhes sdug bsngal bar bstan pa mi zad pa dang /_gzugs bdag med pa'o zhes bdag med par bstan pa mi zad pa dang /_gzugs zhi ba'o zhes zhi bar bstan pa mi zad pa dang /_gzugs dben pa'o zhes 
[\[222b.4\]]dben par bstan pa mi zad pa dang /_gzugs dbu ba rdos pa lta bu'o zhes dbu brngos pa lta bur bstan pa mi zad pa dang /_gzugs sgyu ma lta bu'o zhes sgyu ma lta bur bstan pa mi zad pa dang /_gzugs smig rgyu lta bu'o zhes smig rgyu lta bur bstan pa mi zad pa dang /_gzugs 
[\[222b.5\]]chu'i zla ba lta bu'o zhes chu'i zla ba lta bur bstan pa mi zad pa dang /_gzugs rmi lam lta bu'o zhes rmi lam lta bur bstan pa mi zad pa dang /_gzugs brag ca lta bu'o zhes brag ca lta bur bstan pa mi zad pa dang /_gzugs mig yor lta bu'o zhes mig yor lta bur bstan pa mi 
[\[222b.6\]]zad pa dang /_gzugs gzugs brnyan lta bu'o zhes gzugs brnyan lta bur bstan pa mi zad pa dang /_gzugs ngo bo nyid med pa'o zhes ngo bo nyid med par bstan pa mi zad pa dang /_gzugs dngos po med pa'o zhes dngos po med par bstan pa mi zad pa dang /_gzugs gnas med 
[\[222b.7\]]pa'o zhes gnas med par bstan pa mi zad pa dang /_gzugs stong pa'o zhes stong par bstan pa mi zad pa dang /_gzugs mtshan ma med pa'o zhes mtshan ma med par bstan pa mi zad pa dang /_gzugs smon pa med pa'o zhes smon pa med par bstan pa mi zad pa dang /_gzugs mngon 
[\[223a\]]
[\[223a.1\]]par 'du byed pa med pa'o zhes mngon par 'du byed pa med par bstan pa mi zad pa dang /_gzugs ma skyes pa'o zhes ma skyes par bstan pa mi zad pa dang /_gzugs skyes ba med pa'o zhes skye ba med par bstan pa mi zad pa dang /_gzugs sngon gyi mthar ngo bo nyid med 
[\[223a.2\]]pa'o zhes sngon gyi mthar ngo bo nyid med par bstan pa mi zad pa dang /_gzugs phyi ma'i mthar ngo bo nyid med pa'o zhes phyi ma'i mthar ngo bo nyid med par bstan pa mi zad pa dang /_gzugs bar du ngo bo nyid med pa'o zhes bar du ngo bo nyid med par bstan pa mi zad pa dang /_gzugs 
[\[223a.3\]]bar du zhi ba'o zhes bar du zhi bar bstan pa mi zad pa dang /_gzugs nye bar zhi bar zhi ba'o zhes nye bar zhi bar bstan pa mi zad pa dang /_gzugs rgyu ba med pa'o zhes rgyu ba med par bstan pa mi zad pa dang /_gzugs spros pa med pa'o zhes spros pa med par bstan pa mi zad pa dang /_
[\[223a.4\]]gzugs bsam gyis mi khyab pa'o zhes bsam gyis mi khyab par bstan pa mi zad pa dang /_gzugs mtshungs pa med pa'o zhes mtshungs pa med par bstan pa mi zad pa dang /_gzugs bdag med pa'o zhes bdag med par bstan pa mi zad pa dang /_gzugs sems can 
[\[223a.5\]]med pa'o zhes sems can med par bstan pa mi zad pa dang /_gzugs srog med pa'o zhes srog med par bstan pa mi zad pa dang /_gzugs gso ba med pa'o zhes gso ba med par bstan pa mi zad pa dang /_gzugs gang zag med pa'o zhes gang zag med par bstan 
[\[223a.6\]]pa mi zad pa dang /_gzugs bems po'o zhes bems por bstan pa mi zad pa dang /_gzugs g.yo ba med pa'o zhes g.yo ba med par bstan pa mi zad pa dang /_gzugs byed pa med pa'o zhes byed pa med par bstan pa mi zad pa dang /_gzugs rtswa dang /_rtsig pa dang /_
[\[223a.7\]]shing dang /_bong ba dang /_mig yor lta bu'o zhes rtswa dang /_rtsig pa dang /_shing dang /_bong ba dang /_mig yor lta bur bstan pa mi zad pa dang /_gzugs rnam par bsgrubs pa'i mtshan nyid do zhes rnam par bsgrubs pa'i mtshan nyid du bstan pa mi zad pa dang /_gzugs 
[\[223b\]]
[\[223b.1\]]'byung ba chen po bzhi las gyur pa'o zhes 'byung ba chen po bzhi las gyur par bstan pa mi zad pa dang /_gzugs sgra med pa'o zhes sgra med par bstan pa mi zad pa dang /_gzugs rnam par rig pa ma yin pa'o zhes rnam par rig pa ma yin par bstan pa mi zad pa dang /_gzugs 
[\[223b.2\]]brjod du med pa'o zhes brjod du med par bstan pa mi zad pa dang /_gzugs rang gi ngang gis yongs su dag pa'o zhes rang gi ngang gis yongs su dag par bstan pa mi zad pa dang /_gzugs rten cing 'brel bar 'byung ba'o zhes rten cing 'brel bar 'byung ba bstan pa mi zad pa dang /_
[\[223b.3\]]gzugs chad pa med pa'o zhes chad pa med par bstan pa mi zad pa dang /_gzugs rtag pa med pa'o zhes rtag pa med par bstan pa mi zad pa dang /_gzugs byed pa po med pa'o zhes byed pa po med par bstan pa mi zad pa dang /_gzugs tshor ba po med pa'o zhes tshor ba po med 
[\[223b.4\]]par bstan pa mi zad pa dang /_gzugs las kyi rnam par smin pas grub pa'o zhes las kyi rnam par smin pas grub par bstan pa mi zad pa dang /_gzugs chos kyi dbyings dang mnyam pa'o zhes chos kyi dbyings dang mnyam par bstan pa mi zad pa dang /_gzugs de bzhin nyid la 
[\[223b.5\]]rab tu gnas pa'o zhes de bzhin nyid la rab tu gnas par bstan pa mi zad pa dang /_gzugs yang dag pa'i mtha' la rab tu gnas pa'o zhes yang dag pa'i mtha' la rab tu gnas par bstan pa mi zad pa dang /_gzugs nga'i ba med pa'o zhes nga'i ba med par bstan pa mi zad pa 
[\[223b.6\]]dang /_gzugs yongs su 'dzin pa med pa'o zhes yongs su 'dzin pa med par bstan pa mi zad pa dang /_gzugs zin pa med pa'o zhes zin pa med par bstan pa mi zad pa dang /_gzugs bsam gyis mi khyab pa'o zhes bsam gyis mi khyab par bstan pa mi zad pa dang /_
[\[223b.7\]]gzugs mtshungs pa med pa'o zhes mtshungs pa med par bstan pa mi zad pa dang /_gzugs tshad med pa'o zhes tshad med par bstan pa mi zad pa dang /_gzugs thug pa med pa'o zhes thug pa med par bstan pa mi zad pa dang /_gzugs byang chub kyi rang bzhin no zhes byang chub 
[\[224a\]]
[\[224a.1\]]kyi rang bzhin du bstan pa mi zad pa dang /_gzugs nam mkha' dang mnyam pa'o zhes nam mkha' dang mnyam par bstan pa mi zad pa dang /_gzugs mya ngan las 'das pa'i rang bzhin no zhes mya ngan las 'das pa'i rang bzhin du bstan pa mi zad pa'o/_/de 
[\[224a.2\]]bzhin du phung po rnams dang /_khams rnams dang /_skye mched rnams dang /_ming gi tshogs dang /_tshig gi tshogs dang /_yi ge'i tshogs thams cad dang /_chos thams cad kyi bar la yang sgra gcig brjod pa la 'jug pas bstan pa mi zad pa shes par thams cad la rgyas 
[\[224a.3\]]par sbyar ro/_/'byung ba chen po bzhi las gyur pa lus kyi za ma tog 'di'i mi zad pa yongs su brjod pa shes pa dang /_rin po che'i za ma tog chos kyi rnam grangs mi zad pa la 'jug pa shes pa dang /_bstan pa shes pa mi zad pa 'di ni mi zad pa'i za ma tog gi gzungs zhes bya ste/_
[\[224a.4\]]gang [{]chung zad [,]cung zad [}]'jug pa tsam zhig bstan gyis/_bskal pa'am de las lhag par yang mi zad pa'i za ma tog ces brjod du yod do/_/rigs kyi bu de la 'khyil ba mtha' yas kyi gzungs gang zhe na/_mtha' zhes bya ba ni chad pa dang rtag pa'o/_/'khyil ba zhes bya ba ni rten 
[\[224a.5\]]cing 'brel bar 'byung ba yan lag bcu gnyis pa ste/_'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi 
[\[224a.6\]]rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba 
[\[224a.7\]]dang /_'khrug pa rnams 'byung bar 'gyur te/_de ltar sdug bsngal gyi phung po chen po 'di 'ba' zhig 'gyur bar 'gyur ro/_/de la sngags kyi dgongs pa mtha' yas pa dang /_sngags bstan pa'i sgo mtha' yas pa dang /_gzhol bar 'jug pa mtha' yas pa 'di ni/_'khyil 
[\[224b\]]
[\[224b.1\]]ba mtha' yas pa'i gzungs shes pa'o/_/mtha' zhes bya ba ni len pa dang 'dor ba'o/_/'khyil ba zhes bya ba ni mi len mi 'dor ba'o/_/mtha' zhes bya ba ni skye ba dang 'gags pa'o/_/'khyil ba zhes bya ba ni skye ba med pa dang 'gags pa med pa'o/_/mtha' zhes bya ba ni kun 
[\[224b.2\]]nas nyon mongs pa dang rnam par byang ba'o/_/'khyil ba zhes bya ba ni rang bzhin gyis rnam par dag pa'o/_/mtha' zhes bya ba ni mtshan ma dang spros pa'o/_/'khyil ba zhes bya ba ni kun du 'byung ba med pa'o/_/mtha' zhes bya ba ni rtog pa dang rnam par rtog pa'o/_/'khyil ba zhes 
[\[224b.3\]]bya ba ni rtog pa med pa dang /_rnam par rtog pa med pa'o/_/mtha' zhes bya ba ni rgyu dang lta ba'o/_/'khyil ba zhes bya ba ni rgyu dang lta ba yongs su shes pa'o/_/mtha' zhes bya ba ni ming dang gzugs so/_/'khyil ba zhes bya ba ni rnam par rig byed ma yin pa'o/_/mtha' zhes bya ba ni 
[\[224b.4\]]'dus byas dang 'dus ma byas pa'o/_/'khyil ba zhes bya ba ni 'khor gsum yongs su dag pa'o/_/mtha' zhes bya ba ni nang dang phyi'o/_/'khyil ba zhes bya ba ni rnam par shes pa mi gnas pa'o/_/mtha' zhes bya ba ni las dang rnam par smin pa'o/_/'khyil ba zhes bya ba ni 
[\[224b.5\]]las med pa dang rnam par smin pa med pa'o/_/mtha' zhes bya ba ni dge ba dang mi dge ba'o/_/'khyil ba zhes bya ba ni mngon par 'du byed pa med pa'o/_/mtha' zhes bya ba ni kha na ma tho ba dang bcas pa dang kha na ma tho ba med pa'o/_/'khyil ba zhes bya ba ni gnyis su med pa'o/_/
[\[224b.6\]]mtha' zhes bya ba ni las dang nyon mongs pa rnams so/_/'khyil ba zhes bya ba ni rang bzhin gyis 'od gsal ba'o/_/mtha' zhes bya ba ni bdag dang bdag med pa'o/_/'khyil ba zhes bya ba ni shin tu rnam par dag pa'o/_/mtha' zhes bya ba ni 'khor ba dang mya ngan las 'das pa'o/_/
[\[224b.7\]]'khyil ba zhes bya ba ni chos thams cad rang bzhin gyis yongs su mya ngan las 'das pa'o/_/rigs kyi bu de ltar mtha' yas pa bstan pa tshad med do/_/'khyil ba bstan pa tshad med do/_/'khyil ba mtha' yas pa'i gzungs 'di la rab tu gnas pa'i byang chub sems dpa' ni 
[\[225a\]]
[\[225a.1\]]mtha' yas pa'i rjes su song /_chos 'khyil ba'i rjes su song bas bskal pa brgya stong phrag mtha' yas par chos ston kyang don dang tshig 'brus gzungs kyi ye shes 'di'i mthar mi phyin to/_/'di ni 'khyil ba mtha' yas pa'i gzungs la gzhol bar 'jug 
[\[225a.2\]]pa dang /_rjes su 'gro bar bstan pa dang /_ye shes kyi snang ba rjes su rtogs pa dang /_rnam par dag pa'i sgo la rab rib med pa'i ye shes kyi rjes su 'gro ba rjes su rtogs pa'o/_/rigs kyi bu de la rgya mtsho'i phyag rgya'i gzungs gang zhe na/_rigs kyi bu 'di lta ste/_dper na 
[\[225a.3\]]gling bzhi pa chen po'i 'jig rten gyi khams na gang dag gzugs su snang ba dang /_sems can gyi gzugs su snang ba'am/_ri'i gzugs su snang ba'am/_shing gi gzugs su snang ba'am/_rtswa dang /_shing gel pa dang /_sman dang /_nags tshal dang /_lo tog gi gzugs 
[\[225a.4\]]su snang ba'am/_zla ba dang /_nyi ma dang /_skar ma dang /_nor bu dang /_sprin dang /_me dang /_glog gi gzugs su snang ba'am/_grong dang /_grong khyer dang /_grong rdal gyi dbyibs kyi gzugs su snang ba'am/_gzhal med khang dang longs spyod kyi gzugs su snang ba'am/_skyed mos tshal dang /_
[\[225a.5\]]chu mig dang /_mtshe'u dang /_lteng ka dang /_'bab chu'i gzugs su snang ba'am/_nye bar spyod pa'am/_yongs su spyod pa thams cad kyi gzugs su snang ba ngan pa dang /_'bring dang /_rab dang /_gzugs su snang ba de dag thams cad rgya mtsho chen po la rgya dang bcas par mi 
[\[225a.6\]]nyung /_mi mang /_lhag pa med pas de'i phyir rgya mtsho chen po zhes bya'o/_/rigs kyi bu de bzhin du rgya mtsho'i phyag rgya'i gzungs la rab tu gnas pa'i byang chub sems dpa' yang sems can thams cad la lus rgya dang mtshungs pa yin no/_/sems can thams cad la ngag rgya 
[\[225a.7\]]dang mtshungs pa yin no/_/sems can thams cad la sems rgya dang mtshungs pa yin no/_/phyogs bcu dag na sangs rgyas bcom ldan 'das chos ston pa'i gsung gi 'phrin las ji snyed 'jug pa de dag byang chub sems dpa' de'i kha'i sgo nas phyag rgyas btab pa dang mtshungs 
[\[225b\]]
[\[225b.1\]]par 'byung ngo /_/byang chub sems dpa' de bzhin gshegs pa'i phyag rgyas btab de gang ci rjod pa de thams cad de bzhin gshegs pa'i phyag rgyas rnam par mi rtog par phyag rgya thams cad ston pa la gzhan gyi dring mi 'jog par 'gyur ro/_/de la phyag rgya bstan pa ni 'di yin te/_'di 
[\[225b.2\]]lta ste/_a zhes bya ba ni mngon par 'du byed med pa'i phyag rgya'o/_/ra zhes bya ba ni chos thams cad la 'dod chags dang bral ba thob pa'i phyag rgya'o/_/pa zhes bya ba ni don dam pa bstan pa'i phyag rgya'o/_/tsa zhes bya ba ni mig rnam par dag pa'i phyag rgya'o/_/na zhes bya ba ni 
[\[225b.3\]]ming dang gzugs thams cad yongs su shes pa'i phyag rgya'o/_/la zhes bya ba ni sred pa'i 'khri shing dang bral ba'i phyag rgya'o/_/da zhes bya ba ni stobs bcu yongs su dag pa'i phyag rgya'o/_/ba zhes bya ba ni stobs dang byang chub kyi yan lag yongs su dag pa'i phyag rgya'o/_/Da 
[\[225b.4\]]zhes bya ba ni khrag khrug dang bral ba dang gdung bas gdung ba dang bral ba'i phyag rgya'o/_/Sha zhes bya ba ni mngon par shes pa drug 'thob pa'i phyag rgya'o/_/ba zhes bya ba ni g.yon phyogs kyi lam rnam par spangs pa'i phyag rgya'o/_/ta zhes bya ba ni de kho na bstan pa'i phyag rgya'o/_/ya 
[\[225b.5\]]zhes bya ba ni ji lta ba bzhin gyi phyag rgya'o/_/sta zhes bya ba ni khengs pa'i tha ba dang bral ba'i phyag rgya'o/_/ka zhes bya ba ni the tshom dang bral ba'i phyag rgya'o/_/sa zhes bya ba ni bden pa bstan pa'i phyag rgya'o/_/ma zhes bya ba ni lam rnam par dag pa'i phyag rgya'o/_/ga zhes bya ba ni 
[\[225b.6\]]zab mo la 'jug pa'i phyag rgya'o/_/s+tha zhes bya ba ni mthu dang stobs kun du bstan pa'i phyag rgya'o/_/dza zhes bya ba ni rga shi las shin tu 'da' ba'i phyag rgya'o/_/shwa zhes bya ba ni gcan gzan gyi nyes pa rnam par spangs pa'i phyag rgya'o/_/d+ha zhes bya ba ni chos kyi dbyings 'dres pa 
[\[225b.7\]]med pa'i phyag rgya'o/_/sha zhes bya ba ni zhi gnas yongs su rdzogs pa'i phyag rgya'o/_/kha zhes bya ba ni nam mkha' mi zad pa'i chos nyid kyi phyag rgya'o/_/k+Sha zhes bya ba ni zad pa shes pa dang /_mi skye ba shes pa'i phyag rgya'o/_/su zhes bya ba ni rmugs pa'i sgrib pa rnam par 
[\[226a\]]
[\[226a.1\]]spang ba'i phyag rgya'o/_/sa zhes bya ba ni sems can thams cad kun du shes par byed pa'i phyag rgya'o/_/ha zhes bya ba ni nyams pa la bsten pa'i chos rnam par spang ba'i phyag rgya'o/_/b+ha zhes bya ba ni dngos po dang dngos po med pa rjes su rtogs par byed pa'i phyag rgya'o/_/tsha 
[\[226a.2\]]zhes bya ba ni 'dod pa dang /_zhe sdang dang /_'jig pa dang /_gti mug rnam par spong ba'i phyag rgya'o/_/sma zhes bya ba ni dran pa dang /_shes bzhin dang /_brjed pa med pa'i phyag rgya'o/_/hwa zhes bya ba ni bod pa'i phyag rgya'o/_/sa zhes bya ba ni nyon mongs pa thams cad dor ba'i phyag 
[\[226a.3\]]rgya'o/_/g+ha zhes bya ba ni thibs po dang /_ling tog dang /_ma rig pa sel ba'i phyag rgya'o/_/Tha zhes bya ba ni mthar thug par 'gro ba'i phyag rgya'o/_/Na zhes bya ba ni gya nom pa'i chos rjes su rtogs par byed pa'i phyag rgya'o/_/pha zhes bya ba ni 'bras bu thob par byed pa'i phyag rgya'o/_/ska 
[\[226a.4\]]zhes bya ba ni phung po yongs su shes par bya ba'i phyag rgya'o/_/dz+wa zhes bya ba ni rims nad sel ba'i phyag rgya'o/_/sh+tsa zhes bya ba ni ngo mtshar rmad du byung ba'i chos mngon par rdzogs par byang chub par bya ba'i phyag rgya'o/_/ba zhes bya ba ni lam gyi rgyun gcod cing mya ngan las 'das pa rjes 
[\[226a.5\]]su thob par byed pa'i phyag rgya'o/_/la zhes bya ba ni yi ge'i mtha' thug pa med pa'i phyag rgya'o/_/rigs kyi bu de ltar byang chub sems dpa' rnam pa ji snyed kyis chos ston pa'i yi ge de dag thams cad kyi phyag rgya bstan pa rab tu shes te/_rigs kyi bu 'di ni rgya mtsho'i phyag rgya'i 
[\[226a.6\]]gzungs kyi sgor 'jug pa'o/_/rigs kyi bu de la pad ma bkod pa zhes bya ba'i gzungs de gang zhe na/_rigs kyi bu 'di la byang chub sems dpa' gzungs 'di la rab tu gnas pa ni 'khor gyi dkyil 'khor gang dang gang du chos bstan pa de dang der de'i pad ma'i stan sna tshogs pa 
[\[226a.7\]]blta na sdug pa 'byung ste/_de pad ma'i stan de la 'dug ma thag tu steng gi bar snang las pad ma'i char 'bab bo/_/pad ma de dag las kyang chos bstan pa rnam pa sna tshogs 'byung ste/_'di lta ste/_zab mo bstan pa dang /_sna tshogs bstan pa dang /_dpe brjod pa bstan pa dang /_mdo 
[\[226b\]]
[\[226b.1\]]dang dbyangs kyis bsnyad pa dang /_lung bstan pa dang /_tshigs su bcad pa dang /_ched du brjod pa dang /_gleng gzhi dang /_de lta bu 'byung ba dang /_skyes pa'i rabs dang /_shin tu rgyas pa dang /_chos gtan la dbab pa bstan pa dag ston par 'gyur ro/_/pad ma las chos 
[\[226b.2\]]brjod pa byung ba de'ang de byed pa'i sdug bsngal yang dag par zad par 'gyur ro/_/byang chub sems dpa' de yang btang snyoms su byed cing mi smra ba dang /_mnyam par bzhag pa'i gnas kyang mi 'dor ro/_/pad ma 'byung ba las nges par byung ba de yang de byed pa'i sdug bsngal yang 
[\[226b.3\]]dag par zad par 'gyur te/_sangs rgyas kyi mdzad pa yang byed do/_/byang chub sems dpa' de'i lus kyi spu'i khung bu thams cad nas 'od zer dag 'byung ngo /_/'od zer de dag las kyang pad ma dag 'byung ngo /_/pad ma de dag las kyang byang chub sems dpa'i gzugs rnams 
[\[226b.4\]]'byung ste/_de dag phyogs bcu'i 'jig rten gyi khams mtha' yas mu med pa dag tu dong nas sangs rgyas kyi mdzad pa byed de/_'di ni pad ma bkod pa'i gzungs kyi sgor 'jug pa'o/_/rigs kyi bu de la chags pa med pa'i sgor 'jug pa zhes bya ba'i gzungs gang zhe na/_'di lta ste/_
[\[226b.5\]]bstan pa gcig la mi chags so/_/bstan pa gnyis dang /_gsum dang /_bzhi dang /_lnga dang /_drug dang /_bdun dang /_brgyad dang /_dgu dang bcu dag la mi chags so/_/bstan pa nyi shu dang /_sum cu dang /_bzhi bcu dang /_lnga bcu dang /_drug cu dang /_bdun cu dang /_brgyad cu dang /_dgu bcu dang /_brgya dag la 
[\[226b.6\]]mi chags so/_/bstan pa stong la mi chags so/_/bstan pa bye ba brgya phrag stong la mi chags so/_/bstan pa ther 'bum dang /_khrag khrig dang /_gtams dang /_dkrigs dang /_mi 'khrugs pa dang /_tshad med pa dang /_grangs med pa dang /_mtshungs pa med pa dang /_
[\[226b.7\]]gzhal du med pa dang /_dpag tu med pa la mi chags so/_/bstan pa gang gA'i klung gi bye ma'i rdul phra rab kyi rdul snyed la mi chags so/_/bstan pa 'dzam bu'i gling gi rdul phra rab kyi rdul snyed la mi chags so/_/bstan pa gling bzhi pa'i rdul phra rab kyi rdul snyed la mi chags 
[\[227a\]]
[\[227a.1\]]so/_/bstan pa stong gsum gyi stong chen po nyi shu dang /_sum cu dang /_bzhi bcu dang /_lnga bcu dang /_sangs rgyas kyi zhing gi rdul phra rab kyi rdul snyed la mi chags so/_/bstan pa sangs rgyas kyi zhing gang gA'i klung gi bye ma snyed kyi rdul phra rab kyi rdul snyed la mi chags 
[\[227a.2\]]pa nas/_bstan pa sangs rgyas kyi zhing thams cad kyi rdul phra rab kyi rdul snyed la mi chags so/_/rigs kyi bu de ltar chos kyi sgo gang dang gang brtsams pa'i chos kyi sgo de dang de'i bstan pa sangs rgyas kyi zhing thams cad kyi rdul phra rab kyi rdul snyed dag bstan pa gcig gis ston to/_/
[\[227a.3\]]gnyis dang /_gsum dang /_bzhi dang /_lnga dang /_drug dang /_bcu dang /_nyi shu dang /_sum cu dang /_bzhi bcu dang /_lnga bcu dang /_brgya dang /_stong dang /_tshad med pa'i bstan pas ston te/_ldan pa dang /_'byor pa dang /_shin tu nges pa'i tshig dang /_don dang /_tshig 'bru dang ldan 
[\[227a.4\]]par ston kyang chags pa med cing rgyun chad pa med de/_'di ni chags pa med pa'i sgor 'jug pa zhes bya ba'i gzungs so/_/rigs kyi bu de la so so yang dag par rig pa rnam par nges pa la 'jug pa zhes bya ba'i gzungs gang zhe na/_gang don so so yang dag par rig pa bstan pa mi 
[\[227a.5\]]zad pa shes pa dang /_chos so so yang dag par rig pa bstan pa mi zad pa shes pa dang /_nges pa'i tshig so so yang dag par rig pa bstan pa mi zad pa shes pa dang /_spobs pa so so yang dag par rig pa bstan pa mi zad pa shes pa ste/_shes pa 'di lta bu rab tu thob pa de la shar 
[\[227a.6\]]phyogs kyi sems can ji snyed pa de dag thams cad gcig tu 'dus te/_rang rang gi skad kyis don la mkhas pa yongs su dris/_gang dag lho phyogs kyi sems can de dag gis ni chos la mkhas pa yongs su dris/_gang dag nub phyogs kyi sems can de dag gis ni nges pa'i 
[\[227a.7\]]tshig la mkhas pa yongs su dris/_gang dag byang phyogs kyi sems can de dag gis ni spobs pa la mkhas pa yongs su dris na de la byang chub sems dpa'i ngag gi las kyang de snyed du tshad med de/_dus gcig tu brjod cing skad sna tshogs la 'jug pa la brjed par mi 'gyur/_
[\[227b\]]
[\[227b.1\]]sems g.yeng bar mi 'gyur ro/_/skad la 'jug pa shes pas skad thams cad kyi rjes su zhugs te/_skad cig brjod pas sems can thams cad kyi sems kyi rnam par rig pa tshim par byed de/_'di ni so so yang dag par rig pa rnam par nges pa la 'jug pa zhes bya ba'i 
[\[227b.2\]]gzungs so/_/rigs kyi bu de la sangs rgyas kyi rgyan byin gyis brlabs pa zhes bya ba'i gzungs gang zhe na/_rigs kyi bu 'di la byang chub sems dpa' gzungs 'di lta bu rab tu thob pa/_chos kyi stan chen po la 'dug pa/_'khor gyi dkyil 'khor chen po'i dbus na 'dug pa'i spyi 
[\[227b.3\]]gtsug gi drang thad kyi steng na de bzhin gshegs pa'i sku gser gyi mdog can mtshan dang dpe byad kyis legs par brgyan pa'i lus dang ldan pa'i gzugs 'byung ste/_de bzhin gshegs pa'i gzugs des phyag g.yas pa de'i spyi gtsug tu 'jog go/_/phyag bzhag ma thag tu byang chub 
[\[227b.4\]]sems dpa' de sangs rgyas kyi rgyan gyis brgyan pa'i lus kyi las dang ldan par 'gyur ro/_/sangs rgyas kyi rgyan gyis brgyan pa'i ngag gi las dang ldan par 'gyur ro/_/sangs rgyas kyi rgyan gyis brgyan pa'i dran pa'i las dang ldan par 'gyur ro/_/de chos de lta bu dang ldan te/_'khor 
[\[227b.5\]]thams cad kyi sems kyi bsam pa la 'jug pas so so ci rigs par chos ston to/_/zhag gcig gam/_zhag gnyis sam/_zhag gsum mam/_zhag bzhi'am/_zhag bdun nam/_zla ba phyed dam/_zla ba gcig gam/_dus sam/_lo khyud kor ram/_lo brgya'am/_stong ngam/_
[\[227b.6\]]lo brgya phrag stong ngam/_ji tsam du 'dod pa de tsam du kha zas dang bral ba'i rgyud kyis chos ston kyang de bzhin gshegs pa'i byin gyi rlabs kyis shin tu yongs su bzung ba'i phyir de'i chos kyi sgo yongs su zad par mi 'gyur/_lus dang sems ngal bar mi 'gyur ro/_/shes pa chen po 
[\[227b.7\]]bzhi dang ldan par 'gyur te/_bzhi gang zhe na/_sems can gyi bsam pa dang /_tshig rab tu dbye ba shes pa dang /_so so yang dag par rig pa mi zad pa shes pa dang /_theg pa ji ltar rnam par dgod pa shes pa dang /_so so ci rigs par chos bstan pa shes pa dang ldan 
[\[228a\]]
[\[228a.1\]]par 'gyur te/_rigs kyi bu 'di ni sangs rgyas kyi rgyan byin gyis brlabs pa'i gzungs gang [{]chung zad [,]cung zad [}]gzhol ba'i sgor 'jug pa zhes bya'o/_/gzungs 'di ni mi zad pa/_thug pa med pa'i rjes su song ba/_de bzhin gshegs pa'i mtshams dang bcas pa dang bstan 
[\[228a.2\]]pa tshad med pa'o/_/rigs kyi bu byang chub sems dpa' rnams kyi gzungs ni brgyad po 'di dag ste/_gzungs de dag la rab tu gnas pa'i byang chub sems dpa' rnams ni sangs rgyas thams cad kyis gsungs pa kun du 'dzin to/_/chos ston pa ni mi zad par 'gyur ro/_/legs 
[\[228a.3\]]par bshad pas sems can thams cad tshim par byed par 'gyur ro/_/de nas de'i tshe byang chub sems dpa' gzungs kyi dbang phyug gi rgyal pos tshigs su bcad pa 'di dag smras so/_/bde gshegs rnams kyis rab tu gsungs pa'i gzungs brgyad po/_/theg pa 'dir ni 
[\[228a.4\]]de dag rnam par nges thob pa/_/mdo sde bye ba stong phrag thug pa med 'chad kyang /_/de ni don dang tshig 'bru gang la'ang chags pa med/_/yid 'ong shin tu snyan cing chags par 'gyur ba'i dbyangs/_/bye ba stong phrag tshad med zhing du go byed pa/_/sems can rnams kyis de thos mya ngan 
[\[228a.5\]]'das par 'gro/_/sgra dbyangs rnam par dag pa'i gzungs 'di thug pa med/_/yi ge thams cad shes pa mkhas pa blo gros ldan/_/bskal pa mang por 'chad kyang chos la zad pa med/_/rtsa ba'i tshig gcig brjod pa'ang zad par mi 'gyur te/_/mi zad chos kyi za ma tog 'di dran pa 
[\[228a.6\]]yi/_/gang gis gzungs thob mtha' mar thug par yongs bcad pa/_/mnyam nyid tshul bzhin chos la sems pa blo gros ldan/_/mthar 'dzin thams cad rnam par spangs te yongs dag pas/_/khyu mchog gyur pa de ni dbus la gnas mi 'gyur/_/gang gis mtsho chen phyag rgya'i 
[\[228a.7\]]gzungs ni rab thob pa/_/de yi kha nas phyag rgya bsam yas rjod pa na/_/gang dag gling bzhi gzugs kyi rnam pa ji snyed pa/_/de dag kun dang rgya mtsho mtsho chen bcas mi rtog_/'khor du gal te bdag nyid chen po de chos ston/_/nam mkha' las ni pad ma dag gi char chen 'bab/_/
[\[228b\]]
[\[228b.1\]]pad ma dag las chos mang bye ba rab tu 'byung /_/'di ni pad ma bkod pa'i gzungs te yongs su dag_/chags pa med pa'i gzungs ni gal te thob gyur na/_/tshig gcig brjod pa rab tu smra dang gnyis dag dang /_/gsum dang bzhi dang lnga dang bye ba dag dang ni/_/khrag khrig thug pa 
[\[228b.2\]]med par smra la chags pa med/_/gang gis rnam par gdon mi za ba'i gzungs thob pa/_/don dang chos dang nges tshig spongs pa ji snyed pa/_/phyogs bcu'i sems can ji snyed mang pos yongs dris na/_/de dag the tshom kun bcad dogs pa med par 'gyur/_/gang gis sangs rgyas rnam 
[\[228b.3\]]par 'phrul pa'i gzungs thob pa/_/gzi brjid chen po de ni stan la 'dug pa na/_/sangs rgyas phyag g.yas de yi spyi bor 'jog mdzad de/_/de yang rgyal ba'i spobs pa ci 'dra bzhin du 'gyur/_/gang gis gzungs rnams 'di dag rab tu thob 'gyur ba/_/de yi yon tan bsam yas 
[\[228b.4\]]thug pa med 'gyur te/_/gang gA'i snyed kyi bskal pa bye ba stong brjod kyang /_/khyu mchog gyur pa'i bsngags pa brjod pas zad pa med/_/gang gis gzungs kyi mchog rnams rab tu thob gyur pa/_/de yi shes pa srid pa gsum la mnyam 'jug ste/_/pad ma bzhin du srid pa 
[\[228b.5\]]gsum las 'phags 'gyur zhing /_/ri rab bzhin du yul rnams kyis ni mi bskyod 'gyur/_/gang gis gzungs kyi mchog rnams rab tu thob gyur pa/_/de ni srid kun rnam par spangs pa'i spyad spyod de/_/mu stegs can gyi tshogs kun 'joms pa sgrog pa na/_/seng ge bzhin 
[\[228b.6\]]du 'khor du 'jigs pa med par 'gyur/_/sa ltar dge ba rnams ni rnam par skyed par 'gyur/_/chu ltar dri ma rnams ni rab tu ded par 'gyur/_/me ltar rlom sems med cing rnam rtog med par 'gyur/_/rlung ltar yul rnams la ni chags pa med par 'gyur/_/gang gis 
[\[228b.7\]]gzungs kyi mchog rnams rab tu thob gyur pa/_/de ni smra tshe shes dang dbang po 'khrug pa med/_/de ni sman pa bzhin du 'gro ba thar byed 'gyur/_/phan par 'dod pas chos kyi bkru sman sbyin par byed/_/gang gis gzungs kyi mchog rnams rab tu thob gyur pa/_/skye bo'i tshogs 
[\[229a\]]
[\[229a.1\]]rnams de la lta bas mi ngoms te/_/zla ba bzhin du dge ba dag ni rnam sbyong 'gyur/_/sems snyoms gzi brjid chen po 'od zer mnyam par gtong /_/gang gis gzungs kyi mchog rnams rab tu thob gyur pa/_/de ni 'gro ba'i srid pa ma lus skems par byed/_/nyi ma 
[\[229a.2\]]bzhin du 'od byed mun pa sel bar 'gyur/_/gnyid log sems can srid pa gsum las sad par byed/_/gang gis gzungs kyi mchog rnams rab tu thob gyur pa/_/de ni kun la [{]chung zad [,]cung zad [}]tsam yang 'dzin pa med/_/de ni rgyal po bzhin du 'jig rten dbang phyug che/_/rnam thos bu bzhin 
[\[229a.3\]]nor ldan chos rnams ston par byed/_/gang gis gzungs kyi mchog rnams rab tu thob gyur pa/_/rdzu 'phrul chen po dran ldan klu dang 'drar 'gyur te/_/sprin gyi bya ba byed cing mkha' las glog phyung nas/_/zhi bar bya phyir de ni chos kyi char pa 'bebs/_/gang gis gzungs kyi mchog rnams 
[\[229a.4\]]rab tu thob gyur pa/_/'khor rnams thams cad khyu mchog gyur pa'i gdong du blta/_/brgya byin bzhin du dman pa ma yin gzugs mchog ldan/_/blo chen 'gro ba rnams la chos dang don rnams sems/_/gang gis gzungs kyi mchog rnams rab tu thob gyur pa/_/de ni tshangs pa'i 
[\[229a.5\]]gnas pa yongs dag bsam gtan byed/_/tshangs pa bzhin du mnyam bzhag snying rje ldan par 'gyur/_/'jig rten 'di kun zil gyis mnan nas bsam gtan byed/_/gang gis gzungs kyi mchog rnams rab tu thob gyur pa/_/de ni phyogs bcu'i sangs rgyas mang la mchod pa byed/_/de 
[\[229a.6\]]ni rtag tu mngon shes lnga las nyams mi 'gyur/_/zhing brgya bsam gyis mi khyab dag tu mkha' nas 'gro/_/gang gis gzungs kyi mchog rnams rab tu thob gyur pa/_/de ni ring por mi thogs sangs rgyas yon tan 'thob/_/phyogs na rgyal ba rnams ni de yi bsngags brjod de/_/bu 
[\[229a.7\]]gcig pa zhig yon tan ldan pa bzhin du bstod/_/gang gis gzungs kyi mchog rnams rab tu thob gyur pa/_/de yi spobs pa phreng ba legs brgyus ji bzhin te/_/mdo sde zab mo sna tshogs mang po 'chad pa na/_/spobs pa rgya che yangs shing zad pa med par 'gyur/_/gang gis 
[\[229b\]]
[\[229b.1\]]gzungs kyi mchog rnams rab tu thob gyur pa/_/de la rgyags pa med cing g.yo med nga rgyal med/_/dran ldan blo gros ldan zhing blo ldan rtogs dang ldan/_/ye shes mtha' yas spyod yul nam mkha' bzhin du 'gyur/_/gang gis gzungs kyi mchog rnams rab tu thob gyur pa/_/de yi 
[\[229b.2\]]'dus byas nyes pa thams cad rab tu chad/_/shes rab ye shes thabs dang zung du 'brel bar 'gyur/_/byams dang snying rje dag kyang zung du 'brel bar 'gyur/_/gang gis gzungs kyi mchog rnams rab tu thob gyur pa/_/de ni smra tshe 'khrul pa [{]chung zad [,]cung zad [}]mi dmigs te/_/bdag 
[\[229b.3\]]nyid che de sems can rnams kyi sgra skad shes/_/spyod dang dbang po dang ni mos pa thams cad shes/_/gang gis gzungs kyi mchog rnams rab tu thob gyur pa/_/des ni chos la lhag mthong dge dang dran pa dang /_/rdzu 'phrul dang ni spang dang dbang po stobs lnga dang /_/byang chub yan 
[\[229b.4\]]lag de bzhin lam mchog zhi gnas 'thob/_/gang gis gzungs kyi mchog rnams rab tu thob gyur pa/_/de ni bde gshegs rnams kyi spyod yul rang gis rtogs/_/pha rol phyin pa dag ni kun gyi pha rol son/_/bsdu ba'i dngos po kun la mkhas shing blo gros ldan/_/gang 
[\[229b.5\]]gis gzungs kyi mchog rnams rab tu thob gyur pa/_/de la nam yang 'khrul pa [{]chung zad [,]cung zad [}]mi dmigs te/_/nges pa de ni zhi zhing nyer zhi myos pa med/_/de ni spyod la rab tu gnas gyur shin tu dul/_/gang gis gzungs kyi mchog rnams rab tu thob gyur pa/_/de ni bde gshegs 
[\[229b.6\]]spyan sngar pad ma'i steng na 'dug_/de yi lus ni chos kyi rgyus byung rdul dang bral/_/de yi lus la mngal gyi dri mas gos mi 'gyur/_/gang gis gzungs kyi mchog rnams rab tu thob gyur pa/_/de ni rgyal ba kun gyis byin brlabs chos smra ste/_/de ni lus dang ngag yid las 
[\[229b.7\]]rnams gang byed pa/_/thams cad shes pas byas te skye bo phan par byed/_/gang gis gzungs kyi mchog rnams rab tu thob gyur pa/_/de ni smra tshe bsngags pa zad par mi 'gyur te/_/sems can thams cad 'dren pa shes rab cher gyur kyang /_/de yi bsngags pa bskal pa 
[\[230a\]]
[\[230a.1\]]mang por bsam mi khyab//_//bam po bdun pa ste tha ma/_de nas bcom ldan 'das kyis byang chub sems dpa' sems dpa' chen po gzungs kyi dbang phyug gi rgyal po la legs so bya ba gnang ste/_gzungs kyi dbang phyug gi rgyal po khyod 
[\[230a.2\]]kyis gzungs rnam par nges par bstan pa 'di legs par bshad pa dang /_ji ltar yang khyod chos 'di dag la gzhan gyi dring mi 'jog pa dang /_ji ltar yang khyod sngon gyi de bzhin gshegs pa rnams la gzungs kyi sgo'i tshig zab mo rnams yongs su 'dri ba'i rang bzhin can 
[\[230a.3\]]du gyur pa legs so legs so/_/de'i phyir gzungs kyi dbang phyug gi rgyal po khyod kyis rnam grangs 'dis kyang 'di ltar rig par bya'o/_/gzungs kyi dbang phyug gi rgyal po sngon byung ba 'das pa'i dus na bskal pa grangs med pa'i yang ches grangs med pa rgyas pa tshad med pa/_
[\[230a.4\]]bsam gyis mi khyab par gyur pa/_de'i tshe de'i dus na rnam par snang byed kyi bskal pa la 'jig rten gyi khams dri ma med par de bzhin gshegs pa dri ma med par snang ba zhes bya ba sangs rgyas bcom ldan 'das zhes bya ba'i bar du gyur pa 'jig rten du byung ngo /_/'jig rten gyi khams dri ma 
[\[230a.5\]]med pa de yang bai dUr+ya ltar dag par gyur te/_me long lta bur shin tu byi dor byas pa/_lag mthil ltar mnyam pa'o/_/'jig rten gyi khams der rin po che sna bdun gyi shing ljon pa rin po che'i yal ga dang /_lo ma dang /_me tog dang /_'bras bur ldan pa dag byung bar gyur 
[\[230a.6\]]to/_/'dzam bu'i chu bo'i gser gyi pad ma tshad shing rta'i phang lo tsam du gyur pa sna tshogs pa/_blta na sdug pa dag kyang byung bar gyur to/_/lha dang mi de dag kyang rin po che'i khang pa brtsegs pa la yongs su longs spyod par gyur to/_/zas dang skom yang bsams pa tsam gyis 
[\[230a.7\]]'byor te/_'di lta ste/_dper na gzhan 'phrul dbang byed kyi lha rnams kyi longs spyod dag yongs su spyod pa ltar lha dang mi de dag gi longs spyod dang /_yongs su spyod pa yang de 'dra bar gyur to/_/lha dang mi de dag kyang 'dod chags chung ba/_zhe sdang chung ba/_gti mug chung ba/_rnam 
[\[230b\]]
[\[230b.1\]]pa bzang ba/_shin tu rnam par rig par byed par gyur to/_/'jig rten gyi khams de ni nyi ma dang zla bar btags pa rnams med par gyur te/_bcom ldan 'das de bzhin gshegs pa dri ma med par snang ba de ni lus kyi 'od kyis thams cad dang ldan pa'i sangs rgyas kyi zhing 
[\[230b.2\]]gsal bar gyur to/_/'jig rten gyi khams de na pad ma kha zum pas mtshan mo zhes bya ba dang pad ma kha bye bas nyin mor bgrang ba ma gtogs par nyin mtshan du gdags pa med do/_/bcom ldan 'das de bzhin gshegs pa dri ma med par snang ba de'i byang chub sems dpa'i dge 
[\[230b.3\]]'dun ni byang chub sems dpa' rab tu byung ba snyoms par zhugs pa'i byang chub sems dpa' bye ba brgya phrag drug cur gyur to/_/khyim pa tshad med pa dag ni bla na med pa yang dag par rdzogs pa'i byang chub la yang dag par zhugs par gyur to/_/de ni theg pa chen po ma gtogs par 
[\[230b.4\]]theg pa rnam par dgod pa gzhan med par gyur to/_/bcom ldan 'das de ni phyir mi ldog pa dag pa'i gtam yang dag par ston to/_/bcom ldan 'das de'i sku tshe'i tshad ni bskal pa phyed du gyur to/_/mi rnams kyang bar ma dor 'chi ba'i dus byed pa med par gyur to/_/sangs rgyas kyi 
[\[230b.5\]]zhing de na gang dag sa la gnas pa'i khang pa brtsegs pa rnams na gnas pa de dag ni mi zhes bya ba'i grangs su 'gro/_gang dag nam mkha' la gnas pa'i khang pa brtsegs pa rnams na gnas pa de dag ni lha zhes bya ba'i grangs su 'gro ba ma gtogs par lha dang mi rnams kyi kha dog dang /_
[\[230b.6\]]yongs su spyod pa tha dad du bya ba med par gyur to/_/'jig rten gyi khams de na bcom ldan 'das chos kyi rgyal po bla na med pa de ma gtogs par rgyal po gzhan gang yang med do/_/lha dang mi de dag thams cad kyang de bzhin gshegs pa la mchod pa'i las byed pa dang /_chos nyan 
[\[230b.7\]]pa la 'dun par gyur pa ma gtogs par lha gzhan med/_ston pa gzhan med/_gzhan la phyag mi 'tshal/_las gzhan mi byed/_gzhan yid la mi byed par gyur to/_/'jig rten gyi khams de na bud med du gdags pa med do/_/sems can de dag bslab pa gsum po dag 
[\[231a\]]
[\[231a.1\]]la slob pa ma gtogs par ltung bar gdags pa med do/_/bslab pa las 'da' bar gdags pa med do/_/bslab pa gsum gang zhe na/_'di lta ste/_lhag pa'i tshul khrims kyi bslab pa dang /_lhag pa'i sems kyi bslab pa dang /_lhag pa'i shes rab 
[\[231a.2\]]kyi bslab pa'o/_/de la lhag pa'i tshul khrims kyi bslab pa gang zhe na/_gang thams cad mkhyen pa'i sems mi gtong ba dang /_mngon par 'du byed pa thams cad rnam par spong ba'o/_/de la lhag pa'i sems kyi bslab pa gang zhe na/_gang ting nge 'dzin la rab tu gnas 
[\[231a.3\]]nas lhag pa'i shes rab thob pa'o/_/de la lhag pa'i shes rab kyi bslab pa gang zhe na/_gang shes rab kyi pha rol tu phyin pa la rab tu gnas nas/_so so yang dag par rig pa thob pa'o/_/byang chub sems dpa' de dag ni lung phog pa med par bslab pa 'di lta bu dag la 
[\[231a.4\]]slob pa dag go/_/'jig rten gyi khams de ni de lta bur yongs su dag par gyur to/_/bcom ldan 'das de'i chos bstan pa yang de lta bur yongs su dag par gyur to/_/de'i tshe byang chub sems dpa' 'od dpal zhes bya ba 'khor de nyid du 'dus te/_'dug par gyur pa de stan 
[\[231a.5\]]las langs te/_bcom ldan 'das de bzhin gshegs pa dri ma med par snang ba de la 'di skad ces gsol to/_/bcom ldan 'das gzungs gzungs zhes bgyi na/_bcom ldan 'das byang chub sems dpa' dag_/gzungs gang la rab tu gnas nas/_sangs 
[\[231a.6\]]rgyas bcom ldan 'das thams cad kyis gsungs pa kun du 'dzin pa dang /_chos bstan pa na zad par mi 'gyur ba dang /_legs par bshad pas sems can thams cad tshim par bgyid pa'i gzungs de gang lags/_de skad ces gsol pa dang /_bcom ldan 'das 
[\[231a.7\]]de bzhin gshegs pa dri ma med par snang ba des/_byang chub sems dpa' 'od dpal la 'di skad ces bka' stsal to/_/rigs kyi bu khyod gang gi phyir/_de bzhin gshegs pa la don 'di yongs su dri bar sems pa legs so legs so/_/rigs kyi bu rin 
[\[231b\]]
[\[231b.1\]]chen sgron ma zhes bya ba'i gzungs yod de/_byang chub sems dpa' dag gzungs de la rab tu gnas nas/_sangs rgyas thams cad kyis gsungs pa kun du 'dzin to/_/legs par bshad pas sems can thams cad tshim par byed do/_/de skad ces bka' stsal pa dang /_de 
[\[231b.2\]]bzhin gshegs pa dri ma med par snang ba la/_byang chub sems dpa' 'od dpal gyis 'di skad ces gsol to/_/bcom ldan 'das gang thos pas bdag cag de bzhin du sgrub cing /_gzungs 'di 'thob par 'gyur bar de bzhin gshegs pas rin chen sgron ma'i gzungs 
[\[231b.3\]]la gang [{]chung zad [,]cung zad [}]'jug pa tsam zhig legs par bshad du gsol/_de nas de bzhin gshegs pa dri ma med par snang bas/_byang chub sems dpa' 'od dpal la tshigs su bcad de bka' stsal pa/_nyon mongs rnams kyi rdul dang bral gyur te/_dri ma med cing dri ma 
[\[231b.4\]]kun du spangs/_/sems ni rtag tu dag cing dri med pa/_/'di ni rin chen sgron ma'i gzungs yin no/_/lus kyis ngag rnams dag cing yid kyis ni/_/zla ba lta bur dri bral dri med 'od/_/byams pa'i sems dang yid kyang snyoms gyur pa/_/'di ni rin chen sgron ma'i 
[\[231b.5\]]gzungs yin no/_/gnyis su lta ba dag las rnam grol zhing /_/rtog dang rnam par rtog dang kun du bral/_/'du shes rnams ni yongs su shes gyur pa/_/'di ni rin chen sgron ma'i gzungs yin no/_/dran dang blo gros rtog la 'jug pa 'grub/_/shes rab che 
[\[231b.6\]]ldan yon tan rnams dang ldan/_/nam mkha'i dkyil ltar dri ma med cing dag_/'di ni rin chen sgron ma'i gzungs yin no/_/dkon mchog gsum po rgyun mi 'chad pa dang /_/dri gsum rnam spangs srid pa gsum las grol/_/gnyis la yid gnyis za ba mthar 
[\[231b.7\]]'byin pa/_/rin chen sgron ma'i gzungs ni dag pa yin/_/'dod chags dang ni zhe sdang gti mug bcom/_/dus ngan rnyog spangs yon tan kun dang ldan/_/nyon mongs mun pa rab rib sel byed pa/_/rin chen sgron ma gzungs kyi mchog yin no/_/'jig rten 
[\[232a\]]
[\[232a.1\]]dag na sgra skad tha ma dang /_/'bring dang mchog ni ji snyed yod pa dag_/sgra rnams kun la shin tu zhugs gyur pa/_/rin chen sgron ma'i gzungs ni rdul dang bral/_/zab mo'i chos rnams dang ni ldan gyur cing /_/tshig dang yig 'bru sna tshogs mtha' 
[\[232a.2\]]yas mang /_/bdag dang sems can dag tu lhung ba med/_/gnyis med ldan pa 'di ni gzungs yin no/_/so so yang dag rig pa thob gyur cing /_/rkang pa snying po bzhi la rab gnas te/_/bsam gtan bzhi dang yang dag rab ldan pa/_/'di ni rin chen sgron ma'i 
[\[232a.3\]]gzungs yin no/_/dam pa'i don gyi chos kyi tshul gyur cing /_/tshangs pa'i gnas pa bzhi dang bsdu dang ldan/_/mngon par shes pa lnga la 'gro byed pa/_/'di ni rin chen sgron ma'i gzungs yin no/_/dran pa nye bar gzhag pa rnams la gnas/_/yang dag spong ba 
[\[232a.4\]]rnams dang rtag tu 'thun/_/rdzu 'phrul rkang pa bzhi la spyod byed pa/_/'di ni rin chen sgron ma'i gzungs yin no/_/dbang po lnga po dag dang ldan gyur cing /_/stobs lnga dag la gnas pa mi g.yo'i shugs/_/byang chub yan lag rnams dang rab ldan pa/_/'di ni rin 
[\[232a.5\]]chen sgron ma'i gzungs yin no/_/yan lag brgyad pa'i lam gyis 'gro byed cing /_/zhi gnas mchog dang lhag mthong zung du 'brel/_/rig dang rnam par grol bas 'gro byed pa/_/'di ni rin chen sgron ma'i gzungs yin no/_/sa rnams gnon pa dag ni rab ldan 
[\[232a.6\]]zhing /_/mtshams sbyor grol ba'i lam dang rjes su 'thun/_/nyes pa rnams ni kun du spangs gyur pa/_/'di ni rin chen sgron ma'i gzungs yin no/_/'jig rten thams cad na ni snang byed cing /_/nyi dang zla yi 'od kyi dkyil 'khor ltar/_/rnam par dag cing 
[\[232a.7\]]mig ni 'byed byed pa/_/'di ni rin chen sgron ma'i gzungs yin no/_/'dir ni lha mig dag ste rab rib med/_/shes rab mchog gi mig kyang rnam dag pa/_/'dir ni chos kyi mig kyang dag gyur te/_/rgyal ba dam pa'i spyan ni rnam par dag_/'dir ni nyon mongs 
[\[232b\]]
[\[232b.1\]]bdud kyang dag par gyur/_/phung po lnga yi nyes pa 'dir yongs dag_/'dir ni 'chi bdag bdud kyang dag gyur cing /_/'dir ni sde dang bcas pa'i bdud kyang bcom/_/'dir ni gzungs la rab tu gnas nas su/_/bye ba khrag khrig dag gi zhing du 'gro/_/sangs rgyas 
[\[232b.2\]]khrag khrig dag kyang mthong 'gyur zhing /_/bla na med pa'i chos kyang nyan par byed/_/rgya chen chos ni thos par gyur nas kyang /_/gzungs kyi dran pa'i stobs kyis 'dzin par byed/_/don dang tshig 'bru dag kyang gzungs ldan par/_/sems can thams cad la ni ston par byed/_/
[\[232b.3\]]rgyu dang rkyen gyis rnam par phye bas na/_/sems ni skad cig 'jig par shes gyur te/_/chos rnams rab tu dbye ba shes thob pa/_/gzungs 'di la ni gnas par gyur pa yin/_/spobs pa thob cing gsum rig chags pa med/_/mig gsum rnam par dag pa'ang rab tu 
[\[232b.4\]]thob/_/rnam par thar pa gsum gyi don kyang thob/_/'dir ni gzungs rnams thob par gyur dang ldan/_/gang dag gzungs rnams mang po gzhal yas shing /_/tshad med pa dag nges par bstan pa yang /_/gzungs kyi dam pa 'di ni thob gyur na/_/de dag thams 
[\[232b.5\]]cad rab tu thob par 'gyur/_/bsam gtan gang dang rnam thar gang dag dang /_/snyoms 'jug ting 'dzin gang dag mtha' yas dang /_/mngon par shes pas rnam par rol dang gzungs/_/mtha' yas de dag la ni rab tu 'jug_/ji ltar rgya mtsho dpag tu med pa la/_/
[\[232b.6\]]mtha' yas sgo nas klung mtsho mtshe'u 'jug pa/_/de ltar gzungs 'di 'dzin par byed pa yang /_/mtha' yas chos rnams kyi ni sgo mor 'jug_/zad pa med pa'i sgra la 'jug pa yang /_/zad pa med pa'i shes pas khong du chud/_/gzungs 'di smra bar byed pa de 
[\[232b.7\]]yi ni/_/bsod nams thams cad zad par mi 'gyur ro/_/gzungs 'di rab tu thob par gyur pa ni/_/rin chen dam pa dri med lag tu 'gyur/_/gzugs dang mtshan rnams dang ni rigs dang yang /_/rus dang skye ba dag ni rnam par dag_/zab mo'i tshul 
[\[233a\]]
[\[233a.1\]]dag la ni 'jug pa dang /_/mi skye ba la bzod dang ma skyes dang /_/phyir mi ldog pa'i shes pa'i sa dag kyang /_/gzungs 'di yin par nges par bstan pa yin/_/byang chub bla med mchog 'di tshol byed pa'i/_/byang chub sems dpa' mang po gang 
[\[233a.2\]]dag gis/_/gzungs 'di rab tu thob par gyur na ni/_/byang chub bla na med pa rnyed mi dka'/_/gang dag phyogs bcu rnams na bde bar gshegs/_/'gro la phan dang bde phyir chos ston pa/_/gzungs kyi dam pa 'di ni thob gyur na/_/de dag spobs pa rgyun chad mi 'gyur 
[\[233a.3\]]ro/_/gzungs 'di rab tu thob par gyur pa dag_/dga' dang mos dang bsam pa shes nas ni/_/de dag 'bras bu yod pa ston pas na/_/sems can khrag khrig dag ni tshim par byed/_/gzungs 'di la ni gnas pa'i dpa' bo dag_/'khor lo dam pa rab tu skor byed 
[\[233a.4\]]cing /_/sems can sdug bsngal sna tshogs rnams las 'grol/_/theg pa dam pa la yang 'jog par byed/_/bskal pa bye ba khrag khrig mang por ni/_/bsngags dang yon tan legs pa brjod byas kyang /_/drang srong chen pos de yi yon tan gyi/_/mtha' ma brjod du 
[\[233a.5\]]nus par mi 'gyur ro/_/rigs kyi bu de ltar bcom ldan 'das de bzhin gshegs pa dri ma med par snang ba des gzungs bstan pa 'di bshad pa na/_byang chub sems dpa'i 'khor chen po de las byang chub sems dpa' stong phrag sum cu rtsa gnyis kyis gzungs thob par gyur to/_/
[\[233a.6\]]byang chub sems dpa' sems dpa' chen po 'od dpal gyis ni rin chen sgron ma'i gzungs 'di thob par gyur to/_/gzungs kyi dbang phyug gi rgyal po khyod de'i tshe de'i dus na/_byang chub sems dpa' 'od dpal zhes bya bar gyur pa de gzhan zhig yin pa snyam du dogs shing yid 
[\[233a.7\]]gnyis su gyur tam/_the tshom za ba lta na/_khyod kyis de ltar mi blta'o/_/de ci'i phyir zhe na/_khyod nyid de'i tshe de'i dus na byang chub sems dpa' 'od dpal zhes bya bar gyur te/_gzungs kyi dbang phyug gi rgyal po khyod kyis de tshun chad bgrang ba las 'das pa'i 
[\[233b\]]
[\[233b.1\]]de bzhin gshegs pa dag la gzungs rnam par nges pa 'di yongs su dris so/_/yongs su dri ba byas so/_/des na khyod da ltar yang de bzhin gshegs pa la yongs su 'dri ba de ltar 'jigs pa med cing gzungs kyi rnam par nges pa 'di'ang ston to/_/khyod kun du lta ba'i 
[\[233b.2\]]blos chos 'di mngon sum du gyur pas rnam grangs 'dis na ngas khyod byang chub sems dpa' gzungs thob pa dang /_byang chub sems dpa' dran pa dang ldan pa rnams kyi mchog tu bstan to/_/de nas byang chub sems dpa' shes rab brtsegs zhes bya ba 'khor de nyid du 'dug par 
[\[233b.3\]]gyur pa des/_bcom ldan 'das la 'di skad ces gsol to/_/bcom ldan 'das ji ltar na byang chub sems dpa' rin chen sgron ma'i gzungs 'di rab tu thob cing /_thob nas kyang chab 'tshal bar mi bgyid pa dang /_'di lta ste/_gzungs kyi stobs bskyed pas sems 
[\[233b.4\]]can thams cad nye bar 'tsho ba lags/_de skad ces gsol pa dang /_bcom ldan 'das kyis byang chub sems dpa' shes rab brtsegs la 'di skad ces bka' stsal to/_/rigs kyi bu gang gi tshe byang chub sems dpa' shes rab kyi rtsa ba la gnas par gyur pa dang /_shes 
[\[233b.5\]]rab kyi las byed par gyur pa de'i tshe gzungs 'di rab tu 'thob bo/_/chud za bar mi byed do/_/sems can thams cad kyi nye bar 'tsho bar yang 'gyur ro/_/de skad ces bka' stsal pa dang /_bcom ldan 'das la byang chub sems dpa' shes rab brtsegs kyis 'di skad ces 
[\[233b.6\]]gsol to/_/bcom ldan 'das shes rab kyi rtsa ba ni gang lags/_shes rab kyi las ni gang lags/_de bzhin gshegs pas legs par bshad du gsol/_bcom ldan 'das kyis bka' stsal pa/_de'i phyir rigs kyi bu khyod shin tu legs par nyon 
[\[233b.7\]]la yid la zung shig dang /_ngas khyod la bshad par bya'o/_/rigs kyi bu byang chub sems dpa' ma thos pa'i chos nyan pa gang yin pa 'di ni shes rab kyi rtsa ba'o/_/ji ltar thos pa'i chos gzhan dag la rgya cher yang dag par ston pa gang yin pa 'di ni shes rab kyi las 
[\[234a\]]
[\[234a.1\]]so/_/dpyod pa ni shes rab kyi rtsa ba'o/_/gang dpyad pa gzhan dag la nye bar ston pa 'di ni shes rab kyi las so/_/tshul bzhin so sor rtog pa ni shes rab kyi rtsa ba'o/_/sems can rnams tshul bzhin la rab tu dgod pa 'di ni shes rab kyi las so/_/
[\[234a.2\]]yang dag par sbyor ba ni shes rab kyi rtsa ba'o/_/yang dag par sgrub pa ni shes rab kyi las so/_/sems la nges par sems pa ni shes rab kyi rtsa ba'o/_/sems la nges par sems pa yang dag par ston pa ni shes rab kyi las so/_/rab tu dben par gnas pa ni shes 
[\[234a.3\]]rab kyi rtsa ba'o/_/lus dang sems dben par shes pa ni shes rab kyi las so/_/gcig pur dga' ba ni shes rab kyi rtsa ba'o/_/gcig pur bgrod pa'i lam sgrub pa ni shes rab kyi las so/_/zhi gnas dang lhag mthong sgom pa ni shes rab kyi rtsa ba'o/_/rig 
[\[234a.4\]]pa dang rnam par grol ba 'thob pa ni shes rab kyi las so/_/rnam par thar pa gsum sgom pa ni shes rab kyi rtsa ba'o/_/rig pa gsum mngon sum du byed pa ni shes rab kyi las so/_/dran pa nye bar gzhag pa sgom pa ni shes rab kyi rtsa ba'o/_/dran pa med cing yid la 
[\[234a.5\]]byed pa med pa ni shes rab kyi las so/_/yang dag par spong ba sgom pa ni shes rab kyi rtsa ba'o/_/chos thams cad rang bzhin gyis spangs par rab tu shes pa ni shes rab kyi las so/_/rdzu 'phrul gyi rkang pa sgom pa ni shes rab kyi rtsa ba'o/_/mngon par 'du bya ba med pa 
[\[234a.6\]]rdzu 'phrul thob pa ni shes rab kyi las so/_/dad pas mos te yid ches pa ni shes rab kyi rtsa ba'o/_/chags pa thams cad las yang dag par 'da' ba ni shes rab kyi las so/_/sems mi 'jum pa ni shes rab kyi rtsa ba'o/_/lus dang sems shin tu sbyangs pa ni shes rab 
[\[234a.7\]]kyi las so/_/dran pa dang shes bzhin ni shes rab kyi rtsa ba'o/_/dran par bya ba rjes su dran pa ni shes rab kyi las so/_/ting nge 'dzin rim gyis rjes su rtogs par byed pa ni shes rab kyi rtsa ba'o/_/rtag tu mnyam par bzhag par gnas pa 'thob pa ni shes rab kyi 
[\[234b\]]
[\[234b.1\]]las so/_/shes rab kyi dbang po la sten pa ni shes rab kyi rtsa ba'o/_/dbang po mchog dang mchog ma yin pa shes pa ni shes rab kyi las so/_/stobs lnga'i gnas shes pa ni shes rab kyi rtsa ba'o/_/bdud dang nyon mongs pas mi rdzi ba ni shes rab kyi las so/_/
[\[234b.2\]]byang chub kyi yan lag rjes su 'thun pa'i bzod pa ni shes rab kyi rtsa ba'o/_/chos thams cad kyi rang bzhin rjes su rtogs pa ni shes rab kyi las so/_/lam gyi yan lag yang dag par sgrub pa ni shes rab kyi rtsa ba'o/_/chos thams cad gzings lta bur shes nas chos 
[\[234b.3\]]dang chos ma yin pa la mi gnas pa ni shes rab kyi las so/_/sdug bsngal dang /_kun 'byung ba dang /_'gog pa dang /_lam sgom pa ni shes rab kyi rtsa ba'o/_/'gog pa mngon sum du byed pa ni shes rab kyi las so/_/drang ba'i don gyi mdo sde kun chub par 
[\[234b.4\]]byed pa ni shes rab kyi rtsa ba'o/_/nges pa'i don gyi mdo sde la rton pa ni shes rab kyi las so/_/thos pa thams cad 'dzin pa ni shes rab kyi rtsa ba'o/_/don la rton pa ni shes rab kyi las so/_/rnam par shes pa la so sor rtog pa ni shes rab kyi rtsa ba'o/_/ye shes 
[\[234b.5\]]la rton pa ni shes rab kyi las so/_/gang zag gi sgra la mngon par zhen pa med pa ni shes rab kyi rtsa ba'o/_/chos nyid la rton pa ni shes rab kyi las so/_/'du byed thams cad mi rtag par so sor rtog pa ni shes rab kyi rtsa ba'o/_/gdod ma nas ma skyes par rab tu 
[\[234b.6\]]shes pa ni shes rab kyi las so/_/'du byed thams cad sdug bsngal bar so sor rtog pa ni shes rab kyi rtsa ba'o/_/chos thams cad mngon par 'du bya ba med par shes pa ni shes rab kyi las so/_/chos thams cad la bdag med par so sor rtog pa ni shes rab kyi rtsa ba'o/_/
[\[234b.7\]]sems can gzod ma nas rnam par dag par shes pa ni shes rab kyi las so/_/mya ngan las 'das pa la zhi bar so sor rtog pa ni shes rab kyi rtsa ba'o/_/chos thams cad rang bzhin gyis yongs su mya ngan las 'das par shes pa ni shes rab kyi las so/_/don 
[\[235a\]]
[\[235a.1\]]thos nas skrag pa med pa ni shes rab kyi rtsa ba'o/_/don so so yang dag par rig pa ni shes rab kyi las so/_/yang dag pa'i chos nyid thos nas skrag pa med pa ni shes rab kyi rtsa ba'o/_/chos thams cad yang dag par rig pa ni shes rab kyi las so/_/
[\[235a.2\]]nges pa'i tshig thams cad la skrag pa med pa ni shes rab kyi rtsa ba'o/_/nges pa'i tshig so so yang dag par rig pa ni shes rab kyi las so/_/sangs rgyas kyi spobs pa thos nas skrag pa med pa ni shes rab kyi rtsa ba'o/_/spobs pa so so yang dag par rig pa ni shes rab 
[\[235a.3\]]kyi las so/_/sems can la dmigs pa dang /_chos la dmigs pa'i byams pa ni shes rab kyi rtsa ba'o/_/dmigs pa med pa'i byams pa ni shes rab kyi las so/_/bdag la byed pa dang /_gzhan la byed pa la snying rje ba ni shes rab kyi rtsa ba'o/_/mtha' gnyi 
[\[235a.4\]]ga bsal ba'i snying rje chen po ni shes rab kyi las so/_/chos la sems pa la mchog tu dga' bar byed pa'i dga' ba ni shes rab kyi rtsa ba'o/_/blang ba med pa dang dor ba med pa ni shes rab kyi las so/_/rjes su chags pa dang /_khong khro ba dang bral ba'i btang snyoms 
[\[235a.5\]]ni shes rab kyi rtsa ba'o/_/gnyis dang bral ba ni shes rab kyi las so/_/sangs rgyas rjes su dran pa ni shes rab kyi rtsa ba'o/_/chos kyi sku rab tu shes pa ni shes rab kyi las so/_/chos rjes su dran pa ni shes rab kyi rtsa ba'o/_/'dod chags dang bral ba'i chos 
[\[235a.6\]]nyid shes pa ni shes rab kyi las so/_/dge 'dun rjes su dran pa ni shes rab kyi rtsa ba'o/_/'dus ma byas su so sor rtog pa ni shes rab kyi las so/_/gtong ba rjes su dran pa ni shes rab kyi rtsa ba'o/_/nyon mongs pa thams cad yongs su gtong ba ni shes rab kyi 
[\[235a.7\]]las so/_/tshul khrims rjes su dran pa ni shes rab kyi rtsa ba'o/_/tshul khrims mngon par 'du bya ba med par shes pa ni shes rab kyi las so/_/lha rjes su dran pa ni shes rab kyi rtsa ba'o/_/rnam par dag pa'i chos nyid ni shes rab kyi las so/_/thos pa la rtog 
[\[235b\]]
[\[235b.1\]]pa ni shes rab kyi rtsa ba'o/_/'jig rten thams cad la rtog pa ni shes rab kyi las so/_/ma byas pa'i las byed pa ni shes rab kyi rtsa ba'o/_/las kyi rnam par smin pa med par shes pa ni shes rab kyi las so/_/nga rgyal med pa ni shes rab kyi rtsa ba'o/_/ye shes chen 
[\[235b.2\]]po thob pa ni shes rab kyi las so/_/bdag gi don ni shes rab kyi rtsa ba'o/_/gnyi ga'i don ni shes rab kyi las so/_/chos kyi phung po brgyad khri bzhi stong kun du 'dzin pa ni shes rab kyi rtsa ba'o/_/chos kyi phung po brgyad khri bzhi stong yongs su shes pa ni shes rab kyi las so/_/
[\[235b.3\]]chos bstan pa shes pa ni shes rab kyi rtsa ba'o/_/'bras bu yod pa'i chos ston pa ni shes rab kyi las so/_/sems can rnams byang chub yang dag par 'dzin du 'jug pa ni shes rab kyi rtsa ba'o/_/shes rab kyi pha rol tu phyin pa dang thabs mkhas pas sems can rnams phyir 
[\[235b.4\]]mi ldog pa'i sa la rab tu dgod pa 'di ni shes rab kyi las so/_/srid par 'gro bar skye ba thams cad kyis skrag pa ni shes rab kyi rtsa ba'o/_/bsams bzhin du skye ba ni shes rab kyi las so/_/sgra'i rjes su 'gro ba'i bzod pa ni shes rab kyi rtsa ba'o/_/bsgom 
[\[235b.5\]]pa las byung ba'i bzod pa ni shes rab kyi las so/_/zad pa shes pa ni shes rab kyi rtsa ba'o/_/mi skye bar shes pa ni shes rab kyi las so/_/rjes su 'thun pa'i bzod pa ni shes rab kyi rtsa ba'o/_/mi skye ba'i chos la bzod pa ni shes rab kyi las so/_/phyir mi ldog 
[\[235b.6\]]pa'i sa ni shes rab kyi rtsa ba'o/_/dbang bskur ba'i sa ni shes rab kyi las so/_/byang chub kyi snying po la 'dug pa ni shes rab kyi rtsa ba'o/_/gang ci shes par bya ba dang /_thos par bya ba dang /_rtogs par bya ba dang /_mngon par rdzogs par 
[\[235b.7\]]'tshang rgya bar bya ba/_de thams cad sems kyi skad cig gcig dang ldan pa'i shes rab kyis/_bla na med pa yang dag par rdzogs pa'i byang chub mngon par rdzogs par 'tshang rgya ba 'di ni shes rab kyi las so/_/shes rab kyi rtsa ba dang las bstan pa 'di 
[\[236a\]]
[\[236a.1\]]bshad pa na/_phyogs bcu'i sangs rgyas kyi zhing grangs med/_dpag tu med pa dag rnam pa drug tu g.yos par gyur to/_/'khor gyi khyams rin po che bkod pa yang rnam pa drug tu g.yos so/_/de nas bcom ldan 'das la/_byang 
[\[236a.2\]]chub sems dpa' shes rab brtsegs kyis 'di skad ces gsol to/_/bcom ldan 'das gang gis/_phyogs bcu'i sangs rgyas kyi zhing grangs ma mchis/_dpag tu ma mchis pa 'di dag rab tu g.yos par gyur pa dang /_nam mkha' la gnas pa'i 
[\[236a.3\]]'khor gyi khyams 'di yang rnam pa drug tu g.yos par gyur pa'i rgyu gang lags/_rkyen gang lags/_bcom ldan 'das kyis bka' stsal pa/_rigs kyi bu shes rab kyi rtsa ba dang /_las bstan pa'i chos kyi rnam grangs 'di/_'das pa'i de bzhin 
[\[236a.4\]]gshegs pa rnams kyis sngon bshad pa na/_rigs kyi bu khyod nyid kyis nam mkha' yongs su 'dzin pa 'di nyid du/_de bzhin gshegs pa de dag la yongs su dris shing yongs su dri ba byas te/_sa chen po g.yos pa 'jig rten du byung ba'i rgyu ni 'di yin no/_/rkyen 
[\[236a.5\]]ni 'di yin no/_/de nas bcom ldan 'das la byang chub sems dpa' so so yang dag par rig pa la spobs pa zhes bya bas 'di skad ces gsol to/_/bcom ldan 'das ci'i slad du byang chub sems dpa' shes rab brtsegs la shes rab brtsegs zhes bgyi/_bcom 
[\[236a.6\]]ldan 'das kyis bka' stsal pa/_rigs kyi bu sngon byung ba 'das pa'i dus na/_dri ma med pa'i bskal pa la 'jig rten gyi khams 'byung ba bzang po na/_de bzhin gshegs pa dpal sbas zhes bya ba'i sangs rgyas bcom ldan 'das zhes bya ba'i bar du gyur pa 
[\[236a.7\]]'jig rten du byung ngo /_/'jig rten gyi khams 'byung ba bzang po de'i sems can rnams ni bde bas tshim pas gnas par gyur to/_/de bzhin gshegs pa dpal sbas de'i byang chub sems dpa'i dge 'dun ni/_byang chub sems dpa' stong phrag bzhi bcu 
[\[236b\]]
[\[236b.1\]]rtsa gnyis su gyur to/_/de'i nyan thos kyi dge 'dun ni nyan thos stong phrag brgyad cu rtsa bzhir gyur to/_/rigs kyi bu de ltar bcom ldan 'das de bzhin gshegs pa dpal sbas des/_byang chub sems dpa' de dag gi spobs pa rgya chen po nye bar bzung ste/_dri 
[\[236b.2\]]ba bye ba phrag brgya ched du mdzad nas/_byang chub sems dpa' de dag la bka' stsal pa/_skyes bu dam pa khyod kyi nang nas su dus ji srid cig na/_dri ba bye ba phrag brgya po 'di dri ba re re la bstan pa bye ba phrag brgya brgyas lan 'debs par spro/_de'i nang nas 
[\[236b.3\]]byang chub sems dpa' kha cig gis gsol pa/_mtshan mo 'di bas te lan gdab par bgyi'o/_/kha cig gis gsol pa/_dgung bdun na'o/_/kha cig gis gsol pa/_dgung zla phyed na'o/_/kha cig gis gsol pa/_bcom ldan 'das dris pa 
[\[236b.4\]]'di dag bdag cag gis dgung zla gcig na lan gdab par bgyi'o/_/de'i tshe byang chub sems dpa' dran pa'i blo zhes bya ba 'khor de nyid du 'dus te 'dug par gyur pa des/_bcom ldan 'das de bzhin gshegs pa dpal sbas de la 'di skad ces gsol to/_/
[\[236b.5\]]bcom ldan 'das bdag stan las mi ldang zhing /_spyod lam 'khrug pa ma mchis par de bzhin gshegs pa dbang du bgyis te dri ba 'di bas par lan gdab par bgyi'o/_/skyes bu dam pa des seng ge'i sgra bsgrags ma thag tu/_de nas stong gsum gyi stong chen 
[\[236b.6\]]po'i 'jig rten gyi khams 'di rnam pa drug tu g.yos so/_/snang ba chen po yang 'jig rten du byung bar gyur to/_/snang ba des bskul nas sa bla ba'i lha nas bzung ste/_gnas gtsang ma'i ris kyi bar gyi lha rnams 'dus so/_/dge slong dang /_dge slong ma dang /_
[\[236b.7\]]dge bsnyen dang /_dge bsnyen ma stong phrag mang po yang 'dir 'dus par gyur to/_/de ltar skad cig thang cig yud tsam de la dpag tshad stong phrag bcur 'khor gyi dkyil 'khor gcig tu gnas par gyur to/_/de nas byang chub sems dpa' dran pa'i blos 'khor 
[\[237a\]]
[\[237a.1\]]'dus pa chen po de mthong nas/_rang gi bsod nams kyi stobs dang /_ye shes kyi stobs dang /_dran pa'i stobs dang /_gzungs kyi stobs dang /_spobs pa'i stobs dang /_mi 'jigs pa'i stobs dang /_sangs rgyas kyi byin gyi rlabs 
[\[237a.2\]]dang stobs kyis dri ba ched du mdzad pa bye ba phrag brgya po de kun du bzung nas/_bcom ldan 'das de'i spyan sngar thams cad dang ldan pa'i 'khor de'i mdun du dri ba bye ba phrag brgya po re re la bstan pa bye ba phrag brgyas lan btab ste/_phyad pa dang /_rgyun chad pa med pa dang /_
[\[237a.3\]]rjes su ldan pa dang /_rjes su 'brel ba dang /_tshig dang yig 'brur ldan pa dang /_shin tu nges pa'i tshig rnams kyis de'i lan btab pa dang /_'khor de las srog chags stong phrag drug cus bla na med pa yang dag par rdzogs pa'i byang chub tu sems bskyed do/_/byang chub 
[\[237a.4\]]sems dpa' stong phrag bzhi bcu ni mi skye ba'i chos la bzod pa rab tu thob par gyur to/_/bcom ldan 'das de bzhin gshegs pa dpal sbas des de la legs so zhes bya ba byin te/_legs so zhes bya ba'i sgra des stong gsum gyi stong chen po'i 'jig rten gyi khams 
[\[237a.5\]]dbyangs kyis go bar gyur to/_/sa bla pa'i lha nas bzung ste/_gnas gtsang ma'i ris kyi bar gyi lha rnams kyis/_kye ma gang shes rab dang /_spobs pa dang /_bstan pa 'di 'dra ba 'di ni byang chub sems dpa' shes rab brtsegs su 'gyur ro zhes sgra phyung ste sgra 
[\[237a.6\]]bsgrags so/_/de ltar na de shes rab brtsegs shes rab brtsegs zhes ming du btags so/_/rigs kyi bu de'i tshe de'i dus na byang chub sems dpa' dran pa'i blo zhes bya bar gyur pa de gzhan yin pa snyam du dogs shing yid gnyis su gyur tam/_the tshom za ba lta na 
[\[237a.7\]]khyod kyis de ltar mi blta'o/_/de ci'i phyir zhe na/_byang chub sems dpa' shes rab brtsegs 'di nyid de'i tshe de'i dus na byang chub sems dpa' dran pa'i blo zhes bya bar gyur to/_/de nas bcom ldan 'das kyis don 'di rgya cher brjod pa'i phyir de'i tshe tshigs su bcad 
[\[237b\]]
[\[237b.1\]]pa 'di dag gsungs so/_/ma mos gyur nas ma thos chos rnams rtag nyan pa/_/shes rab rtsa ba sems can dag pas thob nas ni/_/'dzin cing byams pas 'gro ba dag la ston byed pa/_/shes rab las te byang chub sems dpa' rtag tu byed/_/dpyod pa'i dran 
[\[237b.2\]]pa chen po 'di ni shes rab rtsa/_/dpyad nas 'gro la rtag tu ston pa shes rab las/_/gal te tshul bzhin rab sreg 'di ni shes rab rtsa/_/de la sbyar nas ston pa shes rab las zhes bya/_/yang dag sbyor la gal te sbyor ba shes rab rtsa/_/sgrub cing ston par byed pa de 
[\[237b.3\]]ni shes rab las/_/sems la nges par sems rnyed 'di ni shes rab rtsa/_/nges par sems pa spyod pa 'di ni shes rab las/_/gcig pu dben par spyod pa 'di ni shes rab rtsa/_/lus dang sems la nga'i med 'di ni shes rab las/_/gang tshe 'du 'dzi'i 'jigs 
[\[237b.4\]]gyur de ni shes rab rtsa/_/gcig pu bgrod pa'i lam la rig byed shes rab las/_/zhi gnas lhag mthong dga' ba 'di ni shes rab rtsa/_/rig dang rnam par grol la reg 'di shes rab las/_/rnam thar gsum la mngon par brtson pa shes rab rtsa/_/rig gsum mngon 
[\[237b.5\]]du byed pa shes rab las zhes bya/_/gal te dran pa nyer gzhag sgom pa shes rab rtsa/_/dran med yid la byed med de ni shes rab las/_/sdig pa spangs te dge ba spyod pa shes rab rtsa/_/chos 'di rang bzhin spangs pa de ni shes rab las/_/gal te rdzu 'phrul rkang pa bzhi 
[\[237b.6\]]sgom shes rab rtsa/_/lhun grub rdzu 'phrul thob pa 'di ni shes rab las/_/dad pas mos nas yid ches pa ni shes rab rtsa/_/chags pa thams cad gang bral de ni shes rab las/_/zhum med rtag tu brtson pa de ni shes rab rtsa/_/lus dang yid sems rab sbyangs de ni shes rab las/_/
[\[237b.7\]]dran dang shes bzhin mkhas pa 'di ni shes rab rtsa/_/gnas rnams kun la mi gnas 'di ni shes rab las/_/rang gis ting 'dzin rtogs pa de ni shes rab rtsa/_/rang bzhin mnyam par bzhag la spyod 'di shes rab las/_/gal te shes rab dbang por rab gnas shes rab rtsa/_/
[\[238a\]]
[\[238a.1\]]'gro ba'i dbang po thams cad shes pa shes rab las/_/stobs lnga po dag rjes su sgom pa shes rab rtsa/_/bcom nas ye shes thob pa de ni shes rab las/_/byang chub yan lag rjes 'thun bzod pa shes rab rtsa/_/chos kun rjes su gang rtogs de ni shes rab las/_/
[\[238a.2\]]lam gyi yan lag skye gnas sgrub pa shes rab rtsa/_/chos dang chos min spong ba 'di ni shes rab las/_/sdug bsngal rang bzhin mkhas pa 'di ni shes rab rtsa/_/gal te 'gog pa mngon sum byed 'di shes rab las/_/drang ba'i don gyi mdo sde tshig 'dzin shes rab rtsa/_/nges pa'i 
[\[238a.3\]]don la rton pa 'di ni shes rab las/_/thams cad thos pas mi ngoms 'di ni shes rab rtsa/_/don la rab tu rton pa 'di ni shes rab las/_/rnam par shes la tshul bzhin tshol ba shes rab rtsa/_/ye shes la ni rab tu rton 'di shes rab las/_/gang zag gang la'ang ma 
[\[238a.4\]]zhen 'di ni shes rab rtsa/_/gal te chos nyid rton pa 'di ni shes rab las/_/'du byed mi rtag yongs su tshol ba shes rab rtsa/_/gal te gzod nas ma skyes shes pa shes rab las/_/'du byed sdug bsngal mos par byed pa shes rab rtsa/_/chos rnams 'dus ma byas su mos pa shes 
[\[238a.5\]]rab las/_/chos rnams bdag med the tshom med pa shes rab rtsa/_/sems can 'di dag gdod nas dag de shes rab las/_/mya ngan 'das la zhi bar mos pa shes rab rtsa/_/'gro ba shin tu mya ngan 'das 'di shes rab las/_/don gyi rjes su rtogs pa 'di ni shes rab rtsa/_/don rtogs so so 
[\[238a.6\]]yang dag rig pa shes rab las/_/gal te chos nyid mos par byed pa shes rab rtsa/_/chos la so so yang dag rig pa shes rab las/_/sgra rnams kun la skrag pa med 'di shes rab rtsa/_/nges tshig so so yang dag rig 'di shes rab las/_/skrag med blo yis spobs pa de ni shes rab rtsa/_/
[\[238a.7\]]spobs pa so so yang dag rig pa shes rab las/_/gal te sems can gnas pa'i byams de shes rab rtsa/_/dmigs pa med pa'i byams thob de ni shes rab las/_/bdag dang gzhan la snying rje 'di ni shes rab rtsa/_/gang gis gnyi gar mi rtog de ni shes rab las/_/mchog tu 
[\[238b\]]
[\[238b.1\]]dga' la dga' ba thob 'di shes rab rtsa/_/dga' med gdung ba med pa 'di ni shes rab las/_/byams dang gnod par mi byed de ni shes rab rtsa/_/gnyis las sems grol thob pa de ni shes rab las/_/blo gros ldan pa sangs rgyas dran 'di shes rab rtsa/_/gang tshe chos sku rjes su 
[\[238b.2\]]rtogs pa shes rab las/_/chos kyang rtag tu dran pa 'di ni shes rab rtsa/_/chos rnams 'dod chags bral bar rtogs pa shes rab las/_/yon tan las ni dge 'dun dran de shes rab rtsa/_/de yang 'dus ma byas su rtogs pa shes rab las/_/blo ldan gtong ba dran pa de ni shes rab rtsa/_/
[\[238b.3\]]gang phyir nyon mongs kun 'dor 'di ni shes rab las/_/tshul khrims shin tu dag pa dran 'di shes rab rtsa/_/tshul khrims zag pa med la gnas ni shes rab las/_/che ba'i bdag nyid lha dran 'di ni shes rab rtsa/_/dag nas dag pa dran pa 'di ni shes rab las/_/gang phyir bsgrims 
[\[238b.4\]]te thos pa tshol ba shes rab rtsa/_/gzhan dag las ni phyis mi tshol ba shes rab las/_/legs par byed pa'i las byed 'di ni shes rab rtsa/_/las phyis mngon par 'du mi byed pa shes rab las/_/nga rgyal med cing 'dud par byed pa shes rab rtsa/_/ye shes che ba'i bdag nyid thob 
[\[238b.5\]]'di shes rab las/_/bdag gi don la brtson 'gyur 'di ni shes rab rtsa/_/sems can rnams kyi don byed 'di ni shes rab las/_/gal te chos kyi phung po 'dzin byed shes rab rtsa/_/sems can spyod pa rjes su rtogs byed shes rab las/_/gzhan gyi blo la yang dag thob byed shes 
[\[238b.6\]]rab rtsa/_/sems can theg gsum nges 'byung byed pa shes rab las/_/blo gros ldan pa sbyin dang snyan par smra ba dang /_/don byed sems can yongs su smin byed shes rab rtsa/_/gal te don 'thun pa yis sangs rgyas yon tan 'god/_/'di ni skyes bu dam pa rnams kyi shes 
[\[238b.7\]]rab las/_/srid pa kun du 'bar shes skrag pa shes rab rtsa/_/mi skye bzod pa thob pa de ni shes rab las/_/phyir mi ldog pa'i sa 'di shes rab rtsa ba ste/_/dbang bskur de yi sa thob de ni shes rab las/_/gal te byang chub shing drung 'dug pa shes rab rtsa/_/kun 
[\[239a\]]
[\[239a.1\]]mkhyen ye shes reg pa 'di ni shes rab las/_/byang chub sems 'di shes rab rtsa ba zhes kyang bya/_/sems ni gnas su gang byed de ni shes rab las/_/gang dag byang chub sems la rtag gnas mi g.yo ba/_/de dag shes rab kyis ni rtag tu las bya byed/_/rtsa 
[\[239a.2\]]ba 'di 'dra byang chub spyod pa mchog gi sems/_/sangs rgyas stobs dang de bzhin so so yang dag rig_/de yi bsngags pa bskal pa bye ba mang brjod kyang /_/sangs rgyas yon tan mtha' mar thug par 'gyur ba med/_/gang dag 'das pa'i bde gshegs de bzhin da ltar 
[\[239a.3\]]byung /_/gang dag ma 'ongs pa dang phyogs bcu'i thub dbang po/_/tshad med pa la bsnyen bkur tshad med byed 'dod gang /_/de ni ma myos byang chub sems la dga' ba yin/_/de nas bcom ldan 'das la byang chub sems dpa' gzungs kyi dbang phyug gi rgyal pos 'di skad ces gsol 
[\[239a.4\]]to/_/bcom ldan 'das/_kye ma ji tsam du sangs rgyas bcom ldan 'das rnams kyi bla na med pa yang dag par rdzogs pa'i byang chub 'di shin tu rnam par nges shing /_yi ge rnams kyis bstan pa mtha' yas pa/_don gyis 'jug pa mtha' yas pa/_mi brtson pa rnams kyis 
[\[239a.5\]]'jug par dka' ba/_rten cing 'brel bar 'byung ba rjes su rtogs pas zab pa/_gnyis la spyod pa rnams kyis 'tshal bar dka' ba/_skye mched drug la brten pa rnams kyis mthong bar dka' ba/_theg pa dman pa la mos pa rnams kyis yid ches par dka' ba/_nyan 
[\[239a.6\]]thos dang rang sangs rgyas rnams kyis ma lags pa/_byang chub sems dpa' rnams kyi spyod yul/_chos thams cad kyi phyag rgya/_chos kyi dbyings mnyam pa nyid pas phye ba ma mchis pa/_nam mkha'i mtshan nyid kyi slad du 'gyur ba ma mchis pa/_shin tu 'das pas kun 
[\[239a.7\]]gzhi ma mchis pa/_sems can thams cad kyi spyod pa rab tu shes pa/_rgyu thams cad yongs su shes pa/_shes rab kyi pha rol tu phyin pa'i snang ba/_nges par 'byung ba rnams kyi 'byung ba/_dge ba'i rtsa ba rnams kyi thabs/_so so yang dag par rig pa thob pa 
[\[239b\]]
[\[239b.1\]]rnams kyis rnam par dbye bar bgyi ba/_mngon par shes pa thob pa rnams kyis rnam par dgrol bar bgyi ba/_tshul gcig la gnas pa rnams kyis mnyam pa nyid du rtogs par bgyi ba/_sna tshogs ma mchis par spyod pa rnams la khyad par ma mchis pa/_nam mkha' 
[\[239b.2\]]dang mnyam pa nyid pas mnyam pa/_gnyen po ma mchis pas mnyam pa ma mchis pa/_sangs rgyas thams cad dang mnyam pa nyid pas mi mnyam pa dang mnyam pa/_'gog pas rab tu phye bas gnyis dang bral ba/_yi ge rnams kyis dpyad du ma mchis pa/_don 
[\[239b.3\]]gyi yang dag par bzhag pa/_sgras rnam par rig par bgyi ba/_don dam par brjod du ma mchis pa/_kun rdzob tu mchis pa/_dkon mchog gsum gyi mthu dang ldan pa/_theg pa gsum la rnam par rtog pa/_rnam par thar pa'i sgo gsum po dag rab tu ston pa/_
[\[239b.4\]]khams gsum pa las shin tu 'das pa/_rig pa gsum po dag khong du chud par bgyid pa/_rdo rje lta bu'i ting nge 'dzin bskyed pa/_chos thams cad kyi gnas/_sangs rgyas kyi ye shes las byung ba/_sems can thams cad kyi nye bar 'tsho ba/_sangs rgyas 
[\[239b.5\]]thams cad kyis gsal bar mdzad pa ni ngo mtshar to/_/bcom ldan 'das rigs kyi bu'am/_rigs kyi bu mo gang dag sangs rgyas bcom ldan 'das rnams kyi byang chub bstan pa tshad ma mchis pa 'di la mos par bgyid pa dang /_bla na med pa yang dag par rdzogs pa'i 
[\[239b.6\]]byang chub tu yang sems skyed par bgyid pa dang /_dam pa'i chos yongs su gzung ba'i slad du mdo sde 'di lta bu 'di mnyan par bgyid pa dang /_mos par bgyid pa dang /_'dzin pa dang /_'chang ba dang /_klog pa dang /_kun chub par bgyid pa dang /_gzhan dag 
[\[239b.7\]]la yang rgyas par yang dag par ston par bgyid pa de dag ni bcom ldan 'das bsod nams mang du skyed pa lags so/_/de bzhin gshegs pa rnams la yang byas pa gzo ba dang /_byas pa 'tshal ba lags so/_/bcom ldan 'das kyis bka' stsal pa/_rigs 
[\[240a\]]
[\[240a.1\]]kyi bu de de bzhin no/_/ji skad smras pa bzhin te/_de dag bsod nams mang du skyed par 'gyur ro/_/rigs kyi bu gang gis de bzhin gshegs pa'i spyan gyis gzigs pa'i sangs rgyas kyi zhing thams cad rin po che thams cad kyis rab tu bkang ste/_de 
[\[240a.2\]]bzhin gshegs pa rnams la sbyin pa byin pa bas gang gis dam pa'i chos yongs su bzung ba dang /_dkon mchog gsum rgyun mi 'chad par bya ba'i phyir mdo sde 'di lta bu 'di nyan tam/_mos sam/_'dzin tam/_'chang ngam/_klog gam/_kun chub par byed dam/_ston tam/_
[\[240a.3\]]gzhan dag la yang rgyas par yang dag par ston tam/_bsgom pa'i rnal 'byor la brtson par gnas na 'di ni de bas bsod nams ches mang du skyed do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas spyan gyis zhing gang ngas mthong 
[\[240a.4\]]ba/_/rin chen bkang ste de bzhin gshegs byin yang /_/'di lta bu yi chos 'di ma thos na/_/de ni bsod nams chung zhes nga smra'o/_/gang gis dam pa'i don ldan phra zab pa/_/mdo sde bzang po 'di ni thos gyur na/_/kun du 'dzin cing bzung nas klog byed pa/_/'di ni 
[\[240a.5\]]de bas bsod nams mchog tu 'phags/_/'di ltar rgyal ba'i chos kyis nyer gnas shing /_/chos kyis nges par 'byung gi zang zing min/_/de bas gang zhig bde gshegs chos 'dzin pa/_/de ni sangs rgyas kun la byas pa gzo/_/de nas bcom ldan 'das kyis byang 
[\[240a.6\]]chub sems dpa'i tshogs chen po de la bka' stsal pa/_skyes bu dam pa dag khyed kyi nang nas nga yongs su mya ngan las 'das pa'i phyin dam pa'i chos yun ring du gnas par bya ba'i phyir chos kyi rnam grangs 'di rgyas par bya ba dang /_sangs rgyas bcom ldan 'das rnams kyi byang 
[\[240a.7\]]chub 'di yongs su bsrung bar su spro/_de nas byang chub sems dpa'i 'khor de'i nang nas byang chub sems dpa' bye ba phrag drug cus mgrin gcig tu tshig smras pa/_bcom ldan 'das bdag cag rnams de bzhin gshegs pa'i byang chub bskal pa grangs ma mchis par bsgrubs 
[\[240b\]]
[\[240b.1\]]pa 'di 'dzin pa dang /_slad ma'i tshe slad ma'i dus de na yang rgyas par bgyid par spro'o/_/bcom ldan 'das 'on gyis kyang ci nas de'i dus na skye bo mang po gnas par 'gyur ba/_dge ba'i rtsa ba bskrun pa'i sems can de dag gi rna bar grags par 'gyur bar de bzhin gshegs 
[\[240b.2\]]pas chos kyi rnam grangs 'di byin gyis brlab tu gsol/_de nas bcom ldan 'das kyis de'i tshe tshigs su bcad pa 'di dag bka' stsal to/_/rdzogs pa'i sangs rgyas bden pa gsung /_/bden pa'i chos la rab tu gnas/_/byin gyi rlabs kyis de dag la/_/mdo sde 'di 
[\[240b.3\]]ni byin gyis brlabs/_/snying rje chen po'i go cha bgos/_/byams pa chen por rab tu gnas/_/kun la byams pa nyid kyi phyir/_/mdo sde 'di ni byin gyis brlabs/_/bsod nams tshogs ni phun sum tshogs/_/ye shes tshogs kyis byung gyur pa/_/tshogs rnams kun 
[\[240b.4\]]dang ldan pa yis/_/mdo sde 'di ni byin gyis brlabs/_/bdud rnams thams cad nges 'joms la/_smra ba thams cad rab 'dul zhing /_/lta ba thams cad rgyun gcod pa/_/mdo sde 'di ni byin gyis brlabs/_/'jig rten skyong dang brgya byin dang /_/de bzhin lha ma yin 
[\[240b.5\]]rnams dang /_/lha dang dri za klu dag kyang /_/ngas ni byin gyis brlab pa byas/_/sa dang de bzhin bar snang la/_/lha rnams mang po gang 'khor ba/_/sangs rgyas rnams kyi byin rlabs kyis/_/tshul 'di rab tu 'dzin par 'gyur/_/'khor 'di bsrung bar bya ba'i phyir/_/tshangs 
[\[240b.6\]]pa'i gnas pa rnams ldan zhing /_/bden pa bzhi yis brgyan gyur pa/_/mdo sde 'di ni byin gyis brlabs/_/nam mkha' gzugs can byed kyang srid/_/gzugs ni gzugs med byed srid kyi/_/sangs rgyas rnams kyi byin rlabs ni/_/rnam par dkrugs par mi nus 
[\[240b.7\]]so/_/de nas bcom ldan 'das la rgyal po chen po bzhi po dag gis mgrin gcig tu tshigs su bcad pa 'di gnyis gsol to/_/de bzhin gshegs pa bdag cag rnams/_/mdo 'di kun du bsrung slad du/_/rtsa lag dang ni bcas rnams kyis/_/bsrung ba bzang po 
[\[241a\]]
[\[241a.1\]]bgyi bar 'tshal/_/mkhas pa byang chub blo gros kyis/_/gang dag 'dzin par bgyid pa dag_/de dag la ni phyogs bzhi nas/_/rtag par kun du bsrung ba bgyi/_/de nas bcom ldan 'das la/_lha'i dbang po brgya byin gyis tshigs su bcad pa 'di 
[\[241a.2\]]gnyis gsol to/_/bdag ni bcom ldan mdzad pa gzo/_/'dren pa chos kyi dbang bdag lags/_/mgon po mdo sde mchog 'di las/_/sangs rgyas 'byung ba rab tu bstan/_/sangs rgyas rnams ni thams cad kyi/_/mdzad pa gzo ba bsrung bgyid cing /_/'di 'dra'i 
[\[241a.3\]]mdo dang de bzhin du/_/mdo sde 'dzin pa bsrung bar 'tshal/_/de nas bcom ldan 'das la mi mjed kyi bdag po tshangs pas tshigs su bcad pa 'di gnyis gsol to/_/bsam gtan gang dang tshad med dang /_/theg pa kun gyis 'byung ba gang /_/de dag don ldan zab mo 
[\[241a.4\]]yi/_/mdo sde 'di las nges par 'byung /_/bdag ni tshangs pa'i bde bor te/_/gang na tshul 'di 'chad par ni/_/mnyan pa'i slad dang de bzhin du/_/bsrung ba'i slad du mchi bar bgyi/_/de nas bcom ldan 'das la lha'i bu rab dga' ldan gyis tshigs su bcad pa 'di 
[\[241a.5\]]gnyis gsol to/_/gang zhig sangs rgyas gsungs pa yi/_/mdo sde 'di ni 'dzin 'gyur ba/_/skye ba gcig gis rab gnas nas/_/dga' ldan rnams su gnas par 'gyur/_/mgon po bdag ni lha yul ba'i/_/phun sum tshogs pa bor nas su/_/tshul 'di rab tu 
[\[241a.6\]]ston bgyid cing /_/'dzam bu gling du gnas par spro/_/de nas bcom ldan 'das la bdud kyi bu ded dpon gyis tshigs su bcad pa 'di gnyis gsol to/_/gang zhig gdon dang ldan pa yi/_/mdo sde 'di ni 'dzin 'gyur ba/_/de dag bdud las 'di spangs pas/_/bdud 
[\[241a.7\]]kyi dbang du mi mchi'o/_/de bzhin gshegs pa bdag kyang ni/_/mdo 'di kun du bsrung slad du/_/ci nas kyang ni rgyas 'gyur bar/_/brtson bgyid cing 'dun bar bgyid/_/de nas bcom ldan 'das la bdud sdig can gyis tshigs su bcad pa 'di gnyis gsol to/_/
[\[241b\]]
[\[241b.1\]]rnam par 'dren pa gang zhig ni/_/nyon mongs thams cad tshar gcod pa/_/'di 'dzin bgyid pa de dag la/_/bdag ni sgrib par mi bgyid do/_/mdo sde mchog ni 'byung ba der/_/bdud kyi go skabs ma mchis so/_/mgon pos gsungs pa dran bgyid pa/_/de la bsrung ba bgyid par 'tshal/_/
[\[241b.2\]]de nas bcom ldan 'das la lha'i bu mtshams rab kyis tshigs su bcad pa 'di gnyis gsol to/_/sangs rgyas kun gyi byang chub ni/_/mdo sde 'di las rab bshad pas/_/gang zhig mdo sde 'di 'dzin pa/_/des ni sangs rgyas kun la mchod/_/mgon po bdag ni mdo sde 'di/_/
[\[241b.3\]]lha ni bye ba rnams la bshad/_/gang dag gus par nyan pa dag_/byang chub yang dag 'dzin du stsal/_/de nas bcom ldan 'das la byang chub sems dpa' byams pas tshigs su bcad pa 'di gnyis gsol to/_/mi gang byang chub rab zhugs te/_/dam chos yongs su bsrung slad 
[\[241b.4\]]du/_/bdag kyang stong bgyid de dag ni/_/gsol ba ma btab bshes gnyen lags/_/bdag ni dga' ldan mchis nas su/_/sangs rgyas kyi ni byin rlabs kyis/_/'di lta bu yi mdo sde 'di/_/shin tu rgyas par bgyid par 'tshal/_/de nas bcom ldan 'das la tshe dang ldan 
[\[241b.5\]]pa 'od srung chen pos tshigs su bcad pa 'di gnyis gsol to/_/ston pa las ni bdag gis su/_/mdo sde stong phrag mang thos kyang /_/bdag gis mdo sde 'di lta bu/_/sngon chad nam yang ma thos so/_/mngon sum du ni mdo sde 'di/_/blangs shing kun du bzung lags te/_/byang 
[\[241b.6\]]chub sems dpa'i ched du ni/_/shin tu rgyas par bgyi bar 'tshal/_/de nas bcom ldan 'das kyis brgya byin dang /_tshangs pa dang /_'jig rten skyong ba de dag dang /_lha'i bu de dag dang /_byang chub sems dpa' de dag dang /_nyan thos chen po de dag la legs so zhes bya ba gnang 
[\[241b.7\]]ste/_skyes bu dam pa dag khyed kyis dam pa'i chos yongs su bzung ba'i phyir 'di lta bu'i seng ge'i sgra bsgrags pa legs so legs so/_/skyes bu dam pa dag khyod la bsgo'o/_/khyod kyis khong du chud par bya'o/_/sems can gang dag theg pa chen po la zhugs pa bzod pa ma thob pa de dag 
[\[242a\]]
[\[242a.1\]]sangs rgyas bcom ldan 'das rnams kyi byin gyi rlabs kyis chos kyi rnam grangs 'di kun du bzung ste/_bzung nas kyang kun chub par byas nas bla na med pa yang dag par rdzogs pa'i byang chub tu lung bstan pa ma thob kyi bar du de bzhin gshegs pa bdun pa las 'da' 
[\[242a.2\]]bar mi 'gyur ro/_/gang dag nyan thos kyi theg pa par 'gyur ba de dag ni de bzhin gshegs pa byams pa'i nyan thos 'dus pa dang po'i grangs su chud par 'gyur ro/_/rang sangs rgyas kyi theg pa pa gang dag chos kyi rnam grangs 'di 'dzin par 'gyur ba de dag ni nga yongs su mya ngan las 
[\[242a.3\]]'das pa'i 'og tu gzhan las ma thos par rang byang chub 'thob par 'gyur ro/_/gzungs kyi dbang phyug gi rgyal pos yongs su zhus pa bstan pa'i chos kyi rnam grangs 'di bcom ldan 'das kyis bstan pa na sems can dpag tu med pa dag byang chub tu sems bskyed do/_/byang chub sems 
[\[242a.4\]]dpa' grangs med pa dag ni phyir mi ldog pa la rab tu gnas so/_/'jig rten gyi khams grangs med pa dag ni rnam pa drug tu g.yos so/_/snang ba chen pos kyang gsal bar gyur to/_/me tog sil mas kyang gtor bar gyur to/_/phyogs bcu'i 'jig rten gyi khams nas 'dus pa'i byang 
[\[242a.5\]]chub sems dpa' de dag gis bcom ldan 'das dang /_chos kyi rnam grangs 'di la mchod pa'i las kyi phyir thams cad dang ldan pa'i 'khor gyi khyams rin po che bkod pa rin po che sna bdun gyi me tog gis rnam par bkra bar byas te ched du brjod pa 'di ched du brjod do/_/bcom ldan 'das 
[\[242a.6\]]bdag cag gis rnyed par bgyi ba legs par rnyed do/_/gang gi slad du bdag cag gis rnam par nges pa'i chos kyi rnam grangs 'di lta bu thos pas bdag cag 'dir mchis pa don ma mchis pa ma lags so/_/kye ma bcom ldan 'das shAkya thub pa'i sku tshe yongs su bskyang du gsol/_
[\[242a.7\]]'dzam bu'i gling gi mi rnams la chos kyi rnam grangs 'di yun ring du gnas par gyur cig_/dge slong dang /_dge slong ma dang /_dge bsnyen dang /_dge bsnyen ma gang dag mdo sde 'di lta bu 'dzin pa de dag kyang dus ring por yun du tshe yongs su skyong bar gyur cig_/sems can 
[\[242b\]]
[\[242b.1\]]thams cad la yang phan pa byed par gyur cig_/de nas bcom ldan 'das la byang chub sems dpa' gzungs kyi dbang phyug gi rgyal pos 'di skad ces gsol to/_/kye ma bcom ldan 'das ji tsam du rnam par nges pa'i chos kyi rnam grangs 'di don bzang ba dang /_tshig 'bru bzang ba dang /_
[\[242b.2\]]legs par brgyan pa dang /_byang chub sems dpa' thams cad mchog tu dga' ba skyed pa dang /_bdud dang pha rol rgol ba thams cad 'joms pa dang /_chos thams cad la mkhas par 'dzin pa dang /_sems can thams cad kyi bsam pa tshim par bgyid pa dang /_theg pa thams 
[\[242b.3\]]cad kyi nges par 'byung ba'i phyir 'byung ba dang /_de bzhin gshegs pa thams cad kyi yon tan la 'jug pa'i rjes su song ba dang /_thams cad kyis brtson par bgyi ba las gti mug ma mchis par ston pa ngo mtshar to/_/bcom ldan 'das chos kyi rnam grangs 'di'i ming ci lags/_
[\[242b.4\]]'di ji ltar gzung bar bgyi/_de skad ces gsol pa dang /_bcom ldan 'das kyis byang chub sems dpa' gzungs kyi dbang phyug gi rgyal po la 'di skad ces bka' stsal to/_/de'i phyir gzungs kyi dbang phyug gi rgyal po khyod kyis chos kyi rnam grangs 'di de bzhin gshegs pa'i 
[\[242b.5\]]snying rje chen po bstan pa zhes bya bar zung shig_/de bzhin gshegs pa'i las don yod pa nyan pa lung bstan pa zhes bya bar yang zung shig_/bcom ldan 'das kyis de skad ces bka' stsal nas/_byang chub sems dpa' gzungs kyi dbang phyug gi rgyal po dang /_byang chub 
[\[242b.6\]]sems dpa'i tshogs dang /_nyan thos kyi tshogs de dag thams cad dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa de bzhin gshegs pa'i snying 
[\[242b.7\]]rje chen po bstan pa zhes bya ba theg pa chen po'i mdo rdzogs so//_//rgya gar gyi mkhan po shI len dra bo d+hi dang /_zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//
[\[243a\]]
[\[243a.1\]{D148}]@##/_rgya gar skad du/_Ar+ya ga ga na gany+dza pa ri pr-its+tsha nA ma ma hA yA na sU tra/_bod skad du/_'phags pa nam mkha' mdzod kyis zhus pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la 
[\[243a.2\]]phyag 'tshal lo/_/'di skad bdag gis thos pa dus gcig na/_bcom ldan 'das de bzhin gshegs pa'i spyod yul rin po che bkod pa'i 'khor gyi khyams de bzhin gshegs pa'i gnas/_bsod nams chen po'i rgyan gyis tshogs bsags pa/_spyod pa chen po'i rgyu 'thun 
[\[243a.3\]]pa/_sangs rgyas kyi chos thams cad rnam par smin pas mngon par grub pa/_byang chub sems dpa' sems dpa' chen po'i gnas mtha' yas pa nges par bstan pa/_de bzhin gshegs pa'i rnam par sprul pa'i byin gyi rlabs/_mi chags pa'i spyod yul gyi ye shes 
[\[243a.4\]]la 'jug pa/_dga' ba rgya chen po rab tu skyed pa/_dran pa dang /_blo gros dang /_rtogs pa la 'jug pa/_kun nas ma smad pa/_ye shes kyis rnam par dpyod pa/_de'i rang bzhin ma yin pa la 'jug pa/_phyi ma'i mtha'i bskal par mngon du bstod pa/_yon tan gyi tshogs 
[\[243a.5\]]thams cad dpag tu med pa na bzhugs te/_bcom ldan 'das chos thams cad kyi mnyam pa nyid ni mngon par rdzogs par sangs rgyas/_chos kyi 'khor lo ni rab tu bskor/_slob ma shin tu dul ba mtha' yas pa'i tshogs ni mnga'/_chos thams cad la ni mnga' brnyes/_sems 
[\[243a.6\]]can thams cad kyi bsam pa'i bya ba ni shin tu mkhyen/_dbang po dam pa'i pha rol du ni byon/_sems can thams cad kyi nyon mongs pa'i bag chags kyis mtshams sbyor ba yang dag par 'joms pa la ni mkhas shing /_sangs rgyas kyi mdzad pa lhun gyis grub pa ni rgyun ma bcad do/_/
[\[243a.7\]]dge slong sa ya phrag drug gi dge slong gi dge 'dun chen po dang thabs cig ste/_thams cad kyang cang shes kyi sems dang ldan pa/_yang dag pa'i shes pas sems shin tu rnam par grol ba/_nyon mongs pa thams cad kyi bag chags kyis mtshams sbyor ba yang dag par 'joms 
[\[243b\]]
[\[243b.1\]]pa la brtson pa/_de bzhin gshegs pa chos kyi rgyal po'i sras chos zab mo la gnas par mkhas pa/_dmigs su med pa'i chos las nges par byung ba/_spyod lam mdzes pa phun sum tshogs pa/_sbyin pa'i gnas chen por gyur pa/_de bzhin gshegs pa'i bka' la shin 
[\[243b.2\]]tu zhugs pa sha stag go/_/sangs rgyas kyi zhing sna tshogs nas 'dus pa'i byang chub sems dpa' sems dpa' chen po dpag tu med grangs med bsam gyis mi khyab mtshungs pa med pa gzhal du med pa tshad med pa brjod du med pa'i yang brjod du med pa'i byang chub sems dpa'i tshogs chen 
[\[243b.3\]]po dang yang thabs cig ste/_thams cad kyang sems kyi skad cig gis sangs rgyas kyi zhing mtha' yas par 'gro ba la mkhas pa/_de bzhin gshegs pa thams cad la mchod pa dang /_rim gro bya ba la mkhas pa/_chos nyan pa la mi ngoms par yang dag par tshol ba/_rtag tu 
[\[243b.4\]]rgyun mi chad par sems can thams cad yongs su smin par byed pa la brtson pa/_thabs dang shes rab dam pa'i pha rol tu phyin pa/_sgrib pa med pa'i rnam par thar pa la rab tu gnas pa/_rtog pa dang /_rnam par rtog pa dang /_spros pa thams cad las yang dag par 'das pa/_
[\[243b.5\]]thams cad mkhyen pa'i ye shes la nye bar gyur pa sha stag la 'di lta ste/_byang chub sems dpa' glog gi lha zhes bya ba dang /_byang chub sems dpa' g.yul las rnam par rgyal ba zhes bya ba dang /_byang chub sems dpa' rnam par snang mdzad snying po zhes bya ba dang /_byang 
[\[243b.6\]]chub sems dpa' rnam par gnon pa dpa' bo zhes bya ba dang /_byang chub sems dpa' yid gnyis yang dag par 'joms pa zhes bya ba dang /_byang chub sems dpa' rnam par bsgrags ldan zhes bya ba dang /_byang chub sems dpa' rnam par lta ba'i mig ces bya ba dang /_byang chub 
[\[243b.7\]]sems dpa' mun pa dang bral ba zhes bya ba dang /_de dag la sogs pa byang chub sems dpa' sems dpa' chen po dpag tu med tshad med grangs med bsam gyis mi khyab mtshungs pa med gzhal du med/_dpag gis mi lang brjod du med pa'i yang brjod du med pa dag dang 
[\[244a\]]
[\[244a.1\]]yang thabs cig go/_/de nas bcom ldan 'das 'dus pa chen po'i le'u zhes bya ba'i chos kyi rnam grangs byang chub sems dpa' sems dpa' chen po rnams la rab tu ston te 'dus pa chen po'i le'u'i chos kyi rnam grangs 'di bshad pa na/_thams cad dang ldan 
[\[244a.2\]]pa'i 'khor de nam mkha'i dkyil na 'khod cing bkod pa chen po'i khang pa brtsegs pa'i nang na bdag 'dug pa snyam du sems so/_/khang pa brtsegs pa de dag gi bkod pa nyid sems can rnams kyi mig sngar snang bar gyur te/_khang pa brtsegs pa na 'khod pa'i byang chub sems 
[\[244a.3\]]dpa' sems dpa' chen po rnams dang /_nyan thos chen po rnams dang /_gzhan yang lha dang /_klu dang /_gnod sbyin dang /_dri za'i 'khor de dag thams cad ma gtogs par stong gsum gyi stong chen po'i 'jig rten gyi khams na gzugs su snang ba lhag ma gzhan thams 
[\[244a.4\]]cad med par gyur te/_thams cad kyang nam mkha' lta bur gyur pa snyam du shes so/_/'di lta ste dper na/_bskal pas shin tu bsregs te nam mkha' bzhin du gyur pa na/_stong gsum gyi stong chen po'i 'jig rten gyi khams na gzugs su snang ba gang yang mig sngar snang 
[\[244a.5\]]bar mi 'gyur ba de bzhin du/_de'i tshe na gang gzugs su snang ba rnams sems can dag gi mig sngar mi snang bar gyur to/_/'di lta ste dper na/_de bzhin gshegs pa rin po che bkod pa gcig pa'i 'jig rten gyi khams bkod pa chen po zhes bya ba na byang chub sems dpa' de 
[\[244a.6\]]dag gi khang pa brtsegs pa yongs su longs spyod pa de 'dra ba'i khang pa brtsegs pa de na snang ngo /_/nam mkha' la khang pa brtsegs pa 'dug pa de dag ma gtogs par stong gsum gyi stong chen po'i 'jig rten gyi khams 'di'i sa'i steng dang /_gzhi'i bar du thams cad kyang 
[\[244a.7\]]mi snang ba snyam du rab tu shes te/_ri'i rgyal po ri rab dang /_khor yug gi ri dang /_khor yug gi ri chen po dag sems can gang gi mig sngar yang mi snang bar gyur to/_/grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 
[\[244b\]]
[\[244b.1\]]'khor rnams kyang mi snang ste/_gzhan du na nam mkha'i dkyil na gnas pa'i khang pa brtsegs pa de dag nyid du shes shing /_bcom ldan 'das kyi seng ge'i khri ni 'phang du dpag tshad khrir 'phags par rab tu snang ngo /_/gang la bcom ldan 'das bzhugs pa'i seng ge'i 
[\[244b.2\]]khri de'i 'od kyis kyang stong gsum gyi stong chen po'i 'jig rten gyi khams snang ba chen pos khyab par gyur te/_gang stong gsum gyi stong chen po'i 'jig rten gyi khams de'i nyi ma dang /_zla ba dang /_skar ma dang /_brgya byin dang /_tshangs pa dang /_'jig rten skyong ba'i 'od de dag thams 
[\[244b.3\]]cad kyang mog mog por byas par gyur to/_/de nas byang chub sems dpa'i 'khor de dag thams cad kyis 'di lta bu'i cho 'phrul ngo mtshar dang rmad du byung ba mthong nas phan tshun du smra ba khang pa brtsegs pa 'di'i bkod pa ci 'dra ba de ni bdag cag gi tshe'i tshad bskal par 'dug par 
[\[244b.4\]]gyur kyang bdag cag gis rgya cher rnam par dbye ba bstan par sla ba ma yin te/_de tsam du khang pa brtsegs pa 'di dag gi yon tan bkod pa ni tshad med do zhes 'dzer to/_/de nas bcom ldan 'das kyi mthus gnas brtan shA ri'i bu khang pa brtsegs pa de nas langs nas nam 
[\[244b.5\]]mkha' la 'dug ste/_pus mo g.yas pa'i lha nga sa la btud nas/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das nam mkha' la mchis pa'i khang pa brtsegs pa 'di ma lags pa 
[\[244b.6\]]gzhan stong gsum gyi stong chen po'i 'jig rten gyi khams thams cad nam mkhar gyur cing nam mkha'i rang bzhin can du gda' ba 'di su'i snga ltas lags/_bcom ldan 'das kyis bka' stsal pa/_shA ri'i bu khyod kyis khang pa brtsegs pa 'di mthong ngam/_gsol pa/_
[\[244b.7\]]bcom ldan 'das mthong lags so/_/bcom ldan 'das kyis bka' stsal pa/_shA ri'i bu khyod kyis khang pa brtsegs pa 'di dag gi bsngags pa yongs su brjod pa'i mtha' shes par nus sam/_gsol pa/_bcom ldan 'das bdag gi tshe'i tshad bas par gyur kyang khang 
[\[245a\]]
[\[245a.1\]]pa brtsegs pa 'di dag gis bsngags pa'i mtha' rtogs par mi nus so/_/bka' stsal pa/_shA ri'i bu ji ltar 'khor 'di dag thams cad nam mkha' la song zhing khang pa brtsegs pa bkod pa chen por zhugs par snang ba bzhin du bkod pa chen po'i 'jig rten gyi 
[\[245a.2\]]khams kyi khang pa brtsegs pa de yang 'di 'dra'o/_/gsol pa/_bcom ldan 'das bkod pa chen po'i 'jig rten gyi khams de gang gi phyogs na mchis/_bcom ldan 'das kyis bka' stsal pa/_shA ri'i bu de ni 'di nas shar phyogs su sangs rgyas kyi zhing brgyad kyi rdul phra rab 
[\[245a.3\]]kyi rdul gyis yongs su gang ba snyed kyi sangs rgyas kyi zhing rnams 'das pa na bkod pa chen po zhes bya ba'i 'jig rten gyi khams na/_de bzhin gshegs pa rin po che bkod pa gcig pa zhes bya ba da lta na bzhugs te/_'tsho zhing gzhes la chos kyang ston to/_/shA ri'i bu bkod pa 
[\[245a.4\]]chen po'i 'jig rten gyi khams de na/_byang chub kyi sems rin po che las rin po che gzhan mi 'byung ngo /_/de bas na de bzhin gshegs pa de rin po che bkod pa gcig pa zhes bya'o/_/de bzhin gshegs pa de yang /_nam byang chub sems dpa' de dag la chos 'chad pa de na/_seng 
[\[245a.5\]]ge'i khri dang bcas te/_ta la bye ba phrag brgyad cu srid kyi nam mkha'i dkyil du mngon par 'phag go/_/byang chub sems dpa' de dag kyang khang pa brtsegs pa bkod pa chen po der/_nam mkha'i dkyil du mngon par 'phags nas/_de bzhin gshegs pa de la chos nyan te/_de 
[\[245a.6\]]bzhin gshegs pa de yang nam mkha'i dkyil yongs su dag pa zhes bya ba'i chos kyi phyag rgya yang dag par rab tu ston to/_/shA ri'i bu bkod pa chen po'i 'jig rten gyi khams de na/_gang byang chub sems dpa' de dag gi khang pa brtsegs pa'i yongs su longs spyod pa de ni bskal 
[\[245a.7\]]par yang brjod mi nus so/_/shA ri'i bu khyod kyis nga'i seng ge'i khri 'di mthong ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_shA ri'i bu bcom ldan 'das de bzhin gshegs pa rin po che bkod pa gcig pa de'i seng ge'i 
[\[245b\]]
[\[245b.1\]]khri yang 'di 'dra ste/_de la bcom ldan 'das de bzhugs nas/_byang chub sems dpa' de dag la rnam pa sum cu rtsa gnyis la 'jug pa/_nam mkha'i dkyil yongs su dag pa'i chos kyi phyag rgya yang dag par rab tu ston to/_/rnam pa sum cu rtsa gnyis la 'jug pa nam 
[\[245b.2\]]mkha'i dkyil yongs su dag pa'i chos kyi phyag rgya de gang zhe na/_'di lta ste/_dngos po med pas chos thams cad yod pa dang med pa dang bral ba dang /_rnam par rig pa'i mtshan nyid pas chos thams cad dngos po med pa dang /_snang bar gyur pa med pas chos thams cad 
[\[245b.3\]]rnam par rig pa med pa dang /_rgyu dang dmigs pa med pas chos thams cad snang bar gyur pa med pa dang /_nye bar zhi ba'i mtshan nyid pas chos thams cad dmigs pa med pa dang /_gnyis su med pas chos thams cad nye bar zhi ba dang /_so so tha dad pa med pas chos 
[\[245b.4\]]thams cad gnyis su med pa dang /_tshul gcig la zhugs pas chos thams cad tha dad pa med pa dang /_ngo bo nyid kyi mtshan nyid dang bral bas chos thams cad tshul gcig pa dang /_dus gsum las yang dag par 'das pas chos thams cad ngo bo nyid med pa dang /_thams 
[\[245b.5\]]cad la mi gnas pas chos thams cad nam mkha'i dkyil dang /_thams cad du mi snang bas chos thams cad mi gnas pa'i sgo dang /_yul gyi lam las yang dag par 'das pas chos thams cad snang ba med pa dang /_nang dang phyi'i rnam par dag pas chos thams cad 
[\[245b.6\]]yul med pa dang /_rang bzhin gyis kun nas nyon mongs pa can ma yin pas chos thams cad rnam par dag pa dang /_ngo bo nyid kyis nye bar zhi bas chos thams cad rang bzhin gyis yongs su dag pa dang /_sems dang yid dang rnam par shes pa med pas chos thams 
[\[245b.7\]]cad nye bar zhi ba dang /_gzod ma nas ma byung bas chos thams cad mtshan nyid med pa dang /_nga'i ba med cing yongs su 'dzin pa med pas chos thams cad gzod ma nas ma byung ba dang /_bdag po med pas chos thams cad nga'i ba med cing yongs su 'dzin pa med pa dang rang 
[\[246a\]]
[\[246a.1\]]bzhin gyis bdag med pas chos thams cad bdag po med pa dang /_gzod ma nas rnam par dag pas chos thams cad rang bzhin gyis bdag med pa dang /_ldog pa med pas chos thams cad gzod ma nas rnam par dag pa dang /_sgyu ma'i mtshan nyid kyis 
[\[246a.2\]]rang bzhin pas chos thams cad ldog pa med pa dang /_dngos po med pas chos thams cad sgyu ma lta bu dang /_mngon par 'du mi byed pa'i mtshan nyid pas chos thams cad dngos po med pa dang /_sems dang lus dben pas chos thams cad mngon par 'dus ma byas pa dang /_
[\[246a.3\]]mtshan nyid med cing mtshan nyid kyi gzhi'i mtshan nyid med pas/_chos thams cad dben pa'i mtshan nyid dang /_rang gi mtshan nyid las ma g.yos pas chos thams cad mtshan nyid med pa dang /_gnas dmigs su med pas chos thams cad ma g.yos pa dang /_dmigs pa 
[\[246a.4\]]med pa'i mtha' la rab tu gnas pas chos thams cad gnas med pa dang /_kun gzhi med pas chos thams cad dmigs pa med pa dang /_kun gzhi dang bral bas chos thams cad kun gzhi med pa ste/_shA ri'i bu de ltar de bzhin gshegs pa rin po che bkod pa gcig pa de 
[\[246a.5\]]byang chub sems dpa' de dag la rnam pa sum cu rtsa gnyis la 'jug pa nam mkha'i dkyil yongs su dag pa'i chos kyi phyag rgya yang dag par rab tu ston te/_de thos pas kyang byang chub sems dpa' tshad med pa dag mngon par shes pa rnam par dag pas rnam par shes pa la bzod 
[\[246a.6\]]pa chos thams cad la dbang byed pa rjes su 'thob bo/_/yang shA ri'i bu bkod pa chen po'i 'jig rten gyi khams de'i byang chub sems dpa' rnams ni sbyin pas brgyan cing /_bskal pa grangs med par gtong ba'i rjes su song ba/_tshul khrims kyis brgyan cing blo shin tu byang ba/_
[\[246a.7\]]bzod pas brgyan cing sems can thams cad la zhe 'gras pa med pa'i sems dang ldan pa/_brtson 'grus kyis brgyan cing sangs rgyas kyi chos thams cad kyi tshogs bsags pa/_bsam gtan gyis brgyan cing bsam gtan dang /_rnam par thar pa dang /_ting nge 'dzin dang /_
[\[246b\]]
[\[246b.1\]]snyoms par 'jug pa dang /_mngon par shes pa thams cad kyis rnam par rtsen pa/_shes rab kyis brgyan cing bag chags kyis mtshams sbyor ba'i nyon mongs pa thams cad dang bral ba/_byams pa chen pos brgyan cing sems can thams cad yongs su skyob par gnas pa/_
[\[246b.2\]]snying rje chen pos brgyan cing sems can thams cad yongs su mi gtong bar gnas pa/_dga' ba chen pos brgyan cing sems can thams cad dga' ba dang bde ba dang rab tu dga' ba la so sor 'god pa'i rgyun mi gcod pa/_btang snyoms chen pos brgyan cing sems can thams 
[\[246b.3\]]cad mi mtho mi dma' ba la 'god pa rgyun mi gcod par sbyor ba sha stag go/_/yang shA ri'i bu bcom ldan 'das de bzhin gshegs pa rin po che bkod pa gcig pa de'i sangs rgyas kyi zhing na/_byang chub sems dpa' sems dpa' chen po nam mkha'i mdzod ces bya ba 
[\[246b.4\]]'dug ste/_bsod nams kyi gzi brjid kyis shin tu brjid pa/_ye shes mthong ba thogs pa med pa/_mtshan rnams kyis lus brgyan pa/_dpe byad bzang po rnams kyis byams pa brgyan pa/_spobs pas ngag brgyan pa/_gzungs kyis sems brgyan pa/_thos 
[\[246b.5\]]pas dran pa brgyan pa/_nges par sems pas bden pa brgyan pa/_rtogs pas don rtogs pa brgyan pa/_bsam pas dam bcas pa brgyan pa/_khyad par du 'gro bas lhag pa'i bsam pa brgyan pa/_sbyor bas brgyan cing chos thams cad la the tshom med par gyur pa/_
[\[246b.6\]]btang snyoms chen pos brgyan cing mthon dman med pa/_mngon par shes pa chen pos brgyan cing rdzu 'phrul gyis rnam par rtsen pa thams cad mngon par shes pa/_bsod nams kyis brgyan cing lag na rin po che gtang bas mngon par grub pa/_ye shes kyis brgyan cing 
[\[246b.7\]]sems can thams cad kyi sems kyi bsam pa la zhugs pa/_blos brgyan cing sems can thams cad kyi dge ba'i rtsa ba rtogs par byed pa/_mig gis brgyan cing mig lnga'i yul la shin tu rnam par dag pa/_rna bas brgyan cing sgra dang don thams cad rtogs pa'i snying 
[\[247a\]]
[\[247a.1\]]po dang ldan pa/_so so yang dag par rig pas brgyan cing don dang chos dang nges pa'i tshig dang spobs pa so so yang dag par rig pa mi zad par ston pa/_stobs kyis brgyan cing de bzhin gshegs pa'i stobs bcu rjes su thob pa/_mi 'jigs pas 
[\[247a.2\]]brgyan cing phas kyi rgol ba thams cad kyis zil gyis mi non pa/_yon tan gyis brgyan cing sangs rgyas kyi yon tan mtha' yas pa thob pa/_chos kyis brgyan cing spu'i bu ga thams cad nas chos sgrog pa/_so sor rig pa'i rjes su song ba/_snang bas brgyan cing 
[\[247a.3\]]sangs rgyas kyi chos thams cad lag mthil du thob pa/_'od kyis brgyan cing sangs rgyas kyi zhing thams cad snang bar byed pa/_kun nas ston pas brgyan cing phyad par lung ston pa/_gdams pa dang rjes su bstan pas brgyan cing de byed pa'i chos tshar phyin pa/_rdzu 
[\[247a.4\]]'phrul gyi cho 'phrul gyis brgyan cing rdzu 'phrul rnam par dag pas rnam par grol ba thams cad ston pa/_sangs rgyas thams cad kyis mngon par bstod pas brgyan cing gzhan la rag ma las pa'i ye shes la gnas pa/_tshogs thams cad kyi yon tan gyis brgyan cing 
[\[247a.5\]]sangs rgyas thams cad kyi chos 'dul ba'i rjes su zhugs pa ste/_shA ri'i bu gang bkod pa 'di lta bu kun du snang ba 'di ni/_byang chub sems dpa' nam mkha' mdzod kyi byin gyi rlabs so/_/shA ri'i bu byang chub sems dpa' sems dpa' chen po nam mkha' mdzod de 
[\[247a.6\]]nga la blta ba dang /_phyag 'tshal ba dang /_bsnyen bkur byed pa dang /_'dus pa chen po'i le'u'i chos kyi rnam grangs 'di rab tu yongs su bzung ba dang /_phyogs bcu'i 'jig rten gyi khams nas 'dus pa'i byang chub sems dpa' 'di dag chos kyi dga' ba dang /_bde 
[\[247a.7\]]ba dang /_mchog tu dga' ba skyed pa dang /_theg pa chen po 'di'ang rab tu yongs su gzung ba dang /_byang chub sems dpa' thams cad kyi byang chub kyi phyogs kyi chos kyang yongs su gzung ba'i phyir nga'i gan du 'ong ngo /_/de nas byang chub sems dpa' sems dpa' 
[\[247b\]]
[\[247b.1\]]chen po nam mkha' mdzod de bzhin gshegs pa rin po che bkod pa gcig pa de la gsol nas/_byang chub sems dpa' bye ba phrag bcu gnyis kyis yongs su bskor te mdun du bdar nas/_lhan cig tu mngon du gyur pa'i rdzu 'phrul mngon par 'du mi byed pa sangs rgyas 
[\[247b.2\]]kyi rnam par rol pa dang /_rdzu 'phrul gyi rkang pas bkod pa chen po'i 'jig rten gyi khams de nas mi snang bar gyur te/_sems kyi skad cig gcig byung ba tsam gyis mi mjed kyi 'jig rten gyi khams 'dir phyin nas de bar snang la 'dug ste/_bkod pa chen po'i 'jig rten gyi khams 
[\[247b.3\]]kyi me tog dang /_phreng ba dang /_phye ma dang /_spos dang /_byug pa dang /_gdugs dang /_rgyal mtshan dang /_ba dan ci 'dra ba de 'dra ba'i char rab tu phab pa/_'di lta ste/_zla ba dang /_zla ba chen po dang /_shin tu mdzes pa'i zla ba dang /_nyi ma'i 'od dang /_nyi 
[\[247b.4\]]ma rab tu 'bar ba dang /_me shel dang /_mdog mdzes dang /_mdog mdzes chen po dang /_mdog mdzes par 'dug pa dang /_s+tha la dang /_s+tha la chen po dang /_s+tha la rab mdzes dang /_dri ma med pa dang /_kun du dri ma med pa dang /_rnam dag 'od dang /_gser du 
[\[247b.5\]]snang dang /_nam mkha' snang ba dang /_reg gyur dang /_dri chen dkar dang /_'dab brgya pa dang /_ze ba stong ldan dang /_mya ngan sel ba dang /_dga' byed dang /_lhas stod dang /_klu'i me tog dang /_dga' ba bde ba kun skyed pa dang /_bsam gtan yan lag dang /_
[\[247b.6\]]dris dga' ba dang /_lus sems tshim byed dang /_stong gsum dri dang /_nad kun zhi byed dang /_nad kun sel dang /_bdag gi gzi brjid kyis brgyan cing /_dpag tu med pa'i bsod nams kyis grub pa/_phyogs bcu'i byang chub sems dpas rig pa/_de lta 
[\[247b.7\]]bu'i me tog gis stong gsum gyi stong chen po'i 'jig rten gyi khams 'di kun du khebs par byas pas/_bcom ldan 'das kyi 'khor gyi dkyil 'khor thams cad du me tog gis pus mo nub tsam du gang bar gyur to/_/de nas thams cad dang ldan pa'i 'khor des/_sngon 
[\[248a\]]
[\[248a.1\]]ma thos ma mthong ba'i me tog de mthong nas/_bcom ldan 'das la 'di skad ces gsol to/_/bcom ldan 'das 'di lta bu'i me tog blta na sdug pa 'di dag ga las mchis/_bcom ldan 'das kyis bka' stsal pa/_skyes bu dam pa byang chub 
[\[248a.2\]]sems dpa' sems dpa' chen po nam mkha' mdzod de/_bkod pa chen po'i 'jig rten gyi khams de nas 'dir 'ongs te/_de nam mkha'i dkyil du 'dug nas/_'di lta bu'i me tog gi char rab tu phab po/_/de nas byang chub sems dpa' sems dpa' chen po nam 
[\[248a.3\]]mkha'i mdzod byang chub sems dpa' bye ba phrag bcu gnyis po de dag dang lhan cig tu nam mkha'i dkyil de nas babs te/_bcom ldan 'das kyi zhabs la mgo bos phyag 'tshal nas/_lan gsum bskor ba byas te/_bcom ldan 'das la 'di skad ces gsol to/_/bcom ldan 
[\[248a.4\]]'das de bzhin gshegs pa rin po che bkod pa gcig pa de/_bcom ldan 'das la gnod pa chung ngam/_nyam nga ba chung ngam/_bskyod pa yang ngam/_stobs dang bde bar reg pa la gnas sam zhes snyun gsol zhing /_byang chub sems dpa' sems dpa' chen po nam 
[\[248a.5\]]mkha' mdzod la sogs pa/_byang chub sems dpa' bye ba phrag bcu gnyis po 'dus pa chen po'i le'u'i chos kyi rnam grangs nyan 'tshal ba/_'di dag ji ltar chos thams cad la dbang bgyid cing /_chos chen po dang ldan pas slar ldog par 'gyur ba'i chos kyi bka' mchid 
[\[248a.6\]]kyis bcom ldan 'das kyis mgu bar mdzod cig ces de skad kyang gsung ngo /_/de nas byang chub sems dpa' nam mkha' mdzod kyis bcom ldan 'das kyi seng ge'i khri'i steng gi bar snang la dpag tshad stong phrag bcu tsam gyi rin po che'i gdugs byin gyis brlabs nas 
[\[248a.7\]]bcom ldan 'das la thal mo sbyar te phyag 'tshal nas/_tshigs su bcad pa 'di dag gis mngon par bstod pa/_chos dang don dang yon tan ye shes 'phags pas na/_/yongs dag rnam dag snga nas dag cing dri ma med/_/gnas med nam mkha' 'dra bar mi g.yo 
[\[248b\]]
[\[248b.1\]]rab tu brnyes/_/rab zab kun nas spyod yul min la phyag 'tshal lo/_/rgyal ba chos kyi skus ni rab phye sku mnyam yang /_/gzugs mdzes ldan zhing gzugs bzang sku yang ston par mdzad/_/sems can rnams la phan pa'i thugs rje rab bskyed nas/_/bsod 
[\[248b.2\]]nams brgya pa'i mtshan gyi sku yi mchog kyang ston/_/khyod ni mi gsung rtog med sgra dang tshig kyang med/_/tshig gi rang bzhin brag ca'i mtshan nyid gzung du med/_/sgra med rtag med yi ge med pa mkhyen nas kyang /_/byams pa khyod ni snying rje can pas rgyal ba'i 
[\[248b.3\]]tshig kyang gsung /_/sems can kun gyi sems dang sems byung rjes su rig_/khyod ni sems kyi rang bzhin sgyu ma'i mtshan nyid mkhyen/_/sems kyi rgyud kyi rang bzhin ji 'dra rab mkhyen kyang /_/sems dang yid rnams la ni khyod kyi sems mi gnas/_/'gro 
[\[248b.4\]]ba rnams la khyed kyi spyod pa kun bstan te/_/bde bar gshegs pa'i sku ni 'gyur ba yong ma mchis/_/gang gi gzugs dang sems dang yon tan ci 'dra bar/_/mtshan dang spyod lam dag kyang de yi tshul du ston/_/bde gshegs chos 'di la ni nga yir 'dzin pa 
[\[248b.5\]]med/_/khyod ni chos la gnas pa med cing 'dzin pa med/_/sems can mang po kun rtog chos kyis 'dul mkhyen nas/_/khyod ni bla na med pa'i chos rnams rtag tu ston/_/rgyal ba'i sku la 'khor 'di kun gyis bltas pa na/_/gzugs dang mtshan ma tha dad 
[\[248b.6\]]bskal pa mi mnyam nas/_/khyod kyi sku ni mi 'gyur rtog med mtshan med de/_/'khor rnams ji lta'i sems dang bsam bzhin tshim par mdzad/_/chos 'di thams cad rgyu dang rkyen las skyes pa ste/_/byed med ngo bo nyid med kun du rtog la skyes/_/bde gshegs 
[\[248b.7\]]de 'dra'i chos kyi tshul rnams mkhyen nas su/_/byang chub mi 'gyur zhi ba bla na med pa brnyes/_/mtha' dang de bzhin dbus bcad rnam par rtog pa med/_/stong zhing gsog la rang bzhin gsob ste ya ma brla/_/khyod kyis de 'dra'i chos nyid rnam dag mkhyen nas 
[\[249a\]]
[\[249a.1\]]su/_/'gro ba rnams la rgyu dang las dang byed pa ston/_/chos 'di sems can med cing srog dang gang zag med/_/nam mkha' mtshungs mnyam pas na ming yang rnam par dag_/sems can gan du nyer gshegs yang dag bdag med 
[\[249a.2\]]pa/_/mi 'chi 'dus ma byas la sems can mang sad mdzad/_/brtson 'grus mthu dang stobs kyis byang chub 'di tshol phyir/_/khyod kyis bskal pa bsam yas bye ba phrag brgyar spyad/_/sgrub pa med pa'i nan tan mtshan nyid byang chub ste/_/gang phyir spyod 
[\[249a.3\]]pa'i don de rjes su thob par 'gyur/_/chos rnams mnyam pa nyid ni mnyam par bzhag mkhyen pas/_/rab dang 'bring dang tha ma dag kyang mnyam par mkhyen/_/mnyam pa nyid la mnyam nyid rtag bzhugs rnam mi rtog_/de phyir rgyal ba mnyam par bzhag cing 
[\[249a.4\]]mi 'gyur ba/_/phung po khams dang dbang po ji ltar sgyu ma bzhin/_/'jig rten gsum po chu zla 'dra ste 'pho ba med/_/sems can rnams ni rmi lam lta bur dngos med de/_/mkhyen pas rmi lam bzhin du rtogs nas chos 'di gsung /_/byang chub mchog 
[\[249a.5\]]rab brda yi rang bzhin khyod kyis brnyes/_/de ni thob dang ma thob pa zhes brjod du med/_/ji ltar byang chub khyod kyis de bzhin 'khor lo yang /_/tshul dang tshul min 'jug pa'i mtshan bral rab tu bskor/_/rgal nas sems can mang po bsam yas rab sgrol 
[\[249a.6\]]ba/_/grol nas bcings pa'i nang na mchis pa shin tu grol/_/theg chen bla med 'di la 'gro ba dbugs 'byin cing /_/nges 'byin mnyam pa brnyes pa mya ngan 'das la 'god/_/gang na'ang sems can nam yang mya ngan 'das ma mchis/_/sems can gdod 
[\[249a.7\]]nas rnam dag sems can nyid mi sgrub/_/sems can sgyu ma'i mtshan du byang chub sangs rgyas nas/_/'di yi mtha' rnams sems can mang po rtogs par mdzad/_/nam mkha' la ni gzugs rnams nam yang mi snang bzhin/_/de ltar 'gro ba kun gyi gzugs ni 
[\[249b\]]
[\[249b.1\]]gzugs nyid mtshungs/_/chos de gzugs dang gzugs med gzugs min mtshan nyid de/_/gang gis de ltar don rnams yang dag dben rtogs pa/_/ci tsam rgyal ba'i bsngags pa dag gis dper bgyis pa/_/de dag thams cad bsngags pa 'di la mthong 
[\[249b.2\]]chags te/_/rang gi yon tan rnams kyi 'dren bsngags nam mkha' 'dra/_/gnyis med bsngags brjod de ni rgyal ba'i bsngags pa'o/_/sangs rgyas 'gro ba sad par mdzad cing dmigs med pa/_/sems med sems nyid brnyes pa khyod la phyag 'tshal lo/_/ji ltar 
[\[249b.3\]]'dren pa kun gyi mi yi seng ge bsngags/_/de ltar de bzhin nyid phyir yang dag yon tan bsngags/_/sems can thams cad bdag med mtshan nyid ye shes mnyam/_/thams cad rtogs nas chos dbyings rjes su rig par bgyi/_/chos kun 'dod chags bral ba 
[\[249b.4\]]mtshan gyi tshul shes pa/_/des ni mnyam pa nyid kyis 'dren pa mchod par 'gyur/_byang chub sems dpa' sems dpa' chen po nam mkha' mdzod kyis tshigs su bcad pa 'di dag smras ma thag tu/_nam mkha' la 'dug pa'i khang pa brtsegs pa bkod pa chen po 
[\[249b.5\]]de'ang rnam pa drug tu rab tu g.yos so/_/bar snang las kyang gang sangs rgyas bcom ldan 'das rnams kyis bskal pa grangs med pa bye ba khrag khrig brgya stong du yang dag par bsgrubs pa/_bla na med pa yang dag par rdzogs pa'i byang chub de ni byang chub sems dpa' sems 
[\[249b.6\]]dpa' chen po nam mkha' mdzod kyis tshigs su bcad pa'i dbyangs kyis kun du brjod do/_/byang chub sems dpa' de dag ni rmi lam na'ang mngon par zhen pas dmigs par lta ba mi 'byung ngo /_/gang dag tshigs su bcad pa'i chos kyi tshul 'di thos nas mos pa dang /_
[\[249b.7\]]gang yang thos nas sgrub pa de dag ni ji ltar byang chub sems dpa' nam mkha' mdzod da ltar seng ge'i sgra sgrogs pa bzhin du/_de dag kyang seng ge'i sgra sgrogs par 'gyur ro zhes de lta bu'i sgra byung ngo /_/de nas byang chub sems dpa' nam mkha' mdzod kyis tshigs su 
[\[250a\]]
[\[250a.1\]]bcad pa 'di dag smras nas bcom ldan 'das la 'di skad ces gsol to/_/bcom ldan 'das bdag kyang 'dus pa chen po'i le'u'i chos kyi rnam grangs 'di'i ming thos nas mi mjed kyi 'jig rten gyi khams 'dir bcom ldan 'das la blta ba dang /_phyag bgyi ba 
[\[250a.2\]]dang /_bsnyen bkur bgyi ba dang /_chos kyi rnam grangs 'di la yang chos snang bar bgyi ba gang [{]chung zad [,]cung zad [}]bstan pa'i slad du 'dir mchis so/_/bcom ldan 'das gang skyes bu dam pa 'di dag gis chos kyi rnam grangs 'di la rang rang gi chos la the tshom du gyur pa de nges par bstan pa/_
[\[250a.3\]]bcom ldan 'das de bzhin gshegs pa la yongs su zhus te/_de bzhin gshegs pa nges pa'i blo la rab tu gnas pas de dag gi the tshom thams cad kyang rab tu bsal cing sangs rgyas kyi chos thams cad snang bar bgyis pa de legs so/_/bcom ldan 'das gal te de bzhin 
[\[250a.4\]]gshegs pas bdag la skabs phye na chos rnam par nges pa la 'jug pa'i bka' mchid [{]chung zad [,]cung zad [}]cig bdag zhu'o/_/de ci'i slad du zhe na/_bcom ldan 'das ni mi chags pa'i ye shes can te sems can thams cad kyi dbang po mchog dang mchog ma lags pa mkhyen pa ye shes la 
[\[250a.5\]]mkhas pa/_bcom ldan 'das ni snang ba brnyes pa ste mun pa thams cad dang bral ba/_bcom ldan 'das ni don mkhyen pa ste tshig thams cad rab tu dbye ba'i ye shes la mkhas pa/_bcom ldan 'das ni dus mkhyen pa ste tshod las mi 'da' zhing phyad par lung ston pa/_bcom 
[\[250a.6\]]ldan 'das ni tshod mkhyen pa ste sems can thams cad la so so ci rigs par chos ston pa/_bcom ldan 'das ni rnam par rol pa ste mngon par shes pa dang /_rdzu 'phrul gyi rkang pa rnam par nges pa'i ye shes la mkhas pa/_bcom ldan 'das ni shin tu rnam par gzigs pa'i blo 
[\[250a.7\]]dang ldan pa ste sems can thams cad kyi sems kyi spyod pa phyag mthil du 'jog par kun du ston pa/_bcom ldan 'das ni mngon par 'phags pa ste spyi gtsug bltar mi mthong ba/_bcom ldan 'das ni zil gyis ma non pa ste stong gsum gyi stong chen po'i 'jig rten gyi khams na 
[\[250b\]]
[\[250b.1\]]dpa' bo gcig po/_/bcom ldan 'das ni rang byung ba ste slob dpon med par chos thams cad rang gis mngon par rdzogs par sangs rgyas pa/_bcom ldan 'das ni 'dren pa ste 'dren pa med pa dang lam ngan par zhugs pa rnams la yang dag pa'i lam ston pa/_bcom ldan 'das ni sman 
[\[250b.2\]]pa'i rgyal po ste thog ma dang tha ma ma mchis pa'i 'dod pa dang /_nyon mongs pa dang /_kun du bsgribs pa dang /_shin tu bsgribs pa dang /_kun nas ldang bas bsgribs pa'i 'jig rten gnas pa rnams nad ma mchis pa 'chi ba ma mchis pa'i gnas kyi lam la rab tu 'god pa/_bcom 
[\[250b.3\]]ldan 'das ni stobs dang drag shul 'chang ba ste gnas dang gnas ma yin pa mkhyen pa la mkhas shing gsum rig pa'i rig pa brnyes pa/_bcom ldan 'das ni mi 'jigs pa chen po brnyes pa ste zag pa zad cing mnyam pa nyid mngon par rdzogs par sangs rgyas te kun nas nyon mongs pa 
[\[250b.4\]]med pa dang rnam par byang ba mkhyen pa la mkhas pa/_lha dang bcas pa'i 'jig rten gyi mdun du khyu mchog seng ge'i sgra sgrogs pa/_bcom ldan 'das ni sangs rgyas kyi chos ma 'dres pa dang ldan pa ste dus gsum la thogs pa med pa'i ye shes can bcom ldan 'das ni sku dang gsung 
[\[250b.5\]]dang thugs yongs su dag pa ste 'khrul pa dang ca co mi mnga' ba/_snyoms par 'jug pa thams cad dang rnam par grol ba'i ye shes gzigs pa/_bcom ldan 'das ni byams pa chen po la gnas pa ste zhe 'gras pa med pa'i blo dang ldan pa/_sems can thams cad la sems 
[\[250b.6\]]snyoms pa/_nam mkha' dang mtshungs pa'i 'od zer gyis gzigs pa'i spyan dang ldan pa/_bcom ldan 'das ni thugs rje chen po la gnas pa ste legs par byas pa dang /_nyes par byas pa dang /_bde ba dang sdug bsngal bas mi bskyod pa/_sems can thams cad la mnyam 
[\[250b.7\]]par 'jug pa'i blo dang ldan pa/_bcom ldan 'das ni sangs rgyas thams cad dang mnyam pa ste mnyam pa'i ye shes gnyis su med pa la zhugs pa/_bcom ldan 'das ni bye brag med pa ste nam mkha' lta bur shin tu rnam par dag cing sems can thams cad la mnyam par sbyor 
[\[251a\]]
[\[251a.1\]]ba/_bcom ldan 'das ni 'dod pa med pa ste shes rab kyis ngoms pa/_rnyed pa dang bkur sti dang /_tshigs su bcad pa dang bral ba/_bcom ldan 'das ni thams cad mkhyen cing thams cad gzigs pa spyan lnga'i tshul yongs su dag pa'o/_/bcom ldan 'das de ltar de 
[\[251a.2\]]bzhin gshegs pa yon tan dang chos dang ye shes tshad ma mchis pa dang ldan par bdag gis rig nas chos rab tu brjod pa'i sgo yongs su zhu bar 'tshal te gus pa dang bcas shing chos la gces spras su bgyi ba dang ldan pa ste/_nga rgyal ma mchis shing sems can thams cad chos la 
[\[251a.3\]]sbyor ba/_thams cad mkhyen pa'i ye shes kyis mngon par bsgrub pas chos 'tshal ba'i slad du de bzhin gshegs pa la yongs su zhu'o/_/de skad ces gsol pa dang /_bcom ldan 'das kyis byang chub sems dpa' sems dpa' chen po nam mkha' mdzod la 'di skad ces bka' 
[\[251a.4\]]stsal to/_/legs so legs so/_/skyes bu dam pa ji ltar khyod gang gA'i klung gi bye ma snyed kyi sangs rgyas bcom ldan 'das rnams la dris pa rnams lung bstan pa thob pa rigs kyi bu khyod ci dang ci 'dod pa de bzhin gshegs pa la dris shig dang dris pa de dang de nyid lung bstan pas ngas 
[\[251a.5\]]khyod kyi sems rangs par bya'o/_/de nas byang chub sems dpa' sems dpa' chen po yon tan gyi rgyal po rab tu snang ba zhes bya ba 'khor der 'dus par gyur te/_'dug pa des byang chub sems dpa' sems dpa' chen po nam mkha' mdzod la 'di skad ces smras so/_/ci zhig gi phyir 
[\[251a.6\]]rigs kyi bu khyod de bzhin gshegs pa la zhu bar 'dod/_de nas byang chub sems dpa' sems dpa' chen po nam mkha' mdzod kyis byang chub sems dpa' sems dpa' chen po yon tan gyi rgyal po rab tu snang ba la tshigs su bcad pa slar smras pa/_gang rnams sems dang sems 
[\[251a.7\]]la sems yid mtshungs/_/shin tu bsams sems ye shes mnyam la gnas/_/sems la sems med par ni zhugs pa'i tshul/_/de dag don du rgyal la bdag zhu'o/_/snang ba thob cing mun pa dri ma med/_/yid gnyis can gyi yid gnyis blo gcod pa/_/des byas rnam par 
[\[251b\]]
[\[251b.1\]]thar pa la gzhag pa/_/de dag ched du bde bar gshegs la zhu/_/bdag la bdag med shin tu rnam dag yid/_/sems can don zhugs sems can med la dga'/_/sems can bdag med gnyis las thar byed pa/_/rnam par nges pa'i chos kyi gtam 'di'o/_/cho ga spyod 
[\[251b.2\]]yul brtul zhugs yongs su dag_/bsam pa dag cing sems ni nam mkha' 'dra/_/lhun po lta bur brtan cing mi g.yo ba/_/de dag ched du don yod mdzad la zhu/_/mi zlogs brtan pa brtson 'grus kun nas bzang /_/dpa' bo bdud kyi dgra yi nga rgyal bcom/_/nyon mongs rab tu 
[\[251b.3\]]nyon mongs dri sbyong ba/_/mthong dga' de dag don du 'di zhu'o/_/thos sbyin tshul khrims bzod pa brtson 'grus dga'/_/bsam gtan rnam thar shes rab mchog tu gyur/_/mngon shes bsam gtan rnam par grol ba'i 'od/_/rab dga' dri med don du bdag zhu'o/_/stong pa mtshan ma 
[\[251b.4\]]med cing mi smon gnas/_/bsams bzhin shi 'pho dang ni skye ba ston/_/skyes pa med cing mi gnas 'chi 'pho med/_/de dag don du mi yi spyod pa zhu/_/nyan thos rang rgyal skye bo gzhan dag gis/_/rtogs par dka' zhing zab mo mthong dka' ba/_/skye bo kun gyi yid rnams kun skul 
[\[251b.5\]]ba'i/_/chos kyi gtam ni bde bar gshegs la zhu/_/legs par byas pa rdzogs pa'i chos la dga'/_/chos la chos med 'dzin pa gnyis las grol/_/rtag tu mnyam bzhag mchog gi chos la dga'/_/sems kyang nam mkha' mtshungs pa'i don du zhu/_/gang dag 
[\[251b.6\]]sangs rgyas rigs gnas chos la dga'/_/rtag tu sangs rgyas bstod pa kun med blo/_/grags pa mtha' yas 'jig rten gsum du thos/_/yon tan rgya mtsho de phyir 'di zhu'o/_/de nas bcom ldan 'das la byang chub sems dpa' sems dpa' chen po nam mkha' mdzod kyis 
[\[251b.7\]]'di skad ces gsol to/_/bcom ldan 'das ji ltar na byang chub sems dpa' gang dag sbyin pa nam mkha' dang mtshungs pa rnams lags/_tshul khrims nam mkha' dang mtshungs pa dang /_bzod pa nam mkha' dang mtshungs pa dang /_brtson 'grus nam mkha' dang mtshungs pa dang /_
[\[252a\]]
[\[252a.1\]]bsam gtan nam mkha' dang mtshungs pa dang /_shes rab nam mkha' dang mtshungs pa dang /_bsod nams nam mkha' dang mtshungs pa dang /_ye shes nam mkha' dang mtshungs pa rnams lags/_sangs rgyas kyis gnang ba'i sangs rgyas rjes su dran pa 
[\[252a.2\]]dang /_chos rjes su dran pa dang /_dge 'dun rjes su dran pa dang /_gtong ba rjes su dran pa dang /_tshul khrims rjes su dran pa dang mi 'bral ba rnams lags/_sangs rgyas kyis gnang ba'i lha rjes su dran pa dang mi 'bral ba rnams lags/_mya ngan las 'das pa dang mnyam 
[\[252a.3\]]pa thob cing byang chub sems dpa'i spyad pa yang spyod de sems can thams cad kyi spyod pa'i mtshan nyid dang chog shes pa rnams lags/_sangs rgyas bcom ldan 'das rnams kyi chos dkon mchog gi mdzod 'dzin pa dang /_mtshan nyid kyi ngo bo nyid kyi chos gang de bzhin gshegs pas 
[\[252a.4\]]mngon par rdzogs par sangs rgyas pa'i mtshan nyid kyi ngo bo nyid de'i chos thams cad yongs su 'dzin pa dang /_thog ma nas sems can rnam par dag pas sems can thams cad yongs su smin par bgyid pa dang /_sangs rgyas kyi chos thams cad yang dag par bsgrub pa'i slad du 
[\[252a.5\]]tshul bzhin du'ang rab tu sbyor ba rnams lags/_mngon par shes pa las ma nyams shing chos thams cad la dbang bgyid pa rnams lags/_nyan thos dang rang sangs rgyas thams cad kyis shin tu rtogs par dka' ba'i chos kyi tshul zab mo la zhugs pa rnams lags/_rten cing 
[\[252a.6\]]'brel par 'byung ba la 'jug pa'i shes pa la mkhas te mtha' gnyis su lta ba thams cad dang bral ba rnams lags/_de bzhin gshegs pa'i phyag rgyas btab pas de bzhin nyid dbyer med pa shes pa mkhas pa rnams lags/_chos kyi dbyings kyi tshul la rab tu zhugs shing 
[\[252a.7\]]chos kyi dbyings thams cad la yang dag par gzhol ba rnams lags/_bsam pa rdo rje ltar sra zhing mi phyed de theg pa chen po 'di la legs par gnas shing mi g.yo ba rnams lags/_sangs rgyas kyi yul rjes su thob cing rang gi yul yongs su dag pa rnams lags/_gzungs 
[\[252b\]]
[\[252b.1\]]thob pa rtag tu mi brjed par spyod pa rnams lags/_spobs pa thogs pa med cing rgyun mi chad la rtag tu sangs rgyas kyi byin gyi rlabs kyis byin gyis brlabs pa rnams lags/_skye ba dang 'chi 'pho ba dang /_'byung ba rnams la dbang thob pa rnams lags/_bdud bzhi'i lam las yang dag 
[\[252b.2\]]par 'das shing bdud dang phyir rgol ba thams cad bcom pa rnams lags/_bsod nams kyi tshogs tshad med pa bsags shing sems can thams cad kyi 'tsho bar gyur pa rnams lags/_sangs rgyas rnams ma byung yang sangs rgyas kyi mdzad pas sems can rnams la nye bar gnas pa 
[\[252b.3\]]rnams lags/_rgya mtsho'i phyag rgya'i ting nge 'dzin thob cing sems can thams cad kyi sems dang spyod pa la mi chags pa rnams lags/_chags pa thams cad las yang dag par 'das pa dang nam mkha' la rlung mar lta bu'i sems dang ldan pa rnams lags/_cho ga dang spyod pa'i tshul 
[\[252b.4\]]shes pa dang mun pa dang bral zhing snang ba thob pa rnams lags/_gzhan gyi dring la mi 'jog cing rang byung gi ye shes shin tu rtogs pa rnams lags/_myur du theg pa chen po las thams cad mkhyen pa'i ye shes 'di thob par 'gyur ba lags/_de skad ces gsol pa dang /_bcom 
[\[252b.5\]]ldan 'das kyis byang chub sems dpa' sems dpa' chen po nam mkha' mdzod la 'di skad ces bka' stsal to/_/skyes bu dam pa khyod legs so legs so/_/skyes bu dam pa khyod de bzhin gshegs pa la don 'di 'dri bar sems pa legs so/_/'di lta ste khyod ni sems can thams 
[\[252b.6\]]cad kyis gsol ba ma btab pa'i bshes gnyen sangs rgyas kyi chos thams cad la snang ba thob pa/_byams pa chen po dang snying rje chen po'i go cha bgos pa/_bgrang ba las 'das pa'i sangs rgyas la bsnyen bkur byas pa/_rtag tu chos tshol bas mi ngoms pa/_ye shes kyi 
[\[252b.7\]]mtshon cha can nga rgyal gyi rnam pa thams cad las yang dag par 'das pa/_rtag tu rgyun mi 'chad par sems can gyi don la brtson pa/_'jig rten gyi chos brgyad las yang dag par 'das pa/_nam mkha' dang mtshungs pa'i sems kyis thams cad mkhyen pa'i ye shes yang 
[\[253a\]]
[\[253a.1\]]dag par bsgrub pa ste/_skyes bu dam pa khyod kyi yon tan rnams kyi mtha' rtogs par sla ba ma yin no/_/de'i phyir rigs kyi bu khyod legs par rab tu nyon la yid la zung shig dang /_ji ltar byang chub sems dpa' sems dpa' chen po rnams kyis yon tan 'di 
[\[253a.2\]]rnams dang gzhan dag kyang thob par 'gyur ba bshad do/_/bcom ldan 'das legs so zhes gsol nas byang chub sems dpa' nam mkha' mdzod bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/rigs kyi bu chos bzhi dang 
[\[253a.3\]]ldan na byang chub sems dpa' sbyin pa nam mkha' dang mtshungs pa yin te/_bzhi gang zhe na/_'di lta ste bdag rnam par dag pas sems can rnam par dag pa la 'jug pa dang /_sems can rnam par dag pas sbyin pa rnam par dag pa la 'jug pa dang /_sbyin pa rnam par 
[\[253a.4\]]dag pas bsngo ba rnam par dag pa la 'jug pa dang /_bsngo ba rnam par dag pas byang chub rnam par dag pa la 'jug pa ste/_rigs kyi bu chos bzhi po de dag dang ldan na byang chub sems dpa' sbyin pa nam mkha' dang mtshungs pa yin no/_/des rnam par dag pa brgyad kyi sgo 
[\[253a.5\]]nas sbyin pa de sbyin te/_brgyad gang zhe na/_'di lta ste/_ngar 'dzin pa rnam par dag par sbyin pa de sbyin/_nga yir 'dzin pa rnam par dag par sbyin pa de sbyin/_rgyu rnam par dag par sbyin pa de sbyin/_lta ba rnam par dag par sbyin pa de sbyin/_mtshan ma rnam par dag par 
[\[253a.6\]]sbyin pa de sbyin/_tha dad pa rnam par dag par sbyin pa de sbyin/_rnam par smin pa la mi re ba rnam par dag par sbyin pa de sbyin/_nam mkha' dang mtshungs pa'i sems rnam par dag par sbyin pa de sbyin te/_de rnam par dag pa brgyad po 'di dag gi sgo nas sbyin pa de sbyin no/_/
[\[253a.7\]]ji ltar nam mkha' mtha' med pa de bzhin du sems mtha' med par byas te sbyin pa de sbyin/_ji ltar nam mkha' rgya che zhing bsgribs pa med pa de bzhin du byang chub tu bsngos te sbyin pa de sbyin/_ji ltar nam mkha' la gzugs med pa de bzhin du gzugs thams cad la mi gnas 
[\[253b\]]
[\[253b.1\]]par sbyin pa de sbyin/_ji ltar nam mkha' la tshor ba med pa de bzhin du tshor ba thams cad dang bral bar sbyin pa de sbyin/_ji ltar nam mkha' la 'du shes med pa de bzhin du 'du shes thams cad kyi mdud pa med par sbyin pa de sbyin/_ji ltar nam mkha' 'dus ma byas pa de bzhin 
[\[253b.2\]]du 'dus byas thams cad med par sbyin pa de sbyin/_ji ltar nam mkha' mtshan nyid rnam par rig pa med pa de bzhin du rnam par shes pa mi gnas par sbyin pa de sbyin/_ji ltar nam mkha' sangs rgyas kyi zhing thams cad la khyab pa de bzhin du sems can thams cad la byams 
[\[253b.3\]]pas khyab par sbyin pa de sbyin/_ji ltar nam mkha' mi zad pa de bzhin du dkon mchog gsum gyi rigs mi zad par bsngo zhing sbyin pa de sbyin/_ji ltar nam mkha' la mun pa med pa de bzhin du nyon mongs pa thams cad kyi mun pa med par sbyin pa de sbyin/_ji ltar nam mkha' rtag par rab 
[\[253b.4\]]tu snang ba de bzhin du sems kyi rang bzhin yongs su dag par sbyin pa de sbyin/_ji ltar nam mkha' sems can thams cad kyi go skabs 'byed pa de bzhin du sems can thams cad nye bar 'tsho bar sbyin pa de sbyin/_ji ltar nam mkha' la nga'i ba med pa de bzhin du sems can thams cad yid la byed pa 
[\[253b.5\]]thams cad dang bral bar sbyin pa de sbyin/_ji ltar sprul pas sprul pa la sbyin pa de sbyin pa lta bur rnam par mi rtog cing lhun gyis grub ste/_sems dang yid dang rnam par shes pa dang bral zhing chos thams cad la re ba med pa de ltar gnyis dang 'bral ba'i phyir sgyu ma'i mtshan nyid kyi ngo bo nyid rnam 
[\[253b.6\]]par dag par byang chub sems dpas sbyin pa de sbyin te/_rigs kyi bu gang de lta bur sbyin pa yongs su gtong ba de ni shes rab kyi ye shes kyis ni sems can thams cad kyi nyon mongs pa thams cad yongs su 'dor zhing thabs kyi ye shes kyis ni sems can thams cad mi gtong ba ste/_
[\[253b.7\]]rigs kyi bu de lta bur gtong ba'i sems ni byang chub sems dpa' sbyin pa nam mkha' dang mtshungs pa yin no/_/de nas byang chub sems dpa' sems dpa' chen po lag na mar me zhes bya ba 'khor de nyid du 'dus par gyur te 'dug pa des bcom ldan 'das la 'di skad ces 
[\[254a\]]
[\[254a.1\]]gsol to/_/bcom ldan 'das byang chub sems dpa' gang dag gi sbyin pa yongs su gtong ba 'di 'dra ba lags/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po gang de dag rnam pa med pa ste/_rnam pa rnam par dag 
[\[254a.2\]]pa/_sems can gyi rnam pa ste/_sems can rnam par dag pa/_chos kyi rnam pa ste/_chos rnam par dag pa/_ye shes kyi rnam pa ste/_ye shes rnam par dag pa/_shes rab kyi rnam pa ste/_shes rab rnam par dag pa/_sems kyi rnam pa ste/_sems rnam par dag pa/_
[\[254a.3\]]'jig rten gyi rnam pa ste/_'jig rten rnam par dag pa/_gzugs med pa gzugs su ston pa dang mi ston pa'i ye shes rnam par dag pa/_mun pa med cing mun pa rab tu snang bar byed pa/_mtshan ma thams cad rnam par bshig pas mtshan ma med pa'i mthar gyur pa/_mthar 
[\[254a.4\]]phyin pa'i ye shes rnam par dag pa/_mi zad pa'i bzod pa dang ldan pa/_de bzhin gshegs pa'i ye shes mkhyen pa'i lung bstan pa thob pa/_mtshams bcad cing byang chub sems dpa' nges par gyur pa la zhugs pa/_phyir mi ldog pa'i phyag rgyas btab cing dbang bskur ba 
[\[254a.5\]]thob pa/_sangs rgyas kyi chos thams cad la yang dag par zhugs shing mnyam pa nyid kyis mnyam par spyod pa/_legs par spyod pa la spyad pa/_sems can thams cad kyi spyod pa'i mtshan nyid dang cho ga shes pa'i byang chub sems dpa' sems dpa' chen po de dag 
[\[254a.6\]]gi spyod yul te/_skyes bu dam pa de dang de dag ni de lta bu'i sbyin pa sbyin par byed do/_/bstan pa 'di bshad pa na byang chub sems dpa' khri drug stong nam mkha' dang mtshungs pa'i sbyin pa la bzod pa skyes so/_/de nas bcom ldan 'das kyis de'i tshe tshigs su bcad pa 'di dag 
[\[254a.7\]]gsungs so/_/dag pa'i sems kyis rtag tu sbyin pa sbyin/_/byang chub phyir te rnam smin yong mi 'dod/_/dga' zhing mgu nas rjes su gdung med de/_/rab tu grol nas rtag tu sbyin pa sbyin/_/mkhas pas chos rnams sgyu 'drar shes nas su/_/lus dang srog la'ang 
[\[254b\]]
[\[254b.1\]]chags par mi 'gyur zhing /_/de dag la ni nams kyang 'dzin pa med/_/de ltar de dag bsam pa byang chub nges/_/thams cad gtong yang mi dga' bar mi 'gyur/_/de la zhum pa med de gong ba med/_/de yis nam mkha' mtshungs par chos rnams bsgoms/_/de bas 
[\[254b.2\]]dga' bar mi 'gyur zhum pa med/_/bdag gi rang bzhin snga nas rnam par dag_/byang chub rnam par dag pas sbyin pa sbyin/_/de ni sems kyi rgyud la mi chags par/_/spros pa med par sbyin pa rab tu sbyin/_/sems mnyam yid kyang mnyam pas sbyin pa gtong /_/
[\[254b.3\]]rab 'bring tha ma gsum yang med par sbyin/_/bsam pa yongs dag dri ma med pa yis/_/thams cad gtong yang rnam par smin mi 'dod/_/lus dang tshe ni mi rtag sgyu ma 'dra/_/longs spyod rmi lam glog bzhin snying po med/_/'jig rten kun la snying rje brtse bskyed nas/_/
[\[254b.4\]]'jig rten chos kyis ma gos sbyin pa sbyin/_/nyon mongs dag phyir bdag gi nor kun gtong /_/rgyal ba'i tshig gi gnas su 'gyur snyam ste/_/bdud rnams kyis kyang bdag la glags mi rnyed/_/de ltar brtags nas thams cad gtong ba yin/_/stobs bcus sbyin pa rtsa ba 
[\[254b.5\]]yin zhes gsungs/_/de la rab tu gnas na tshul khrims ldan/_/tshul khrims yon tan gnas nas bsam gtan rnyed/_/bsam gtan ma chags shes rab rdzogs par byed/_/sbyin pa dang ni dul bas sems rab tshim/_/nyon mongs rnams kyang tshig nas phyir mi skye/_/
[\[254b.6\]]sbyin pa bdag dang gzhan la phan par gsungs/_/phan dang bde ba 'dus byas sbyin pas mgu/_/sbyin gtong nyon mongs spang zhing dge ba'i phyir/_/des na 'dzin pa la ni chags mi 'gyur/_/pha rol nyon mongs phyir ni mi gtong ste/_/bdag blo rnam dag byang chub phyir gtong 
[\[254b.7\]]ngo /_/ji lta ji ltar ma zhum sems kyis gtong /_/de ltar des ni byang chub yon tan mthong /_/ji lta ji ltar byang chub yon tan mthong /_/de lta de ltar sems can brgya tshim byed/_/de nas yang bcom ldan 'das kyis byang chub sems dpa' sems dpa' chen po nam 
[\[255a\]]
[\[255a.1\]]mkha' mdzod la bka' stsal pa/_rigs kyi bu chos bzhi dang ldan na byang chub sems dpa' sems dpa' chen po tshul khrims nam mkha' dang mtshungs pa yin te/_bzhi gang zhe na/_'di lta ste/_gzugs brnyan lta bu'i lus mnyam pa nyid dang /_brag ca lta bu'i 
[\[255a.2\]]sgra mnyam pa nyid dang /_sgyu ma lta bu'i sems mnyam pa nyid dang /_nam mkha' lta bu'i blo mnyam pa nyid de/_rigs kyi bu chos bzhi po de dag dang ldan na byang chub sems dpa' tshul khrims nam mkha' dang mtshungs pa yin no/_/rigs kyi bu brgyad po 'di dag ni byang chub sems 
[\[255a.3\]]dpa' rnams kyi tshul khrims yongs su dag pa ste/_brgyad gang zhe na/_'di lta ste/_sems rnam par dag pa'i phyir byang chub kyi sems dang mi 'bral ba dang /_tshad mar gyur pa rnam par dag pa'i phyir nyan thos dang rang sangs rgyas kyi sems med pa dang /_dam bcas pa rnam par 
[\[255a.4\]]dag pa'i phyir bslab pa thams cad mi 'dor ba dang /_smon lam yongs su dag pa'i phyir skye ba thams cad du mi 'jug pa dang /_mngon par 'du mi byed pa yongs su dag pa'i phyir mi lhod pa dang /_mtshan ma yongs su dag pa'i phyir byang chub tu bsngo ba dang /_nyon mongs pa yongs su 
[\[255a.5\]]dag pa'i phyir kun nas gdung ba med pa dang byang chub yongs su dag pa'i phyir smon lam yongs su rdzogs pa ste/_rigs kyi bu brgyad po de dag ni byang chub sems dpa' rnams kyi tshul khrims yongs su dag pa'o/_/gzhan yang tshul khrims yongs su dag pa ni nam mkha' 
[\[255a.6\]]dag pa ste tshul khrims de yang dag pa'o/_/nam mkha' dri ma med pa ste tshul khrims de yang dri ma med pa'o/_/nam mkha' zhi ba ste tshul khrims de yang zhi ba'o/_/nam mkha' mi mtho ba ste tshul khrims de yang mi mtho ba'o/_/nam mkha' mi dma' ba ste tshul khrims de yang 
[\[255a.7\]]mi dma' ba'o/_/nam mkha' gzung du med pa ste tshul khrims de yang gzung du med pa'o/_/nam mkha' gnas med pa ste tshul khrims de yang gnas med pa'o/_/nam mkha' med pa ma yin te tshul khrims de yang med pa ma yin pa'o/_/nam mkha' rtag pa ste tshul khrims de 
[\[255b\]]
[\[255b.1\]]yang rtag pa'o/_/nam mkha' mi zad pa ste tshul khrims de yang mi zad pa'o/_/nam mkha' mtshan ma med pa ste tshul khrims de yang mtshan ma med pa'o/_/nam mkha' rgyu ba med pa ste tshul khrims de yang rgyu ba med pa'o/_/nam mkha' spros pa med pa ste tshul khrims de 
[\[255b.2\]]yang spros pa med pa'o/_/nam mkha' zag pa med pa ste tshul khrims de yang zag pa med pa'o/_/nam mkha' 'dus ma byas pa ste tshul khrims de yang 'dus ma byas pa'o/_/nam mkha' mi 'gyur ba ste tshul khrims de yang mi 'gyur ba'o/_/nam mkha' rnam par mi 
[\[255b.3\]]rtog pa ste tshul khrims de yang rnam par mi rtog pa'o/_/nam mkha' thams cad du song ba ste tshul khrims de yang thams cad du song ba'o/_/nam mkha' mi chod mi phyed pa ste tshul khrims de yang mi chod mi phyed pa'o/_/nam mkha' mtshungs par sbyor ba ste tshul khrims de 
[\[255b.4\]]yang mtshungs par sbyor ba'o/_/nam mkha' rang bzhin gyis kun nas nyon mongs pa can ma yin pa ste tshul khrims de yang rang bzhin gyis kun nas nyon mongs pa can ma yin pa'o/_/rigs kyi bu de ltar gnas pa'i byang chub sems dpa' ni tshul khrims nam mkha' dang 
[\[255b.5\]]mtshungs pa yin no/_/de nas bcom ldan 'das kyis de'i tshe tshigs su bcad pa 'di dag gsungs so/_/sems kyi tshul khrims dri med srung zhing gdung ba med/_/lus dang sems kyang rnam dag ngag yid thams cad bsdams/_/mkhas pa rtag tu nang zhi tshul khrims dregs 
[\[255b.6\]]mi snyems/_/blo 'chad sems la mi gnas byang chub sems la rton/_/las gang ma byas ma bsams de bzhin ma brtags te/_/de ni dmar sngo ser min kha dog gzugs mi gnas/_/gzugs med mi bden mi g.yo dben pa nam mkha' bzhin/_/tshul khrims lta 
[\[255b.7\]]ba'i gnas med mkhas pa kun gyis bsngags/_/tshul khrims de ni rab zhi zhi byed nyon mongs zhi/_/zhi gnas lhag mthong dag gi mthar phyin mthar ston pa/_/gang su bcings las grol ba de dag tshul khrims bsnyen/_/de bas tshul khrims thar byed byang chub rtsa ba'i 
[\[256a\]]
[\[256a.1\]]gzhi/_/gang su sbyangs pa dgon gnas 'dod nyung chog shes pa/_/yo byad bsnyungs shing bsam gtan dben tshogs sems sbyangs pa/_/tshul khrims de yi gnas des sems rkang thar pa'i rten/_/de phyir tshul khrims brgyan pa lam bde thar gnas 
[\[256a.2\]]pa/_/g.yo ba rlom sems kun bral lta ba'i nyon mongs gcod/_/nam mkha' mtshungs mnyam byams pas khyab cing mthar 'dzin spyod/_/byang chub phyir nges mi gtong byang chub kun mi rtog_/gang mkhas chog shes de 'dra tshul khrims pha rol phyin//_//'phags 
[\[256a.3\]]pa nam mkha' mdzod kyis zhus pa zhes bya ba/_bam po gnyis pa/_rigs kyi bu de la ji ltar na byang chub sems dpa' bzod pa nam mkha' dang mtshungs pa yin zhe na/_rigs kyi bu chos bzhi dang ldan na byang chub sems dpa' bzod pa nam mkha' dang mtshungs pa yin te/_bzhi 
[\[256a.4\]]gang zhe na/_'di lta ste/_tshig nam mkha' dang mtshungs pa'i phyir gshe yang slar mi gshe ba dang /_lus nam mkha' dang mtshungs pa'i phyir brdegs kyang slar mi rdeg pa dang sems nam mkha' dang mtshungs pa'i phyir spyos kyang slar mi spyo ba dang /_bsam pa nam mkha' dang 
[\[256a.5\]]mtshungs pa'i phyir khros kyang slar mi khro ba ste/_rigs kyi bu chos bzhi po de dag dang ldan na byang chub sems dpa' bzod pa nam mkha' dang mtshungs pa yin no/_/rigs kyi bu byang chub sems dpa' rnams kyi bzod pa nam mkha' dang mtshungs pa yongs su dag pa 'di brgyad de/_
[\[256a.6\]]brgyad gang zhe na/_'di lta ste/_nam mkha' la zhe 'gras pa med de sems can thams cad la zhe 'gras pa med pa'i bzod pa yongs su dag pa dang /_nam mkha' la rjes su chags pa med de rnyed pa dang bkur sti la rjes su chags pa med pa'i bzod pa yongs su dag pa dang 
[\[256a.7\]]nam mkha' ni mnyam par sbyor ba ste sems can thams cad la sems mnyam pa'i bzod pa yongs su dag pa dang /_nam mkha' ni ma snad ma nyams pa ste lus dang sems zad pas nyams pa med pa'i bzod pa yongs su dag pa dang /_nam mkha' ni bag la nyal thams cad 
[\[256b\]]
[\[256b.1\]]spangs pa ste bag la nyal med pa'i bzod pa yongs su dag pa dang /_nam mkha' ni yid dang dmigs pa med pa ste yid dang dmigs pa med pa'i bzod pa yongs su dag pa dang /_nam mkha' ni ma skyes ma byung ba ste ma skyes ma byung ba'i bzod pa can gyi bzod pa yongs su dag pa dang /_
[\[256b.2\]]nam mkha' ni gzugs dang gzugs med pa thams cad la khyab pa ste byams pas khyab pa'i bzod pa yongs su dag pa'o/_/rigs kyi bu brgyad po de dag ni byang chub sems dpa' rnams kyi bzod pa yongs su dag pa nam mkha' dang mtshungs pa'o/_/rigs kyi bu byang chub sems 
[\[256b.3\]]dpa' rnams kyi chos la nges par rtog pa'i bzod pa ni 'di brgyad de/_brgyad gang zhe na/_'di lta ste/_stong pa nyid la bzod kyang lta ba gzhig pa'i phyir ma yin pa dang /_mtshan ma med pa la bzod kyang mtshan ma sel ba ma yin pa dang /_smon pa med pa la bzod kyang byang chub tu smon pa 
[\[256b.4\]]med pa ma yin pa dang /_mngon par 'du mi byed pa la bzod kyang 'dus byas rnam par gzhig pa'i phyir ma yin pa dang /_skye ba med pa la bzod kyang 'dus ma byas kyi mtshan nyid kyis ma yin pa dang /_'byung ba med pa la bzod kyang skye ba dang gnas pas ma yin pa dang /_sems 
[\[256b.5\]]can med pa la bzod kyang dngos po rnam par gzhig pa'i phyir ma yin pa dang /_ji lta ba bzhin du bzod kyang dus rnam par gzhig pa'i phyir ma yin pa ste/_rigs kyi bu brgyad po de dag ni byang chub sems dpa' rnams kyi chos la nges par rtog pa'i bzod pa'o/_/bzod pa zhes bya ba ni 
[\[256b.6\]]'di dag bdag la gshe yang bzod do snyam pa de ni nga yir 'dzin pa'i bzod pa ste/_'di ni nam mkha' dang mtshungs pa'i bzod pa ma yin no/_/'di dag gshe ba bdag gis bzod par bya'o snyam pa de ni ngar 'dzin pa'i bzod pa ste/_de ni nam mkha' dang mtshungs pa'i bzod pa ma yin no/_/
[\[256b.7\]]'di dag ni yi ge bsnor ba'o snyam pa de ni sgra dang skad kyi bzod pa ste/_de ni nam mkha' dang mtshungs pa'i bzod pa ma yin no/_/'di yang stong pa bdag kyang stong pa'o snyam pa de ni yid la byed pa sbyor ba'i bzod pa ste/_de ni nam mkha' dang mtshungs pa'i bzod pa ma yin no/_/bdag 
[\[257a\]]
[\[257a.1\]]gis bzod pa bya'o snyam pa de ni rnam par rig pa'i bzod pa ste/_de ni nam mkha' dang mtshungs pa'i bzod pa ma yin no/_/'di lta ste/_dper na shing sA la chen po'i tshal yod par la la zhig 'ongs te/_shing sA la bcad na de la shing sA la bcad pa'i lhag 
[\[257a.2\]]ma rnams 'di snyam du 'di dag ni bcad do/_/bdag ni ma bcad do snyam du mi sems te/_de dag la rjes su chags pa yang med/_khong khro ba yang med de mi rtog rnam par mi rtog yongs su mi rtog pa de bzhin du/_gang bzod pa ni byang chub sems dpa'i bzod pa nam mkha' dang mtshungs 
[\[257a.3\]]pa yongs su dag pa'i mchog go/_/de nas bcom ldan 'das kyis de'i tshe tshigs su bcad pa 'di dag gsungs so/_/zad pa shes pa bzod pa mi zad gtsang /_/yid ni yul la ma chags shin tu bsgoms/_/phyi nang shin tu rnam dag mi gnas pa/_/nam mkha' mtshungs mnyam 
[\[257a.4\]]sems mchog bzod pa'o/_/lus 'di gzugs brnyan rtsi shing rtsig pa 'dra/_/sems kyang gzugs med mi snang sgyu ma 'dra/_/chos 'di lta ba'i gnas med nam mkha' bzhin/_/lus kyang mi 'gyur yid la khro ba med/_/bkur sti byed la dga' dang zhe sdang med/_/mtho dang dma' 
[\[257a.5\]]bar rnam par rtog pa med/_/theg pa gang 'dra sa ltar sbyor ba de/_/sems can dag par bstan 'dir bzod smra yin/_/srog med gang zag bdag med sems can med/_/chos 'di thams cad stong par gang bzod cing /_/rgyu dang rkyen dang byed dang 'gal mi byed/_/de ni bstan 'dir bzod mchog 
[\[257a.6\]]yang dag nyid/_/kha ngan zer ba'i tshig thos mi gshe zhing /_/byed pa med pa nam mkha'i sprin sgra bzhin/_/bdag rnam bsal yid stong pa'i mchog mthong de/_/bstan 'dir sems can gtsang ma bzod smra yin/_/rigs kyi bu de la ji ltar na byang chub sems dpa' brtson 'grus 
[\[257a.7\]]nam mkha' dang mtshungs pa yin zhe na/_/rigs kyi bu chos bzhi dang ldan na byang chub sems dpa' sems dpa' chen po brtson 'grus nam mkha' dang mtshungs pa yin te/_bzhi gang zhe na/_'di lta ste/_dge ba'i rtsa ba thams cad la rtsom yang chos thams cad yongs su ma grub 
[\[257b\]]
[\[257b.1\]]par rab tu shes pa dang /_sangs rgyas thams cad la mchod pa dang rim gro bya ba mngon par 'du byed kyang de bzhin gshegs pa rnams chos kyi sku mnyam par yang dag par rjes su mthong ba dang /_sems can yongs su smin par byed kyang sems can rnam par dag pas sems can mi 
[\[257b.2\]]dmigs pa dang /_sangs rgyas thams cad kyi dam pa'i chos yongs su 'dzin kyang 'dod chags dang bral bar bya ba'i chos yang dag par rjes su mi mthong ba ste/_rigs kyi bu chos bzhi po de dag dang ldan na byang chub sems dpa' sems dpa' chen po brtson 'grus nam mkha' dang mtshungs 
[\[257b.3\]]pa yin no/_/rigs kyi bu byang chub sems dpa' rnams kyi brtson 'grus yongs su dag pa 'di brgyad de/_brgyad gang zhe na/_'di lta ste/_brtson 'grus gang gis lus brgyan pa'i lus de gzugs brnyan lta bur rig pas mi dmigs pa dang /_brtson 'grus gang gis tshig mngon 
[\[257b.4\]]par 'du byed pa'i tshig de ya ma brlar rnam par brtags te mi dmigs pa dang /_brtson 'grus gang gis sems ting nge 'dzin gyi gnas su 'jog pa'i sems de sems kyi chos nyid kyis rnam par brtags te mi dmigs pa dang /_brtson 'grus gang gis pha rol tu phyin pa'i phyogs thams 
[\[257b.5\]]cad rab tu sdud par byed kyang de gcig nas gcig tu sems zad pa'i chos nyid kyis shin tu brtags te mi dmigs pa dang /_brtson 'grus gang gis byang chub kyi phyogs kyi chos thams cad yang dag par bsgrub kyang byang chub de dngos po'i mtshan nyid du rnam par brtags te yang dag 
[\[257b.6\]]par rjes su mi mthong ba dang /_brtson 'grus gang gis sangs rgyas kyi zhing yongs su sbyong bar byed pa'i zhing de yang nam mkha' dang mtshungs pas rnam par brtags te mi dmigs pa dang /_brtson 'grus gang gis thos pa thams cad 'dzin par byed pa de yang sgra brag ca 
[\[257b.7\]]dang mtshungs par yang dag par rjes su mthong ba dang /_brtson 'grus gang gis sangs rgyas kyi chos thams cad rab tu sgrub pa de yang chos kyi dbyings dbyer med pa'i mtshan nyid du rnam par brtags nas mi dmigs pa ste/_rigs kyi bu brgyad po de dag ni byang chub 
[\[258a\]]
[\[258a.1\]]sems dpa' rnams kyi brtson 'grus yongs su dag pa'o/_/rigs kyi bu 'di gnyis ni byang chub sems dpa' rnams kyi brtson 'grus te/_gnyis gang zhe na/_'di lta ste/_sbyor ba'i brtson 'grus dang /_yongs su chad pa'i brtson 'grus so/_/de la sbyor ba'i 
[\[258a.2\]]brtson 'grus ni lus dang ngag dang sems dang rab tu ldan pa'o/_/yongs su chad pa'i brtson 'grus ni len pa med pa/_'dor ba med pa gnas med pa ste/_nam byang chub sems dpa' lus dang ngag dang sems sbyor ba'i brtson 'grus rtsa ba nas mi gnas par shin tu brtags nas mi dmigs 
[\[258a.3\]]shing yongs su chad pa'i brtson 'grus ni chos kyi dbyings kyi rjes su 'jug pas rjes su 'gro ba ste/_de ltar na byang chub sems dpa'i brtson 'grus nam mkha' dang mtshungs pa yin no/_/ji ltar nam mkha' gzugs med cing sems can thams cad rab tu rgyu ba de bzhin du byang chub sems 
[\[258a.4\]]dpa' rnams kyi brtson 'grus de yang chos thams cad la mi gnas shing sems can thams cad yongs su smin par byed do/_/ji ltar nam mkha' gzugs thams cad la go skabs 'byed cing bla gab med pa de bzhin du byang chub sems dpa' rnams kyi brtson 'grus de yang sems can thams 
[\[258a.5\]]cad la go skabs 'byed cing lta ba thams cad dang bral ba'o/_/ji ltar nam mkha' las rtswa dang /_nags tshal dang /_lo tog skye yang rtsa ba med cing gnas med pa de bzhin du byang chub sems dpa' rnams kyi brtson 'grus de yang sangs rgyas kyi chos thams cad skyed kyang 'jig tshogs la 
[\[258a.6\]]lta ba'i rtsa ba la gnas pa med do/_/ji ltar nam mkha' thams cad du song yang 'pho ba'i mtshan nyid ma yin pa de bzhin du byang chub sems dpa'i brtson 'grus de yang dge ba'i chos thams cad kyi rjes su song yang 'pho ba'i mtshan nyid ma yin no/_/ji ltar nam mkha' mtshungs par 
[\[258a.7\]]sbyor zhing gzugs tha dad par ston pa de bzhin du byang chub sems dpa' rnams kyi brtson 'grus de yang sems can thams cad la chos thams cad mtshungs par sbyor zhing spyod pa sna tshogs kun du ston to/_/nam byang chub sems dpa' gang kun du sgrub par byed pa de mnyam pa nyid pas 
[\[258b\]]
[\[258b.1\]]yang dag par rjes su mi mthong zhing /_gang la rtsom pa de yang rnam par brtags nas mi dmigs te/_de ltar na byang chub sems dpa'i brtson 'grus nam mkha' dang mtshungs pa yin no/_/de nas bcom ldan 'das kyis de'i tshe tshigs su bcad pa 'di dag gsungs so/_/brtson 'grus 
[\[258b.2\]]dag gi stobs kyis mthu bskyed nas/_/lus dang srog la'ang phangs par mi byed cing /_/bdag nyid chen po byang chub spyad pa spyod/_/sems can phan pa'i don byed phan sems pa/_/sngon gyi srid par 'dus byas ci srid pa/_/byang chub yon tan phyir ni de srid 'khor/_/de dag skyo bar 
[\[258b.3\]]'gyur ba'ang yong med de/_/phyi phyir brtson 'grus dag ni rab tu skyed/_/sems can bsam mi khyab pa dgrol bar brtson/_/sangs rgyas bsam mi khyab pa mchod par brtson/_/zhing rnams bsam gyis mi khyab blta bar brtson/_/bsam gyis mi khyab bdud rnams 'dul bar brtson/_/
[\[258b.4\]]sbyin pa bsam gyis mi khyab gtang bar brtson/_/tshul khrims bsam gyis mi khyab bsrung bar brtson/_/bzod pa bsam gyis mi khyab bsgom par brtson/_/brtson 'grus bsam gyis mi khyab dge bar brtson/_/bsam gtan bsam gyis mi khyab sems par brtson/_/shes 
[\[258b.5\]]rab bsam gyis mi khyab bsgom par brtson/_/byams pa bsam gyis mi khyab bsgom par brtson/_/don dang yon tan sgrub pa rab tu brtson/_/srog dang lus kyang mi phangs brtson par byed/_/nyon mongs 'thab pa kun las rnam par grol/_/stong pa rnam thar bdag med mngon 
[\[258b.6\]]par brtson/_/bdag la bdag med che ba'i bdag nyid brtson/_/lta las rnam grol byang chub phyir yang brtson/_/sgyu ma smig rgyu'i ngo bo nyid du brtson/_/sems med sems kyang sems ma yin pa thob/_/g.yo ba med pa'i chos rnams ston par brtson/_/'gro ba kun du spyod 
[\[258b.7\]]cing rnam par grol/_/bshad cing klog pa la ni rtag tu brtson/_/chos dang chos min gnyis las shin tu 'das/_/sgra dang yi ge'i ngo bo nyid la brtson/_/'gro ba rnams la mdo sde stong rnams smra/_/sangs rgyas yon tan rnams ni mtha' yang med/_/sems can spyod pa 
[\[259a\]]
[\[259a.1\]]rnams la'ang mtha' med de/_/mkhas pa de la rtag tu brtson 'grus sbyor/_/sems can spyod mtha' med la rab tu 'jug_/chos 'di rnams ni skye med 'gag med de/_/mkhas pa de dag sems kyang mi zhum zhing /_/phyi phyir brtson 'grus rlabs chen 
[\[259a.2\]]rab bskyed de/_/'di 'dra'i chos la sems can bsgom du btsud/_/rigs kyi bu de la ji ltar na byang chub sems dpa' bsam gtan nam mkha' dang mtshungs pa yin zhe na/_rigs kyi bu chos bzhi dang ldan na byang chub sems dpa' bsam gtan nam mkha' dang mtshungs pa yin 
[\[259a.3\]]te/_bzhi gang zhe na/_'di lta ste sems nang du yang dag 'jog la nang du sems gnas par yang yang dag par rjes su mi mthong ba dang /_sems phyi rol nas kyang zlog la phyi rol du sems rgyu ba yang mi dmigs pa dang /_bdag gi sems mnyam pa nyid kyis sems can thams 
[\[259a.4\]]cad kyi sems kyang mnyam pa nyid du snyoms par 'jug pa dang /_sems mnyam pa nyid de yang sems sgyu ma'i chos su mnyam pa nyid du snyoms par 'jug pa ste/_rigs kyi bu chos bzhi po de dag dang ldan na byang chub sems dpa' bsam gtan nam mkha' dang mtshungs pa yin no/_/
[\[259a.5\]]rigs kyi bu byang chub sems dpa' rnams kyi bsam gtan yongs su dag pa 'di brgyad de/_brgyad gang zhe na/_'di lta ste/_bsam gtan byed kyang phung po la gnas te bsam gtan mi byed pa dang /_bsam gtan byed kyang khams la gnas te bsam gtan mi byed pa dang /_
[\[259a.6\]]bsam gtan byed kyang skye mched la gnas te bsam gtan mi byed pa dang /_bsam gtan byed kyang 'jig rten 'di la gnas te bsam gtan mi byed pa dang /_bsam gtan byed kyang 'jig rten pha rol la gnas te bsam gtan mi byed pa dang /_bsam gtan byed kyang 'dod 
[\[259a.7\]]pa'i khams la gnas te bsam gtan mi byed pa dang /_bsam gtan byed kyang gzugs kyi khams la gnas te bsam gtan mi byed pa dang /_bsam gtan byed kyang gzugs med pa'i khams la gnas te bsam gtan mi byed pa ste/_rigs kyi bu brgyad po de dag ni byang chub 
[\[259b\]]
[\[259b.1\]]sems dpa' rnams kyi bsam gtan yongs su dag pa'o/_/gzhan yang nges par rtog pa'i sems ni bsam gtan yongs su dag pa ste/_de la nges par rtog pa'i sems nyid gang zhe na/_gang chos rnams la mi mtho mi dma' ba/_mi stod mi smod pa/_'gyur ba med pa/_rnam par mi rtog 
[\[259b.2\]]pa/[ {]stsogs [,]sogs [}]pa med pa/_'bri ba med pa/_'dzin pa med pa/_gtong ba med pa/_mun pa med pa/_snang ba med pa/_rtog pa med pa/_rnam par rtog pa med pa/_'du shes med pa/_yid la byed pa med pa/_gcig pa'ang ma yin/_gnyis pa'ang ma yin/_gnyis ma yin pa'ang ma yin pa/_
[\[259b.3\]]g.yo ba med pa/_rlom sems med pa/_spros pa med pa/[ {]stsogs [,]sogs [}]pa med pa/_bri ba med pa/_sgom pa med pa/_'jigs pa med pa ste/_gang mtshan ma dang dmigs pa thams cad la mi gnas pa/_gang sems mi gnas pa de ni sems nges par rtog pa'o/_/sems nges par rtog pa 
[\[259b.4\]]ni gzugs rnams la mi rgyug ste/_mig dang gzugs dang rnam par shes pa rig cing rang gi mtshan nyid rnam par dag par bsam gtan byed do/_/sems nges par rtog pa ni sgra rnams la mi rgyug ste/_rna ba dang sgra dang rnam par shes pa rig cing rang gi mtshan nyid rnam par dag par bsam 
[\[259b.5\]]gtan byed do/_/sems nges par rtog pa ni dri rnams la mi rgyug ste/_sna dang dri dang rnam par shes pa rig cing rang gi mtshan nyid rnam par dag par bsam gtan byed do/_/sems nges par rtog pa ni ro rnams la mi rgyug ste/_lce dang ro dang rnam par shes pa rig cing rang gi mtshan nyid rnam 
[\[259b.6\]]par dag par bsam gtan byed do/_/sems nges par rtog pa ni reg pa rnams la mi rgyug ste/_lus dang reg pa dang rnam par shes pa rig cing rang gi mtshan nyid rnam par dag par bsam gtan byed do/_/sems nges par rtog pa ni chos rnams la mi rgyug ste/_yid dang chos dang 
[\[259b.7\]]rnam par shes pa rig cing rang gi mtshan nyid rnam par dag par bsam gtan byed do/_/rigs kyi bu 'di lta ste dper na/_bskal pas sreg pa na nam mkha' mi 'tshig cing /_chus 'jig pa na nam mkha' gsher bar mi 'gyur ba de bzhin du/_byang chub sems dpa'i 
[\[260a\]]
[\[260a.1\]]bsam gtan nam mkha' dang mtshungs pa yang nyon mongs pa thams cad kyis mi 'tshig cing bsam gtan dang /_rnam par thar pa dang /_ting nge 'dzin dang /_snyoms par 'jug pa thams cad la'ang ma chags pa yin no/_/mnyam par bzhag pa yang yin la sems 
[\[260a.2\]]rnam par g.yengs pa'i sems can rnams kyang shin tu 'god do/_/mnyam par bzhag kyang dga' ba med la langs nas kyang khong khro ba med pa yin no/_/'phags pa'i skye bo rnams la zhi ba nye bar ston kyang 'phags pa ma yin pa'i skye bo rnams yongs su smin par bya ba'i phyir brtson 
[\[260a.3\]]'grus rab tu 'bar bar yang byed do/_/mnyam par bzhag cing mnyam pa yang yin la mi mnyam par spyod pa rnams la tha dad par ston pa yang rab tu ston to/_/mnyam pa nyid kyis mi mnyam pa yang mi mthong la/_mi mnyam pas mnyam pa nyid dang 'gal bar yang mi byed do/_/de ni 
[\[260a.4\]]mi 'gal zhing 'gal ba med pa nam mkha' dang mtshungs pa'i sems kyi bsam gtan pa zhes bya'o/_/shes rab che ba'i bsam gtan pa zhes bya'o/_/rnam par shes pa rab tu mi gnas pa'i bsam gtan pa zhes bya'o/_/gang gis bsam gtan de ltar mngon par rtogs pa'i byang 
[\[260a.5\]]chub sems dpa' de bsam gtan nam mkha' dang mtshungs pa ste/_mi gnas pa'i bsam gtan yin no/_/de nas bcom ldan 'das kyis de'i tshe tshigs su bcad pa 'di dag gsungs so/_/bsam gtan rnams kyis dbang po yongs su dag_/dran pa rtse gcig yid ni 
[\[260a.6\]]mnyam par bzhag_/gnas rnams thams cad la yang mi gnas shing /_/'gro ba kun la mnyam nyid snyoms par bzhag_/nang dang phyi rol dag na gnas pa yi/_/phung po skye mched khams la mi gnas shing /_/nye bar zhi ba dben pa spyod yul te/_/mkhas pa de dag rtag 
[\[260a.7\]]tu mnyam par bzhag_/mnyam pa nyid kyis rtag tu mnyam bzhag pa/_/chos kyi dbyings dang mnyam zhing mtshungs pa'i yid/_/shin tu dben pa'i sems kyang ston byed cing /_/mkhas pa bsam gtan kun la'ang mi chags so/_/'gro ba rnams kyang yongs su smin bya'i phyir/_/
[\[260b\]]
[\[260b.1\]]'chi 'pho skye ba 'chi ba nyer ston kyang /_/ting nge 'dzin las de dag mi nyams te/_/de ni sems rtogs dbang gis de 'dra'o/_/gzugs med ting nge 'dzin kyang spyod yul la/_/sems can rnams ni yongs su smin bya'i phyir/_/'dod pa'i khams su'ang rab tu snang byed de/_/de dag 
[\[260b.2\]]bdag dang sems can mi gnas so/_/nam mkha' dang ni mtshungs pa'i spyod yul te/_/sgyu ma dang yang mtshungs shing smig rgyu 'dra/_/rmi lam chu zla sprin gyi mtshan nyid du/_/chos rnams shes nas rtag tu mnyam par bzhag_/'gro ba kun gyi sems kyi spyod yul du/_/'gro ba rnams 
[\[260b.3\]]la sems dang blo 'jug cing /_/sems rgyud la ni sgrib pa med pa ste/_/rang gi sems kyi rgyud kyang rab tu shes/_/bsam gtan rdzu 'phrul mngon shes mkhas pa yis/_/zhing rnams mang po bye bar der 'gro zhing /_/mi shes nyon mongs thams cad spangs pa'i yid/_/rgyal ba bsam 
[\[260b.4\]]mi khyab la mchod par byed/_/dbang po rnams ni dul zhing zhi ba'i yid/_/zhi gnas pha rol phyin cing mi rtog pa/_/de ni 'gro ba rnams la zhi ba'i yid/_/rtag tu ye shes stobs la mnyam par bzhag_/mnyam pa nyid dang mnyam pa'ang yong med la/_/mnyam pa nyid ces bya bar 
[\[260b.5\]]mtshan med de/_/mnyam nyid de la gang dag rab gnas pa/_/de dag rtag tu mnyam par bzhag pa yin/_/rigs kyi bu de la ji ltar na byang chub sems dpa' shes rab nam mkha' dang mtshungs pa yin zhe na/_rigs kyi bu chos bzhi dang ldan na byang chub sems dpa' sems 
[\[260b.6\]]dpa' chen po shes rab nam mkha' dang mtshungs pa yin te/_bzhi gang zhe na/_'di lta ste/_nam mkha' rnam par dag pas sems can thams cad rnam par dag par 'jug pa dang /_ye shes rnam par dag pas rnam par shes pa thams cad rnam par dag par 'jug pa dang /_
[\[260b.7\]]chos kyi dbyings rnam par dag pas bdag dang sems can dang srog dang gang zag rnam par dag par 'jug pa dang /_don rnam par dag pas yi ge thams cad rnam par dag par rab tu rtogs pa ste/_rigs kyi bu chos bzhi po de dag dang ldan na byang chub sems dpa' shes rab 
[\[261a\]]
[\[261a.1\]]nam mkha' dang mtshungs pa yin no/_/rigs kyi bu byang chub sems dpa' rnams kyi shes rab yongs su dag pa ni 'di brgyad de/_brgyad gang zhe na/_'di lta ste/_dge ba'i chos thams cad yang dag par sgrub kyang rtag par lta bar mi sbyor ba dang /_mi dge 
[\[261a.2\]]ba'i chos thams cad spong bar brtson 'grus rtsom yang chad par lta bar mi ltung ba dang /_rten cing 'brel par 'byung ba la 'jug kyang mi skye ba'i bzod pa dang 'gal bar mi byed pa dang /_so so yang dag par rig pa bzhi shes par snang yang nges pa'i tshig gi spobs pa la mi chags pa dang /_
[\[261a.3\]]chos kyi sdom bzhi'ang ston la mi rtag pa dang /_sdug bsngal ba dang /_bdag med pa dang /_zhi ba nyid du dngos po yang dag par rjes su mi mthong ba dang /_las dang bya ba la 'jug pa rab tu ston kyang las byed cing rnam par smin pa med pa las kyang mi g.yo ba dang /_spros pa med pa'i chos 
[\[261a.4\]]shes pa la gnas pa yin yang chos thams cad kyi tshig rab tu dbye ba nges par bstan pa rab tu ston pa dang /_chos thams cad kyi snang ba la rab tu rnyed pa yin gyis kun nas nyon mongs pa dang rnam par byang ba yang sems can rnams la rab tu ston pa ste/_rigs kyi bu brgyad po de dag 
[\[261a.5\]]ni byang chub sems dpa' rnams kyi shes rab yongs su dag pa'o/_/yang shes rab ces bya ba 'di ni rnam par rtog pa kun nas 'bar ba med pa'i phyir nye bar zhi ba'i tshig go/_/rang gi mtshan nyid kyis rnam par dag pa'i phyir 'di ni mi 'gyur ba'i tshig go/_/gnas med pa'i phyir 'di 
[\[261a.6\]]ni rnam par mi rtog pa'i tshig go/_/yang dag pa nyid ji lta ba'i phyir 'di ni ji lta ba bzhin gyi tshig go/_/'gyur ba ma yin pa'i phyir 'di ni bden pa'i tshig go/_/ma rung bar mi 'gyur ba'i phyir 'di ni yang dag pa'i tshig go/_/bcings pa yang dag par bcom pa'i phyir 'di ni yid rno 
[\[261a.7\]]ba'i tshig go/_/'phags pa'i yon tan gyi phyir 'di ni ngoms pa'i tshig go/_/shin tu brtags pa'i phyir 'di ni nges par 'byed pa'i tshig go/_/brjod du med pa'i phyir 'di ni don gyi tshig go/_/khyad par med pa'i phyir 'di ni mtshungs pa'i tshig go/_/mi shigs pa'i phyir 'di ni 
[\[261b\]]
[\[261b.1\]]snying po'i tshig go/_/mi gnas pa'i phyir 'di ni ma g.yos pa'i tshig go/_/rab tu 'bigs pa'i phyir 'di ni rdo rje'i tshig go/_/byed pa byas pa'i phyir 'di ni sgrol ba'i tshig go/_/rang bzhin gyis kun nas nyon mongs pa med pa'i phyir 'di ni rnam par dag pa'i tshig go/_/snang ba mi 
[\[261b.2\]]dmigs pa'i phyir 'di ni mun pa med pa'i tshig go/_/sgro btags pa med pa'i phyir 'di ni gnyis su med pa'i tshig go/_/shin tu zad cing byang ba'i phyir 'di ni zad pa'i tshig go/_/'dus ma byas pa'i phyir 'di ni mi zad pa'i tshig go/_/sbyor ba med pa'i phyir 'di ni 'dus ma byas kyi tshig go/_/
[\[261b.3\]]shin tu rnam par dag pa'i phyir 'di ni nam mkha'i tshig go/_/sgrib pa med pa'i phyir 'di ni nam mkha'i tshig go/_/gnas pa'i gnas kyi phyir 'di ni kun nas gsal byed kyi tshig go/_/ngo bo nyid med pa'i phyir 'di ni mi dmigs pa'i tshig go/_/rnam par shes pa dang ye shes 
[\[261b.4\]]gnyis su med pa'i phyir 'di ni ye shes kyi tshig go/_/gnyen po med pa'i phyir 'di ni mi rdzi ba'i tshig go/_/mngon par ma grub pa'i phyir 'di ni lus med pa'i tshig go/_/kun du rtog pa'i sdug bsngal gyi phyir 'di ni yongs su shes pa'i tshig go/_/sred pa'i bag la nyal 
[\[261b.5\]]yang dag pa bcom pa'i phyir 'di ni kun 'byung ba spangs pa'i tshig go/_/rab tu ma byung ba'i phyir 'di ni 'gog pa'i tshig go/_/gnyis su med pa'i lam la rab tu 'jug pa'i phyir 'di ni bsgom pa'i tshig go/_/rdzogs pa'i sangs rgyas par rab tu phye ba'i phyir 'di ni sangs 
[\[261b.6\]]rgyas pa'i tshig go/_/rab tu 'dod chags dang bral ba'i phyir 'di ni chos kyi tshig ste/_gang de lta bu'i tshig la 'jug pa'i ye shes snang ba gzhan gyi dring la mi 'jog pa'i phyir 'di ni shes rab ces bya'o/_/gang nges par bstan pa thams cad la nam mkha' dang mtshungs par bstan 
[\[261b.7\]]pa'i rjes su 'gro ste/_rjes su 'gro bas chos chung ngu la yang mi rtog rnam par mi rtog pa 'di ni byang chub sems dpa'i shes rab kyi pha rol tu phyin pa nam mkha' dang mtshungs pa'o/_/de nas bcom ldan 'das kyis de'i tshe tshigs su bcad pa 'di dag gsungs so/_/
[\[262a\]]
[\[262a.1\]]shes rab lta dang mun pa nyon mongs gcod/_/rab tu bag chags nyon mongs rab bsal cing /_/rgyu dang rkyen dang byed pa nges par ston/_/mtha' rnams thams cad yongs su gcod par byed/_/bdag dang sems can la yang mi gnas shing /_/gang zag 
[\[262a.2\]]srog la'ang rtag tu gnas pa med/_/dngos dang dngos med gnyis las thar byed de/_/shes rab pha rol 'gro bar rab tu bstan/_/shes rab bdud las rgyal te nyon mongs med/_/shes rab chu bo las bsgral rab tu sgrol/_/shes rab ye shes byed cing rnam par spyod/_/
[\[262a.3\]]shes rab thar pa bde ba'i mchog kyang ston/_/shes rab kyis ni bsgribs pa'i rtsa ba spyod/_/phung po khams ni yongs su shes pa'i mtshan/_/mtshan dang mtshan gzhi mtshungs mtshan grol byed pa/_/shes rab thob pa srid pa gsum na mdzes/_/yongs su dag spyod 
[\[262a.4\]]shes rab ces bya ste/_/'jig rten thams cad kyis ni mi gos spyod/_/spyad pa spyod pa rab tu rtogs par spyod/_/shes rab dag pa'i mi ni rnam par mdzes/_/mig lnga dag ni yongs su dag byed cing /_/dbang po lnga ni yongs su snang bar byed/_/'gro ba lnga rnams rab tu gcod 
[\[262a.5\]]par byed/_/phung po lnga ni zad phyir chos ston to/_/pha rol tshu rol rtag tu mi gnas shing /_/chos kyi dbyings gnas gnas la shin tu gnas/_/bar snang dang ni mtshungs mnyam 'dra ba ste/_/sangs rgyas ye shes rjes su mthun zhing 'phags/_/rnyed dang ma rnyed gnyi ga'i mtha' 
[\[262a.6\]]las grol/_/dbus la rtog pa kun rtog mi rtog pa/_/gang rnams 'phags pa thams cad song ba yi/_/'chi ba med pa'i lam du 'jug pa ston/_/sdug bsngal shes shing de bzhin sred pa spangs/_/lam rnams ston cing 'gog pa'ang rab tu 'chad/_/bden pa shes 
[\[262a.7\]]par shes rab 'di 'jug ste/_/des ni sngon gyi mtha' yang rab tu bcad/_/zhing rnams thams cad zhing mtshungs zhing ma yin/_/chos rnams thams cad chos mtshungs rab tu dben/_/sems can thams cad bdag med sems can mtshungs/_/shes rab blos dpyod pas ni 
[\[262b\]]
[\[262b.1\]]'di shes so/_/rigs kyi bu de la byang chub sems dpa' rnams kyi bsod nams nam mkha' dang mtshungs pa gang zhe na/_rigs kyi bu sangs rgyas kyi chos ni nam mkha' dang mtshungs te/_de dag gi byang chub kyi sems kyi sa bon de yang nam mkha' dang mtshungs so/_/rigs 
[\[262b.2\]]kyi bu byang chub sems dpa'i bsod nams ji snyed mngon par 'du bya ba mngon par 'du byed pa de yang byang chub kyi sems dang mi 'bral te dge ba'i rtsa ba bsags shing bsags pa de dag kyang thams cad mkhyen pa nyid du sngo bar byed cing de dag thams cad kyang nam mkha' dang mtshungs par 
[\[262b.3\]]tshad med par rab tu gnas so/_/de la byang chub sems dpas 'di ltar nam mkha' tshad med pa'i phyir bdag gis bsod nams tshad med pa mngon par 'du bya'o snyam du sems bskyed par bya'o/_/de ci'i phyir zhe na/_tshad med par brtsams pas tshad med pa'i don 'phel ba yin 
[\[262b.4\]]te/_de la byang chub sems dpas bsod nams kyi tshogs tshad med pa la brtson par bya'o/_/rigs kyi bu tshad med pa bcu po 'di dag ni gang byang chub sems dpas bsod nams kyi tshogs kyis yongs su rdzogs par bya ba ste/_bcu gang zhe na/_'di lta ste/_mtshan dang dpe 
[\[262b.5\]]byad bzang po yongs su rdzogs pas lus kyi rgyan tshad med pa yongs su rdzogs par bya ba dang /_sems can thams cad kyi rjes su song ba'i dbyangs kyi dkyil 'khor rnam par dag pas ngag gi rgyan tshad med pa yongs su rdzogs par bya ba dang /_sems can thams cad kyi 
[\[262b.6\]]sems kyi rjes su 'jug pas sems kyi rgyan tshad med pa yongs su rdzogs par bya ba dang /_spyod pa dang ye shes dang spyod lam tshad med pas sems can yongs su smin par bya ba tshad med pa yongs su rdzogs par bya ba dang /_rnam pa tshad med pa rnams kyis sangs rgyas kyi 
[\[262b.7\]]zhing yongs su dag pa tshad med pa yongs su rdzogs par bya ba dang /_bsod nams dang sems nges par rtog pa dang dpyod pa tshad med pas sangs rgyas kyi spyod lam tshad med pa yongs su rdzogs par bya ba dang /_rgyan bkod pa thams cad dang spyod pa thams cad kyis byang chub 
[\[263a\]]
[\[263a.1\]]kyi snying po'i rgyan tshad med pa yongs su rdzogs par bya ba dang /_gtan pa med pa'i mchod sbyin yongs su rdzogs pas mdzod spu yongs su spyad pa tshad med pa yongs su rdzogs par bya ba dang /_bla ma la rim gro byed cing 'dud pa tshad med pa dang nga rgyal bcom pa tshad 
[\[263a.2\]]med pas dbu'i gtsug tor spyi gtsug bltar mi mthong ba tshad med pa yongs su rdzogs par bya ba dang /_sgyu dang g.yo med par 'ong ba dang 'gro ba dang 'thun par 'dzin pas don yod par rnam par gnon pa tshad med pa yongs su rdzogs par bya ba ste/_rigs kyi bu tshad med pa bcu po de 
[\[263a.3\]]dag ni gang byang chub sems dpas bsod nams kyi tshogs kyis yongs su rdzogs par bya ba'o/_/gzhan yang rigs kyi bu nam byang chub sems dpa' sems nam mkha' dang mtshungs par gyur pa de nam mkha' tshad med pas de'i rtsom pa thams cad kyang tshad med par kun du gnas 
[\[263a.4\]]te/_de bas na bsod nams nam mkha' dang mtshungs pa zhes bya'o/_/rigs kyi bu de la ji ltar na byang chub sems dpa' ye shes nam mkha' dang mtshungs pa yin zhe na/_gang sems can thams cad kyi sems la ye shes des khyab par byed cing /_sems can thams cad kyi sems 
[\[263a.5\]]'dod chags dang bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes so/_/zhe sdang dang bcas pa'i sems kyang zhe sdang dang bcas pa'i sems su yang dag pa ji lta ba bzhin du rab tu shes so/_/gti mug dang bcas pa'i 
[\[263a.6\]]sems kyang gti mug dang bcas pa'i sems su yang dag pa ji lta ba bzhin du rab tu shes so/_/nye ba'i nyon mongs pa dang bcas pa'i sems kyang des nye ba'i nyon mongs pa dang bcas pa'i sems su yang dag pa ji lta ba bzhin du rab tu shes so/_/des bdag 'dod chags 
[\[263a.7\]]med pa'i chos kyi rang bzhin las ma g.yos par sems can gzhan rnams dang gang zag gzhan dag la 'dod chags 'dul ba'i phyir chos 'chad do/_/des bdag nyid zhe sdang med pa'i chos kyi rang bzhin las ma g.yos par sems can gzhan rnams dang gang zag gzhan dag la 
[\[263b\]]
[\[263b.1\]]zhe sdang 'dul ba'i phyir chos 'chad do/_/des bdag nyid gti mug med pa'i chos kyi rang bzhin las ma g.yos par sems can gzhan rnams dang gang zag gzhan dag la gti mug 'dul ba'i phyir chos 'chad do/_/des bdag nyid nye ba'i nyon mongs pa med pa'i chos kyi rang bzhin 
[\[263b.2\]]las ma g.yos par sems can gzhan rnams dang /_gang zag gzhan dag la nyon mongs pa thams cad 'dul ba'i phyir chos 'chad do/_/des 'dod chags dang /_zhe sdang dang /_gti mug gi nyon mongs pa rnam par dag par bya ba'i phyir chos 'chad do/_/'dod chags dang /_
[\[263b.3\]]zhe sdang dang /_gti mug dang nye ba'i nyon mongs pa'i sems la dman par yang yang dag par rjes su mi mthong /_'dod chags dang /_zhe sdang dang /_gti mug dang nye ba'i nyon mongs pa med pa'i sems la mchog tu yang yang dag par rjes su mi mthong ngo /_/de ci'i phyir zhe na/_'di 
[\[263b.4\]]ltar byang chub sems dpa' de gnyis su med pa'i mtha'i sgo nas chos kyi dbyings yongs su shes te/_chos kyi dbyings gang yin pa de 'dod chags kyi dbyings/_chos kyi dbyings gang yin pa de zhe sdang gi dbyings/_chos kyi dbyings gang yin pa de gti mug gi dbyings/_chos kyi 
[\[263b.5\]]dbyings gang yin pa de nyon mongs pa'i dbyings so/_/de bas na chos thams cad chos kyi dbyings su yang dag par 'du'o zhes bya ste/_chos kyi dbyings ni gar yang 'gro ba'ang med/_mi 'gro ba'ang med do/_/chos thams cad ni chos kyi dbyings kyi rjes su song ste/_gang bdag 
[\[263b.6\]]gi dbyings shes pa des chos kyi dbyings kyang shes so/_/de ltar na chos kyi dbyings dang bdag gi dbyings de dag mi gnyis so/_/de ci'i phyir zhe na/_bdag rnam par dag pas chos kyi dbyings kyang rnam par dag go/_/de bzhin du chos thams cad kyang rnam par dag pa ste/_
[\[263b.7\]]gang rnam par dag pa de rab tu snang ba'o/_/gang rab tu snang ba de bla gab med pa'o/_/gang bla gab med pa de la mtshan ma thams cad kyi skabs med do/_/gang mtshan ma med pa de la gnas pa gang yang med de/_mi gnas pa ni nam mkha'o/_/gang de ltar ye shes kyi rjes su 
[\[264a\]]
[\[264a.1\]]'gro zhing ye shes des chos thams cad kyi rjes su 'gro ba de ni byang chub sems dpa'i ye shes nam mkha' dang mtshungs pa'o/_/rigs kyi bu de la byang chub sems dpa'i sangs rgyas kyis gnang ba'i sangs rgyas rjes su dran pa gang zhe na/_gang tshul khrims 
[\[264a.2\]]las sangs rgyas rjes su dran zhing zag pa med pa'i tshul khrims las kyang mi nyams pa'o/_/ting nge 'dzin las sangs rgyas rjes su dran zhing chos kyi dbyings mnyam pa thams cad las kyang mi 'gyur ba'o/_/shes rab las kyang sangs rgyas rjes su dran zhing chos thams cad rgyu ba 
[\[264a.3\]]med par yang rnam par mi rtog pa'o/_/rnam par grol ba las sangs rgyas rjes su dran zhing sems gnyis pa la yang mi gnas pa'o/_/rnam par grol ba'i ye shes mthong ba las sangs rgyas rjes su dran zhing shes pa thams cad la yang mi chags pa'o/_/stobs las sangs 
[\[264a.4\]]rgyas rjes su dran zhing dus gsum mtshungs pa'i ye shes las kyang mi g.yo ba'o/_/mi 'jigs pa las sangs rgyas rjes su dran zhing zag pa thams cad dang lhan cig tu yang mi gnas pa'o/_/sangs rgyas kyi chos thams cad las kyang sangs rgyas rjes su dran zhing chos kyi dbyings 
[\[264a.5\]]mnyam pa nyid du yang rnam par mi rtog pa'o/_/gzhan yang sangs rgyas rjes su dran pa ni gang gzugs las sangs rgyas yang dag par rjes su mi mthong la/_gzugs kyi ngo bo nyid shes pas dran pa'i ye shes kyi rjes su yang 'gro ba'o/_/de bzhin du tshor ba dang /_'du shes 
[\[264a.6\]]dang /_'du byed dang /_rnam par shes pa las sangs rgyas yang dag par rjes su mi mthong la/_rnam par shes pa'i ngo bo nyid shes pas dran pa'i ye shes kyi rjes su yang 'gro ba'o/_/phung po dang /_khams dang /_skye mched rnams las sangs rgyas yang dag par rjes su mi 
[\[264a.7\]]mthong la/_phung po dang khams dang skye mched kyi ngo bo nyid shes pas dran pa'i ye shes kyi rjes su yang 'gro ba'o/_/gang yang chos thams cad kyi ngo bo nyid shes pas shes rab che ba'i dran pa de ni yid la byed pa thams cad med de/_lta ba thams cad kun nas ldang ba med pa'o/_/
[\[264b\]]
[\[264b.1\]]gang de lta bu rnyog pa med pa'i dran pas dran pa nye bar gzhag pa shes pa de ni sangs rgyas kyis gnang ba'i sangs rgyas rjes su dran pa zhes bya'o/_/gzhan yang sangs rgyas rjes su dran pa ni gang spyod lam thams cad du sangs rgyas la mngon par chags par mi byed do/_/'greng ba dang /_
[\[264b.2\]]'chag pa dang /_'dug pa dang /_nyal ba dang /_'gro ba dang /_'ong ba dang /_smra ba dang /_mi smra bar yang sangs rgyas la mngon par chags par mi byed do/_/de mngon par ma chags pas dran pa'ang dran par mi byed mi dran pa'ang dran par mi byed do/_/de dran pa yid la mi byed 
[\[264b.3\]]pas gzugs dang /_mtshan dang chos nyid du'ang sangs rgyas rjes su mi dran no/_/rigs kyi bu 'di ni sangs rgyas kyis gnang ba'i sangs rgyas rjes su dran pa ste gang la mtshan ma dang dmigs pa thams cad kun du spyod pa med pa'o/_/rigs kyi bu de la byang chub sems 
[\[264b.4\]]dpa' rnams kyi sangs rgyas kyis gnang ba'i chos rjes su dran pa gang zhe na/_chos zhes bya ba ni 'dod chags med pa'o/_/de la gang chos ci la chags kyang rung de dag la chos rjes su dran pa gang yang med do/_/chos zhes bya ba ni kun gzhi med pa'o/_/de la gang chos gang la 
[\[264b.5\]]sbyor ba de dag la chos rjes su dran pa gang yang med do/_/chos zhes bya ba ni nye bar zhi ba ste/_gang sems dang yid 'bar bar byed pa de dag la chos rjes su dran pa gang yang med do/_/chos zhes bya ba ni mtshan ma med pa ste/_gang mtshan ma'i rjes su 'brang ba'i rnam par 
[\[264b.6\]]shes pa de dag la chos rjes su dran pa gang yang med do/_/chos zhes bya ba ni 'dus ma byas pa ste/_gang 'dus byas su rab tu gzhag pa la gnas pa de dag la chos rjes su dran pa gang yang med do/_/yang chos rjes su dran pa ni gang gis 'du byed thams cad skye ba med par 
[\[264b.7\]]mthong ba ste/_yang dag pa nyid skyon med pa la 'jug pa'o/_/byang chub sems dpas chos thams cad rang bzhin gyis ma skyes par rig nas mi skye ba'i chos la bzod pa rab tu 'thob bo/_/gang de lta bu'i gnas ni yang dag pa'i chos kyi gnas so/_/gang gis de ltar mngon 
[\[265a\]]
[\[265a.1\]]par rtogs pa de ni chos thams cad mngon par rtogs pa ste/_'di ni slob pa dang /_mi slob pa dang /_rang sangs rgyas dang /_byang chub sems dpa' dang /_yang dag par rdzogs pa'i sangs rgyas rnams kyis mngon par rtogs pa'o/_/de ltar mnyam par gzhag pa ni 
[\[265a.2\]]'phags pa thams cad kyi rnam par grol ba ste/_de la chos gang yang kun du spyod pa med do/_/chos gang yang kun du spyod pa med pa de ni sangs rgyas kyis gnang ba'i chos rjes su dran pa'o/_/rigs kyi bu de la byang chub sems dpa'i sangs rgyas kyis gnang ba'i dge 'dun rjes su dran pa gang 
[\[265a.3\]]zhe na/_dge 'dun zhes bya ba ni 'dus ma byas pa ste/_mngon par 'du byed pas rjes su dran par mi nus so/_/gang na lus kyi las dang ngag gi las dang yid kyi las kun du spyod pa med pa de ni mngon par 'du mi byed pa zhes bya'o/_/de la 'dus byas zhes bya ba ni gdags pa dang tha snyad do/_/
[\[265a.4\]]'dus ma byas ni gdags pa thams cad yang dag par 'joms pa'o/_/tha snyad thams cad las yang dag par 'das pa ste/_rigs kyi bu 'di ni sangs rgyas kyis gnang ba'i dge 'dun rjes su dran pa'o/_/rigs kyi bu de la byang chub sems dpa'i sangs rgyas kyis gnang ba'i gtong ba 
[\[265a.5\]]rjes su dran pa gang zhe na/_gtong pa zhes bya ba ni phung po thams cad 'dor zhing rab tu gtong ba'o/_/de ci'i phyir zhe na/_des chos gang yang btang ba med do/_/'di ltar de la gang gtong ba'i chos gang yang snang bar mi 'gyur te/_'di la gang chos thams cad mi 'dzin pa de ni gtong 
[\[265a.6\]]ba'i mchog go/_/gang mi 'dzin pa de ni mi gtong ngo /_/gang mi gtong ba de ni mi snyems so/_/gang mi snyems pa de ni dmigs par mi byed do/_/dmigs par mi byed pa de la sems rgyu ba med do/_/rgyu ba med pa ni sems kyis rnam par rig pa med pa'o/_/gang la sems kyis 
[\[265a.7\]]rnam par rig pa med pa de ni rnam par shes pa mi gnas pa'o/_/rnam par shes pa mi gnas pa de ni sangs rgyas kyis gnang ba'i gtong ba rjes su dran pa'o/_/gang yang byang chub sems dpa'i gtong ba de ni thams cad mkhyen par bsngos pa ste/_gang thams cad mkhyen pa ni chos 
[\[265b\]]
[\[265b.1\]]thams cad kyi mnyam pa nyid do/_/gang mnyam pa nyid la gnas pa ni rab tu gtong zhing byang chub tu 'ang bsngo ste/_de rjes su dran yang chos gang yang rjes su dran pa med do/_/de ci'i phyir zhe na/_thams cad mkhyen pa ni chos dang chos ma yin pa gnyis dang ldan pa ma yin te/_gang 'di gnyis 
[\[265b.2\]]su med pa de yid la byed pa ci yang med do/_/rigs kyi bu de ltar chos shes pa la rab tu sbyor ba'i byang chub sems dpa' ni sangs rgyas kyis gnang ba'i gtong ba rjes su dran pa yin no/_/rigs kyi bu de la byang chub sems dpa'i sangs rgyas kyis gnang ba'i tshul khrims rjes su dran 
[\[265b.3\]]pa gang zhe na/_tshul khrims zhes bya ba ni 'dus ma byas pa ste/_zag pa med pa/_smon lam med pa/_lhun gyis grub pa/_brtul zhugs grub pa/_brtul zhugs thams cad yongs su rdzogs pa ste/_rnam par rig pa'i mtshan nyid ma yin no/_/ting nge 'dzin gyis gnas te/_
[\[265b.4\]]sems kyi dmigs pa'i gnas ma yin no/_/shes rab kyi rtsa ba ste/_spros pa'i mtshan nyid ma yin no/_/rnam par grol ba'i rgyu 'thun pa ste/_gnyis kyis rab tu phye ba ma yin no/_/mkhas pas rab tu bsngags pa ste/_gzugs snang ba ma yin no/_/nyon mongs pa zhi ba 
[\[265b.5\]]ste/_so so rnam par rig pa'i mtshan nyid ma yin no/_/bde ba thams cad kyi rjes su 'gro zhing gnyen pos bskyed pa ma yin te gang de lta bu'i tshul khrims rjes su dran zhing dran pa la rnyog pa med pa de ni rigs kyi bu sangs rgyas kyis gnang ba'i tshul khrims rjes su dran pa zhes 
[\[265b.6\]]bya'o/_/rigs kyi bu de la byang chub sems dpa'i sangs rgyas kyis gnang ba'i lha rjes su dran pa gang zhe na/_lha'i ris gnyis rjes su dran par bya ste/_gnyis gang zhe na/_gnas gtsang ma'i ris kyi lha dang skye ba gcig gis thogs pa'i byang chub sems dpa' dga' ldan gyi gnas 
[\[265b.7\]]na 'khod pa rnams so/_/de la byang chub sems dpa' gnas gtsang ma'i ris kyi lha rnams rjes su dran no/_/yang skye ba gcig gis thogs pa'i byang chub sems dpa' dga' ldan gyi gnas na gang dag 'khod pa de dag ni spyi bo lta bu bcus rjes su dran te bcu gang zhe na/_pha 
[\[266a\]]
[\[266a.1\]]rol tu phyin pa thams cad kyi nang na shes rab kyi pha rol tu phyin pa spyi bor gyur pa dang /_mngon par shes pa thams cad kyi nang na mi nyams pa'i mngon par shes pa dang /_sa thams cad kyi nang na dbang bskur ba'i sa dang /_byang chub kyi phyogs kyi chos thams 
[\[266a.2\]]cad kyi nang na yang dag pa'i lta ba dang ting nge 'dzin mi nyams pa dang /_so so yang dag par rig pa'i nang na don dang spobs pa rgyun mi 'chad pa dang /_shes pa thams cad kyi nang na chags pa med pa'i ye shes la 'jug pa dang /_dbang po thams cad kyi nang na rab 'bring tha ma la 
[\[266a.3\]]'jug pa shes pa dang /_stobs dang mi 'jigs pa la snang ba'i ye shes rjes su 'gro ba dang /_spyan thams cad kyi nang na sangs rgyas kyi spyan kun du gzigs pa dang /_sangs rgyas kyi chos thams cad 'di dag gi lag mthil du song ba ltar 'dug pa dang /_byang chub kyi snying 
[\[266a.4\]]po la 'dug nas sems kyi skad cig gcig dang ldan pa'i shes rab kyis mngon par rdzogs par byang chub pa'o zhes spyi bo lta bu'i chos rnam pa bcu po de dag gis rjes su dran no/_/de'i dran pa de ni lta bas ma 'khrugs/_bag la nyal dang kun nas ldang bas ma 'khrugs/_yid la 
[\[266a.5\]]byed pas ma 'khrugs/_spros pas ma 'khrugs pa ste/_de lta bu'i dran pa rnyog pa med pas lha rjes su dran pa 'di ni rigs kyi bu sangs rgyas kyis gnang ba lha rjes su dran pa zhes bya'o/_/rigs kyi bu de la ji ltar na byang chub sems dpa' mya ngan las 'das pa dang mnyam pa nyid 
[\[266a.6\]]thob kyang byang chub sems dpa'i spyad pa yang spyod pa yin zhe na/_mya ngan las 'das pa zhes bya ba ni nyon mongs pa thams cad rab tu zhi ba ste/_tshor ba thams cad rgyun bcad pa/_dmigs pa thams cad zhi ba/_phung po dang /_khams dang /_skye mched rnams kyi nying mtshams 
[\[266a.7\]]sbyor ba med pa ste/_skyes bu dam pa de mya ngan las 'das pa dang mnyam pa nyid thob cing /_sngon gnas bcas pa'i snying rje chen po dang /_thabs dang /_shes rab dang /_ye shes kyis ni rnam par rol/_sangs rgyas kyi byin gyi rlabs kyis ni shin tu byin gyis brlabs/_shes rab dang /_
[\[266b\]]
[\[266b.1\]]ye shes ni shin tu bsgoms/_mngon gyi byin gyi rlabs kyis ni bsgom pa yongs su dag_/sgyu mas rnam par rol pa'i ting nge 'dzin la ni gnas te/_nyon mongs pa gang gis 'khor ba rab tu skyed pa'am/_'khor bar 'ching ba de dag rab tu spangs shing ye shes gang gis mya ngan las 
[\[266b.2\]]'das par ston pa de la dbang thob pas mi skye ba las skye zhing mi 'byung ba las 'byung ba ste/_mya ngan las 'das pa dang mnyam pa nyid du yang dag par zhugs kyang sems can yongs su smin par bya ba yang mi 'chad do/_/de ni rigs kyi bu byang chub sems dpa' rnams kyi phrugs su 
[\[266b.3\]]tshad zhes bya ba'i ye shes kyi sgo ste/_ye shes kyi sgo gang la gnas pas byang chub sems dpa' mya ngan las 'das pa dang mnyam pa nyid thob kyang byang chub sems dpa'i spyad pa spyod pa'o/_/rigs kyi bu de la ji ltar na byang chub sems dpa' sems can thams cad kyi spyod pa'i 
[\[266b.4\]]mtshan nyid dang cho ga shes pa gang yin zhe na/_rigs kyi bu sems can rnams kyi spyod pa ni brgyad khri bzhi stong ste/_'di ni sngon gyi rtsa ba'i tshig go/_/gang yang sems can thams cad kyi spyod pa tshad med pa bsam gyis mi khyab pa brjod du med pa de sangs rgyas kyi ye shes kyis 
[\[266b.5\]]mkhyen te/_nyan thos dang rang sangs rgyas kyi ye shes kyis mi rig_/byang chub sems dpa'i ye shes kyis mi rig pa de la byang chub sems dpa' sangs rgyas kyi byin gyi rlabs dang /_rang gi shes pas sems can thams cad kyi spyod pa'i mtshan nyid kyi rjes su rab tu 'jug ste/_
[\[266b.6\]]spyod pa de'i gang ngo bo nyid dam/_gang mtshan nyid kyang rung ste/_rgyu'i mtshan nyid dam/_rkyen gyi mtshan nyid dam/_byed rgyu'i mtshan nyid dam/_tshogs pa'i mtshan nyid dam/_tha dad pa'i mtshan nyid dam/_mi 'dra ba'i mtshan nyid dam/_'dod chags kyi mtshan nyid dam/_zhe 
[\[266b.7\]]sdang gi mtshan nyid dam/_gti mug gi mtshan nyid dam/_skal ba mnyam pa'i mtshan nyid dam/_sems can dmyal ba'i mtshan nyid dam/_dud 'gro'i skye gnas kyi mtshan nyid dam/_gshin rje'i 'jig rten gyi mtshan nyid dam/_lha'i mtshan nyid dam/_mi'i mtshan nyid dam/_
[\[267a\]]
[\[267a.1\]]nyan thos kyi nges par gyur pa'i mtshan nyid dam/_rang sangs rgyas kyi nges par gyur pa'i mtshan nyid dam/_sangs rgyas kyi nges par gyur pa'i mtshan nyid dam/_ring po'i rgyu'i mtshan nyid dam/_bar ma'i rgyu'i mtshan nyid dam/_nye ba'i rgyu'i mtshan nyid kyang rung ste/_
[\[267a.2\]]spyod pa de dag thams cad kyi mtshan nyid yang dag pa ji lta ba bzhin du rab tu shes te ye shes thams cad la kha na ma tho ba med pa yin no/_/rigs kyi bu de ltar na byang chub sems dpa' sems can thams cad kyi spyod pa'i mtshan nyid dang cho ga shes pa yin no/_/rigs kyi bu de la 
[\[267a.3\]]ji ltar na byang chub sems dpa' sangs rgyas bcom ldan 'das dag gi chos dkon mchog gi mdzod 'dzin pa yin zhe na/_rigs kyi bu sangs rgyas bcom ldan 'das dag gi chos dkon mchog gi mdzod ni mi zad pa ste/_sems can thams cad kyi spyod pa'i mtshan nyid la rab tu 'jug 
[\[267a.4\]]pa ji snyed pa sangs rgyas bcom ldan 'das rnams kyi chos dkon mchog gi mdzod la gzud pa'i ye shes la 'jug pa'ang de snyed do/_/ji ltar sems can gyi spyod pa mi zad cing mtha' med pa de bzhin du sangs rgyas bcom ldan 'das rnams kyi chos dkon mchog gi mdzod kyang mi 
[\[267a.5\]]zad cing mtha' med pa'o/_/chos dkon mchog gi mdzod ces bya ba ni gang gi nub mo de bzhin gshegs pas byang chub brnyes pa nas/_gang gi nub mo yongs su mya ngan las 'das pa de'i bar du de bzhin gshegs pas bshad pa dang 'chad pa dang /_'chad par 'gyur ba de thams 
[\[267a.6\]]cad ni de bzhin no/_/ma nor ba de bzhin no/_/gzhan ma yin pa'o/_/ci'i phyir de bzhin zhes bya zhe na/_de bzhin nyid zhi ba la yang dag par zhugs pas de'i phyir de bzhin zhes bya'o/_/ci'i phyir ma nor ba de bzhin nyid ces bya zhe na/_don dam pa'i bden pa la yang dag par zhugs pa 
[\[267a.7\]]de'i phyir ma nor ba de bzhin nyid ces bya'o/_/ci'i phyir na gzhan ma yin pa de bzhin nyid ces bya zhe na/_de bdag gi ngo bo nyid ma yin par gzhan du mi btsal te/_de'i phyir gzhan ma yin pa'o/_/yang sangs rgyas bcom ldan 'das rnams kyi chos dkon mchog gi mdzod ni stong gsum 
[\[267b\]]
[\[267b.1\]]gyi stong chen po'i 'jig rten gyi khams su gtogs pa'i sems can rnams mang du thos pa kun dga' bo lta bur gyur kyang de dag thams cad kyis bskal pa bye ba phrag stong du yang yi ge khong du chud par mi nus so/_/yang don gcig tu bstan te ji lta ba bzhin du bstan pa 'di lta bu 
[\[267b.2\]]ni sangs rgyas bcom ldan 'das rnams kyi chos dkon mchog gi mdzod do/_/de byang chub sems dpa' rnams 'dzin te ji ltar yi ge thams cad mi brjed cing don thams cad mi nyams par sems can thams cad mgu bar byed/_sangs rgyas thams cad rab tu mnyes par byed/_
[\[267b.3\]]bdud thams cad pham par byed/_mu stegs can gzhan thams cad tshar gcod/_nyon mongs pa thams cad zhi bar byed cing de dag la chos dkon mchog rab tu sgrogs pa de ltar 'dzin to/_/rigs kyi bu de ltar na byang chub sems dpa' sangs rgyas bcom ldan 'das rnams kyi chos 
[\[267b.4\]]dkon mchog gi mdzod 'dzin pa yin no/_/yang rigs kyi bu chos gang gi ngo bo nyid du ngas chos rnams mngon par sangs rgyas pa de'i ngo bo nyid du byang chub sems dpas chos rnams gzung bar bya'o/_/yang ji lta bur de bzhin gshegs pas chos rnams mngon par rdzogs par sangs 
[\[267b.5\]]rgyas she na/_yongs su ma grub pa'i tshul gyis sgyu ma'i ngo bo nyid dang /_yul las shin tu 'das pa'i tshul gyis rmi lam gyi ngo bo nyid dang /_shin tu skye ba med pa'i tshul gyis smig rgyu'i ngo bo nyid dang /_mi 'pho ba'i tshul gyis mig yor gyi ngo bo nyid dang /_rang bzhin med pa'i tshul gyis 
[\[267b.6\]]gzugs brnyan gyi ngo bo nyid dang /_rag las pa'i tshul gyis stong pa'i ngo bo nyid dang /_rnam par mi rtog pa'i tshul gyis mtshan ma med pa'i ngo bo nyid dang /_sems chags pa med pa'i tshul gyis smon pa med pa'i ngo bo nyid dang /_'dod chags thams cad dang bral ba'i tshul 
[\[267b.7\]]gyis 'dod chags med pa'i ngo bo nyid dang /_grangs thams cad las 'das pa'i tshul gyis 'dus ma byas pa'i ngo bo nyid de/_de ltar rigs kyi bu tha snyad du gzhan gyi rnam par rig pa la brten nas de 'dra bar chos de ngas mngon par rdzogs par sangs rgyas te/_gang chos de'i 
[\[268a\]]
[\[268a.1\]]ngo bo nyid kyi mtshan nyid de ni tshig gis brjod par mi nus so/_/de la chos rnams 'dzin par 'dod pa'i byang chub sems dpas de lta bu'i ngo bo nyid kyi chos rnams mngon par rdzogs par sangs rgyas par bya ste/_yi ge dang nges pa'i tshig gis kyang sems can gzhan rnams 
[\[268a.2\]]dang /_gang zag gzhan dag la bstan par bya'o/_/rigs kyi bu de la ji ltar na byang chub sems dpa' thog ma nas sems can rnam par dag pas sems can rnams yongs su smin par byed ce na/_rigs kyi bu sems can gyi khams ni thog ma nas rnam par dag pa ste/_de la sems 
[\[268a.3\]]can rnams kyi rtsa ba'i dngos po med de/_byang chub sems dpa' chos thams cad kyi rtsa ba yongs su chad par rig nas sems can gang rnams yongs su smin par byed pa de la bdag tu lta bar mi 'gyur/_sems can du lta bar ma yin/_srog tu lta bar ma yin/_gang zag tu lta bar 
[\[268a.4\]]yang mi 'gyur ro/_/yang de 'di snyam du sems te sems can zhes bya ba 'di ni phyin ci log ste/_rgyur lta ba'i kun nas dkris pa dang /_ma rig pa dang /_srid pa dang /_sred pa dang /_yang dag pa ma yin pa kun du rtog pa las sems can zhes brjod snyam mo/_/de la byang chub 
[\[268a.5\]]sems dpas med pa phyin ci log las byung ba'i nyon mongs pa rab tu spang ba'i phyir sems can rnams la chos ston te/_dngos po gang yang chud mi gzon to/_/sems can med cing sems can dben pas sems can rnams yongs su smin par byed de/_de ltar byang chub sems dpa' 
[\[268a.6\]]thog ma nas rnam par dag pas sems can rnams yongs su smin par byed do/_/rigs kyi bu de la ji ltar na byang chub sems dpa' tshul bzhin la rab tu sbyor bas sangs rgyas kyi chos thams cad yang dag par sdud ce na/_tshul bzhin zhes bya ba ni rten cing 'brel par 'byung ba la 'jug 
[\[268a.7\]]pa'o/_/de ci'i phyir zhe na/_rgyu dang rkyen ci 'dra ba de 'dra bar 'bras bu mngon par 'grub bo/_/sbyin pa ni longs spyod chen po'i rgyu ste/_de la byang chub sems dpa' gang gtong ba de yang thams cad mkhyen par bsngos nas sbyin pa'i pha rol tu phyin pa yongs su rdzogs par byed do/_/tshul 
[\[268b\]]
[\[268b.1\]]khrims ni lha dang mir skye ba'i rgyu ste/_lha dang mir skyes nas byang chub sems dpas sems can rnams tshul khrims la rab tu 'dzud de/_tshul khrims yang dag par bzung ba de yang thams cad mkhyen par bsngos nas tshul khrims kyi pha rol tu phyin pa yongs su rdzogs par byed 
[\[268b.2\]]do/_/bzod pa dang des pa ni lus dang ngag dang sems kyi rgyan gyi rgyu ste/_lus dang /_ngag dang /_sems brgyan pas byang chub sems dpa' bdag la phan pa dang gzhan la phan par zhugs pa yin te/_phan par 'dod pa bzod pa'i gnas de yang thams cad mkhyen par bsngos nas 
[\[268b.3\]]bzod pa'i pha rol tu phyin pa yongs su rdzogs par byed do/_/brtson 'grus ni sangs rgyas kyi chos thams cad sdud pa'i rgyu ste/_byang chub sems dpas brtson 'grus brtsams nas dge ba'i rtsa ba thams cad yang dag par sgrub cing dge ba'i rtsa ba thams cad yang dag par grub 
[\[268b.4\]]pa'i brtson 'grus de yang thams cad mkhyen par bsngos nas brtson 'grus kyi pha rol tu phyin pa yongs su rdzogs par byed do/_/bsam gtan ni sems dga' ba dang cang shes pa'i rgyu ste/_byang chub sems dpa' dga' ba dang cang shes pas zhi gnas kyi tshogs kun skong ste/_
[\[268b.5\]]zhi gnas kyi tshogs de yang thams cad mkhyen par bsngos nas bsam gtan gyi pha rol tu phyin pa yongs su rdzogs par byed do/_/thos pa ni shes rab chen po'i rgyu ste/_byang chub sems dpa' shes rab chen po ni dmigs par lta ba mi 'dzin cing dmigs pa med pa'i thos pa de yang 
[\[268b.6\]]thams cad mkhyen par bsngos nas shes rab kyi pha rol tu phyin pa yongs su rdzogs par byed do/_/de bzhin du dge ba'i chos thams cad de dge ba'i chos kyi rgyu gang dang gang bsags pa de dang de'i 'bras bu lhun gyis grub pas mngon par skye bar 'gyur te/_rgyu dang rkyen de ni tshul bzhin 
[\[268b.7\]]yid la byed pa zhes bya'o/_/gzhan yang tshul bzhin zhes bya ba la chos thams cad kyi tshul bzhin ni bdag yin te/_ji ltar bdag la bdag med pa de bzhin du sems can thams cad la bdag med do/_/ji ltar na bdag stong pa de bzhin du chos thams cad stong ngo /_/ji ltar bdag ming 
[\[269a\]]
[\[269a.1\]]du btags pa tsam du zad pa de bzhin du chos thams cad kyang ming du btags pa tsam du zad do/_/de ltar tshul bzhin la rab tu sbyor ba'i byang chub sems dpa' ni chos thams cad mnyam par sbyor ro/_/gang chos thams cad mnyam pa nyid de ni sangs rgyas kyi chos 
[\[269a.2\]]thams cad mnyam pa nyid de/_de ltar tshul bzhin la sbyor ba'i byang chub sems dpa' ni sangs rgyas kyi chos rnams yang dag par sgrub bo/_/rigs kyi bu de la ji ltar na byang chub sems dpa' mngon par shes pa las ma nyams shing chos thams cad la dbang byed pa yin zhe na/_'di 
[\[269a.3\]]la rigs kyi bu'am/_dge sbyong ngam/_bram ze 'jig tshogs la lta ba ma bcom pas mngon par shes pa bskyed pa de dag ni mngon par shes pa rnams las nyams par yang 'gyur ro/_/yang byang chub sems dpa' ni 'jig tshogs la lta ba'i rtsa ba las byung ba'i lta bar gyur pa drug cu 
[\[269a.4\]]rtsa gnyis yang dag par bcom nas lta ba dang len pa thams cad med par mngon par shes pa bskyed de/_ye shes dang ldan/_shes rab dang ldan/_blo dang ldan/_bzod pa dang ldan/_tshul khrims dang ldan te/_ting nge 'dzin la snyoms par zhugs shing lus dben sems dben te/_'di 
[\[269a.5\]]'dra ba'i ye shes kyis nang nye bar 'gro zhing phyi rol du mi rgyu ba/_yul med pa'i yul can/_cang shes pa'i sems dang ldan pa dga' ba'i sems dang ldan pa/_shin tu brtags pas brtags pa/_rab tu dkar ba'i blo nyon mongs pas ma 'khrugs pa snang ba thob pa/_ye shes 
[\[269a.6\]]rab rib med pa/_bsod nams kyi tshogs bsags pa/_ye shes kyi tshogs bsags pa/_zhi gnas kyi tshogs bsags pa/_lhag mthong gi tshogs bsags pa/_sbyin pas brtan pa/_tshul khrims kyis brgyan pa/_bzod pa'i go gyon pa/_brtson 'grus kyi ya lad 
[\[269a.7\]]bgos pa/_bsam gtan la gnas pa/_shes rab shin tu bsgoms pa'i blo dang ldan pa/_byams pas rjes su 'thun pa/_snying rje la rab tu gnas pa/_thabs kyis mngon par bsgrubs pa de lta bu'i chos dang ldan pas mngon par shes pa bskyed do/_/byang chub kyi snying po'i 
[\[269b\]]
[\[269b.1\]]bar du mngon par shes pa de dag gis shin du 'phags shing de mngon par shes pa de dag gis chos thams cad la dbang byed pa yin te/_gzugs thams cad mthong /_sgra thams cad thos/_sems thams cad la 'jug cing bskal pa grangs med pa rjes su dran te/_rdzu 'phrul 
[\[269b.2\]]thams cad kyis rnam par 'phrul pa/_zag pa zad pa'i bde ba rnyed cing /_yid kyi rnam par rtog pa ji snyed pa la rnam par rtog pa dang /_rnam par dpyod pa thams cad la dbang byed pa yin te/_des chos thams cad la de bzhin du lhun gyis grub par gnas so/_/rigs kyi bu de ltar na 
[\[269b.3\]]byang chub sems dpa' mngon par shes pa las mi nyams shing chos thams cad la dbang byed pa yin no/_/rigs kyi bu de la ji ltar na byang chub sems dpa' chos kyi tshul zab mo la rab tu zhugs shing nyan thos dang /_rang sangs rgyas thams cad kyis rtogs par dka' ba 
[\[269b.4\]]yin zhe na/_rigs kyi bu zab mo zhes bya ba ni rten cing 'brel par 'byung ba'o/_/rten cing 'brel par 'byung ba'i tshul ni 'di lta ste/_ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs 
[\[269b.5\]]kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don 
[\[269b.6\]]pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na sdug bsngal gyi phung po chen po 'di 'ba' zhig 'byung bar 'gyur ro/_/sems can rnams kun nas nyon mongs par 'gyur ba'i rgyu gang dang /_rkyen gang yin pa de la 
[\[269b.7\]]byang chub sems dpa' ye shes rab tu 'jug ste/_'di ni rten cing 'brel par 'byung ba kun 'byung ba'i tshul zhes bya'o/_/de la rten cing 'brel par 'byung ba'i 'gog pa'i tshul gang zhe na/_'di lta ste/_ma rig pa 'gags pas 'du byed 'gag_/'du byed 'gags pas 
[\[270a\]]
[\[270a.1\]]rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 
[\[270a.2\]]'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_
[\[270a.3\]]'khrug pa rnams 'gag ste/_de ltar na sdug bsngal gyi phung po chen po 'ba' zhig 'gag par 'gyur ro/_/de ni rigs kyi bu rten cing 'brel par 'byung ba 'gog pa'i tshul zhes bya'o/_/sems can rnams rnam par dag par 'gyur ba'i rgyu gang dang rkyen gang yin pa de la 
[\[270a.4\]]byang chub sems dpa' ye shes rab tu 'jug ste/_de ni chos kyi tshul zab mo la 'jug pa zhes bya ste/_gang nyan thos dang /_rang sangs rgyas thams cad kyi sa ma yin pa'o/_/de ci'i phyir zhe na/_nyan thos dang /_rang sangs rgyas thams cad kyi sa ma yin zhe na/_sems 
[\[270a.5\]]can thams cad kyi kun nas nyon mongs pa dang /_rnam par byang ba shes pa ni sangs rgyas bcom ldan 'das kyi yul lo/_/rang gi ye shes dang /_sangs rgyas kyi byin gyi rlabs kyis byang chub sems dpas kyang de'i mtshams sbyor ba shes so/_/gzhan yang zab mo zhes 
[\[270a.6\]]bya ba ni 'jig tshogs dang /_bdag rnam par dag pa dang /_chos thams cad rnam par dag pa'o/_/de ci'i phyir zhe na/_'jig tshogs ni kun du btsal kyang mi dmigs so/_/gang mi dmigs pa de ni zab mo'o/_/bdag ni sangs rgyas thams cad kyis kyang ma brnyes 
[\[270a.7\]]so/_/de ci'i phyir zhe na/_bdag thog ma nas kyang rnam par dag pa ste/_ji ltar bdag rnam par dag pa de bzhin du chos thams cad rnam par dag go/_/de ci'i phyir rnam par dag pa zhes bya zhe na/_de la chos gang yang ma skyes/_ma skyed/_ma 'gags/_mi 'gag 
[\[270b\]]
[\[270b.1\]]pa ste/_de bas na rnam par dag pa zhes bya'o/_/mun pa med pa/_snang ba med pa/_kun gzhi med pa/_rab rib med pa/_don dam pa zab mo gang la mig med cing mig 'gog pa med pa nas yid kyi bar du med cing yid 'gog pa med pa ste/_de ni yul du bgrang ba ma yin no/_/gang 
[\[270b.2\]]yul ma yin zhing yul byed pa de ni don dam pa ste/_de'i phyir zab mo zhes bya'o/_/de la sems dang yid 'dzin pa med de rtogs par dka' ba mthong bar dka' ba khong du chud par dka' ba de lta bu'i chos kyi tshul zab mo la ye shes gzhan gyi dring la mi 'jog cing sems can gzhan la 
[\[270b.3\]]yang rab tu ston te/_de ltar na byang chub sems dpa'i chos kyi tshul zab mo la rab tu zhugs pa/_nyan thos dang /_rang sangs rgyas thams cad kyis gting dpag dka' ba yin no//_//'phags pa nam mkha' mdzod kyis zhus pa/_bam po gsum pa/_rigs 
[\[270b.4\]]kyi bu de la ji ltar na byang chub sems dpa' rten cing 'brel par 'byung ba la 'jug pa'i shes pa la mkhas te/_mtha' gnyis su lta ba thams cad dang bral ba yin zhe na rigs kyi bu 'di la byang chub sems dpa' 'di snyam du sems te/_gang rten pa de ni ci yang ma yin pa/_gang 
[\[270b.5\]]rten pa de ni dngos po med pa/_gang rten pa de ni yongs su ma grub pa/_gang rten cing 'brel par 'byung ba de ni mi rtag pa/_sdug bsngal ba bdag med pa/_zhi ba/_gang rten pa de la ni bdag med/_sems can med/_srog med/_gso ba med/_skyes bu med/_gang zag med/_
[\[270b.6\]]shed las skyes med/_shed bu med/_gang rten pa de la ni yang dag par 'byung ba gang yang med/_gang rten pa de la ni ci yang med pa/_rtsol ba med pa/_stong pa/_mtshan ma med pa/_dben pa/_rgyu ba med pa/_ma spros pa/_spros pa med pa ste/_de'i phyir skye ba ni chos kho na skye/_'gag 
[\[270b.7\]]pa ni chos kho na 'gag ste/_'di la bdag gam/_sems can nam/_srog gam/_gso ba'am/_skyes bu'am/_gang zag gam/_shed las skyes sam/_shed bu med ces bya'o/_/chos gang dag rten cing 'brel par 'byung ba de dag la ni skye ba ci yang med cing bdag po med de/_de'i 
[\[271a\]]
[\[271a.1\]]phyir chos thams cad ni rtswa dang /_shing dang /_rtsig pa dang /_lam dang /_mig yor lta bu zhes bya ste/_ji ltar phyi rol gyi dngos po rnams skye ba na skyed par byed pa med/_'gag pa na yang 'gog par byed pa med pa de bzhin du nang gi chos rnams skye ba na yang skyed par byed pa 
[\[271a.2\]]med/_'gag pa na yang 'gog par byed pa med de/_gzhan du na rkyen rnams yod na 'byung gi rkyen ma tshang na 'gog go snyam du sems te/_de ltar na shes pa la sbyor ba ni mthar lta ba thams cad rab tu spong ngo /_/de la mthar lta ba gang zhe na/_mtha' zhes bya ba ni chad pa dang rtag pa ste/_gang de 
[\[271a.3\]]mi skyed cing rnam par mi 'jig pa ni chad pa dang rtag pa dang bral ba ste/_de'i phyir dag pas na mthar lta ba thams cad rnam par dag pa ste/_rigs kyi bu de ltar na byang chub sems dpa' rten cing 'brel par 'byung ba la 'jug pa'i shes pa la mkhas te/_mthar lta ba thams cad dang bral 
[\[271a.4\]]ba yin no/_/rigs kyi bu de la ji ltar na byang chub sems dpa' de bzhin gshegs pa'i phyag rgyas btab pas/_de bzhin nyid dbyer med pa shes pa la mkhas pa yin zhe na/_de bzhin gshegs pa'i phyag rgyas btab pa zhes bya ba la de bzhin nyid dbyer med pa de ni phyag rgya 
[\[271a.5\]]ste/_phye ba med pa/_'jug pa med pa/_mngon par zhen pa med pa/_mi bskyod pa/_bskyod par bya ba ma yin pa ste/_lha dang mi dang lha ma yin du bcas pa'i 'jig rten gyis bskyod par mi nus so/_/de ci'i phyir zhe na/_lha dang mi dang lha ma yin du bcas pa'i 'jig rten 
[\[271a.6\]]ni phyag rgya des btab pa nyid do/_/de bzhin gshegs pa'i phyag rgya de ni shin tu mi skye ba'i phyag rgya/_shin tu stong pa nyid kyi phyag rgya/_shin tu mtshan ma med pa'i phyag rgya/_shin tu smon pa med pa'i phyag rgya/_shin tu 'dus ma byas pa'i phyag rgya/_shin tu 'dod chags 
[\[271a.7\]]dang bral ba'i phyag rgya/_shin tu de bzhin nyid kyi phyag rgya/_shin tu yang dag pa'i mtha'i phyag rgya/_shin tu nam mkha'i phyag rgya ste/_dper na nam mkha' phyag rgya mi snang ba de bzhin du de bzhin gshegs pa'i phyag rgya de yang spyan lnga la mi snang ste rang gi mtshan nyid kyi phyag 
[\[271b\]]
[\[271b.1\]]rgyas btab pa'o/_/de bzhin gshegs pas chos kyi tha snyad ji snyed du 'dogs pa de dag thams cad ni de bzhin gshegs pa'i phyag rgyas btab pa de bzhin du tha snyad 'dogs so/_/de la gang dag rnam par shes pa'i spyod yul ba de dag ni chos rnam par 'jog par byed do/_/gang dag rnam 
[\[271b.2\]]par shes pa la mi gnas pa de dag ni chos rnam par 'jog par mi byed/_chos tha dad du mi byed do/_/de dag de bzhin gshegs pa'i phyag rgyas btab pas na de dag de bzhin nyid 'byed par mi byed do/_/de la de bzhin nyid tha dad pa gang zhe na/_gang dag tha ma dang 'bring dang rab kyi chos 
[\[271b.3\]]rnams su rnam par rtog pa'o/_/gang dag chos thams cad la mi rtog cing rnam par mi rtog pa de dag ni de bzhin nyid tha dad mi byed do/_/gang ji snyed mang por brtags shing rnam par brtags kyang de bzhin nyid dbye bar mi nus te/_dper na sems can thams cad ni nam mkha' la 
[\[271b.4\]]rnam par rgyu yang nam mkha'i khams ni 'brel par mi byed do/_/de bzhin du sems can thams cad de bzhin nyid la rnam par rgyu yang de bzhin nyid ni 'dres par mi byed do/_/gang 'dir de lta bu'i chos rnams shes pa'i byang chub sems dpa' de lta bu ni de bzhin gshegs pa'i phyag 
[\[271b.5\]]rgyas btab pa yin te/_de bzhin nyid kyang 'dres par mi byed do/_/rigs kyi bu de la ji ltar na byang chub sems dpa' chos kyi dbyings kyi tshul la zhugs shing chos kyi dbyings thams cad las yang dag par gzhol ba yin zhe na/_chos kyi dbyings zhes bya ba ni rdul thams 
[\[271b.6\]]cad dang bral ba'i phyir 'dod chags dang bral ba'i dbyings so/_/yang dag par bsgrubs pa med pa'i phyir ma skyes pa'i dbyings so/_/ma byung ba'i phyir mi 'gog pa'i dbyings so/_/'gro ba med pa'i phyir mi 'gro ba'i dbyings so/_/rgal ba med pa'i phyir 'ong ba med pa'i 
[\[271b.7\]]dbyings so/_/'byung ba med pa'i phyir gnas med pa'i dbyings so/_/dus gsum mnyam pa'i phyir ji lta ba bzhin gyi dbyings so/_/gzod ma nas rnam par dag pa'i phyir bdag gi dbyings so/_/don dam pa yin pa'i phyir gang zag med pa'i dbyings so/_/gnas med 
[\[272a\]]
[\[272a.1\]]pa'i phyir rnam par rig pa med pa'i dbyings so/_/'dre ba med pa'i phyir kun gzhi med pa'i dbyings so/_/nges par gyur pa'i phyir skye ba med pa'i dbyings so/_/rang bzhin gyis yongs su dag pa'i phyir nam mkha'i dbyings so/_/gnyen po med pa'i phyir mya 
[\[272a.2\]]ngan las 'das pa'i dbyings te/_'di ni chos kyi dbyings kyi tshul la 'jug pa zhes bya'o/_/rigs kyi bu chos thams cad de ltar zhugs pas de la byang chub sems dpa' de ltar chos kyi tshul la zhugs pa'i gang ci smra ba dang brjod pa dang /_ston pa de thams cad ni chos 
[\[272a.3\]]kyi dbyings su yang dag par gzhol ba nyid do/_/chos kyi dbyings kyi tshul la zhugs pa de 'dod chags kyi khams dang /_chos kyi dbyings de dag gnyis su med par rab tu shes so/_/de ci'i phyir zhe na/_'dod chags ni chos kyi dbyings kyi rang bzhin can no/_/zhe sdang gi 
[\[272a.4\]]khams dang /_chos kyi dbyings de dag ni gnyis su med de/_de ci'i phyir zhe na/_zhe sdang ni chos kyi dbyings kyi rang bzhin can no/_/gti mug gi khams dang /_chos kyi dbyings de dag ni gnyis su med de/_de ci'i phyir zhe na/_gti mug ni chos kyi dbyings kyi rang bzhin can no/_/nyon 
[\[272a.5\]]mongs pa'i khams dang /_chos kyi dbyings de dag ni gnyis su med de/_de ci'i phyir zhe na/_nyon mongs pa ni chos kyi dbyings kyi rang bzhin can no/_/'dod pa'i khams dang /_chos kyi dbyings de dag ni gnyis su med de/_de ci'i phyir zhe na/_'dod pa'i khams ni chos kyi dbyings 
[\[272a.6\]]kyi rang bzhin can no/_/gzugs kyi khams dang /_chos kyi dbyings de dag ni gnyis su med de/_de ci'i phyir zhe na/_gzugs kyi khams ni chos kyi dbyings kyi rang bzhin can no/_/gzugs med pa'i khams dang /_chos kyi dbyings de dag ni gnyis su med de/_de ci'i phyir zhe na/_
[\[272a.7\]]gzugs med pa'i khams ni chos kyi dbyings kyi rang bzhin can no/_/mig gi khams dang /_chos kyi dbyings de dag ni gnyis su med de/_de ci'i phyir zhe na/_mig ni chos kyi dbyings kyi rang bzhin can no/_/gzugs kyi khams dang /_chos kyi dbyings de dag ni gnyis 
[\[272b\]]
[\[272b.1\]]su med de/_de ci'i phyir zhe na/_gzugs ni chos kyi dbyings kyi rang bzhin can no/_/mig gi rnam par shes pa'i khams dang /_chos kyi dbyings de dag ni gnyis su med de/_de ci'i phyir zhe na/_mig gi rnam par shes pa ni chos kyi dbyings kyi rang bzhin can no/_/yid kyi 
[\[272b.2\]]bar gyi khams dang /_chos kyi dbyings de dag ni gnyis su med de/_de ci'i phyir zhe na/_yid kyi khams ni chos kyi dbyings kyi rang bzhin can no/_/yid kyi rnam par shes pa'i khams dang /_chos kyi dbyings de dag ni gnyis su med de/_de ci'i phyir zhe na/_yid kyi rnam 
[\[272b.3\]]par shes pa ni chos kyi dbyings kyi rang bzhin can no/_/phung po'i khams dang /_chos kyi dbyings de dag ni gnyis su med de/_de ci'i phyir zhe na/_phung po'i khams ni chos kyi dbyings kyi rang bzhin can no/_/sa'i khams dang /_chu'i khams dang /_me'i khams dang /_
[\[272b.4\]]rlung gi khams dang /_chos kyi dbyings de dag ni gnyis su med de/_de ci'i phyir zhe na/_sa dang /_chu dang /_me dang /_rlung ni chos kyi dbyings kyi rang bzhin can no/_/chos kyi phung po brgyad khri bzhi stong dang spyod pa brgyad khri bzhi stong dang chos thams cad kyi bar dang /_chos kyi 
[\[272b.5\]]dbyings de dag ni gnyis su med de/_de ci'i phyir zhe na/_chos thams cad ni chos kyi dbyings kyi rang bzhin can no/_/byang chub sems dpa' gang chos mnyam pa nyid 'di la zhugs pa de ni chos kyi dbyings thams cad la yang dag par gzhol ba'i phyir chos thams cad rab 
[\[272b.6\]]tu shes pa yin te/_rigs kyi bu de ltar na byang chub sems dpa' chos kyi tshul la zhugs pa yin no/_/rigs kyi bu de la ji ltar na byang chub sems dpa' bsam pa rdo rje ltar sra zhing mi phyed de theg pa chen po 'di la legs par gnas shing mi g.yo ba yin zhe na/_rigs kyi 
[\[272b.7\]]bu byang chub sems dpa' ni rdo rje ltar sra zhing mi phyed pa bcu gnyis kyis na lha dang bcas pa'i 'jig rten gyis mi phyed pa yin te/_bcu gnyis gang zhe na/_'di lta ste/_byang chub kyi sems mi phyed pa dang /_bsam pa dang /_lhag pa'i bsam pas sbyor ba mi phyed pa 
[\[273a\]]
[\[273a.1\]]dang /_sbyin pa mi phyed pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab mi phyed pa dang /_byams pa chen po dang /_snying rje chen po mi phyed pa dang /_bsdu ba'i dngos po mi phyed pa dang /_sems can yongs 
[\[273a.2\]]su smin par byed pa mi phyed pa dang /_sangs rgyas kyi zhing yongs su dag pa mi phyed pa dang /_'khor bas yongs su mi skyo ba mi phyed pa dang /_dge ba'i rtsa bas mi ngoms pa mi phyed pa dang /_mtshan dang dpe byad bzang po'i phyir gtan pa med pa'i mchod sbyin byed pa mi phyed pa 
[\[273a.3\]]dang /_dam pa'i chos yongs su gzung ba'i phyir lus dang srog 'dor bar mi phyed pa dang /_sems can gzhan dang gang zag gzhan gyi phyir dge ba'i rtsa ba bsngo ba mi phyed pa dang /_sangs rgyas kyi chos thams cad yang dag par sgrub pa mi phyed pa ste/_rigs kyi bu gang gi tshe byang 
[\[273a.4\]]chub sems dpa' chos 'di lta bu 'di dag las mi phyed pa de'i bsam pa rdo rje ltar sra zhing mi phyed pa yin no/_/'di lta ste dper na nor bu rin po che rdo rje ni nor bu rin po che thams cad 'bigs kyang bdag nyid ni mi phigs so/_/de bzhin du byang chub sems dpa' bsam pa 
[\[273a.5\]]rdo rje ltar sra zhing mi phyed pa yang sems can thams cad kyi bag la nyal dang /_nyon mongs pa kun nas ldang ba dang /_lta bar gyur pa rnams sel kyang bdag nyid ni theg pa chen po 'di las mi phyed do/_/rigs kyi bu de ltar na byang chub sems dpa' bsam pa rdo rje ltar 
[\[273a.6\]]sra zhing mi phyed de/_theg pa chen po 'di la legs par gnas shing mi g.yo ba yin no/_/rigs kyi bu de la ji ltar na byang chub sems dpa' sangs rgyas kyi yul rjes su thob cing rang gi yul yongs su dag pa yin zhe na/_sangs rgyas kyi yul zhes bya ba ni yul ma 
[\[273a.7\]]yin pa/_yul med pa yul thams cad las yongs su dag pa'o/_/de la byang chub sems dpa' ni sangs rgyas kyi yul yongs su dag pas rang gi yul yongs su sbyong ste/_de 'di snyam du mig gi yul ni sangs rgyas kyi yul yin yang sangs rgyas kyi yul ni 
[\[273b\]]
[\[273b.1\]]su dang yang nye ba'am ring ba ma yin no/_/de ci'i phyir zhe na/_sangs rgyas kyi yul ni dben pa'i yul yin pa'i phyir te/_dben pa'i yul la ni mig gi yul gang yang med do/_/rna ba'i yul ni sangs rgyas kyi yul yin yang /_sangs rgyas kyi yul ni su dang yang nye ba'am ring 
[\[273b.2\]]ba ma yin no/_/de ci'i phyir zhe na/_sangs rgyas kyi yul ni dben pa'i yul yin pa'i phyir te/_dben pa'i yul la ni rna ba'i yul gang yang med do/_/sna'i yul ni sangs rgyas kyi yul yin yang sangs rgyas kyi yul ni su dang yang nye ba'am ring ba ma yin no/_/de ci'i phyir zhe na/_
[\[273b.3\]]sangs rgyas kyi yul ni dben pa'i yul yin pa'i phyir te/_dben pa'i yul la ni sna'i yul gang yang med do/_/lce'i yul ni sangs rgyas kyi yul yin yang sangs rgyas kyi yul ni su dang yang nye ba'am ring ba ma yin no/_/de ci'i phyir zhe na/_sangs rgyas kyi yul ni 
[\[273b.4\]]dben pa'i yul yin pa'i phyir te/_dben pa'i yul la ni lce'i yul gang yang med do/_/lus kyi yul ni sangs rgyas kyi yul yin yang /_sangs rgyas kyi yul ni su dang yang nye ba'am ring ba ma yin no/_/de ci'i phyir zhe na/_sangs rgyas kyi yul ni dben pa'i yul 
[\[273b.5\]]yin pa'i phyir te/_dben pa'i yul la ni lus kyi yul gang yang med do/_/yid kyi yul ni sangs rgyas kyi yul yin yang sangs rgyas kyi yul ni su dang yang nye ba'am ring ba ma yin no/_/de ci'i phyir zhe na/_sangs rgyas kyi yul ni dben pa'i yul yin pa'i phyir te dben 
[\[273b.6\]]pa'i yul la ni yid kyi yul gang yang med do/_/phung po rnams dang /_khams rnams dang /_skye mched rnams dang /_rten cing 'brel par 'byung ba yan lag bcu gnyis la yang de bzhin no/_/rigs kyi bu de ltar na byang chub sems dpa' sangs rgyas kyi yul dben pa nyid 
[\[273b.7\]]kyi yul thams cad dben par 'jug go/_/rang gi zhing yongs su dag pas sangs rgyas kyi zhing la zhugs pa de ni chos gang dag de'i dbang po drug la snang bar gyur pa de dag thams cad la sangs rgyas kyi yul dben par 'jug go/_/ji ltar de bzhin gshegs pa'i yul 
[\[274a\]]
[\[274a.1\]]chags pa med cing thogs pa med pa'i de bzhin du de yul thams cad la yang mi chags mi thogs te/_rigs kyi bu de ltar na byang chub sems dpa' sangs rgyas kyi yul la rjes su zhugs shing rang gi yul yongs su dag pa yin no/_/rigs kyi bu de la ji 
[\[274a.2\]]ltar na byang chub sems dpa' gzungs thob pa rtag tu mi brjed par spyod pa yin zhe na/_rigs kyi bu 'di la byang chub sems dpa' gzungs yongs su sbyang ba bya bas gzungs thob par gyur te/_de la gzungs yongs su sbyong ba byed pa gang zhe na/_rigs kyi bu sum cu rtsa gnyis 
[\[274a.3\]]po 'di dag ni gzungs yongs su sbyong ba byed pa ste/_sum cu rtsa gnyis po gang zhe na/_'di lta ste/_chos don du gnyer ba dang /_chos 'dod pa dang /_chos kyi kun dga' la dga' mos pa dang /_chos la gzhol ba dang /_chos la bab pa dang /_mang du thos pa rnams la sten 
[\[274a.4\]]cing bsnyen la bsnyen bkur byed pa dang /_slob dpon dang mkhan po rnams la nga rgyal med cing btsun par gus par byed pa dang /_chos yongs su tshol bas mi ngoms pa dang /_rjes su bsten pa rnams la bka' blo bde zhing 'thun par 'dzin pa dang /_chos smra ba'i gang zag 
[\[274a.5\]]rnams la ston pa tsam du sems shing 'khrul pa mi tshol ba dang /_kun 'dzin pa dang /_klog pa dang /_ston pa la le lo med pa dang /_chos la slob dpon gyi dpe mkhyud med cing zang zing med par chos sbyin pa dang /_shes rab kyi rtsa ba'i gnas thos pa dang tshul 
[\[274a.6\]]bzhin gyi chos la sbyor ba dang /_ji ltar thos pa'i chos la so sor brtag pa'i phyir mang du thos pa mu med par byas pa dang /_tshangs par spyod pa la gnas pa mu med par byas pa dang /_rtag tu dben pa la sems gzhol ba dang /_rjes su dran pa drug rjes su dran pa dang /_
[\[274a.7\]]yang dag par chags par 'gyur ba drug mi 'dor ba dang /_gus par bya ba'i gnas drug yongs su mi gtong ba dang /_sems can thams cad la khong khro ba med pa'i sems kyis chos la sbyor ba dang /_rten cing 'brel par 'byung ba dang mi 'gal ba'i las dang /_bya ba 
[\[274b\]]
[\[274b.1\]]la 'jug pa dang /_rnam par thar pa'i sgo gsum la sems nges par rtog pa la mi skrag pa dang /_'phags pa'i rigs dang sbyangs pa'i yon tan kun 'dzin pas yong mi 'chad pa dang /_dam pa'i chos yongs su gzung ba la sems zhum pa med pa dang /_sems can la lta bas 
[\[274b.2\]]snying rje che ba dang /_chos la lta bas lus dang srog 'dor ba dang /_ye shes la lta bas rtag tu nga rgyal med pa dang /_sems can yongs su smin par bya ba la yongs su mi skyo ba ste/_'di ni gzungs yongs su sbyong ba byed pa zhes bya'o/_/rigs kyi bu de la gzungs gang 
[\[274b.3\]]zhe na/_gang kun bzung ba'i chos rnams mi brjed pa dang /_ji ltar thos pa'i chos rnams mi brjed pa dang /_dran pa rjes su dran pa dang /_rtogs par khong du chud pa dang /_blo gros 'dod pa dang /_yi ge mi zad pa dang /_nges pa'i tshig dang skad la 'jug pa shes pa dang /_
[\[274b.4\]]spobs pa bstan pa thogs pa med cing rgyun mi 'chad pa dang /_nges pa'i don gyi mdo sde rtogs pa la 'jug pa shes pa dang /_drang ba'i don gyi mdo sde rtogs pa la 'jug pa shes pa dang /_kun rdzob mi zad pa bstan pa shes pa dang /_don dam pa dbyer med pa'i de kho na bstan 
[\[274b.5\]]pa shes pa dang /_bden pa la 'jug pa nges pa shes pa dang /_dran pa nye bar gzhag pa'i rjes su 'jug pa shes pa dang /_yang dag par spong ba'i brtson 'grus mi 'god pa shes pa dang /_rdzu 'phrul gyi rkang pas rnam par rol pa shes pa dang /_dbang po'i rim pa shes 
[\[274b.6\]]pa dang /_stobs la gnas pa mi bskyod par shes pa dang /_byang chub kyi yan lag rtogs pa dang /_'thun pa shes pa dang /_lam la 'jug pa'i gnas shes pa dang /_zhi gnas kyis sems gnas par shes pa dang /_lhag mthong gis chos sgrol bar shes pa 
[\[274b.7\]]dang /_rig pa dang rnam par grol ba'i rjes su 'thun pa shes pa dang /_so so yang dag par rig pa la 'jug pa shes pa dang /_mngon par shes pa'i ye shes skyed pa shes pa dang /_pha rol tu phyin pa drug la 'jug pa shes pa dang /_bsdu ba'i dngos po bzhi so so ci rigs 
[\[275a\]]
[\[275a.1\]]par shes pa dang /_sgra skad dang ngag gi lam la 'jug pa shes pa dang /_chos kyi brda ston pa shes pa dang /_don dbyer med par shes pa dang /_tshig 'bru mi zad par shes pa dang /_sems can thams cad tshim par bya ba shes pa dang /_so so ci rigs 
[\[275a.2\]]par chos ston pa shes pa dang /_sangs rgyas thams cad kyis gsungs pa dran pas 'dzin pa shes pa dang /_tshig dang yi ge thams cad mtshams sbyor ba'i nges pa'i tshig la 'jug pa shes pa dang /_kun nas nyon mongs pa dang rnam par byang ba yang dag pa ji lta ba bzhin du rtogs 
[\[275a.3\]]pa shes pa dang /_rgyu dang bya ba la 'jug pa shes pa dang /_chos thams cad la snang ba rab rib med par shes pa ste/_'di ni gzungs zhes bya'o/_/lus dang ngag dang sems sa dang 'dra ba'i chos kun du 'dzin pa gang yin pa de ni mi zad pa ste/_chos kyi char 'bebs pa 
[\[275a.4\]]dang /_nyon mongs pa'i gdung ba rab tu zhi bar byed pa dang /_sangs rgyas kyi chos thams cad rnam par skyed pa 'di ni gzungs kyi tshul la 'jug pa yin te/_gzungs thob pa sangs rgyas kyi chos thams cad la mi brjed par spyod par shes par bya'o/_/rigs kyi bu de ltar na 
[\[275a.5\]]byang chub sems dpa' gzungs thob pa rtag tu mi brjed par spyod pa yin no/_/rigs kyi bu de la ji ltar na byang chub sems dpa' spobs pa thogs pa med cing rgyun mi 'chad la rtag tu sangs rgyas kyi byin gyi rlabs kyi byin gyis brlabs pa yin zhe na/_rigs kyi bu nyi shu rtsa bzhi po 
[\[275a.6\]]'di dag ni byang chub sems dpa' rnams kyi spobs pa yin te/_nyi shu rtsa bzhi gang zhe na/_'di lta ste/_spobs pa myur ba dang /_spobs pa mgyogs pa dang /_spobs pa thogs pa med pa dang /_spobs pa rgyun mi 'chad pa dang /_shin tu nges pa'i tshig la spobs pa dang /_
[\[275a.7\]]zab mo la spobs pa dang /_sna tshogs la spobs pa dang /_legs par brgyan pa'i spobs pa dang /_zhum pa med pa'i spobs pa dang /_'jigs pa med pa'i spobs pa dang /_tshigs su bcad pa sna tshogs bstan pa'i nges pa'i tshig la spobs pa dang /_mdo dang rtogs pa 
[\[275b\]]
[\[275b.1\]]brjod pa dang /_sngon byung ba la spobs pa dang /_mi thul ba'i spobs pa dang /_tshig rab tu dbye ba bstan pa mi zad pa la spobs pa dang /_spobs pa shin tu gsal zhing shin tu mdzes pa dang /_tshig btsun zhing gzung ba'i spobs pa dang /_chos ston pa'i 'bras bu yod pa'i 
[\[275b.2\]]spobs pa dang /_lha'i 'khor gyi rgyan gyi spobs pa dang /_the tsom thams cad gcod pa'i spobs pa dang /_'jig rten dang 'jig rten las 'das pa'i chos la spobs pa dang /_'khrul pa med pa'i spobs pa dang /_'khor la byams pa dang /_snying rje dang /_dga' ba dang /_btang 
[\[275b.3\]]snyoms kyi spobs pa dang /_skye ba dran pa'i mngon par shes pa'i spobs pa dang /_sangs rgyas kyi byin gyi rlabs kyi byin gyis brlabs pa'i spobs pa yin te rigs kyi bu nyi shu rtsa bzhi po de dag ni byang chub sems dpa' rnams kyi spobs pa yin no/_/de dag kyang yongs su sbyang ba bya ba 
[\[275b.4\]]nyi shu rtsa bzhis 'grub ste/_nyi shu rtsa bzhi gang zhe na/_'di lta ste/_bla ma'i ngag mi gcog pas myur ba'i spobs par 'gyur ro/_/tshur shog ces bya ba dang song zhes bya ba la g.yo med pas spobs pa mgyogs par 'gyur ro/_/nyon mongs pa thams cad la chags pa med 
[\[275b.5\]]pas spobs pa thogs pa med par 'gyur ro/_/de la ma chags par gnas pas spobs pa rgyun mi 'chad par 'gyur ro/_/phra ma'i tshig med pas shin tu nges pa'i tshig la spobs par 'gyur ro/_/rten cing 'brel par 'byung ba rtogs pas zab mo la spobs par 'gyur ro/_/
[\[275b.6\]]sbyin pa sna tshogs bsags pas sna tshogs la spobs par 'gyur ro/_/chung ma legs par brgyan te rab tu byin pas legs par brgyan pa'i spobs par 'gyur ro/_/byang chub kyi sems las mi nyams pas zhum pa med pa'i spobs par 'gyur ro/_/tshul khrims kyi 
[\[275b.7\]]phung po legs par kun du bsrungs pas 'jigs pa med pa'i spobs par 'gyur ro/_/gdugs dang /_rgyal mtshan dang /_ba dan dang /_dril bu sna tshogs byin pas tshigs su bcad pa sna tshogs bstan pa nges pa'i tshig la spobs par 'gyur ro/_/sbyin pa dang ldan 
[\[276a\]]
[\[276a.1\]]pa dang /_rim gro byed pa dang /_bsnyen bkur byed pa sngon du 'gro bas mdo dang rtogs pa brjod pa dang sngon byung ba la spobs par 'gyur ro/_/sdug bsngal ba dang dbul ba dang mgon med pa la mi brnyas pas mi thul ba'i spobs par 'gyur ro/_/gter 
[\[276a.2\]]mi zad pa sbyin pa dang /_pha rol chos la sbyor bas tshig rab tu dbye ba bstan pa mi zad pa la spobs par 'gyur ro/_/tshig bden pa dang /_tha ba med pa dang /_ngag rtsub po med pa'i ngag gi las dang ldan pas spobs pa shin tu gsal zhing mdzes par 'gyur ro/_/bla ma'i 
[\[276a.3\]]tshig khyad du mi gsod pa dang gzhan gyi tshig mi gcog pas tshig btsun zhing gzung ba'i spobs par 'gyur ro/_/rang gi yon tan gyi chos sgrub pas chos bstan pa 'bras bu yod pa'i spobs par 'gyur ro/_/bdag la mi stod pa dang /_gzhan la mi smod pa dang /_phangs 
[\[276a.4\]]pa'i dngos po yongs su gtong bas lha'i 'khor gyi rgyan gyi spobs par 'gyur ro/_/chos la slob dpon gyi dpe mkhyud med pa dang /_chos ji ltar thos pa bzhin du ston pas the tsom thams cad gcod pa'i spobs par 'gyur ro/_/bstan bcos thams cad shes pa dang /_gzhan la 
[\[276a.5\]]mi gnod pa dang /_nad pa rnams kyi nad g.yog byed pa dang /_sman rab tu sbyin pas 'jig rten pa dang /_'jig rten las 'das pa'i chos thams cad la spobs par 'gyur ro/_/pha rol la 'khrul pa'i skabs mi tshol ba dang /_gzhan dag gi ltung ba mi gleng ba dang /_'khrul 
[\[276a.6\]]pa la mi rtog pas 'khrul pa med pa'i spobs par 'gyur ro/_/sems can thams cad la sems snyoms pa dang /_sems can thams cad la mtshungs par spyod pa dang /_mya ngan las 'das pa'i lam la 'god pa dang /_rnyed pa dang bkur sti dang /_tshigs su bcad pa thams 
[\[276a.7\]]cad don du mi gnyer bas 'khor la byams pa dang /_snying rje dang /_dga' ba dang /_btang snyoms kyi spobs par 'gyur ro/_/bka' blo bde ba dang /_des pa dang /_ji skad smras pa de bzhin byed pa dang /_sems dga' ba dang /_gzhan gyi rgyud 'khrug par mi byed pas skye ba 
[\[276b\]]
[\[276b.1\]]dran pa'i mngon par shes pa'i spobs par 'gyur ro/_/theg pa chen po las mi nyams pa dang /_theg pa dman pa mi 'dod pa dang /_sems can la snying rje che ba dang /_thams cad nan tan la 'god pas sangs rgyas kyi byin gyi rlabs kyis byin gyis brlabs pa'i spobs par 
[\[276b.2\]]'gyur ro/_/sems can gzhan la go bar byed pas de'i phyir spobs pa zhes bya'o/_/sems can gzhan la nan tan du bya ba ston pas de'i phyir spobs pa zhes bya'o/_/gzhan gyi sems kyi rgyud tshim par byed pas de'i phyir spobs pa zhes bya'o/_/sems can gzhan gyi 
[\[276b.3\]]sems dang 'thun par ston pas de'i phyir spobs pa zhes bya'o/_/rigs kyi bu chos dang yon tan dang ye shes de lta bu dang ldan pa'i byang chub sems dpa' ni spobs pa thogs pa med cing rgyun mi 'chad la/_rtag tu sangs rgyas kyi byin gyi rlabs kyis byin gyis brlabs pa yin no/_/
[\[276b.4\]]rigs kyi bu de la ji ltar na byang chub sems dpa' skye ba dang 'chi 'pho dang 'byung ba rnams la dbang thob pa yin zhe na/_rigs kyi bu chos bcu gnyis dang ldan na byang chub sems dpa' skye ba dang 'chi 'pho ba dang 'byung ba rnams la dbang thob pa yin te/_bcu gnyis gang zhe na/_
[\[276b.5\]]'di lta ste/_sdig pa'i grogs po yongs su spangs shing rtag tu dge ba'i bshes gnyen la bsten pa dang /_lta ba shin tu yongs su dag pa dang /_sangs rgyas kyis gnang ba'i tshul khrims kyi phung po yongs su dag pa dang /_ting nge 'dzin dang snyoms par 'jug pa dang ldan pa shes pa dang /_
[\[276b.6\]]shes rab dang thabs zung du 'brel ba dang /_mngon par shes pa ma nyams pa thob pa dang /_ma skyes pa dang ma byung bar so sor rtog pa dang /_bsams bzhin du skye ba dang /_smon lam yongs su rdzogs pa dang /_sems can lta ba'i byams pa la sbyor ba dang /_snying rje chen po la nges par 
[\[276b.7\]]sems pa dang /_chos la sgyu ma lta bur rtog pa dang /_'chi 'pho med par 'pho zhing skye ba dang /_chos kyi mtshan nyid rmi lam gyi ngo bo nyid kyis chos la 'jug pa dang /_phyin ci log gi chos la yang dag pa ji lta ba bzhin du rtog pa dang /_sangs rgyas bcom ldan 'das rnams kyi byin gyis brlabs 
[\[277a\]]
[\[277a.1\]]pa nas skye ste/_'pho zhing 'byung la skye ba dang /_'pho ba dang /_'byung bar yang mi sems pa'o/_/rigs kyi bu byang chub sems dpa' gang dang gang du skyes nas sems can gyi don byed pa'i skyes pa'i rabs bstan pa tshad med grangs med pa'i skyes pa'i rabs de dag thams cad ni 
[\[277a.2\]]rtsa ba gnyis la gnas pa ste/_'di lta ste/_mngon par shes pa'i ye shes la gnas pa dang /_snying rje chen po'i rtsa ba la gnas pa'o/_/rigs kyi bu de ltar na byang chub sems dpa' skye ba dang /_'chi 'pho dang 'byung ba rnams la dbang thob pa yin no/_/rigs kyi bu de la ji ltar na 
[\[277a.3\]]byang chub sems dpa' bdud bzhi'i lam las yang dag par 'das shing bdud dang phyir rgol ba thams cad yang dag par bcom pa yin zhe na/_rigs kyi bu 'di la byang chub sems dpa' chos thams cad sgyu ma lta bur shes shing rtogs pas phung po'i bdud las yang dag par 'da'o/_/
[\[277a.4\]]ji ltar thos pa'i chos la tshul bzhin so sor rtogs pas nyon mongs pa'i bdud las yang dag par 'da'o/_/rten cing 'brel par 'byung ba rtogs pas 'chi bdag gi bdud las yang dag par 'da'o/_/byang chub kyi sems mi nyams pas lha'i bu'i bdud las yang dag par 'da'o/_/yang 
[\[277a.5\]]des bdud kyi las rnams bcom pa yin te/_des bdud kyi las rnams bcom pa gang zhe na/_gang dag gis byang chub sems dpa' la bdud kyis glags mi rnyed pa ste/_theg pa dman pa 'dod pa bdud kyi las dang /_byang chub kyi sems mi srung ba bdud kyi las dang /_sems can tha 
[\[277a.6\]]dad par sbyin pa bdud kyi las dang /_skye ba la gnas pa'i tshul khrims bdud kyi las dang /_de bzhin du sbyar te/_gzugs su bsngos pa'i bzod pa dang /_'jig rten gyi bya ba la brtson pa'i brtson 'grus dang /_de la chags shing ro myong ba'i bsam gtan dang /_shes rab kyi chos ngan pa 
[\[277a.7\]]la smod pa bdud kyi las dang /_'khor bas yongs su skyo ba bdud kyi las dang /_dge ba'i rtsa ba yongs su mi sngo ba bdud kyi las dang /_nyon mongs pa la mi smod pa bdud kyi las dang /_ltung ba 'chab pa bdud kyi las dang /_byang chub sems dpa' la sdang ba bdud kyi las dang /_
[\[277b\]]
[\[277b.1\]]dam pa'i chos spong ba bdud kyi las dang /_byams pa rgyun gcod pa bdud kyi las dang /_pha rol tu phyin pa rnams yongs su mi tshol ba bdud kyi las dang /_dam pa'i chos mnyan par mi 'dod pa bdud kyi las dang /_chos la slob dpon gyi dpe mkhyud byed pa bdud kyi las dang /_
[\[277b.2\]]zang zing dang 'brel par chos ston pa bdud kyi las dang /_thabs dang bral bas sems can yongs su smin par byed pa bdud kyi las dang /_bsdu ba'i dngos po 'dor ba bdud kyi las dang /_tshul khrims 'chal pa rnams la khong khro ba bdud kyi las dang /_tshul khrims dang ldan 
[\[277b.3\]]pa rnams la mi gus pa bdud kyi las dang /_nyan thos kyi bslab pa'i rjes su 'thun pa bdud kyi las dang /_rang sangs rgyas kyi theg pa can gyi rjes su 'jug pa bdud kyi las dang /_dus ma yin par bsgrub pa 'dod pa bdud kyi las dang /_snying rje chen po bor nas rigs la rtog pa bdud 
[\[277b.4\]]kyi las dang /_'dus ma byas 'dod pa bdud kyi las dang /_'dus byas la smod pa bdud kyi las dang /_sems sems can gyi ci bya'o cog la g.yel ba bdud kyi las dang /_nga rgyal la gnas shing mi 'dud pa dang /_lce gnyis smra ba dang /_g.yo sgyu dang ldan pa dang /_bcos ma la dga' ba 
[\[277b.5\]]dang /_mi drang ba dang /_rtsub cing brlang ba dang /_sdig pa la mi smod pa dang /_chos kyi drungs 'byin pa dang /_thos pa cung zad tsam gyis chog par 'dzin pa dang /_chos ma yin pa don du gnyer ba dang /_chos ma yin pa 'dod pa dang /_sgrib pa dang /_chod pa dang /_kun nas ldang ba rnam par mi 
[\[277b.6\]]gnon pa bdud kyi las dang /_sems kyi dri ma mi rtog pa bdud kyi las dang /_dge sbyong gi dri ma la mi mjed pa bdud kyi las te/_rigs kyi bu ji tsam du mi dge ba'i chos la 'jug pa dang /_dge ba'i chos 'dor ba de thams cad ni bdud kyi las so/_/chos bzhis ni bdud kyi las 'di 
[\[277b.7\]]dag las shin tu 'da' ste/_bzhi gang zhe na/_'di lta ste/_byang chub kyi sems ma brjed pa'i pha rol tu phyin pa drug po dag dang /_dad pa dang brtson 'grus la gnas pa'i bag yod pa dang thabs la mkhas pa la gnas te sems can yongs su smin par byed pa dang /_chos kyi tshul zab mo la gnas 
[\[278a\]]
[\[278a.1\]]te dam pa'i chos yongs su 'dzin pas so/_/rigs kyi bu de ltar chos la sbyor ba'i byang chub sems dpa' ni bdud bzhi'i lam las yang dag par 'das shing bdud dang phyir rgol ba thams cad bcom pa yin no/_/rigs kyi bu de la ji ltar na byang chub sems dpa' 
[\[278a.2\]]bsod nams tshad med pa bsags shing sems can thams cad 'tsho bar gyur pa yin zhe na/_rigs kyi bu 'di la byang chub sems dpa' ni sems can rnams la byams pas gnas pa yin/_'byung po rnams la snying rje bar gnas pa yin/_bsam gtan rnams la de la ma chags 
[\[278a.3\]]par gnas pa yin/_slong ba rnams la bdog pa thams cad yongs su gtong ba yin/_bsod nams dag gis longs spyod mi zad pa yin/_bsam pa dag pas lag na rin po che yin/_mthon dman gyi yid med pas sems sa dang mtshungs pa yin/_tshul khrims yongs su dag 
[\[278a.4\]]pas bsam pa 'byor ba yin/_mchod sbyin thams cad sgrub pas sems grol zhing sgo bsgrib pa med pa yin/_chos rnam par 'byed pas gzungs dang spobs pa phun sum tshogs pa yin/_sangs rgyas kyi zhing tshad med par 'gro bas mngon par shes pa'i ye shes la gnas pa 
[\[278a.5\]]yin no/_/ji ltar phyi rol gyi 'byung ba chen po bzhi po 'di dag sems can thams cad kyi 'tsho bar gyur pa de bzhin du bdag gi nang gi 'byung ba chen po bzhi po 'di dag kyang sems can thams cad kyi 'tsho bar gyur cig_/bdag gi dge ba'i rtsa ba dang /_chos shes pa la mkhas pa 
[\[278a.6\]]gang yin pa de sems can thams cad kyi 'tsho ba ma yin par ma gyur cig ces de ltar dge ba'i rtsa ba rnams kyang yongs su bsngo ste/_de ltar na byang chub sems dpa' bsod nams tshad med pa bsags shing sems can thams cad kyi 'tsho bar gyur pa yin no/_/rigs kyi bu 
[\[278a.7\]]de la ji ltar na byang chub sems dpa' sangs rgyas rnams ma byung yang sangs rgyas kyi mdzad pas sems can rnams la nye bar gnas pa yin zhe na/_rigs kyi bu 'di la byang chub sems dpa' ni gnas dang gnas ma yin pa'i bya ba shes pas stobs bcu yongs su sbyang bar bya ba tshar 
[\[278b\]]
[\[278b.1\]]phyin pa yin/_/zag pa zad pa'i bya ba shes pas mi 'jigs pa bzhi yongs su sbyang bar bya ba tshar phyin pa yin/_dus gsum la chags pa med pa'i ye shes kyi bya ba shes pas sangs rgyas kyi chos ma 'dres pa [{]bcwa [,]bco [}]brgyad yongs su sbyang bar bya ba tshar phyin pa yin/_sangs rgyas kyi spyan gyi snang ba thob pas 
[\[278b.2\]]spyan lnga yongs su sbyang bar bya ba tshar phyin pa yin/_byang chub kyi snying por 'gro ba thob pas mngon par shes pa thams cad yongs su sbyang bar bya ba tshar phyin pa yin/_nyon mongs pa'i bag chags yang dag par bcad pas dge ba'i chos thams cad yongs su bskang ba tshar phyin pa yin/_bsod 
[\[278b.3\]]nams kyi tshogs thams cad bsags pas lus dang /_ngag dang /_sems dang /_mtshan dang /_dpe byad bzang po'i rgyan yongs su sbyang bar bya ba tshar phyin pa yin/_dbang bskur ba thob pas sa bcu yongs su sbyang bar bya ba tshar phyin pa yin/_ye shes kyi tshogs bsags pas sangs rgyas 
[\[278b.4\]]kyi chos thams cad yongs su sbyang bar bya ba tshar phyin pa yin te/_rigs kyi bu de ltar na byang chub sems dpa' sangs rgyas rnams ma byung yang sangs rgyas kyi mdzad pas sems can rnams la nye bar gnas pa yin no/_/rigs kyi bu de la ji ltar na byang chub sems dpa' rgya 
[\[278b.5\]]mtsho'i phyag rgya'i ting nge 'dzin thob cing sems can thams cad kyi sems dang spyod pa la mi chags pa yin zhe na/_rigs kyi bu 'di lta ste dper na 'dzam bu'i gling na sems can rnams kyi gzugs snang ba ji snyed par de dag thams cad dang 'dra ba'i phyag rgya rgya mtsho chen po la yod de/_
[\[278b.6\]]de'i phyir rgya mtsho chen po zhes bya'o/_/de bzhin du sems can thams cad kyi sems su snang ba'am/_gzugs su snang ba'am/_sgrar snang ba ji snyed pa de dag thams cad rgya mtsho'i phyag rgya'i ting nge 'dzin la gnas pa'i byang chub sems dpa' snang ba gcig la snang bar 'gyur te/_de'i 
[\[278b.7\]]phyir rgya mtsho'i phyag rgya'i ting nge 'dzin ces bya'o/_/'di lta ste dper na rgya mtsho chen po ni ro gcig pa yin no/_/de bzhin du byang chub sems dpa' yang chos la rnam par grol ba'i ror shes pas ro gcig pa yin no/_/'di lta ste dper na rgya mtsho chen po ni dus las mi yol ba yin no/_/de 
[\[279a\]]
[\[279a.1\]]bzhin du byang chub sems dpa' yang dus dang dus ma yin pa la so sor rtog pas byang chub kyi snying po'i dus las mi yol lo/_/'di lta ste/_dper na rgya mtsho chen po ni shi ba'i ro dang lhan cig mi gnas so/_/de bzhin du byang chub sems dpa' yang bag chags kyi nyon mongs pa thams 
[\[279a.2\]]cad dang /_nyan thos dang /_rang sangs rgyas kyi sems thams cad dang lhan cig mi gnas so/_/'di lta ste/_dper na rgya mtsho chen po ni chu thams cad zad pas bri ba'am gang ba med do/_/de bzhin du byang chub sems dpa' yang chos thams cad zad pas chos kyi dbyings bri ba'am gang 
[\[279a.3\]]bar mi byed do/_/'di lta ste/_dper na rgya mtsho chen po ni kha tshon tshad med do/_/de bzhin du byang chub sems dpa' yang shes rab kyis tshad med do/_/'di lta ste/_dper na rgya mtsho chen po ni zab cing gting dpag dka' ba yin no/_/de bzhin du byang chub sems dpa' yang zab cing nyan 
[\[279a.4\]]thos dang /_rang sangs rgyas thams cad kyis gting dpag dka' ba yin no/_/'di lta ste/_dper na rgya mtsho chen po ni sems can tshad med pa'i gnas yin no/_/de bzhin du byang chub sems dpa' yang sems can yongs su smin par bya ba tshad med pa'i gnas yin no/_/'di ni rgya mtsho'i 
[\[279a.5\]]phyag rgya'i ting nge 'dzin la 'jug pa yin te/_rigs kyi bu de ltar zhugs pa'i byang chub sems dpa' ni sems can thams cad kyi sems dang spyod pa la mi chags pa yin no/_/rigs kyi bu de la ji ltar na byang chub sems dpa' chags pa thams cad las yang dag par 'das pa yin 
[\[279a.6\]]zhe na/_chags pa zhes bya ba ni gang chos rnams la lta ba kun nas ldang ba'o/_/byang chub sems dpa' ni lta ba kun nas ldang ba thams cad dang bral bas chags pa thams cad las yang dag par 'das pa yin no/_/'di lta ste/_dper na rlung mar ni nam mkha'i dkyil na mi chags 
[\[279a.7\]]so/_/de bzhin du byang chub sems dpa' rlung mar lta bu'i sems dang ldan pa yang sems can thams cad la mi chags so/_/yang skyes bu dam pa de dag ni spyod pa dang /_cho ga'i tshul shes pa yin te/_de la cho ga ni dran pa'o/_/spyod pa ni rnam par mi g.yeng ba'o/_/de dag ni mun pa dang 
[\[279b\]]
[\[279b.1\]]bral zhing snang ba thob pa yang yin te de la mun pa zhes bya ba ni gang chos rnams la mi shes pa'o/_/snang ba zhes bya ba ni gang chos rnams la ye shes thogs pa med pa ste/_de'i phyir de dag mun pa dang bral zhing snang ba thob pa zhes bya'o/_/skyes bu dam pa de dag ni ye shes gzhan gyi dring la mi 'jog cing rang gis 
[\[279b.2\]]ye shes thob pa yin te/_de ci'i phyir zhe na/_de dag rang byung gi ye shes la mngon par gnas shing sems can gzhan ye shes 'dod par byed pa yin no/_/gang gi tshe byang chub sems dpa' chos gtan la 'bebs pa'i ye shes bstan pa 'di la gzhan gyi dring la mi 'jog cing rang gis ye shes thob 
[\[279b.3\]]par gyur pa de'i tshe myur du thams cad mkhyen pa'i ye shes thob par 'gyur ro/_/de nas bcom ldan 'das kyis de'i tshe tshigs su bcad pa 'di dag gsungs so/_/gang zhig lta ba kun las sems dben zhing /_/mkhas pa bsod nams tshogs ni rab byed la/_/mtshan ma ldang ba yongs su spangs 
[\[279b.4\]]nas su/_/byang chub phyir bsngos de ni zad mi 'gyur/_/nga rgyal las kyang nga rgyal kun spangs nas/_/de ni ye shes tshogs rnams tshol bar byed/_/mtha' yas blo ldan nam mkha'i ngo bo nyid/_/kun mkhyen ye shes yongs su rdzogs par byed/_/rgyal ba'i sras de sangs rgyas rjes dran pa/_/gzugs 
[\[279b.5\]]dang mtshan gyi chos su ma yin te/_/gang na sems dang yid ni mi rgyu ba/_/de ni 'thun par sangs rgyas rjes su dran/_/chos ni 'dod chags bral zhing rang bzhin dben/_/zhi zhing rab zhi rtag tu mtshan ma med/_/gang zhig dmigs pa thams cad bral gyur pa/_/de 'dir chos ni rjes su dran pa 
[\[279b.6\]]yin/_/'phags pa'i dge 'dun shin tu 'dus ma byas/_/stong pa mtshan med smon lam rnam par grol/_/de la sems med dran dang 'jug pa med/_/de ni dge 'dun rjes su dran pa yin/_/phung po yongs su btang ba thams cad gtong /_/nyon mongs dngos po thams cad legs par 
[\[279b.7\]]'dor/_/snyems pa med cing rtog dang rnam rtog dag_/'di ni gtong ba legs par rjes su dran/_/tshul khrims zag pa med cing 'dus ma byas/_/lus dang ngag dang yid kyis 'jug pa med/_/'byung ba med cing srid gsum mi gnas pa/_/de ni tshul khrims rjes su dran pa yin/_/lha gang 
[\[280a\]]
[\[280a.1\]]dag cing dri med nyon mongs med/_/dga' ldan gnas pa dbang bskur thob gyur pa/_/sems can dag pa de dag 'di dran zhing /_/bdag kyang myur du de 'drar 'gyur snyam sems/_/de bzhin gshegs kyi dam chos 'dzin pa ni/_/nyon mongs dngos po thams cad 'dzin mi 
[\[280a.2\]]byed/_/chos dang chos min gnyis las rnam par grol/_/de 'dra de ni rgyal ba'i chos 'dzin yin/_/rgyal bas byang chub mtshan nyid gang brnyes pa/_/chos kyi mtshan nyid de ni yongs 'dzin cing /_/gang gis rdul med mtha' 'dir rab shes pa/_/de ni sangs rgyas kun gyi chos 'dzin 
[\[280a.3\]]yin/_/bdag ni rab tu dag pas sems can dag_/chos kun dag par mkhas pa sus rtogs pa/_/de ni sems dag rang bzhin 'od gsal te/_/sems can gtang phyir rtag tu yongs smin byed/_/sems can khams rnams ma rung mi byed cing /_/de ni bri zhing gang bar mthong 
[\[280a.4\]]ba med/_/lta ba nor ba rab tu spang bar ston/_/de 'dra de ni sems can mang po sbyong /_/'jig rten yul kun rab tu gang ston pa/_/des ni sangs rgyas yul yang rab tu ston/_/sangs rgyas yul ni nam mkha' mtshungs pa ste/_/de bzhin 'jig rten yul yang rab tu shes/_/sgra skad 
[\[280a.5\]]dbyangs dang yi ge thams cad ni/_/brag ca 'dra bar de yis rab mthong zhing /_/de la nyan pa'ang shin tu yod min par/_/de ltar rab tu shes pa gzungs thob bo/_/kun du 'dzin dang 'dzin cing klog pa dang /_/chos rnams bstan pa'i rnam pa rab bshad kyis/_/bdag dang sems 
[\[280a.6\]]can chos su rlom sems med/_/de ni gzungs la rab tu gnas pa yin/_/rgyal ba kun gyis gsungs pa 'dzin byed cing /_/legs par gsungs pas sems can tshim byed pa/_/dran dang ting nge 'dzin dang bral mi 'gyur/_/gzungs la nges pa'i yon tan 'di dag go/_/chos ni 
[\[280a.7\]]rnam pa kun du bsags med pas/_/chos la mi 'phro 'phros pa med pa'ang min/_/dper na klu ni char rgyun 'bebs pa ltar/_/de ltar de yang chos kyi char pa 'bebs/_/yon tan 'byung gnas rnams kyi spobs pa ni/_/thogs med rgyun chags rgyun chad mi 'gyur bar/_/mdo 
[\[280b\]]
[\[280b.1\]]sde stong phrag bye ba rab du 'chad/_/sems can dbang por sems can 'du shes med/_/sangs rgyas mthu yis bskal pa bye stong du/_/rgyun mi 'chad par chos ni rab ston cing /_/bsam pa ji bzhin sems can tshim par byed/_/spobs pa'i tshul gyis sangs rgyas yon tan gnas/_/chos 'di 
[\[280b.2\]]thams cad nam mkha' 'dra ba zhes/_/gang gis chos rnams kun gyi tshul shes la/_/sems can srog dang gang zag mi 'dzin pa/_/de ni rgyal ba rnams kyi dam chos 'dzin/_/sems can thams cad shin tu mya ngan 'das/_/de dag de ltar kun du skye ba med/_/su yi bzod pa 'di 'dra'i 'od 
[\[280b.3\]]gsal ba/_/de ni bstan pa 'di la bag yod yin/_/phung po yang dag sgyu ma lta bur mthong /_/chos dbyings ji 'dra de bzhin khams rnams shes/_/dbang po drug ni grong stong 'dra mthong ba/_/de ni phung po'i bdud las yang dag 'da'/_/sprin brtsegs phung po lta bur nyon mongs rnams/_/bag 
[\[280b.4\]]yod tshul bzhin rab tu rtog byed cing /_/chos la mi rtog rnam par mi rtog pa/_/de ni nyon mongs bdud las yang dag 'da'/_/gang zhig skye ba rtag tu skye med shes/_/'di la gang yang 'pho med 'gro ba med/_/chos rnams 'ong med song ba med shes pa/_/de ni 'chi bdag bdud kyi dbang mi 'gro/_/
[\[280b.5\]]gang zhig g.yo dang rlom sems mi byed cing /_/byang chub gnas kyang byang chub 'du shes med/_/bdag dang sems can med kyang snying rje 'jug_/de ni dpung dang bcas pa'i bdud 'dul lo/_/rnam shes ye shes gnyis ni mnyam par mthong /_/'dus byas mi gnas 'dus ma byas la 
[\[280b.6\]]min/_/'gro ba'i sems ni sgyu ma 'drar mthong ba/_/de ni sems dpa'i rdzi ba med pa yin/_/pha rol tshu rol gang la'ang mi chags la/_/chos ldan gru ni yang dag su sbyor zhing /_/sems can sgrol yang sems can 'du shes med/_/mnyam pa zhes bya byang chub sems dpa' de/_/srid pa gsum 
[\[280b.7\]]po 'brog dgon 'dra ba dang /_/stong par 'gyur ba med par rab shes shing /_/lam gyi rim gyis rtag tu sems can sgrol/_/de ni ded dpon bdud rtsi lam ston pa/_mdzangs pa de ni tshul dang tshul min mkhas/_/chos rnams gdod nas stong par rab tu shes/_/tshul dang rigs pas mya ngan 'das la 'dzud/_/
[\[281a\]]
[\[281a.1\]]byang chub sems dpa' de ni 'dren ces bya/_/sems kyi rgyud ni gzhan dang gzhan du 'gyur/_/sems ni sems la nams kyang mtshams mi sbyor/_/'gro ba'i sems rgyud de dag rab shes pa/_/byang chub sems dpa' yongs su 'dren ces bya/_/nam mkha'i ngo bo nyid dang chu zla ltar/_/chos 
[\[281a.2\]]rnams thams cad dag cing rnam dag ces/_/nyon mongs kun dang 'dre bar mi byed pa/_/sems can dag pa de ni ma smad pa/_/gang zhig chos gcig gis ni chos rnams kun/_/sgyu ma smig rgyu 'dra bar gzung med dang /_/gsog dang [{]brdzun [,]rdzun [}]dang rtag pa med par shes/_/de ni byang chub snying por 
[\[281a.3\]]myur du 'gro/_/chos gtan la 'bebs pa bstan pa 'di bshad pa na/_lha dang /_mi dang /_lha ma yin dang /_mi'am ci dang /_lto 'phye chen po'i srog chags khrag khrig phrag bdun cu rtsa gnyis bla na med pa yang dag par rdzogs pa'i byang chub tu sems bskyed do/_/byang chub sems dpa' sum khri nyis stong ni 
[\[281a.4\]]mi skye ba'i chos la bzod pa thob par gyur to/_/stong gsum gyi stong chen po'i 'jig rten gyi khams 'di yang rnam pa drug tu rab tu g.yos so/_/snang ba chen pos kyang 'jig rten gyi khams khyab par gyur to/_/lha brgya stong dag kyang me tog gi char rab tu 'bebs shing sil snyan dag 
[\[281a.5\]]kyang dkrol nas/_'di skad ces gang dag bstan pa 'di thos nas mos pa dang /_'dzin pa dang nan tan byed pa'i sems can de dag ni sangs rgyas kyi yul du rjes su dong ba yin no/_/gang du sangs rgyas bcom ldan 'das rnams 'byung ba'i sangs rgyas kyi zhing 'di thams cad mkhas pa rnams kyis 
[\[281a.6\]]rgyan gyis legs par brgyan pa byas te phyag bya'o/_/de ci'i phyir zhe na/_sangs rgyas byung bar gyur na chos 'di lta bu 'di rab tu ston par 'gyur ro/_/skyes bu dam pa bsam gyis mi khyab pa'i chos dang ldan pa 'di dag kyang mthong bar 'gyur ro zhes ched du brjod pa ched du brjod do/_/de nas bcom 
[\[281a.7\]]ldan 'das kyis zhus pa lung bstan pas byang chub sems dpa' sems dpa' chen po nam mkha' mdzod mngon du rangs par mdzad pas/_mu tig gi dra ba 'od dri ma med cing rnam par dag pa stong gsum yongs su gang ba ri ba bcom ldan 'das kyi sku la mngon par gsol nas bcom ldan 'das 
[\[281b\]]
[\[281b.1\]]la 'di skad ces gsol to/_/sangs rgyas bcom ldan 'das rnams kyi ye shes ni chags pa mi mnga' zhing sgrib pa mi mnga' ba/_bstan pa 'di ni rgyun mi 'chad pa/_de bzhin gshegs pa ni sems can thams cad kyi sems la gzigs shing dbang po mchog dang mchog ma yin pa mkhyen pa'i ye shes 
[\[281b.2\]]la mkhas pa'o/_/bcom ldan 'das kyis 'di 'dra ba'i chos kyi tshul gyi rnam pa bstan pa des 'khor thams cad kyi sems tshims par gyur to/_/theg pa chen po 'di yang rgyas par rjod pa mdzad par gyur to/_/phyogs bcu'i 'jig rten gyi khams nas 'dus pa'i byang chub sems dpa' 'di dag la 
[\[281b.3\]]yang chos kyi snang ba chen pos rgyas par mdzad par gyur to/_/bcom ldan 'das de bzhin gshegs pas bdag la yang chos 'byung ba'i sgo bstan pas chos 'byung ba'i sgo des chos 'byung ba'i sgo tshad ma mchis pa bstan par bgyi'o//_//'phags pa nam mkha' mdzod kyis zhus 
[\[281b.4\]]pa/_bam po bzhi pa/_de nas byang chub sems dpa' sems dpa' chen po myur bar spobs pa zhes bya ba 'khor de nyid du 'dus par gyur te/_'dug pa des byang chub sems dpa' nam mkha' mdzod la 'di skad ces smras so/_/rigs kyi bu gang khyod kyi ming nam mkha' mdzod ces bya ba 
[\[281b.5\]]de/_ci nam mkha' khyod kyi mdzod dam/_smras pa/_rigs kyi bu de bzhin te/_nam mkha' ni kho bo'i mdzod do/_/myur bar spobs pas smras pa/_rigs kyi bu nam mkha' mdzod kyi bye brag bdag cag gis kyang blta'o/_/de nas bcom ldan 'das kyis byang chub sems dpa' nam mkha' mdzod 
[\[281b.6\]]la bka' stsal pa/_rigs kyi bu khyod kyis nam mkha' mdzod kyi khyad par ston cig_/de nas byang chub sems dpa' nam mkha' mdzod kyis byang chub sems dpa' myur bar spobs pa la 'di skad ces smras so/_/rigs kyi bu khyod kyi yid la gang 'dod pa de kho bos nam mkha' las 
[\[281b.7\]]char dbab bo/_/de nas byang chub sems dpa' myur bar spobs pa 'di snyam du sems te/_de bzhin gshegs pa rin po che ud pa la'i dpal gyi 'jig rten gyi khams pad ma bkod pa zhes bya ba na/_'od thams cad rnam par snang ba zhes bya ba'i pad ma rgya ni rgyang grags kyi tshad/_'dab ma bye ba stong phrag 
[\[282a\]]
[\[282a.1\]]mang po 'jam zhing gzhon pa/_gos ka tsa lin di ka ltar reg na bde ba/_dris ni sangs rgyas kyi zhing khyab pa/_kha dog mang po brgya stong dang ldan pa/_mthong na yid du 'ong zhing chog mi shes pa/_pad ma de mthong ba dang dri bsnams pas byang chub sems dpa' de dag ting nge 'dzin thob par 
[\[282a.2\]]'gyur ba de bdag gis mthong ste/_'khor 'dir de 'dra ba'i pad ma'i char phob shig snyam pa dang /_byang chub sems dpa' myur bar spobs pas bsams ma thag tu/_de nas byang chub sems dpa' nam mkha' mdzod kyi byin gyi rlabs kyis nam mkha'i ngos las de 'dra ba'i pad ma'i char mngon par 
[\[282a.3\]]phab ste/_de nas 'khor de dag thams cad pad ma de dag gi dri mthong zhing tshor bas dga' ba'i zas zhes bya ba'i ting nge 'dzin la snyoms par zhugs so/_/'khor de thams cad ting nge 'dzin las langs te/_byang chub sems dpa' nam mkha' mdzod la phyag 'tshal nas 'di skad ces 'dzer to/_/
[\[282a.4\]]skyes bu dam pa'i byin gyi rlabs dang ye shes kyi stobs legs so legs so/_/sems can thams cad kyang 'di 'dra ba'i byin gyi rlabs thob par gyur cig_/de nas byang chub sems dpa' rin chen bkod pa zhes bya ba 'dus par gyur te/_'dug pa des byang chub sems dpa' nam mkha' mdzod la 
[\[282a.5\]]'di skad ces smras so/_/rigs kyi bu khyod kyis nam mkha' las gser phye'i char phob shig_/byang chub sems dpa' rin chen bkod pas tshig de skad ces smras ma thag tu/_de'i mod la nam mkha' las gser phye'i char mngon par phab bo/_/de nas yang byang chub sems dpa' rin chen bkod pas 
[\[282a.6\]]byang chub sems dpa' nam mkha' mdzod la 'di skad ces smras so/_/rigs kyi bu khyod kyis nam mkha' las rin po che thams cad kyi char phob shig_/tshig de skad ces smras ma thag tu de'i mod la phyogs bcu nas ri rab kyi tshad tsam gyi rin po che grangs med dpag tu med pa ming tha dad pa kha dog tha dad pa 
[\[282a.7\]]yod pa de dag gi char chen po mngon par phab pa 'di lta ste/_gser dang /_dngul dang /_shel dang /_bai dUr+ya dang /_rdo'i snying po dang /_mu tig dmar po dang /_spug dang /_dpal gyi snying po'i ze ba can dang /_dri med dang /_rin chen byi ru dang /_zla ba'i 'od dang /_me shel dang /_snang byed dang /_'od mchog dang /_'dzam gling 'od dang /_me 
[\[282b\]]
[\[282b.1\]]'od dang /_dung dang /_man shel dang /_byi ru dang /_an da rnyil dang /_yon tan 'byung gnas dang /_rab tu zhi ba'i 'od dang /_chu 'od dang /_chu mdog dang /_chu dang bar byed dang /_sa'i 'od dang /_mi phyed pa'i gnas dang /_mig mi bzod pa dang /_brgya byin thogs pa dang /_rgyal ba dang /_cher rgyal ba dang /_gzi brjid 'bar 
[\[282b.2\]]ba dang /_dpal gyi snying po'i rgyal po dang /_rdo rje'i ze ba can dang /_'jig rten snang ba dang /_skar ma dga' dang /_'od 'dzin dang /_zla gam dang /_'dzam bu'i chu 'od dang /_'dzam bu'i gling gi 'od dang /_'od stong ldan dang /_skar mda'i sgo dang /_me'i 'od dang /_rgyal bas brgyan pa dang /_tsha ba zhi byed dang /_gdung ba 
[\[282b.3\]]med dang /_nad sel dang /_mig sbyong dang /_rna ba dang /_sna dang /_lce dang /_lus dang /_yid sbyong dang /_yan lag rnam par snang ba dang /_rnam par snang ba'i 'od dang /_'od sngon po dang /_'od ser po dang /_dkar po dang /_shel gyi kha dog dang /_rin po che'i dra ba dang /_rin po che thams cad yang dag par bsdus pa 
[\[282b.4\]]dang /_ming de lta bu dang /_ming de ma yin pa'i rin po che'i char rab tu phab ste/_nor bu rin po che de dag gi ming ni bskal par yang zad par sla ba ma yin no/_/de nas byang chub sems dpa' dus kyi rgyal po zhes bya ba des byang chub sems dpa' nam mkha' mdzod la 'di skad ces smras so/_/
[\[282b.5\]]rigs kyi bu mi mjed kyi 'jig rten gyi khams 'di na sems can sdug bsngal zhing dbul ba/_zas dang skom med pa/_gcer bu gos med pa/_gos ral po gyon pa dang /[ {]yi dgas [,]yi dwags [}]rnams bkres shing skom pas yongs su zin pa/_gcer bu rang gi skras yog pa/_mchil ma dang 
[\[282b.6\]]ngar snabs dang /_khrag dang /_rnag za 'dod pa de lta bu'i sems can de dag bskyab pa'i phyir zas dang /_skom dang /_gos kyi char khyod kyis phob shig_/de nas de ma thag tu byang chub sems dpa' nam mkha' mdzod kyi byin gyi rlabs kyis bza' ba dang /_bca' ba dang /_myang ba dang /_bldag 
[\[282b.7\]]pa sna tshogs kyi char rab tu phab ste/_ro brgya dang ldan pa'i khu ba dang /_btung ba thams cad kyi char gyi rgyun shing rta'i srog shing tsam gyi char mngon par bab bo/_/gos kha dog du ma dang /_kha dog tha dad pa dang /_kha dog brgya stong du ma dang /_phra zhing 'jam pa ka tsa lin di ka ltar reg na bde ba'i 
[\[283a\]]
[\[283a.1\]]char rab tu phab ste/_de nas stong gsum gyi stong chen po'i 'jig rten gyi khams na bkren pa dang /_dbul po thams cad dang /[ {]yi dgas [,]yi dwags [}]thams cad kun tshim par byas so/_/de nas byang chub sems dpa' sman pa'i rgyal po zhes bya ba des byang chub sems dpa' nam mkha' 
[\[283a.2\]]mdzod la 'di skad ces smras so/_/rigs kyi bu sems can na ba g.yog med pa nad du mas reg pa yod pa de dag gi don du sman chen po'i char gang gis na ba de dag thams cad nad las yongs su thar bar 'gyur ba phob shig_/de nas de ma thag tu bar snang las bdud rtsi'i sman gyi 
[\[283a.3\]]char mngon par rab tu phab ste/_des nad thams cad las yongs su thar bar gyur to/_/de nas byang chub sems dpa' ngan song spong zhes bya ba des byang chub sems dpa' nam mkha' mdzod la 'di skad ces smras so/_/rigs kyi bu khyod kyis ngan song gsum zhi bar gyis shig_/de nas 
[\[283a.4\]]de ma thag tu bar snang las 'od rab tu btang ste/_sems can dmyal ba pa dang /_dud 'gro'i skye gnas pa dang /_gshin rje'i 'jig rten pa'i sems can rnams 'od des reg pa de dag thams cad bde ba dang rab tu ldan par gyur te/_ngan song gsum po thams cad rab tu zhi 
[\[283a.5\]]bar gyur te/_'di ltar sbyin pa yongs su gtong ba la rab tu sbyor ba'i bar du me tog dang /_phreng ba dang /_spos dang /_byug pa dang /_phye ma dang /_chos gos dang /_gdugs dang /_rgyal mtshan dang /_ba dan la sogs pa dang /_rol mo sna lnga dang ldan pa dang /_glu'i dbyangs dang /_bran pho 
[\[283a.6\]]dang /_bran mo dang /_chung ma dang /_khye'u dang /_bu mo dang /_slas dang /_rta dang /_bal glang dang /_shing rta dang /_dpung bu chung dang /_bzhon pa dang /_khyim dang /_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor dang /_skyed mos tshal dang /_yang 
[\[283a.7\]]tog dang /_khang pa brtsegs pa dang /_khang [{]bzangs [,]bzang [}]dang /_rta babs dang /_skar khung dang /_zla ba kham pa lta bu dang /_khri dang /_khyogs dang /_glang bzhi pa dang /_glang bcu drug pa nas rta cang shes stong gis drangs pa dang ldan pa'i shing rta'i bar gyi char bar snang las mngon par rab tu bab bo/_/de nas 
[\[283b\]]
[\[283b.1\]]byang chub sems dpa' nam mkha' mdzod kyis de lta bur byin gyis brlabs nas byang chub sems dpa'i tshogs mang po la smras pa/_rigs kyi bu dag 'di dag long la byin cig_/yongs su gtang bar bgyis te/_sbyin pa'i pha rol tu phyin pa yongs su rdzogs par gyis shig_/de nas byang chub sems dpa' 
[\[283b.2\]]tshul khrims kyi rgyan ces bya ba des byang chub sems dpa' nam mkha' mdzod la 'di skad ces smras so/_/rigs kyi bu khyod kyis sbyin pa'i pha rol tu phyin pa'i char ni phab na/_da yang tshul khrims kyi pha rol tu phyin pa'i char phob shig_/des tshig de skad ces smras ma thag tu phyogs bcu na sangs 
[\[283b.3\]]rgyas dang /_byang chub sems dpa' rnams tshul khrims kyi yon tan gyi rgyan gyi bsngags pa ji snyed brjod pa de snyed kyi tshul khrims kyi yon tan bsngags pa'i sgra bar snang las byung ngo /_/de bzhin du bzod pa dang /_brtson 'grus dang /_bsam gtan dang /_shes rab kyi yon tan gyi sgra yang 
[\[283b.4\]]ci tsam phyogs bcu na sangs rgyas dang /_byang chub sems dpa' rnams yi ge dang nges pa'i tshig dang brda dag gis chos kyi sgo brgya stong ston pa'i chos kyi sgra de dag thams cad ma chad ma lhag khyad ma zhugs par bar snang las ma lus par yongs su rdzogs par byung ngo /_/chos kyi sgra des stong 
[\[283b.5\]]gsum gyi stong chen po'i 'jig rten gyi khams thams cad go bar byas so/_/de nas tshad med grangs med pa'i sems can theg pa gsum la yongs su smin par byas par gyur to/_/de nas byang chub sems dpa' kun du snang ba zhes bya ba de 'di snyam du sems so/_/byang chub sems dpa' nam 
[\[283b.6\]]mkha' mdzod kyis bkod pa 'jig rten 'di 'ba' zhig na'am/_'jig rten gyi khams gzhan dag na'ang yod snyam pa dang /_de nas byang chub sems dpa' nam mkha' mdzod kyis byang chub sems dpa' kun du snang ba'i sems kyi kun du rtog pa sems kyis shes so/_/shes nas kyang 
[\[283b.7\]]byang chub sems dpa' kun du snang ba la 'di skad ces smras so/_/rigs kyi bu khyod shin tu dri ma med cing shin tu rnam par dag pa'i lha'i mig rnyed na/_rigs kyi bu khyod kyis phyogs bcu'i 'jig rten gyi khams rnams su ci mthong ltos shig_/de nas byang chub sems dpa' kun du snang bas lha'i mig gis phyogs 
[\[284a\]]
[\[284a.1\]]bcu'i 'jig rten gyi khams rnams su bltas na/_des phyogs bcu'i sangs rgyas kyi zhing grangs med dpag tu med pa dag na ji ltar 'jig rten gyi khams 'dir rin po che thams cad kyi char rab tu phab pa dang /_chos kyi sgra thams cad grag pa dang /_de bzhin du sangs rgyas kyi 
[\[284a.2\]]zhing de dag na yang ma chad ma lhag khyad ma zhugs par 'di lta bu'i bya ba rnams rab tu 'byung ba mthong ngo /_/de nas byang chub sems dpa' kun du snang ba ngo mtshar du gyur nas byang chub sems dpa' nam mkha' mdzod kyi smon lam gyi byin gyi rlabs grub pa de ni bsam gyis mi khyab ste/_
[\[284a.3\]]ga lar yang cig car sangs rgyas kyi zhing thams cad du skyes bu dam pas 'di 'dra ba'i char mngon par rab tu phab bo zhes ched du brjod pa 'di ched du brjod do/_/de nas sangs rgyas kyi mthu dang /_byang chub sems dpa' nam mkha' mdzod kyi byin gyi rlabs kyis thams cad dang ldan pa'i 
[\[284a.4\]]'khor des gang du rin po che'i char dang /_chos kyi char rab tu 'bab pa'i sangs rgyas kyi zhing de dag mthong ngo /_/yang byang chub sems dpa' nam mkha' mdzod kyis rin po che'i char dang /_chos kyi char gyi cho 'phrul 'di bstan pas bgrang ba las 'das pa'i sems can rnams byang chub tu 
[\[284a.5\]]sems skyes so/_/de nas rgyal po'i khab nas bud med yugs sa mo lnga brgya byung nas byang chub sems dpa' nam mkha' mdzod ga la ba der dong ste lhags nas/_byang chub sems dpa' nam mkha' mdzod la 'di skad ces smras so/_/skyes bu dam pa khyod sems can thams 
[\[284a.6\]]cad kyi 'dod pa rdzogs par mdzad na bdag cag la'ang khyo stsol cig_/de nas de ma thag tu byang chub sems dpa' nam mkha' mdzod kyi byin gyi rlabs kyis/_bud med de dag gi sngon gyi khyo'i kha dog dang mtshan ma dang dbyibs ci 'dra ba de lta bu'i skyes bu lnga brgya nam mkha' las babs 
[\[284a.7\]]nas/_byang chub sems dpa' nam mkha' mdzod kyi mdun na 'khod do/_/de nas byang chub sems dpa' nam mkha' mdzod kyis bud med de dag la 'di skad ces smras so/_/[(]srid [,]sring [)]mo dag bdag bdag gi khyo ji lta ba bzhin du khrid cig_/de nas bud med de dag gis ji lta bur 
[\[284b\]]
[\[284b.1\]]rang rang gi khyo gang yin pa khrid nas dga' mgu rangs shing rab tu dga' ste yid bde ba skyes nas rang rang gi khyim du dong ngo /_/de nas sprul pa'i skyes bu de dag gis zhag bdun du bud med de dag ji ltar bla na med pa yang dag par rdzogs pa'i byang chub las phyir mi ldog pa de lta de ltar 
[\[284b.2\]]smin par byas so/_/de nas yang bud med lnga brgya po de dag byang chub sems dpa' nam mkha' mdzod kyi thad du lhags nas tshigs su bcad pa 'di skad ces smras so/_/chos kyi rang bzhin stong pa sgyu ma 'dra/_/chos kyi mtshan nyid de ni sngon ma 'tshal/_/de phyir khyod kyis sprul pa'i 
[\[284b.3\]]khyo stsal te/_/bdag cag theg pa'i mchog la des smin bgyis/_/chos 'di thams cad yang dag sprul pa ste/_/g.yo ba med cing byed med snga nas stong /_/zag med ye shes bdag gis rab rtogs te/_/slan chad nyon mongs dbang du mi mchi'o/_/byang 
[\[284b.4\]]chub mchog gi sems ni bskyed par bgyi/_/sems can thams cad mgron du gnyer bar bgyi/_/sems can rgya chen khyod kyis phab pa bzhin/_/bdag cag gis kyang chos mchog char pa dbab/_/'dren mchog thub pas de dag lung bstan pa/_/khyed 
[\[284b.5\]]cag ma 'ongs dus na 'gyur ba ni/_/spyad pa spyad nas rgyal ba'i dbang po dag_/shin tu dul zhes bya ba'i bde gshegs 'gyur/_/yang de'i tshe na mi lnga brgya gsad par chad de gsad du khrid pa las de dag gis bar snang las sems can rnams byang chub sems 
[\[284b.6\]]dpa' nam mkha' mdzod ces bya ba gang 'jigs pa'i sems can rnams la mi 'jigs pa sbyin pa zhig yod kyis de la khyed cag phyag 'tshol cig dang gsad pa 'di las thar bar 'gyur ro zhes sgra zhig thos so/_/de nas de dag thams cad shi bas 'jigs 
[\[284b.7\]]skrag pas sgra skad gcig tu byang chub sems dpa' sems dpa' chen po nam mkha' mdzod la phyag 'tshal lo/_/zhes tshig de skad ces smras so/_/tshig de skad ces smras ma thag tu skad cig de nyid la bar snang las mi lnga brgya babs te/_der lhags 
[\[285a\]]
[\[285a.1\]]nas gshed ma'i mi de dag la 'di skad ces smras so/_/khyed cag gis mi dbul po 'di dag gsad de ci rung /_nged cag gi gos dang rgyan rnams khyer la nged cag gi srog chod de mi 'di dag khye shig_/de dag chags pas non pa'i phyir gsad par chad pa'i mi lnga brgya 
[\[285a.2\]]po de dag btang ste/_sprul pa'i skyes bu de dag bsad do/_/de nas mi bsad pa las btang ba de dag gsod pas 'jigs shing skrag pa las dbugs 'byin pa rnyed pas byang chub sems dpa' nam mkha' mdzod ga la ba der dong ste lhags nas/_bcom ldan 'das kyi zhabs la 
[\[285a.3\]]yang mgo bos phyag 'tshal/_byang chub sems dpa' nam mkha' mdzod la yang thal mo sbyar te phyag 'tshal nas 'di skad ces gsol to/_/skyes bu dam pa khyod kyis bdag cag gi srog dang dbugs 'byin pa rnyed par bgyis na/_bdag cag chos gang la nan tan du bgyis pas bdag 
[\[285a.4\]]la sman pa dang /_gzhan la sman pa la zhugs par 'gyur ba'i chos bstan pa bdag cag la stsal du gsol/_byang chub sems dpa' nam mkha' mdzod kyis smras pa/_rigs kyi bu khyed cag bla na med pa yang dag par rdzogs pa'i byang chub tu sems skyed cig dang /_'di ltar khyed rnams 
[\[285a.5\]]bdag la phan pa dang /_gzhan la phan par zhugs par 'gyur ro/_/de dag la de skad ces smras pa dang /_bla na med pa yang dag par rdzogs pa'i byang chub tu sems bskyed do/_/de dag la byang chub sems dpa' nam mkha' mdzod kyis brgya stong ri ba'i ras bcos bu zung cig byin te/_
[\[285a.6\]]grogs po dag ras bcos bu zung 'di de bzhin gshegs pa la gsol cig_/de dag thams cad kyis ras bcos bu zung de de bzhin gshegs pa'i sku la mngon par gsol te/_de dag thams cad bcom ldan 'das kyis bskal pa bgrang ba las 'das pa na/_byang chub kyi phyogs kyi 
[\[285a.7\]]chos tshul yang dag par bsgrubs nas mi 'jigs pa sbyin pa zhes bya ba'i de bzhin gshegs pa 'jig rten du 'byung ngo zhes lung bstan to/_/de nas tshe dang ldan pa shA ri'i bus byang chub sems dpa' nam mkha' mdzod la 'di skad ces smras so/_/rigs kyi bu khyod kyis gang mi skam mi zad 
[\[285b\]]
[\[285b.1\]]mi dengs pa'i nam mkha' la mdzod bzhag nas ji srid lon/_nam mkha' mdzod kyis smras pa/_btsun pa shA ri'i bu 'di ji snyam du sems/_ji nam mkha' skam pa'am zad pa yod dam dengs par 'gyur ram/_smras pa rigs kyi bu de lta ma yin no/_/smras pa/_btsun pa shA ri'i bu de bzhin du byang chub de ni nam 
[\[285b.2\]]mkha'i ngo bo nyid kyi mtshan nyid de la bdag gi dge ba'i rtsa ba rnams der bsngos pas de bas na nam mkha' la mdzod mi skam mi zad mi dengs so/_/yang khyod kyis nam mkha' la mdzod bzhag nas ji srid lon zhes zer ba ni kho bos byang chub tu sems bskyed nas ji srid lon pa de srid do/_/smras pa rigs 
[\[285b.3\]]kyi bu khyod kyis byang chub tu sems bskyed nas ji srid lon/_smras pa/_bcom ldan 'das kyi mkhyen pas mkhyen to/_/de nas gnas brtan shA ri'i bus/_bcom ldan 'das la 'di skad ces gsol to/_/bcom ldan 'das byang chub sems dpa' nam mkha' mdzod kyis byang chub tu sems bskyed nas 
[\[285b.4\]]ji srid lags/_bcom ldan 'das kyis bka' stsal pa/_shA ri'i bu gal te de bzhin gshegs pas gnas 'di bstan na lha dang bcas pa'i 'jig rten rnams myos par 'gyur ro/_/gsol pa/_bcom ldan 'das 'khor 'di na sems can gang rnams rtog pa mang zhing dad par 'gyur ba dag 
[\[285b.5\]]mchis kyis bshad du gsol/_bcom ldan 'das kyis bka' stsal pa/_shA ri'i bu 'di lta ste dper na gang gA'i klung gi bye ma snyed kyi 'jig rten gyi khams na gang gA'i klung gi bye ma ji snyed kyi sangs rgyas kyi zhing rdul phra rab kyi rdul snyed kyis yongs su gang bar gyur te/_rdul phra rab kyi rdul de dag ji 
[\[285b.6\]]snyed yod pa de snyed kyi bskal pa brgya stong zhing rdul phra mo cig bzhag la de lta bur bgrang ba dang mtshan ma bzhag pa de snyed kyi rdul phra mo thams cad ni zad par 'gyur gyi ji srid nas byang chub sems dpa' nam mkha' mdzod kyis bla na med pa yang dag par rdzogs pa'i byang chub tu sems bskyed 
[\[285b.7\]]pa'i bskal pa grangs med pa bye ba khrag khrig brgya stong de dag la zad pa gang yang med do/_/shA ri'i bus gsol pa/_bcom ldan 'das gang gi thad nas byang chub sems dpa' nam mkha' mdzod kyis dang po byang chub tu sems bskyed pa'i de bzhin gshegs pa de'i mtshan ci zhes bgyi/_bcom ldan 'das 
[\[286a\]]
[\[286a.1\]]kyis bka' stsal pa/_yang shA ri'i bu de'i tshe de'i dus na rin po che bkod pa zhes bya ba'i bskal pa la sangs rgyas kyi zhing thams cad ston pa'i 'jig rten gyi khams su de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan 
[\[286a.2\]]pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das smon lam thams cad las shin tu byung ba rin po che'i gzi brjid 'phags pa'i rgyal po zhes bya ba 'jig rten du byung ste/_
[\[286a.3\]]yang shA ri'i bu de bzhin gshegs pa de'i sangs rgyas kyi zhing gi yon tan bkod pa de dag ni tshe'i tshad bskal par gnas kyang bshad par sla ba ma yin no/_/shA ri'i bu de bzhin gshegs pa de'i 'khor gyi dkyil 'khor ni 'jig rten gyi khams stong gi tshad du gyur te/_byang chub sems dpa'i 
[\[286a.4\]]dge 'dun ni bgrang ba las 'das pa zhig byung ngo /_/shA ri'i bu de'i dus na 'jig rten gyi khams de na stong gsum gyi 'khor los sgyur ba'i rgyal po lha thams cad kyis dbang bskur ba zhes bya ba zhig byung ste/_rin po che'i mdzod bsam gyis mi khyab bo/_/de'i bu rdzus te skyes pa rang gi 
[\[286a.5\]]gzi brjid kyis mngon par grub pa dgu khri drug stong yod do/_/de ci'i phyir zhe na/_sangs rgyas kyi zhing de na bud med kyi ming yang med do/_/shA ri'i bu de bzhin gshegs pa de'i tshe'i tshad kyang bskal pa stong phrag brgya thub bo/_/de nas rgyal po lha thams cad kyis dbang bskur bas bar gyi 
[\[286a.6\]]bskal pa bzhi bcur/_bcom ldan 'das de la bsnyen bkur dang rim gror byas te nyin gcig la 'god pa yang ri rab bye ba stong snyed kyi rin po che'i phung po zad par 'gyur ba de lta bus bsnyen bkur dang rim gro byas so/_/de nas rgyal po de bsod nams kyis brtan pas bu'i tshogs dang /_
[\[286a.7\]]grong gi mi rnams dang /_'khor rnams dang bcas te bla na med pa yang dag par rdzogs pa'i byang chub tu sems bskyed do/_/shA ri'i bu de'i tshe de'i dus na 'khor los sgyur ba'i rgyal po lha thams cad kyis dbang bskur ba zhes bya ba de gzhan zhig yin pa snyam du khyod sems na de de ltar mi blta'o/_/
[\[286b\]]
[\[286b.1\]]de ci'i phyir zhe na/_byang chub sems dpa' nam mkha' mdzod de'i tshe de'i dus na stong gsum gyi 'khor los sgyur ba'i rgyal po lha thams cad kyis dbang bskur ba zhes bya bar gyur to/_/de nas bcom ldan 'das la tshe dang ldan pa shA ri'i bus 'di skad ces gsol to/_/kye ma byang chub sems 
[\[286b.2\]]dpa' nam mkha' mdzod 'dis bsam gyis mi khyab pa'i go cha bgos te/_bcom ldan 'das de srid nas theg pa la rab tu zhugs pa ngo mtshar to/_/bcom ldan 'das de 'dra ba'i spyod pas 'di 'dra ba'i chos kyi mthu chen po rnyed par nus so/_/bcom ldan 'das kyis bka' stsal pa/_
[\[286b.3\]]shA ri'i bu byang chub sems dpa' nam mkha' mdzod 'dis gang gA'i klung gi bye ma snyed kyi sangs rgyas bcom ldan 'das rnams la rim gro dang bsti stang byas te byang chub kyi sems yongs su sbyangs so/_/gang gA'i klung gi bye ma snyed kyi byang chub kyi sems yongs su dag pas bsam pa 
[\[286b.4\]]yongs su sbyangs te/_gang gA'i klung gi bye ma snyed kyi bsam pa yongs su dag pas sbyor ba yongs su sbyangs/_gang gA'i klung gi bye ma snyed kyi sbyor ba yongs su dag pas lhag pa'i bsam pa yongs su sbyangs/_gang gA'i klung gi bye ma snyed kyi lhag pa'i bsam pa yongs su dag pas sbyin 
[\[286b.5\]]pa'i pha rol tu phyin pa yongs su sbyangs/_gang gA'i klung gi bye ma snyed kyi sbyin pa'i pha rol tu phyin pa yongs su dag pas tshul khrims kyi pha rol tu phyin pa yongs su sbyangs/_gang gA'i klung gi bye ma snyed kyi tshul khrims kyi pha rol tu phyin pa yongs su dag pas bzod pa'i pha rol tu phyin pa yongs su 
[\[286b.6\]]sbyangs/_gang gA'i klung gi bye ma snyed kyi bzod pa'i pha rol tu phyin pa yongs su dag pas brtson 'grus kyi pha rol tu phyin pa yongs su sbyangs/_gang gA'i klung gi bye ma snyed kyi brtson 'grus kyi pha rol tu phyin pa yongs su dag pas bsam gtan gyi pha rol tu phyin pa yongs su sbyangs/_gang gA'i 
[\[286b.7\]]klung gi bye ma snyed kyi bsam gtan gyi pha rol tu phyin pa yongs su dag pas shes rab kyi pha rol tu phyin pa yongs su sbyangs/_gang gA'i klung gi bye ma snyed kyi shes rab kyi pha rol tu phyin pa yongs su dag pas thabs kyi pha rol tu phyin pa yongs su sbyangs/_gang gA'i klung gi bye ma snyed kyi thabs kyi pha rol tu 
[\[287a\]]
[\[287a.1\]]phyin pa yongs su dag pas sems can thams cad la khong khro ba med pa'i sems dang /_thogs pa med pa'i 'od zer yongs su sbyangs/_gang gA'i klung gi bye ma snyed kyi sems can thams cad la khong khro ba med pa'i sems dang /_thogs pa med pa'i 'od zer yongs su dag 
[\[287a.2\]]pas byams pa chen po yongs su sbyangs pa nas/_snying rje chen po dang /_dga' ba chen po dang /_btang snyoms chen po dang /_mngon par shes pa chen po'i ye shes kyi bar du yongs su sbyangs so/_/de bzhin du lus yongs su dag pa dang /_ngag yongs su dag pa dang /_sems 
[\[287a.3\]]yongs su dag pa ste/_gang gA'i klung gi bye ma snyed kyi sems yongs su dag pas skyes bu chen po'i mtshan gcig yongs su sbyangs so/_/de bzhin du sbyar te/_skyes bu chen po'i mtshan sum cu rtsa gnyis thams cad nas/_skyes bu chen po'i mtshan thams cad yongs su dag pas dge ba'i 
[\[287a.4\]]rtsa ba'i bar du des/_gang gA'i klung gi bye ma snyed las 'das pa'i dge ba'i rtsa ba rnams yongs su dag pas nam mkha'i mdzod 'di yongs su dag par byang chub sems dpa' nam mkha' mdzod 'dis yongs su sbyangs so/_/shA ri'i bu byang chub sems dpa' nam mkha' mdzod 'dis nam mkha' 
[\[287a.5\]]las byang chub sems dpa'i spyod pa thams cad ston te/_shA ri'i bu ji ltar nam mkha' la zad pa med pa de bzhin du rigs kyi bu 'di'i smon lam dang spyod pa thams cad yongs su dag pas gang la yang zad pa med do/_/des na 'di nam mkha' mdzod ces bya'o/_/bstan pa 'di bshad pa na byang 
[\[287a.6\]]chub sems dpa' khri longs spyod mi zad pa dang /_lag na rin po che dang /_nam mkha' mdzod kyi smon lam yongs su bskang ba'i bzod pa skyes so/_/de nas byang chub sems dpa' chos kyi rgyal po zhes bya ba des byang chub sems dpa' nam mkha' mdzod la 'di skad ces smras so/_/
[\[287a.7\]]rigs kyi bu bdag cag gis nam mkha' las chos bsgrags pa'i mdzod mnyan to/_/nam mkha' mdzod kyis smras pa/_de'i phyir rigs kyi bu gus pa dang bcas shing zhe sa dang bcas par 'dug la/_nam mkha' 'di la ston par 'du shes skyed cig dang /_chos mnyan pa'i mdzod thos 
[\[287b\]]
[\[287b.1\]]so/_/de nas byang chub sems dpa' chos kyi rgyal po dang 'khor de dag thams cad thal mo sbyar nas nam mkha' la phyag 'tshal te 'khod do/_/de nas byang chub sems dpa' nam mkha' mdzod kyi byin gyi rlabs kyis bar snang las tshigs su bcad pa 'di dag byung ngo /_/nam mkha' 'dra ba'i 
[\[287b.2\]]yid rnams kyi/_/thams cad chos kyi tshul gang yin/_/de la 'jug pa'i rab bstan gyis/_/khyed cag mthar gyis mnyan par gyis/_/nam mkha' la ni mtho ba med/_/dma' ba'ang yod pa ma yin te/_/gang gi chos nyid mtho dma' med/_/de la 'dud pa ga la yod/_/nam mkha' 
[\[287b.3\]]la ni skye ba med/_/'gog pa dag kyang mi dmigs so/_/ma skyes pa yi chos rnams la/_/de la rnam par rtog pa med/_/nam mkha' la ni bri ba med/_/gang ba dag kyang mi dmigs so/_/chos rnams gang med bri med de/_/nam mkha' dang ni mtshungs mnyam mo/_/nam mkha' la ni 
[\[287b.4\]]mun pa med/_/de ni de yis snyon mi smongs/_/sems kyi rang bzhin 'od gsal bas/_/de bas nams kyang snyon smongs med/_/nyi zla yi ni 'od zer gyis/_/nam mkha' dga' bar mi 'gyur te/_/nam mkha' 'dra ba'i sems rnams kyang /_/gang la'ang dga' bar 'gyur ba 
[\[287b.5\]]med/_/mdung thung rtse gnyis 'bab pas kyang /_/nam mkha' la ni nyon mongs med/_/de bzhin sdug bsngal sgo kun gyis/_/rgyal ba'i sras ni nyon mi mongs/_/bdud rtsi dus kyi char pa yis/_/nam mkha' la ni dga' 'gyur med/_/rnyed dang bsti stang thams cad kyis/_/
[\[287b.6\]]byang chub sems dpa' dga' mi byed/_/bstod pa dang ni smad pa la/_/nam mkha' yongs su mi rtog ste/_/de bzhin bde dang sdug bsngal la/_/byang chub sems dpa' brtan mi g.yo/_/sa dag g.yos par gyur kyang ni/_/nam mkha' nam yang g.yo ba min/_/'jig 
[\[287b.7\]]rten 'di dag g.yo 'khrug kyang /_/byang chub sems dpa' 'khrug pa med/_/bsreg pa'i bskal pa 'byung ba na/_/ji ltar nam mkha' mi 'tshig pa/_/de bzhin nyon mongs thams cad kyis/_/byang chub sems dpa' brtan mi gdung /_/skye ba med cing 'dul ba'ang med/_/
[\[288a\]]
[\[288a.1\]]ji ltar nam mkha' gnas pa bzhin/_/chos rnams 'gro med 'ong ba'ang med/_/chos kyi dbyings la de dag gnas/_/gzugs su snang ba ji snyed pa/_/nam mkha' las ni thams cad 'byung /_/chos su snang ba ji snyed pa/_/de dag chos kyi dbyings las 'byung /_/mtshan 
[\[288a.2\]]ma med cing gzugs med pa/_/nam mkha' bltar yod ma yin te/_/de ltar sems rnams rab shes na/_/nam mkha' dang yang mtshungs mnyam mo/_/ming tsam pa ni nam mkha' ste/_/de la kha dog dbyibs kyang med/_/sems dang yid dang rnam shes kyang /_/ming gis yongs su 
[\[288a.3\]]bstan pa'o/_/ji ltar nam mkha' mtha' med cing /_/thams cad du yang gzung du med/_/de bzhin ye shes mthu chen yang /_/nam mkha' dang ni mnyam zhing mtshungs/_/sems can nam mkhar 'gro mod kyi/_/de la 'gro ba'i rjes kyang med/_/sems can byang chub phyir spyod kyang /_/
[\[288a.4\]]de ni spyod pa'i mtshan ma min/_/ji ltar sngon gyi mtha' yi lus/_/nam mkha' dang ni mtshungs 'dra ba/_/de bzhin phung po'i ngo bo nyid/_/nam mkha' dang ni mnyam zhing mtshungs/_/khams bzhi dag kyang nam mkha' dang /_/mtshungs shing 'dra bar rab tu gsungs/_/'di ltar sreg pa'i 
[\[288a.5\]]bskal pa la'ang /_/nam mkha' dang ni khams 'di mtshungs/_/ji ltar sems can thams cad kyis/_/nams kyang yongs su gang mi nus/_/de bzhin yul rnams kun gyis kyang /_/sems kyi rgyud ni mi gang ngo /_/tshig chen seng ge'i sgra dag gis/_/'jig rten mgon gyis gsungs 
[\[288a.6\]]pa ni/_/'jig rten 'das pa'i shes rab gang /_/de dag bstan pa 'di la ngoms/_/ji ltar nam mkha' rgya che bas/_/tha ma dmigs par mi 'gyur te/_/de bzhin sangs rgyas chos rnams kyang /_/mtha' ma dmigs par mi 'gyur ro/_/chos rnams thams cad sangs rgyas so/_/
[\[288a.7\]]gang gis yang dag nyid shes na/_/de dag dngos po mi 'jig cing /_/dngos po dag la'ang mi gnas so/_/dngos dang dngos med rnam shes shing /_/yang dag mtha' la gang gnas pa/_/dngos po dang ni dngos med pa/_/lta ba mkhas pas mi 'dzin to/_/stong pa nyid ni sgra yis bsgrags/_/
[\[288b\]]
[\[288b.1\]]sgra la stong pa nyid med de/_/de ni sgra med brjod pa med/_/de phyir stong pa nyid ces bya/_/sangs rgyas kun gyis bshad kyang ni/_/stong pa nyid ni brjod du med/_/gang de stong zhes bya ba yang /_/de yi don ni brjod du med/_/sgyu ma smig rgyu rmi lam dang /_/mig yor dang ni brag ca 
[\[288b.2\]]rnams/_/de la sogs pa bshad pa yis/_/'dren pa rnams ni chos ston to/_/sems can rnams ni drang ba'i phyir/_/dpe rnams shin tu kun bstan te/_/rab tu zhi ba'i chos rnams la/_/gnyen po rnams ni mi dmigs so/_/mtshan nyid med pa'i chos kun kyang /_/mtshan nyid du 
[\[288b.3\]]ni rab tu bstan/_/mtshan gzhi mtshan gzhi med pa dag_/chos kyi dbyings la mi dmigs so/_/mtshan gzhi nam mkha'i mtshan nyid de/_/nam mkha'ang mtshan nyid med pa yin/_/gang gis tshul 'di rab rtogs pa/_/de dag byang chub sems dpa' yin/_/chags pa med 
[\[288b.4\]]cing bcings pa med/_/shin tu cung zad med pa ste/_/spros med spros dang bral ba de/_/byang chub sems dpa' zhes bya'o/_/sems can las ni ma grol ba/_/sems can la yang mi gnas shing /_/sems can rang bzhin ye shes kyis/_/byang chub sems dpa' zhes de bya/_/
[\[288b.5\]]sems can rab tu mya ngan 'das/_/thos nas dngang bar mi byed de/_/gang de byang chub rab zhugs pa/_/dpa' bo dag gi go cha 'di/_/sgyu ma byed pa'i sems can dag_/mang du sprul nas der bsad kyang /_/de la bsad pa gang yang med/_/sems can mtshan nyid de bzhin no/_/
[\[288b.6\]]sgyu ma dang ni sems can dang /_/mya ngan 'das dang sangs rgyas kun/_/rnam pa kun du rang bzhin gcig_/rang bzhin rang bzhin med par rtogs/_/nam mkha' las ni nam mkha'i mdzod/_/mi zad pa yi mdzod grub ste/_/sems can thams cad mgu byed cing /_/mdzod de zad par mi 
[\[288b.7\]]'gyur ro/_/tshad med bsod nams chu bos ni/_/mdzod 'di rnam par sbyangs pa ste/_/chos rnams la yang 'pho med par/_/chos rnams chos nyid blta bar bya/_/rgyu la rten te 'byung ba yi/_/chos rnams thams cad rab shes na/_/de yi mdzod ni mi zad de/_/chos kyi mdzod ni bsam mi 
[\[289a\]]
[\[289a.1\]]khyab/_/chos bzhi 'di dag mi zad par/_/'jig rten mgon pos rab gsungs te/_/sems can nam mkha' byang chub sems/_/de bzhin sangs rgyas chos rnams so/_/de ste de dag rdzas yin na/_/de dag yongs su zad 'gyur gyi/_/de dag med pas mi zad ces/_/de bas 
[\[289a.2\]]de ni mi zad gsungs/_/chos ni rab tu skad cig pa/_/zad pa chos ni mi zad de/_/mi zad de la zad pa med/_/de phyir mi zad pa zhes bya/_/byang chub sems dpa' gang zhig gis/_/chos bstan 'di ni rab shes na/_/des ni byang chub rnyed mi dka'/_/byang chub phyir la yang dag zhugs/_/tshigs 
[\[289a.3\]]su bcad pa bstan pa 'di byung ba na/_byang chub sems dpa' brgya stong ni mi skye ba'i chos la bzod pa thob bo/_/lha'i bu nam mkha'i dkyil na 'khod pa khri nyis stong ni bla na med pa yang dag par rdzogs pa'i byang chub tu sems bskyed do/_/de nas 'khor de nyid du byang chub sems dpa' ltad mo can zhes 
[\[289a.4\]]bya ba 'dus par gyur te 'dug pa des/_bcom ldan 'das la 'di skad ces gsol to/_/bcom ldan 'das sgra 'di ga las byung snyam du bdag ngo mtshar du gyur to/_/bcom ldan 'das kyis bka' stsal pa/_rigs kyi bu byang chub sems dpa' nam mkha' mdzod la dris shig dang /_'dis 
[\[289a.5\]]khyod la lan ldon no/_/de nas byang chub sems dpa' ltad mo can gyis byang chub sems dpa' nam mkha' mdzod la 'di skad ces smras so/_/rigs kyi bu sgra 'di ga las byung snyam du bdag ltad mor 'dzin par gyur to/_/nam mkha' mdzod kyis smras pa/_rigs kyi bu 'di ji snyam du sems/_
[\[289a.6\]]brag ca'i sgra ga las byung /_smras pa/_rigs kyi bu pha rol gyi sgra'i rnam par rig byed las brag ca'i sgra 'byung ngo /_/smras pa/_rigs kyi bu brag ca la lus sam/_sems sam/_gzugs sam/_kha dog gam/_dbyibs gang yang yod dam/_smras pa/_rigs kyi bu de ni 
[\[289a.7\]]med do/_/smras pa/_rigs kyi bu de de bzhin no/_/ji ltar brag ca yongs su ma grub kyang sgra skad go bar byed pa de bzhin du/_nam mkha' yongs su ma grub ste/_sgra skad go bar byed par 'gyur ro/_/smras pa/_rigs kyi bu sgra 'di go bar byed pa su/_gang nas dbyangs 'di 'byung /_smras pa/_
[\[289b\]]
[\[289b.1\]]rigs kyi bu ye shes kyi so sor rnam par rig pa bsam gyis mi khyab ste/_kho bos yid kyi sems pas gang bsams pa de bar snang 'di las 'byung yang sems der 'gro ba yang med/_de 'dir 'ong ba yang med mod kyi/_sgra'i sgra brnyan kyang 'byung ngo /_/rigs kyi bu rten cing 'brel par 
[\[289b.2\]]'byung ba ji tsam du zab pa la ltos/_/gang rgyu las 'bras bu 'byung yang rgyu 'bras bu 'grub par mi 'pho la/_/rgyu med pa las kyang 'bras bu 'byung ba ma yin no/_/'di lta ste/_/rgyu dang rkyen las 'bras bu mngon par grub pa'i chos 'di gnyi ga la yang g.yo ba med cing byed pa med do/_/gang de lta bu'i 
[\[289b.3\]]'du shes pa de dag ni bral ba ste/_/de ci'i phyir zhe na/_/bcom ldan 'das kyis kyang gang kun nas nyon mongs pa/_shes pa de nyid de'i rnam par byang ba zhes gsungs so/_/kun nas nyon mongs pa bsal bas rnam par byang ba ma yin te/_/gang kun nas nyon mongs pa'i ngo bo nyid kyi mtshan nyid 
[\[289b.4\]]de ni rnam par byang ba'o/_/'di lta ste/_kun nas nyon mongs pa dang /_rnam par byang ba zhes bya ba 'di gnyi ga yang brda'i tshig go/_/don dam pa'i mtha' la kun nas nyon mongs pa dang rnam par byang ba yang dmigs su med do/_/don dam pa'i mtha' ni mtha' ma yin te/_gang 'di mtha' 
[\[289b.5\]]ma yin pa de ni yang dag pa'i mtha' zhes bya'o/_/gang yang dag pa'i mtha' de stong pa nyid kyi mtha'o/_/gang stong pa nyid kyi mtha' de bdag gi mtha'o/_/gang bdag gi mtha' de ni chos thams cad kyi mtha'o/_/de ci'i phyir zhe na/_/chos thams cad ni de'i mtha'/_stong pa nyid kyi mtha'/_
[\[289b.6\]]nye bar zhi ba'i mtha' ste/_gang mtha' de gsum gyi sgo la mi chags pa de ni chos thams cad la mi chags pa'i ye shes rnyed do/_/de nas gnas brtan shA ri'i bus byang chub sems dpa' ltad mo can la 'di skad ces smras so/_/rigs kyi bu khyod ltad mo can zhes ming sus btags/_
[\[289b.7\]]smras pa/_btsun pa shA ri'i bu khyod gang dang gang du chos la 'dun pa dang brtson pa de dang der ltad mor mi 'gyur ram/_smras pa/_rigs kyi bu de de bzhin no/_/smras pa/_btsun pa shA ri'i bu de bzhin du kho bo chos thams cad la 'dun cing brtson pa de dang der kho bos nam sangs rgyas 
[\[290a\]]
[\[290a.1\]]kyi chos thams cad yongs su rdzogs par 'gyur snyam du ltad mo dang ldan te/_de'i phyir kho bo ltad mo can zhes bya'o/_/byang chub sems dpa'i spyod pa thams cad la kho bo ltad mor gyur to/_/sems can thams cad kyi sems dang spyod pa la 'jug pa shes pa la kho bo ltad 
[\[290a.2\]]mor gyur te/_de'i phyir kho bo ltad mo can zhes bya'o/_/gang la kho bo ltad mor mi 'gyur ba'i ye shes de gang yang med/_'jug pa de gang yang med pas de'i phyir kho bo ltad mo can zhes bya'o/_/gang du kho bo ltad mor gyur pa der nyon mongs pa thams cad dang bdud kyi las thams cad kyi 
[\[290a.3\]]skabs med de de'i phyir na kho bo ltad mo can zhes bya'o/_/de nas bcom ldan 'das la gnas brtan shA ri'i bus 'di skad ces gsol to/_/bcom ldan 'das skyes bu dam pa'i ming 'di nyid las sangs rgyas kyi chos thams cad yongs su brjod de/_sangs rgyas kyi chos thams cad ston kyang 
[\[290a.4\]]gang la 'ang mi chags te/_/chags pa ma mchis par sangs rgyas kyi chos thams cad kyang ston pa ni ngo mtshar to/_/de nas 'khor de nyid du byang chub sems dpa' rin chen dpal zhes bya ba 'dus par gyur te 'dug pa des byang chub sems dpa' nam mkha' mdzod la 'di skad ces smras 
[\[290a.5\]]so/_/rigs kyi bu khyod kyis ting nge 'dzin rab tu bstan pa las brtsams te/_gang ci 'dra bar ting nge 'dzin yongs su sbyang ba bya ba la spobs par gyis shig_/de skad ces smras pa dang /_byang chub sems dpa' nam mkha' mdzod kyis byang chub sems dpa' rin chen dpal la 'di skad 
[\[290a.6\]]ces smras so/_/rigs kyi bu byang chub sems dpa' rnams kyi ting nge 'dzin byang chub kyi snying por thogs pa med par 'gro ba bsam pa dag pa zhes bya ba yod do/_/rigs kyi bu byang chub sems dpa' rnams kyi ting nge 'dzin sems can thams cad la khong khro ba med pa'i 'od zer ces bya ba 
[\[290a.7\]]yod de/_de bdag dang gzhan bsrung ba'i phyir gzhan gyi gnod pa thams cad las yang dag par 'da' bar 'gyur ro/_/dri ma med ces bya ba'i ting nge 'dzin ni sems yongs su dag par 'gyur ro/_/rnam par snang mdzad ces bya ba'i ting nge 'dzin ni dge ba'i chos thams cad rnam par 'phel 
[\[290b\]]
[\[290b.1\]]bar 'gyur ro/_/dge ba zhes bya ba'i ting nge 'dzin ni rnyog pa med par 'gyur ro/_/mngon par 'phags pa zhes bya ba'i ting nge 'dzin ni spyi gtsug bltar mi mthong bar 'gyur ro/_/rnam par sel ba zhes bya ba'i ting nge 'dzin ni nyon mongs pa thams cad 'dul bar 'gyur ro/_/'khyil pa zhes 
[\[290b.2\]]bya ba'i ting nge 'dzin ni g.yas phyogs kyi lam yongs su rdzogs par 'gyur ro/_/zlog pa zhes bya ba'i ting nge 'dzin ni rgyu dang lta ba las rnam par zlog par 'gyur ro/_/dga' byed ces bya ba'i ting nge 'dzin ni chos kyi kun dga' la dga' zhing mos par 'gyur ro/_/skar ma'i rjes su song ba zhes bya 
[\[290b.3\]]ba'i ting nge 'dzin ni sbyin gnas yongs su dag par 'gyur ro/_/mthu drag po zhes bya ba'i ting nge 'dzin ni sems mi 'jum par 'gyur ro/_/mtshungs par mnyam pa nyid la 'jug pa zhes bya ba'i ting nge 'dzin ni sems can thams cad la sems mnyam par 'gyur ro/_/byed pa la 'jug pa zhes bya 
[\[290b.4\]]ba'i ting nge 'dzin ni las rnam par smin pa la 'jug par 'gyur ro/_/seng ge'i tog ces bya ba'i ting nge 'dzin ni 'jigs pa dang spu zing zhes byed pa med par 'gyur ro/_/sems dpa' zhes bya ba'i ting nge 'dzin ni nyon mongs pa'i bdud thams cad skrag par 'gyur ro/_/pad ma dkar po zhes 
[\[290b.5\]]bya ba'i ting nge 'dzin ni 'jig rten thams cad kyis mi gos par 'gyur ro/_/pad ma bkod pa zhes bya ba'i ting nge 'dzin ni sems kyi rgyan du 'gyur ro/_/'od bkod pa zhes bya ba'i ting nge 'dzin ni sangs rgyas thams cad kyi zhing snang bar 'gyur ro/_/bya ba byed pa zhes bya ba'i ting nge 'dzin ni rjes su 
[\[290b.6\]]chags pa dang khong khro ba spong bar 'gyur ro/_/rgyal mtshan gyi rtse mo'i dpung rgyan ces bya ba'i ting nge 'dzin ni sangs rgyas thams cad kyi chos la snang bar 'gyur ro/_/skar mda' ldan zhes bya ba'i ting nge 'dzin ni bag chags thams cad 'joms par 'gyur ro/_/nyi ma'i sgron ma zhes bya ba'i ting nge 
[\[290b.7\]]'dzin ni mun pa mun nag med par 'gyur ro/_/nyi ma 'khyil pa zhes bya ba'i ting nge 'dzin ni sems can thams cad kyi sems la rnam par lta bar 'gyur ro/_/yon tan gyi 'byung gnas zhes bya ba'i ting nge 'dzin ni yon tan gyi chos thams cad kyi rjes su 'gro bar 'gyur ro/_/sred med kyi bu lta bu 
[\[291a\]]
[\[291a.1\]]zhes bya ba'i ting nge 'dzin ni pha rol rgol ba thams cad 'joms par 'gyur ro/_/snying po'i rjes su song ba zhes bya ba'i ting nge 'dzin ni rdo rje'i lus mi phyed par 'gyur ro/_/snying po dang ldan pa zhes bya ba'i ting nge 'dzin ni dam bcas pa thams cad nyams 'og tu chud par 'gyur 
[\[291a.2\]]ro/_/rdo rje'i dkyil 'khor zhes bya ba'i ting nge 'dzin ni mngon par shes pa las mi nyams par 'gyur ro/_/rdo rje'i snying po zhes bya ba'i ting nge 'dzin ni byang chub kyi snying por 'gro bar 'gyur ro/_/rdo rje lta bu zhes bya ba'i ting nge 'dzin ni chos thams cad rab tu rtogs par 'gyur ro/_/spyod pa dang 
[\[291a.3\]]ldan pa zhes bya ba'i ting nge 'dzin ni sems can thams cad kyi sems dang spyod pa la 'jug pa'i ye shes su 'gyur ro/_/sa 'dzin ces bya ba'i ting nge 'dzin ni chags pa dang zhe sdang med par 'gyur ro/_/bdud kyi dkyil 'khor 'joms pa zhes bya ba'i ting nge 'dzin ni bdud bzhi las yang dag 
[\[291a.4\]]par 'da' bar 'gyur ro/_/lus rnam par 'jig pa zhes bya ba'i ting nge 'dzin ni gzugs thams cad rnam par 'jig par 'gyur ro/_/mi 'dzums pa zhes bya ba'i ting nge 'dzin ni sems rtse gcig tu 'gyur ro/_/rnam pa la 'jug pa zhes bya ba'i ting nge 'dzin ni dmigs pa thams 
[\[291a.5\]]cad yongs su dag par 'gyur ro/_/nyon mongs pa med pa zhes bya ba'i ting nge 'dzin ni dmigs pa thams cad las yang dag par 'da' bar 'gyur ro/_/'khor lo dri ma med pa zhes bya ba'i ting nge 'dzin ni chos kyi 'khor lo yongs su dag par 'gyur ro/_/glog 'od ces bya ba'i ting nge 
[\[291a.6\]]'dzin ni sems kyi skad cig 'jig pa la rnam par lta bar 'gyur ro/_/legs par byas pas rnam par rgyal ba zhes bya ba'i ting nge 'dzin ni dge ba'i chos thams cad yongs su rdzogs par 'gyur ro/_/rnam par sbyong ba zhes bya ba'i ting nge 'dzin ni mi dge ba'i chos thams cad spong 
[\[291a.7\]]bar 'gyur ro/_/lus kyi rgyan ces bya ba'i ting nge 'dzin ni mtshan dang dpe byad bzang po yongs su rdzogs par 'gyur ro/_/ngag gi rgyan ces bya ba'i ting nge 'dzin ni tshangs pa'i sgra skad bsgrags pas sems can thams cad kyi sems mgu bar 'gyur ro/_/sems kyi rgyan ces bya 
[\[291b\]]
[\[291b.1\]]ba'i ting nge 'dzin ni ting nge 'dzin las mi nyams par 'gyur ro/_/brtan pa zhes bya ba'i ting nge 'dzin ni phyir mi ldog par 'gyur ro/_/mtshungs par gtong ba zhes bya ba'i ting nge 'dzin ni sems can tha dad pa med par 'gyur ro/_/tshul khrims bsags pa zhes bya ba'i ting nge 'dzin ni smon 
[\[291b.2\]]lam thams cad yongs su rdzogs par 'gyur ro/_/bzod pa'i go bgos pa zhes bya ba'i ting nge 'dzin ni lus dang srog la mi lta bar 'gyur ro/_/brtson 'grus brtan pa zhes bya ba'i ting nge 'dzin ni mngon par shes pa myur bar 'gyur ro/_/tshad med pa'i rnam par zhes bya ba'i ting nge 
[\[291b.3\]]'dzin ni tshangs pa la dbang byed par 'gyur ro/_/ci yang med pa zhes bya ba'i ting nge 'dzin ni gzugs med pa'i khams yongs su sbyong bar 'gyur ro/_/lhun po'i rgyal mtshan zhes bya ba'i ting nge 'dzin ni sems can thams cad zil gyis gnon par 'gyur ro/_/lhun po'i sgron ma zhes 
[\[291b.4\]]bya ba'i ting nge 'dzin ni phyogs bcur rnam par lta bar 'gyur ro/_/shes rab kyi skar mda' zhes bya ba'i ting nge 'dzin ni sgrib pa dang /_chod pa dang /_kun nas ldang ba thams cad rnam par sel bar 'gyur ro/_/rgya mtsho'i phyag rgya zhes bya ba'i ting nge 'dzin ni las dang bya ba sna tshogs la 'jug 
[\[291b.5\]]par 'gyur ro/_/mtha' yas 'khyil pa zhes bya ba'i ting nge 'dzin ni lta ba thams cad yongs su gcod par 'gyur ro/_/stong pa nyid ces bya ba'i ting nge 'dzin ni dmigs pa dang lta ba thams cad spong bar 'gyur ro/_/mtshan ma med pa zhes bya ba'i ting nge 'dzin ni rtog pa dang /_rnam par rtog pa dang /_
[\[291b.6\]]yongs su rtog pa thams cad spong bar 'gyur ro/_/smon pa med pa zhes bya ba'i ting nge 'dzin ni smon lam thams cad yongs su rdzogs par 'gyur ro/_/mi g.yo ba zhes bya ba'i ting nge 'dzin ni g.yo ba dang sems pa thams cad 'joms par 'gyur ro/_/sgra dang ldan pa zhes bya ba'i ting nge 'dzin ni 
[\[291b.7\]]spobs pa thogs pa med par 'gyur ro/_/kun 'dzin pa zhes bya ba'i ting nge 'dzin ni thos pa thams cad 'dzin par 'gyur ro/_/dran pa rnam par dag pa zhes bya ba'i ting nge 'dzin ni tshad med pa'i snod kyis sangs rgyas kyi chos thams cad tshol bar 'gyur ro/_/mi zad pa zhes bya ba'i ting nge 'dzin ni sems 
[\[292a\]]
[\[292a.1\]]can thams cad mgu bar 'gyur ro/_/rin chen bkod pa zhes bya ba'i ting nge 'dzin ni lag na rin po che rab tu rnyed par 'gyur ro/_/rjes su 'gro ba zhes bya ba'i ting nge 'dzin ni sems can thams cad kyi sems shes par 'gyur ro/_/'gro ba la 'jug pa zhes bya ba'i ting nge 'dzin ni 'gro 
[\[292a.2\]]ba thams cad rtogs par 'gyur ro/_/blo gros la 'jug pa zhes bya ba'i ting nge 'dzin ni sems dang yid rnam par dag par 'gyur ro/_/sprin dang ldan pa zhes bya ba'i ting nge 'dzin ni mos pa ji lta ba bzhin du chos kyi char rab tu 'bebs par 'gyur ro/_/sangs rgyas rjes su dran pa zhes bya 
[\[292a.3\]]ba'i ting nge 'dzin ni bdud rtsi'i chos rnyed par 'gyur ro/_/chos rjes su dran pa zhes bya ba'i ting nge 'dzin ni 'dod chags dang bral ba'i chos mngon sum du byed par 'gyur ro/_/dge 'dun rjes su dran pa zhes bya ba'i ting nge 'dzin ni sangs rgyas kyi chos las mi ldog par 'gyur ro/_/gtong ba 
[\[292a.4\]]rjes su dran pa zhes bya ba'i ting nge 'dzin ni phung po thams cad rab tu 'dor bar 'gyur ro/_/tshul khrims rjes su dran pa zhes bya ba'i ting nge 'dzin ni sangs rgyas thams cad kyi chos kyi rtsa ba la rab tu 'god par 'gyur ro/_/lha rjes su dran pa zhes bya ba'i ting nge 'dzin ni rnam par dag pa'i chos 
[\[292a.5\]]la kha na ma tho ba med par 'gyur ro/_/chos kyi dbyings la 'jug pa zhes bya ba'i ting nge 'dzin ni chos thams cad la yang dag par gzhol bar 'gyur ro/_/nam mkha'i ngo bo nyid ces bya ba'i ting nge 'dzin ni chos thams cad la chags pa med par 'gyur ro/_/rang bzhin gyis ma skyes pa zhes 
[\[292a.6\]]bya ba'i ting nge 'dzin ni mi skye ba'i chos la bzod pa thob par 'gyur ro/_/rgyud chags pa dang rgyud ma yin pa'i rjes su rtogs pa zhes bya ba'i ting nge 'dzin ni yi ge thams cad dang tshig rab tu dbye ba shes pa la mkhas pa 'dzin par 'gyur ro/_/shin tu sbyangs pa dri ma med pa'i phyag rgya zhes bya ba'i 
[\[292a.7\]]ting nge 'dzin ni ting nge 'dzin gang dang ldan na byang chub sems dpa' de sems skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par 'tshang rgya'o/_/rigs kyi bu de dag ni ting nge 'dzin gyi sgo brgyad cu ste/_ting nge 'dzin de re re la yang 'khor 
[\[292b\]]
[\[292b.1\]]ting nge 'dzin gyi sgo lnga brgya lnga brgya yod do/_/de dag thams cad bsdoms na ting nge 'dzin bzhi khrir 'gyur te/_de dag ni kun nas nyon mongs pa dang /_rnam par byang bas ting nge 'dzin brgyad khrir 'gyur ro/_/de dag sngon gyi mtha' dang /_phyi ma'i mtha' dang /_da ltar byung ba mi zad pa'i 
[\[292b.2\]]ye shes kyi ting nge 'dzin brgyad khri bzhi stong du 'gyur ro/_/ting nge 'dzin ji snyed pa chos kyi sgo mo yang de snyed/_chos kyi phung po yang de snyed de/_de'i phyir sems can gyi spyod pa brgyad khri bzhi stong la rab tu 'jug pa'i phyir chos kyi phung po brgyad khri bzhi stong de bzhin gshegs pas bshad 
[\[292b.3\]]ces bya'o/_/rigs kyi bu 'di ni sangs rgyas kyi ye shes dang spyod pa la 'jug pa sems can rnams shes par bya ba'i phyir chos kyi mdo'o/_/gang sangs rgyas kyi ye shes mtha' dag dang /_sems can gyi spyod pa mtha' dag la 'jug pa de ni tshad med bsam gyis mi khyab ste/_bskal 
[\[292b.4\]]pa brgyad stong gi mthar 'dug kyang bshad par sla ba ma yin no/_/sangs rgyas kyi ye shes 'di yongs su bstan cing ting nge 'dzin gyi sgo 'di dag bshad pa na/_byang chub sems dpa' khri drug stong ni ting nge 'dzin dang /_ye shes kyis mngon par bsgrubs pa'i mi skye ba'i chos la bzod pa 
[\[292b.5\]]thob par gyur to/_/lha'i bu brgyad khri bzhi stong ni bla na med pa yang dag par rdzogs pa'i byang chub tu sems skyes so/_/de nas bcom ldan 'das kyis byang chub sems dpa' nam mkha' mdzod la legs so zhes bya ba byin te/_skyes bu dam pa khyod kyis ting nge 'dzin gyi sgo 'di bstan 
[\[292b.6\]]pa ni legs par smras te/_lus mngon sum pas gzhan gyi dring la mi 'jog pa'i chos rnams la ji lta ba bzhin du de bzhin gshegs pa'i ye shes yongs su brjod pa 'di shin tu yongs su bstan pa ni legs so legs so//_//'phags pa nam mkha' mdzod kyis 
[\[292b.7\]]zhus pa/_bam po lnga pa/_de nas bcom ldan 'das la byang chub sems dpa' rin chen dpal gyis 'di skad ces gsol to/_/bcom ldan 'das de bzhin gshegs pa gang gi thad du byang chub sems dpa' nam mkha' mdzod kyis thog mar nam mkha' 'di las rin po che thams 
[\[293a\]]
[\[293a.1\]]cad kyi char rab tu phab/_de skad ces gsol pa dang /_bcom ldan 'das kyis byang chub sems dpa' rin chen dpal la 'di skad ces bka' stsal to/_/rigs kyi bu sngon byung ba 'das pa'i dus na bskal pa bgrang ba las 'das pa'i pha rol gyi yang ches pha rol tu gyur pa 
[\[293a.2\]]de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rig pa dang /_zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas 
[\[293a.3\]]bcom ldan 'das dri ma med pa'i 'od mtha' yas 'od zer gyi rgyal po zhes bya ba ska rags zhes bya ba'i 'jig rten gyi khams su yon tan gyi 'od ces bya ba'i bskal pa la 'jig rten du byung ste/_yang rigs kyi bu ska rags zhes bya ba'i 'jig rten gyi khams de yang 'byor pa/_bde ba/_
[\[293a.4\]]lo legs pa/_rgyas pa/_skye bo mang po dang mis gang ba/_rin po che sna bdun gyis brgyan pa/_'jam zhing mnyen pa/_gos ka tsa lin di ka ltar reg na bde ba/_'dzam bu chu bo'i gser gyi pad ma bkram pa/_rin po che gsal ba sna tshogs kyis rnam par spras pa/_
[\[293a.5\]]mig [{]mangs [,]mang [}]ris su bres pa/_lag mthil ltar mnyam ste/_'jig rten gyi khams de 'di lta ste dper na gzhan 'phrul dbang byed kyi lha rnams kyi longs spyod dang /_kun spyod pa ltar 'dug go/_/mi de dag thams cad kyang gzhal med khang dang /_khang pa brtsegs pa na gnas 
[\[293a.6\]]par gyur cing bsam pas zas dang skom rab tu 'byor to/_/de yang rigs kyi bu de bzhin gshegs pa dri ma med pa'i 'od mtha' yas 'od zer gyi rgyal po'i byang chub sems dpa' khrag khrig phrag drug cu'i byang chub sems dpa'i dge 'dun chen po byung ngo /_/yang rigs kyi bu de'i tshe de'i dus na 
[\[293a.7\]]'khor los sgyur ba'i rgyal po bsod nams kyis brgyan pa zhes bya ba rin po che sna bdun dang ldan pa zhig byung ste/_yang rigs kyi bu rgyal po bsod nams kyis brgyan pa de'i khang pa 'dzam bu'i gling gi dbus su brtsigs par gyur te/_shar phyogs su yang dpag tshad bzhi/_nub phyogs 
[\[293b\]]
[\[293b.1\]]dang /_lho phyogs dang /_byang phyogs su yang dpag tshad bzhi bzhi pa bkra ba/_blta na sdug pa/_rin po che sna bdun las byas pa/_skyed mos tshal lnga brgyas rab tu brgyan pa'o/_/yang rigs kyi bu rgyal po bsod nams kyis brgyan pa'i btsun mo brgyad khri bzhi stong yod de/_thams 
[\[293b.2\]]cad kyang yul gyi bzang mo sha stag go/_/khye'u brgyad khri bzhi stong yod de/_thams cad kyang tshan po che chen po'i stobs dang drag shul 'chang ba sha stag go/_/yang rigs kyi bu rgyal po bsod nams kyis brgyan pa la btsun mo rin po che gnyis yod de/_gcig gi ming ni dpal gyi gzi 
[\[293b.3\]]brjid/_gcig gi ming ni dpal gyi 'od do/_/rgyal po bsod nams kyis brgyan pa de/_dga' ba bkod pa zhes bya ba'i skyed mos tshal du zhugs te/_btsun mo'i nang na 'dug pa'i tshe lha mo de gnyis kyi pang pa nas khye'u gnyis byung ste/_brdzus te skyes pa sngon gyi sbyor ba phun 
[\[293b.4\]]sum tshogs pa/_smon lam rdzogs pa/_bla na med pa yang dag par rdzogs pa'i byang chub tu mngon par zhugs pa ste/_gcig gi ming ni seng ge zhes bya/_gcig gi ming ni seng ge'i rtsal gyis 'gro ba zhes bya ste/_/de gnyis byung ma thag tu sgra skad dang dbyangs gcig tu pha 
[\[293b.5\]]bsod nams kyis brgyan pa la tshigs su bcad pa 'di dag smras so/_/sngon byas dge dang mi dge chud mi za/_/de bzhin gshegs la mchod byas chud mi za/_/bsam pa byang chub sems kyang chud mi za/_/bsgrub pa gtsor byed thos pa chud mi za/_/sbyin dang dul dang sdom pa 
[\[293b.6\]]chud mi za/_/bzod dang des pa rnams kyang chud mi za/_/byas pa gzo zhing dge ba'i las byas phyir/_/brtson 'grus brtsams pa de yang chud mi za/_/rtse gcig bsam gtan dang ni rnam thar sems/_/nges par rtogs dang shes rab sems mi nyams/_/ye shes las byas rtag tu 
[\[293b.7\]]mi 'khrugs te/_/mi 'khrugs chos las byang chub rnyed mi dka'/_/de ni nyon mongs pa yis mi gos te/_/de ni slar yang mngal du mi gnas shing /_/de ni pad ma'i snying por brdzus te skye/_/mi gos pa ni pad ma chu las ltar/_/shar phyogs logs kyi rgyal ba sman pa'i rgyal/_/dus 
[\[294a\]]
[\[294a.1\]]gsum mi chags ye shes dam pa yi/_/bde gshegs dri med 'od kyi gan nas su/_/chos 'dod phyir ni de nas bdag cag 'ongs/_/u dum bA ra'i me tog ji lta bar/_/de bzhin gshegs pa 'byung ba rnyed par dkas/_/de la bsnyen bkur bgyi dang blta slad du/_/
[\[294a.2\]]bde gshegs thad du yab kyang bzhud par bgyi/_/rgyal pos rjes su bstan pa 'di thos nas/_/bu dang btsun mo 'khor dang lhan cig tu/_/srog chags bye ba stong gis yongs bskor te/_/rgyal ba de yi gan du nye bar dong /_/me tog dri zhim byug par bcas pa yis/_/de la 
[\[294a.3\]]tshul dang 'dra ba'i mchod byas nas/_/zhabs la phyag 'tshal rab tu bskor byas te/_/thal mo sbyar ba btud nas spyan sngar 'dug_/seng ge dang ni seng ge'i rtsal 'gro yang /_/de bzhin gshegs pa'i zhabs la bzung nas su/_/gtugs nas chos dang don ldan mkhas pa yi/_/
[\[294a.4\]]'phags pa des ni tshigs bcad 'di dag smras/_/khyod ni skyabs dang mgon dang dpung gnyen te/_/'jig rten long ba rnams kyi sgron mar gyur/_/sems can rnams kyi bsam spyod gyur la mkhas/_/ji ltar mos pa de bzhin gnas par mdzad/_/rgyal po 'di ni phyug cing skyid 
[\[294a.5\]]pas mos/_/gzugs dang sgra dang dri dang bcas pas bcings/_/nam yang ston pa la ni mchod phyir yang /_/nye bar mi mchi chos lta ga la nyan/_/mgon po thugs rje rab tu skyed mdzod la/_/ji ltar de kun lhan cig thos nas su/_/theg pa mchog las ldog par mi 'gyur ba/_/byang chub 
[\[294a.6\]]lam mchog de ni legs par ston/_/bcom ldan mgon po ta la brgyad cu srid/_/nam mkhar 'phags bzhugs mi dbang de la gsungs/_/nga yi chos mchog rgyal po khyod nyon la/_/thos nas de la tshul bzhin nan tan gyis/_/'dod pa mi rtag de bzhin rgyal srid srog_/srog ni rtswa yi zil 
[\[294a.7\]]ba'i thigs pa 'dra/_/brtse ba de bzhin 'dod bde rmi lam 'dra/_/mkhas pa su zhig 'di la dga' ba skyed/_/sems can gang yang 'dod pas ngoms med de/_/phyir yang de bzhin 'dod pa skom zhing rgyu/_/byis pa ngoms mi shes shing yul la gnas/_/shes rab gang ngoms de dag shin tu 
[\[294b\]]
[\[294b.1\]]ngoms/_/sgyu ma slu zhing snying po med pa ltar/_/de bzhin phung po lnga yang sgyu ma 'dra/_/khams rnams 'di dag sbrul gdug bzhin du bstan/_/dbang po drug ni stong pa'i grong dang 'dra/_/bu dang chung ma rgyal srid yul 'khor yang /_/'chi bar gnas pa'i grogs su gyur pa med/_/sbyin dul kun sdom 
[\[294b.2\]]tshul khrims phung po ni/_/de dag pha rol 'gro ba'i grogs yin no/_/nga yi gzugs dang yon tan spobs pa rdzogs/_/rdzu 'phrul dag kyang ji 'dra rab ltos la/_/gal te 'di 'dra bar yang 'gyur 'dod na/_/byang chub dam pa 'di phyir sems skyed cig_/rgyal po glang po des ni chos thos nas/_/
[\[294b.3\]]srog chags bye ba stong phrag bdun cu dang /_/sras dang btsun mo stobs bcas grong mi rnams/_/byang chub dam pa 'di phyir sems bskyed de/_/bdag cag mchog gi sems ni bskyed par bgyi/_/sems can thams cad mgron du gnyer bar bgyi/_/byang chub spyod mchog yid 'ong spyod par bgyi/_/
[\[294b.4\]]'gro ba bla med sangs rgyas 'gyur bar bgyi/_/rigs kyi bu de ltar rgyal po bsod nams kyis brgyan pa des bcom ldan 'das 'khor dang bcas pa la lo brgyad khri bzhi stong gi bar du rung ba yid du 'ong ba kha na ma tho ba med pa'i bde ba'i yo byad dang yongs su longs spyod pa thams cad kyis rim gro 
[\[294b.5\]]byas so/_/khye'u seng ge dang /_seng ge'i rtsal gyis 'gro ba de gnyis bcom ldan 'das de'i bstan pa la khyim nas khyim med par rab tu byung ngo /_/de dag rab tu byung bas rgyal bu phyi ma nyi khri yang khyim nas khyim med par rab tu byung ngo /_/de nas seng ge dang /_seng ge'i rtsal gyis 'gro ba'i dge 
[\[294b.6\]]slong byang chub kyi phyogs kyi chos dang /_yo byad bsnyungs pa dang /_dben par spyod pa la sbyor zhing brtson pas ring po ma lon par mngon par shes pa lnga bskyed do/_/de dag mngon par shes pa rnyed pas 'jig rten gyi khams thams cad du rang gi rdzu 'phrul gyi stobs dang /_smon lam gyi stobs 
[\[294b.7\]]kyis chos bshad nas de gnyis kyis sems can tshad med grangs med pa yongs su smin par byas te/_bla na med pa yang dag par rdzogs pa'i byang chub la rab tu bkod par gyur to/_/rigs kyi bu 'di ltar lo brgyad khri bzhi stong 'das nas rgyal po bsod nams kyis brgyan pa de/_bcom 
[\[295a\]]
[\[295a.1\]]ldan 'das de bzhin gshegs pa dri ma med pa'i 'od mtha' yas 'od zer gyi rgyal po ga la ba der song ba dang /_/des khye'u de gnyis rab tu byung bar mthong ngo /_/mthong nas kyang ngas ni lo brgyad khri bzhi stong gi bar du de bzhin gshegs pa la bde ba'i yo byad thams cad 
[\[295a.2\]]kyis bsnyen bkur byas na 'di gnyis rab tu byung nas/_ngas ma byas pa ci zhig byas snyam du brnyas pa'i sems skyes so/_/rigs kyi bu de nas yang de bzhin gshegs pa dri ma med pa'i 'od mtha' yas 'od zer gyi rgyal pos/_rgyal po bsod nams kyis brgyan pa de lta bur sems pa 
[\[295a.3\]]mkhyen nas/_/byang chub sems dpa' seng ge'i rtsal gyis 'gro ba la 'di skad ces bka' stsal to/_/rigs kyi bu khyod kyis shes rab dang /_mngon par shes pa dang /_bsod nams dang /_ye shes kyi stobs ston la 'khor thams cad dga' bar gyis shig_/bdud kyi gnas thams cad 
[\[295a.4\]]mog mog por gyis shig_/byang chub kyi lam 'bar bar gyis shig_/sems can thams cad tshim par gyis shig_/phas kyi rgol ba rnams tshar chod cig_/chos kyi sgron ma 'bar bar gyis shig_/nyon mongs pa thams cad zhi bar gyis shig_/byang chub sems dpa'i rnam par rol 
[\[295a.5\]]pa'ang ston cig_/de nas de'i tshe byang chub sems dpa' seng ge'i rtsal gyis 'gro bas de'i dus na nam mkha' la lag pas byugs nas des nam mkha' la lag pas byugs pa dang /_stong gsum gyi stong chen po'i 'jig rten gyi khams rnam pa drug tu rab tu g.yos so/_/des yang nam mkha' 
[\[295a.6\]]la lag pas byugs pa dang /_de nas de'i tshe bar snang las sil snyan bye ba khrag khrig brgya stong ma dkrol bar sgra byung ngo /_/des yang nam mkha' la lag pas byugs pa dang /_de nas bar snang las sngon ma thos ma mthong ba'i dri zhim zhing 'jam pa ka tsa lin di ka ltar reg na bde ba'i me tog rnams 
[\[295a.7\]]kyi char bab bo/_/des yang nam mkha' la lag pas byugs pa dang /_/de nas de ma thag tu bar snang las rin po che thams cad kyi char rab tu mngon par bab bo/_/longs spyod dang kun spyod pa thams cad kyi char rab tu bab bo/_/ji lta bur stong gsum gyi stong chen po'i 'jig rten gyi khams der 
[\[295b\]]
[\[295b.1\]]yo byad thams cad kyi char mngon par rab tu 'bab pa de de lta bu'i zas dang skom dang bro'i char mngon par rab tu bab bo/_/de nas de bzhin gshegs pa dri ma med pa'i 'od mtha' yas 'od zer gyi rgyal pos rgyal po bsod nams kyis brgyan pa la 'di skad ces bka' stsal to/_/rgyal po chen po 
[\[295b.2\]]khyod kyis sbyin pa yongs su btang ba dang rin po che'i char bab pa 'di gang mang /_gsol pa/_bcom ldan 'das rin po che'i char 'di ni dper bgyi ba yang sla ba ma lags te/_de tsam du tshad ma mchis so/_/bka' stsal pa/_rgyal po chen po byang chub sems dpa' seng ge'i rtsal gyis 
[\[295b.3\]]'gro ba 'di mngon par shes pa'i ye shes kyi stobs kyis 'dod na/_gang gA'i klung gi bye ma snyed kyi 'jig rten gyi khams su 'di 'dra ba'i rin po che'i char mngon par 'bebs so/_/gang 'jig rten gyi khams de dag gi sems can de dag la ji lta bur 'dod pa bzhin du ngoms shing tshim par byed 
[\[295b.4\]]do/_/rigs kyi bu 'di ltar de'i tshe de'i dus na gang sa bla'i lha rnams kyis ma la 'dis sems bskyed ma thag tu nam mkha' las rin po che thams cad kyi char mngon par rab tu 'bab pa las na byang chub sems dpa' 'di ni nam mkha' mdzod du 'gyur ba snyam zhes sgra phyung ngo /_/ji ltar sa 
[\[295b.5\]]bla'i lha rnams kyis sgra phyung ba de bzhin du bar snang dang /_rgyal chen bzhi'i ris dang /_sum cu rtsa gsum dang /_'thab bral dang /_dga' ldan dang /_'phrul dga' nas 'og min gyi bar gyi lha rnams kyis kyang ma la 'dis sems bskyed ma thag tu 'di 'dra ba'i rin po che'i char rab tu bab pa las na/_
[\[295b.6\]]kye ma byang chub sems dpa' 'di ni nam mkha' mdzod du 'gyur ba snyam zhes sgra phyung bas ming de la bcom ldan 'das de bzhin gshegs pa dri ma med pa'i 'od mtha' yas 'od zer gyi rgyal po de rjes su yi rang ngo /_/gang la de rjes su yi rang ba de la gang gA'i klung gi bye ma snyed kyi sangs rgyas bcom 
[\[295b.7\]]ldan 'das rnams kyang rjes su yi rang ngo /_/rigs kyi bu 'di ltar rgyal po bsod nams kyis brgyan pa des byang chub sems dpa' seng ge'i rtsal gyis 'gro ba'i mngon par shes pa dang /_bsod nams dang ye shes kyi stobs de mthong nas khye'u rgyal ba'i blo gros zhes bya ba rgyal por bcug ste/_
[\[296a\]]
[\[296a.1\]]dad pas khyim nas khyim med par rab tu byung nas sbyin pa 'di ni sems kun du chags pa'o/_/rab tu byung ba ni sems yongs su dag pa'o/_/sbyin pa 'di ni lus dang ngag gi bgegs so/_/rab tu byung ba ni lus dang ngag yongs su sbyong ba'o/_/sbyin pa 'di ni bgegs chen 
[\[296a.2\]]po'o/_/rab tu byung ba ni bgegs thams cad nye bar zhi'o/_/sbyin pa 'di ni rtswa dang lo ma'o/_/rab tu byung ba ni snying po dang 'bras bur 'grub pa'o/_/sbyin pa 'di ni nga'i ba dang bcas shing yongs su 'dzin pa dang bcas pa'o/_/rab tu byung ba ni yongs su 'dzin pa thams cad 'dor ba'o/_/sbyin 
[\[296a.3\]]pa 'di ni 'jig tshogs la lta ba las mi bskyod pa'o/_/rab tu byung ba ni lta ba thams cad yongs su sbyong ba'o/_/sbyin pa 'di ni byis pa'i rtsed mo'i sbyor ba'o/_/rab tu byung ba 'di ni dul ba dang /_zhi ba dang /_cang shes pa'i sa'o snyam du de de ltar tshul bzhin rab tu sbyor zhing /_sems de lta 
[\[296a.4\]]bu dang bsam pa de lta bus de ltar rab tu byung ste gcig pu mi 'dre ba bag yod pa/_brtson pa rab tu dben par gnas pas ring po ma thogs par mngon par shes pa lnga bskyed do/_/rigs kyi bu de'i tshe de'i dus na rgyal po bsod nams kyis brgyan par gyur pa de gzhan zhig yin pa snyam du 
[\[296a.5\]]khyod sems na de de ltar mi blta'o/_/de ci'i phyir zhe na/_de bzhin gshegs pa 'khor ba 'jig de de'i tshe de'i dus na 'khor los sgyur ba'i rgyal po bsod nams kyis brgyan ces bya bar gyur to/_/byang chub sems dpa' nam mkha' mdzod 'di ni/_de'i tshe de'i dus na byang chub sems 
[\[296a.6\]]dpa' seng ge'i rtsal gyis 'gro ba zhes bya bar gyur te/_des thog mar nam mkha' mdzod las rin po che'i char phab bo/_/de tshun chad bskal pa bye ba khrag khrig brgya stong dpag tu med grangs med par nam yang nam mkha' mdzod las rin po che'i char 'bebs pa mngon par shes pa las ma 
[\[296a.7\]]nyams so/_/rigs kyi bu nga ni de'i tshe de'i dus na byang chub sems dpa' seng ge zhes bya bar gyur to/_/byang chub sems dpa' byams pa ni de'i tshe de'i dus na rgyal bu rgyal ba'i blo gros zhes bya bar gyur te/_gang rgyal po bsod nams kyis brgyan pas rgyal por bcug pa'o/_/rigs kyi bu 
[\[296b\]]
[\[296b.1\]]de'i gsung rab kyang 'di ltar dga' zhing yongs su dag par gyur te/_dge ba'i rtsa ba bskyed pa'i sems can rnams kyi gnas su gyur to/_/sems can gang ji snyed kyis bla na med pa yang dag par rdzogs pa'i byang chub tu sems bskyed pa de dag kyang byang chub las phyir mi ldog par gyur to/_/sngon 
[\[296b.2\]]byung ba dang ldan pa'i gtam 'di bstan pa na srog chags khri nyis stong bla na med pa yang dag par rdzogs pa'i byang chub tu sems bskyed do/_/de nas bcom ldan 'das la byang chub sems dpa' nam mkha' mdzod kyis 'di skad ces gsol to/_/bcom ldan 'das byang chub sems dpa' 
[\[296b.3\]]sems dpa' chen po rnams kyi 'jig rten las 'das pa'i lam gang lags/_de skad ces gsol pa dang /_bcom ldan 'das kyis byang chub sems dpa' nam mkha' mdzod la 'di skad ces bka' stsal to/_/rigs kyi bu byang chub sems dpa' rnams kyi lam zhes bya ba ni pha rol tu 
[\[296b.4\]]phyin pa drug dang /_byang chub kyi phyogs kyi chos sum cu rtsa bdun dang /_zhi gnas dang /_lhag mthong dang /_bsdu ba'i dngos po bzhi dang /_bsam gtan bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_mngon par shes pa lnga rnams te/_rigs 
[\[296b.5\]]kyi bu 'di ni byang chub sems dpa' rnams kyi 'jig rten las 'das pa'i lam zhes bya'o/_/'jig rten zhes bya ba ni phung po lnga'o/_/de la byang chub sems dpa' gzugs mi rtag par rig nas sbyin pa sbyin no/_/gzugs sdug bsngal bar rig nas sbyin pa sbyin no/_/gzugs bdag med par rig_/
[\[296b.6\]]gzugs zhi bar rig_/gzugs stong par rig_/gzugs mtshan ma med par rig_/gzugs smon pa med par rig_/gzugs mngon par 'du mi byed par rig_/gzugs ma skyes par rig_/gzugs ma byung bar rig_/gzugs rten cing 'brel par 'byung bar rig_/gzugs dben 
[\[296b.7\]]par rig_/gzugs gzung ba med par rig_/gzugs kun gzhi med par rig_/gzugs 'byung ba med par rig_/gzugs sgyu ma lta bur rig_/gzugs rmi lam lta bur rig_/gzugs smig rgyu lta bur rig_/gzugs chu zla lta bur rig_/gzugs brag ca lta bur rig_/gzugs mig 
[\[297a\]]
[\[297a.1\]]yor lta bur rig_/gzugs gzugs brnyan lta bur rig_/gzugs rtswa dang shing dang rtsig pa dang lam dang /_/mig yor lta bur rig nas sbyin pa sbyin te/_gzugs kyi de bzhin nyid kyis sbyin pa'i de bzhin nyid la 'jug go_/sbyin pa'i de bzhin nyid kyis bsngo ba'i de bzhin nyid 
[\[297a.2\]]rjes su shes so/_/bsngo ba'i de bzhin nyid kyis byang chub kyi de bzhin nyid dang /_byang chub kyi de bzhin nyid kyis sems can gyi de bzhin nyid dang /_sems can gyi de bzhin nyid kyis bdag gi de bzhin nyid dang /_bdag gi de bzhin nyid kyis chos thams cad kyi de bzhin nyid rjes su shes so/_/
[\[297a.3\]]gang chos thams cad kyi de bzhin nyid de ni de bzhin nyid med de/_ma nor ba de bzhin nyid dang /_gzhan ma yin pa de bzhin nyid do/_/de bzhin nyid rjes su shes pas sbyin pa ste/_sbyin pa 'di ni rigs kyi bu byang chub sems dpa'i 'jig rten las 'das pa'i lam mo/_/de bzhin du tshor ba 
[\[297a.4\]]dang /_'du shes dang /_'du byed rnams dang /_rnam par shes pa mi rtag par rig nas sbyin pa sbyin no/_/rnam par shes pa sdug bsngal ba dang /_bdag med par rig_/rnam par shes pa zhi bar rig_/rnam par shes pa stong par rig_/rnam par shes pa mtshan ma med par rig_/
[\[297a.5\]]rnam par shes pa smon pa med par rig_/rnam par shes pa mngon par 'du mi byed par rig_/rnam par shes pa ma skyes par rig_/rnam par shes pa ma byung bar rig_/rnam par shes pa rten cing 'brel par 'byung bar rig nas sbyin pa sbyin no/_/rnam par shes pa dben par rig_/
[\[297a.6\]]rnam par shes pa gzung ba med par rig_/rnam par shes pa kun gzhi med par rig_/rnam par shes pa mi 'byung bar rig_/rnam par shes pa sgyu ma lta bur rig_/rnam par shes pa rmi lam lta bur rig_/rnam par shes pa smig rgyu lta bur rig_/rnam par shes pa chu zla lta bur 
[\[297a.7\]]rig_/rnam par shes pa mig yor lta bur rig_/rnam par shes pa gzugs brnyan lta bur rig_/rnam par shes pa rnam par rig pa med pa'i mtshan nyid du rig nas sbyin pa sbyin te/_de rnam par shes pa'i de bzhin nyid kyis sbyin pa'i de bzhin nyid rjes su shes so/_/sbyin pa'i de bzhin 
[\[297b\]]
[\[297b.1\]]nyid kyis bsngo ba'i de bzhin nyid dang /_bsngo ba'i de bzhin nyid kyis byang chub kyi de bzhin nyid dang /_byang chub kyi de bzhin nyid kyis sems can gyi de bzhin nyid dang /_sems can gyi de bzhin nyid kyis bdag gi de bzhin nyid dang /_bdag gi de bzhin nyid kyis chos thams cad kyi de 
[\[297b.2\]]bzhin nyid rjes su shes so/_/gang chos thams cad kyi de bzhin nyid de ni de bzhin nyid do/_/ma nor ba de bzhin nyid dang /_gzhan ma yin pa de bzhin nyid do/_/de bzhin nyid rjes su shes pas sbyin pa sbyin pa 'di ni rigs kyi bu byang chub sems dpa'i 'jig rten las 'das pa'i 
[\[297b.3\]]lam mo/_/gzhan yang rigs kyi bu byang chub sems dpa' gzugs mi rtag par rig nas tshul khrims srung ba nas/_gzugs rtswa dang /_shing dang /_rtsig pa dang /_lam dang /_gzugs brnyan lta bu'i bar du rig nas tshul khrims srung ngo /_/de gzugs kyi de bzhin nyid kyis tshul khrims 
[\[297b.4\]]kyi de bzhin nyid rjes su shes so/_/tshul khrims kyi de bzhin nyid kyis bsngo ba'i de bzhin nyid dang /_bsngo ba'i de bzhin nyid kyis byang chub kyi de bzhin nyid dang /_byang chub kyi de bzhin nyid kyis sems can gyi de bzhin nyid dang /_sems can gyi de bzhin nyid kyis bdag gi de bzhin nyid dang /_
[\[297b.5\]]bdag gi de bzhin nyid kyis chos thams cad kyi de bzhin nyid rjes su shes so/_/gang chos thams cad kyi de bzhin nyid de ni de bzhin nyid med de/_/ma nor ba de bzhin nyid dang /_gzhan ma yin pa de bzhin nyid de/_de bzhin nyid rjes su shes pas tshul khrims de srung ba 'di ni rigs kyi bu byang chub sems 
[\[297b.6\]]dpa'i 'jig rten las 'das pa'i lam mo/_/de bzhin du tshor ba dang /_'du shes dang /_'du byed rnams dang /_rnam par shes pa mi rtag par rig nas tshul khrims bsrung ba nas rnam par shes pa rnam par rig pa med pa'i mtshan nyid kyi bar du rig nas tshul khrims srung ste/_de rnam par shes 
[\[297b.7\]]pa'i de bzhin nyid kyis tshul khrims kyi de bzhin nyid rjes su shes so/_/tshul khrims kyi de bzhin nyid kyis bsngo ba'i de bzhin nyid dang /_bsngo ba'i de bzhin nyid kyis byang chub kyi de bzhin nyid dang /_byang chub kyi de bzhin nyid kyis sems can gyi de bzhin nyid dang /_sems can gyi de bzhin nyid 
[\[298a\]]
[\[298a.1\]]kyis bdag gi de bzhin nyid dang /_bdag gi de bzhin nyid kyis chos thams cad kyi de bzhin nyid rjes su shes so/_/gang chos thams cad kyi de bzhin nyid de ni de bzhin nyid med de/_ma nor ba de bzhin nyid dang gzhan ma yin pa de bzhin nyid do/_/de bzhin nyid rjes su shes 
[\[298a.2\]]pas tshul khrims de srung ba 'di ni byang chub sems dpa'i 'jig rten las 'das pa'i lam mo/_/gzhan yang rigs kyi bu byang chub sems dpa' gzugs mi rtag par rig nas/_bzod pa sgom pa nas/_de bzhin du sbyar te/_rjes su shes pa 'di lta bus brtson 'grus 
[\[298a.3\]]rtsom mo/_/bsam gtan la mnyam par 'jog go/_/shes rab rnam par dpyod do/_/des gzugs mi rtag par rig nas shes rab rnam par dpyod pa nas/_gzugs rtswa dang shing dang rtsig pa dang lam dang mig yor lta bu'i bar rig nas shes rab rnam par dpyod do/_/de gzugs 
[\[298a.4\]]kyi de bzhin nyid kyis shes rab kyi de bzhin nyid rjes su shes so/_/shes rab kyi de bzhin nyid kyis bsngo ba'i de bzhin nyid dang /_bsngo ba'i de bzhin nyid kyis byang chub kyi de bzhin nyid dang /_byang chub kyi de bzhin nyid kyis sems can gyi de bzhin nyid dang /_sems can gyi de 
[\[298a.5\]]bzhin nyid kyis bdag gi de bzhin nyid dang /_bdag gi de bzhin nyid kyis chos thams cad kyi de bzhin nyid rjes su shes so/_/gang chos thams cad kyi de bzhin nyid de ni de bzhin nyid med de/_ma nor ba de bzhin nyid dang /_gzhan ma yin pa de bzhin nyid do/_/de bzhin 
[\[298a.6\]]nyid rjes su shes pas shes rab rnam par dpyod pa 'di ni byang chub sems dpa'i 'jig rten las 'das pa'i lam zhes bya'o/_/de bzhin du tshor ba dang /_'du shes dang /_'du byed rnams dang /_rnam par shes pa mi rtag par rig nas shes rab rnam par dpyod pa nas/_
[\[298a.7\]]rnam par shes pa rnam par rig pa med pa'i mtshan nyid kyi bar du rig nas shes rab rnam par dpyod do/_/de rnam par shes pa'i de bzhin nyid kyis shes rab kyi de bzhin nyid rjes su shes so/_/shes rab kyi de bzhin nyid kyis bsngo ba'i de bzhin nyid dang /_bsngo ba'i de bzhin 
[\[298b\]]
[\[298b.1\]]nyid kyis byang chub kyi de bzhin nyid dang /_byang chub kyi de bzhin nyid kyis sems can gyi de bzhin nyid dang /_sems can gyi de bzhin nyid kyis bdag gi de bzhin nyid dang /_bdag gi de bzhin nyid kyis chos thams cad kyi de bzhin nyid rjes su shes so/_/gang chos thams 
[\[298b.2\]]cad kyi de bzhin nyid de ni de bzhin nyid med de/_ma nor ba de bzhin nyid dang /_gzhan ma yin pa de bzhin nyid do/_/de bzhin nyid rjes su shes pas shes rab rnam par dpyod pa 'di yang rigs kyi bu byang chub sems dpa'i 'jig rten las 'das pa'i lam mo/_/gzhan yang rigs 
[\[298b.3\]]kyi bu byang chub sems dpas gzugs mi rtag par rig nas lus la lus kyi rjes su lta zhing dran pa nye bar gzhag pa sgom pa nas gzugs rtswa dang shing dang rtsig pa dang lam dang mig yor lta bu'i bar du rig nas lus la lus kyi rjes su lta zhing dran pa nye bar gzhag pa sgom mo/_/gzugs 
[\[298b.4\]]kyi de bzhin nyid kyis lus kyi de bzhin nyid rjes su shes so/_/lus kyi de bzhin nyid rjes su shes pa nas chos thams cad kyi de bzhin nyid kyi bar du rjes su shes so/_/gang chos thams cad kyi de bzhin nyid de ni de bzhin nyid med de/_ma nor ba de bzhin nyid dang /_gzhan ma yin pa 
[\[298b.5\]]de bzhin nyid do/_/de bzhin nyid rjes su shes pas lus la lus kyi rjes su lta zhing dran pa nye bar gzhag pa sgom ste/_lus dang ldan pa'i rnam par rtog pas rnam par mi rtog pa 'di ni rigs kyi bu byang chub sems dpa'i 'jig rten las 'das pa'i lam mo/_/de bzhin du tshor ba dang /_
[\[298b.6\]]'du shes dang /_'du byed rnams dang /_rnam par shes pa mi rtag par rig pa nas rgya cher de bzhin du sbyin pa sbyin pa'i bar dang /_de bzhin du tshor ba dang /_sems dang /_chos rnams kyang rgyas par bya ste/_gzugs mi rtag par rig pa nas chos la chos kyi rjes su lta zhing dran pa 
[\[298b.7\]]nye bar gzhag pa sgom pa nas/_rtswa dang shing dang rtsig pa dang lam dang /_mig yor lta bu'i bar du rig nas chos la chos kyi rjes su lta zhing dran pa nye bar gzhag pa sgom mo/_/de bzhin du tshor ba dang /_'du shes dang /_'du byed rnams dang /_rnam par shes pa mi rtag par rig nas 
[\[299a\]]
[\[299a.1\]]chos la chos kyi rjes su lta zhing dran pa nye bar gzhag pa sgom pa nas/_rnam par shes pa rnam par rig pa med pa'i mtshan nyid kyi bar du rig nas chos la chos kyi rjes su lta zhing dran pa nye bar gzhag pa sdom mo/_/de ltar phung po'i de bzhin nyid gang yin pa de dran pa nye bar 
[\[299a.2\]]gzhag pa'i de bzhin nyid do/_/dran pa nye bar gzhag pa'i de bzhin nyid gang yin pa de bsngo ba'i de bzhin nyid do/_/bsngo ba'i de bzhin nyid gang yin pa de byang chub kyi de bzhin nyid do/_/byang chub kyi de bzhin nyid gang yin pa de sems can gyi de bzhin nyid do/_/sems can gyi 
[\[299a.3\]]de bzhin nyid gang yin pa de bdag gi de bzhin nyid do/_/bdag gi de bzhin nyid gang yin pa de chos thams cad kyi de bzhin nyid de/_chos thams cad kyi de bzhin nyid gang yin pa de ni de bzhin nyid med de/_ma nor ba de bzhin nyid dang /_gzhan ma yin pa de bzhin nyid do/_/de bzhin 
[\[299a.4\]]nyid rjes su shes pas chos la chos kyi rjes su lta zhing dran pa nye bar gzhag pa sgom yang chos dang ldan pa'i rnam par rtog pas rnam par mi rtog ste/_gang de ltar rjes su shes pa 'di ni byang chub sems dpa'i 'jig rten las 'das pa'i lam zhes bya'o/_/de bzhin du sbyar te/_de ltar 
[\[299a.5\]]dran pa nye bar gzhag pa la ji lta ba bzhin du yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_zhi gnas dang /_lhag mthong dang /_bsdu ba'i dngos po bzhi dang /_bsam gtan bzhi dang /_
[\[299a.6\]]tshad med pa bzhi dang /_gzugs med pa'i snyoms par 'jug pa bzhi dang /_mngon par shes pa lnga yang de bzhin du rgyas par byas te/_des gzugs mi rtag par rig nas mngon par shes pa'i ye shes sgrub par byed de/_gzugs sdug bsngal ba dang /_gzugs bdag 
[\[299a.7\]]med pa dang /_gzugs zhi ba dang /_gzugs stong pa dang /_gzugs mtshan ma med pa dang /_gzugs smon pa med par rig_/gzugs mngon par 'du mi byed par rig_/ma skyes pa dang /_ma byung ba dang /_rten cing 'brel par 'byung ba dang /_dben pa dang /_gzung 
[\[299b\]]
[\[299b.1\]]ba med pa dang /_kun gzhi med pa dang /_mi 'byung ba dang /_sgyu ma lta bu dang /_rmi lam lta bu dang /_smig rgyu lta bu dang /_chu zla lta bu dang /_brag ca lta bu dang /_mig yor lta bu dang /_gzugs brnyan lta bu dang /_gzugs rtswa dang shing dang rtsig pa dang lam dang mig yor lta bur 
[\[299b.2\]]rig nas/_mngon par shes pa'i ye shes mngon par sgrub bo/_/de bzhin du tshor ba dang /_'du shes dang /_'du byed rnams dang /_rnam par shes pa mi rtag par rig nas mngon par shes pa'i ye shes mngon par sgrub ste/_rnam par shes pa sdug bsngal bar rig_/rnam par shes 
[\[299b.3\]]pa bdag med pa dang /_rnam par shes pa zhi ba dang /_rnam par shes pa stong pa dang /_mtshan ma med pa dang /_smon pa med pa dang /_mngon par 'du byed pa med pa dang /_ma skyes pa dang /_ma byung ba dang /_rten cing 'brel par 'byung ba dang /_dben pa dang /_gzung ba med pa dang /_
[\[299b.4\]]kun gzhi med pa dang /_mi 'byung ba dang /_sgyu ma lta bu dang /_rmi lam lta bu dang /_smig rgyu lta bu dang /_chu zla lta bu dang /_brag ca lta bu dang /_mig yor lta bu dang /_gzugs brnyan lta bu dang /_rnam par shes pa rnam par rig pa med pa'i mtshan nyid du rig nas mngon par shes pa'i 
[\[299b.5\]]ye shes mngon par sgrub bo/_/'di lta ste/_phung po'i de bzhin nyid gang yin pa de mngon par shes pa'i de bzhin nyid do/_/mngon par shes pa'i de bzhin nyid gang yin pa de bsngo ba'i de bzhin nyid do/_/bsngo ba'i de bzhin nyid gang yin pa de byang chub kyi de bzhin nyid do/_/byang chub kyi de 
[\[299b.6\]]bzhin nyid gang yin pa de sems can gyi de bzhin nyid do/_/sems can gyi de bzhin nyid gang yin pa de bdag gi de bzhin nyid do/_/bdag gi de bzhin nyid gang yin pa de chos thams cad kyi de bzhin nyid do/_/chos thams cad kyi de bzhin nyid gang yin pa de ni de bzhin nyid med de/_ma nor 
[\[299b.7\]]ba de bzhin nyid dang /_gzhan ma yin pa de bzhin nyid do/_/de bzhin nyid rjes su shes pas mngon par shes pa'i ye shes rab tu sgrub ste/_gang de ltar rjes su shes pa de ni byang chub sems dpa'i 'jig rten las 'das pa'i lam zhes bya'o/_/de ci'i phyir zhe na/_'jig rten las 'das pa'i lam 
[\[300a\]]
[\[300a.1\]]de ni gzugs kyis de bzhin nyid rjes su shes pa ste/_gzugs 'jig pa ma yin/_chad pa ma yin/_rtag pa ma yin/_rten cing 'brel par 'byung ba rang bzhin gyis ma skyes pa'o/_/de bzhin du tshor ba dang /_'du shes dang /_'du byed rnams dang /_rnam par shes 
[\[300a.2\]]pa'i de bzhin nyid rjes su shes pa ste/_rnam par shes pa la 'jig pa ma yin/_chad pa ma yin/_rtag pa ma yin/_rten cing 'brel par 'byung ba rang bzhin gyis ma skyes pa'o/_/gang phung po'i 'jig rten las rgal ba de ni 'dod pa dang /_gzugs dang /_gzugs med pa'i 'jig 
[\[300a.3\]]rten la yang mi chags pa ste/_de mi chags pas 'gro ba lngar skyes pa'i sems can rnams la 'jig rten las 'da' ba'i phyir chos ston te/_gang 'jig rten 'jig par mi byed pa de ltar chos ston to/_/de ci'i phyir zhe na/_'jig rten mi rtag pa'i mtshan nyid de 'jig par mi byed do/_/
[\[300a.4\]]'jig rten ni sdug bsngal gyi mtshan nyid/_bdag med pa'i mtshan nyid/_zhi ba'i mtshan nyid/_stong pa'i mtshan nyid/_mtshan ma med pa'i mtshan nyid/_smon pa med pa'i mtshan nyid/_mngon par 'du mi byed pa'i mtshan nyid nas de bzhin nyid kyi mtshan nyid kyi bar du ste/_'jig 
[\[300a.5\]]rten 'jig par mi byed pa 'di ni/_rigs kyi bu byang chub sems dpa'i 'jig rten las 'das pa'i lam yongs su dag pa'o/_/gang lam yongs su dag pa la rab tu gnas pa'i byang chub sems dpa' ni lam log pa la gnas pa'i sems can rnams la chos kyi snang ba chen po byed do/_/
[\[300a.6\]]de dag snang ba rnyed nas 'jig rten las 'das pa'i lam de nyid la rab tu gnas so/_/byang chub kyi snying po thob par byed pa'i phyir lam 'di ni rab kyi mchog go/_/mi dge ba thams cad kyi sems med pa'i phyir lam 'di ni mchog go/_/sangs rgyas kyi ye shes kyi rtse mo rnyed pa'i phyir lam 
[\[300a.7\]]'di ni dam pa'o/_/chu bo thams cad las sgrol ba'i phyir lam 'di ni bla na med pa'o/_/nyi tshe ba'i lam thams cad las 'das pa'i phyir lam 'di ni gong na med pa'o/_/gnyen po mi dmigs pa'i phyir lam 'di ni mnyam pa med pa'o/_/sngon gyi sangs rgyas kyi lam du yang dag par 'gro 
[\[300b\]]
[\[300b.1\]]ba'i phyir lam 'di ni mi mnyam pa dang mnyam pa'o/_/bdud dang phyir rgol ba thams cad bcom pa'i phyir lam 'di ni bde bar 'gro ba'o/_/mngon par shes pa dang rdzu 'phrul gyi rkang pa'i ye shes kyis rnam par rol pa'i phyir lam 'di ni mi thogs par 'gro ba'o/_/shes rab kyis snang ba'i 'od 
[\[300b.2\]]rnam par dag pa'i phyir lam 'di ni mun pa mun nag med pa'o/_/sgyu dang g.yo med pa'i phyir lam 'di ni drang po'o/_/sems gya gyu med pa'i phyir lam 'di ni gsal ba'o/_/sems can thams cad la sems mnyam pa'i phyir lam 'di ni mnyam pa'o/_/sems can thams cad la go 'byed pa'i 
[\[300b.3\]]phyir lam 'di ni rgya che ba'o/_/phan tshun du gnod par mi 'gyur bas lam 'di ni yangs pa'o/_/yongs su mi skyo bar 'gro bas lam 'di ni rnal du 'dug pa'o/_/sbyin pa'i pha rol tu phyin pas lam 'di ni bsod nams kyis brtan pa'o/_/tshul khrims kyi pha rol tu phyin pas lam 'di ni gdung 
[\[300b.4\]]ba med pa'o/_/bzod pa'i pha rol tu phyin pas lam 'di ni 'jig pa med pa'o/_/brtson 'grus kyi pha rol tu phyin pas lam 'di ni mi zlogs pa'o/_/bsam gtan gyi pha rol tu phyin pas lam 'di ni rdul thams cad dang bral ba'o/_/shes rab kyi pha rol tu phyin pas lam 'di ni nam mkha' dang mnyam 
[\[300b.5\]]par 'gro ba'o/_/nga rgyal med pas lam 'di ni ye shes kyi rjes su 'gro ba'o/_/dge ba'i chos thams cad yang dag par bsgrubs pas lam 'di ni sangs rgyas kyi chos thams cad yongs su sgom pa'i rjes su 'gro ba'o/_/sngon thos pa mi slu ba'i phyir lam 'di ni chos kyi 'khor lo rab tu 
[\[300b.6\]]skor ba rjes su 'gro ba ste/_rigs kyi bu de dag ni byang chub sems dpa' rnams kyi 'jig rten las 'das pa'i lam yongs su dag pa ste/_lam yongs su dag pas gang la gnas nas byang chub sems dpa' go cha chen po bgos te/_theg pa chen po de la zhugs nas byang chub kyi snying 
[\[300b.7\]]po ga la ba der 'gro ba'o/_/de la 'di ni byang chub sems dpa' rnams kyi go cha ste/_gru chen po yang dag par sbyor bas ma rgal ba sgrol ba'i go cha'o/_/nyon mongs pa dang /_lta ba'i bcings pa thams cad las yongs su 'grol bas ma grol ba 'grol ba'i go cha'o/_/yongs su 'dzin pa'i 
[\[301a\]]
[\[301a.1\]]'jigs pa thams cad 'dor bas dbugs ma phyin pa rnams dbugs 'byin pa'i go cha'o/_/med pa la phyin ci log tu gyur pa mnyam pa nyid du ston pas yongs su mya ngan las ma 'das pa mya ngan las bzla ba'i go cha'o/_/bdag dang sems can dang srog dang gang zag mi dmigs pas 
[\[301a.2\]]sems can thams cad yongs su grol ba'i go cha'o/_/lus dang srog la mi lta bas dam pa'i chos yongs su 'dzin pa'i go cha'o/_/dge ba'i rtsa ba'i tshogs [{]stsogs [,]sogs [}]pas ngoms mi myong bas sangs rgyas kyi zhing yongs su sbyong ba'i go cha'o/_/sbyin pa'i tshogs sna tshogs bsags pas 
[\[301a.3\]]mtshan dang dpe byad bzang po lus kyi rgyan gyi go cha'o/_/mngon par shes pa thob pas bdud dang phas kyi rgol ba thams cad btul ba'i go cha'o/_/so so yang dag par rig pa'i ye shes kyis sems can thams cad shin tu tshim par byed pa'i go cha'o/_/gzungs kyi ye shes kyis sangs 
[\[301a.4\]]rgyas kyi chos thams cad nyan pa dang tshol ba'i go cha'o/_/mngon par shes pa'i ye shes kyis sems can thams cad kyi sems la lta ba'i go cha'o/_/shes rab kyi ye shes kyis sems can thams cad kyi dbang po mchog dang mchog ma yin pa shes pa'i go cha'o/_/shes rab dang 
[\[301a.5\]]ye shes kyi stobs yang dag par bsgrub pas stobs bcu yongs su bskang ba'i go cha'o/_/thams cad du sems gong ba med pas mi 'jigs pa thob pa'i go cha'o/_/thams cad du sems gong ba med pas mi 'jigs pa thob pa'i go cha'o/_/mi dge ba'i chos thams cad spangs shing /_dge ba'i chos thams cad yongs su rdzogs par byed pas sangs rgyas 
[\[301a.6\]]kyi chos ma 'dres pa [{]bcwa [,]bco [}]brgyad yongs su skong ba'i go cha'o/_/chos thams cad sgyu ma dang /_rmi lam dang /_mig yor dang /_brag ca dang /_chu zla lta bur thos kyang mi skrag_/mi dngang /_dngang bar mi 'gyur ba de ni byang chub sems dpa' rnams kyi mi skrag pa'i go cha'o/_/sems 
[\[301a.7\]]can thams cad rang bzhin gyis yongs su mya ngan las 'das par shes kyang sems can thams cad yongs su mi gtong bar gnas pa de ni byang chub sems dpa' rnams kyi snying rje chen po'i go cha'o/_/chos thams cad stong pa nyid dang /_mtshan ma med pa dang /_smon pa med pa dang /_
[\[301b\]]
[\[301b.1\]]mngon par 'du mi byed pa dang /_ma skyes pa dang /_ma byung bar thos kyang tshe dang /_'chi 'pho dang /_skye ba kun du ston pa de ni byang chub sems dpa' rnams kyi thabs la mkhas pa'i go cha'o/_/chos thams cad nges par gyur pa la zhugs pa'i mtshan nyid du shes shing 'du byed thams cad 
[\[301b.2\]]skye ba med par rig kyang 'gog par mi ltung zhing 'bras bu mngon sum du yang mi byed pa de ni byang chub sems dpa' rnams kyi sngon gyi byin gyi rlabs mi 'khrugs pa'i go cha'o/_/go cha chen po nyi shu po de dag bgos nas de theg pa chen po la mngon par zhugs pa yin no/_/theg pa chen po de 
[\[301b.3\]]ni bsdu ba'i dngos pos phang lo bzhi dang legs par ldan par byas pa bsam pas dge ba'i rtsa ba yongs su bsngos pas rtsibs shin tu sbyar ba/_rten cing 'brel par 'byung ba'i ye shes lhag par che bas lte ba zab cing legs par byas pa/_sems can thams cad kyi khur bskya ba'i phyir srog shing 
[\[301b.4\]]dang ldan zhing shin tu bzung ba/_byams pa chen po dang snying rje chen pos yang dag par zin pas shing rta'i mda' brtan par sbyar ba/_chos rin po che thams cad kyis legs par brgyan pas rin po che thams cad kyi kha ran gyis bskor ba/_sngon dam bcas pa kha 'og tu lus 
[\[301b.5\]]'khrus par byed pas lhag pa'i bsam pa sra ba'i 'breng pas bcings pa/_thabs dang shes rab zung du 'brel pas gnya' shing gi khur khyer ba/_zhi gnas dang lhag mthong gi bu gar legs par sbyar ba/_bden pa bzhi yongs su shes pa'i stobs kyi 'gros can/_cang shes stong 
[\[301b.6\]]rab tu 'bad pa dang ldan pa/_rdzu 'phrul gyi rkang pa bzhis sangs rgyas kyi zhing thams cad du 'gro ba/_dran pa'i ru dag rin po che'i phreng ba'i srad bus bcings pa/_sems can thams cad shong bas rgya che zhing yangs par rgyu ba dang /_dgra dang bdud kyi dgra 'dul ba/_legs par 
[\[301b.7\]]bya ba byas pa/_rig pa dang ye shes rab tu sbyor ba/_byin gyi rlabs kyis byin gyis brlabs pa/_phyogs bcu'i sangs rgyas thams cad kyis dgongs pa/_seng ge'i khri shin tu brgyan pa/_lha dang /_brgya byin dang tshangs pa thams cad kyis mngon par bstod pa/_gzugs bzang 
[\[302a\]]
[\[302a.1\]]zhing blta bas mi ngoms pa/_blta na sdug pa/_rdo rje ltar sra zhing mi tshugs pa/_lhag pa'i bsam pa brtan pas dam bcas pa las mi 'gyur ba/_kha lo sgyur bas shin tu bsdus shing bzung ba/_rtag tu byang chub kyi sems sngon du 'gro ba/_smon lam gyi yon tan 
[\[302a.2\]]yongs su rdzogs pa'i rjes su song bas gar dga' mgur 'gro ba/_phyogs bcur rnam par lta ba'i lha'i mig gi snang ba thob pa/_phyogs bcur snang bar byed pa'i phyir 'od yangs pa rnam par dag cing 'od zer mtha' yas pa/_byang chub kyi yan lag gi me tog gi char rgyun du 'bab 
[\[302a.3\]]pas rtag tu me tog gis gang ba/_rtag tu chos yang dag par brjod pa'i rol mo sil snyan dang ldan pa/_skye bo'i 'khor skal ba 'thun pa/_byang chub sems dpa' spyod pa thams cad tshol ba/_yon tan gyi rnam pa tshad med pa'i ye shes mtha' yas pas shin du 'phags pa/_rnam pa 
[\[302a.4\]]thams cad kyi mchog dang ldan pa'i stong pa nyid thams cad mkhyen pa'i ye shes dang rab tu ldan pa ste/_rigs kyi bu theg pa chen po de ni de 'dra'o/_/skyes bu dam pa de dag de'i phyir go bgos nas mngon par zhugs te/_'jig rten las 'das pa'i lam de la rab tu zhugs pas 
[\[302a.5\]]thams cad mkhyen pa ma thob kyang sangs rgyas kyi mdzad pas sems can rnams la nye bar gnas pa yin no/_/lam dang go cha dang theg pa bkod pa 'di bstan pa na lha dang mi'i srog chags bdun khri nyis stong ni bla na med pa yang dag par rdzogs pa'i byang chub tu sems skyes so/_/byang 
[\[302a.6\]]chub sems dpa' sum khri nyis stong ni 'jig rten las 'das pa'i lam yongs su dag pas mi skye ba'i chos la bzod pa thob bo//_//'phags pa nam mkha' mdzod kyis zhus pa/_bam po drug pa/_de nas byang chub sems dpa' rin chen dpal gyis byang chub sems 
[\[302a.7\]]dpa' nam mkha' mdzod la 'di skad ces smras so/_/rigs kyi bu khyod kyis 'jig rten las 'das pa'i lam rnam par sbyangs so/_/smras pa/_rigs kyi bu bdag rnam par dag pas rnam par sbyangs so/_/smras pa/_rigs kyi bu khyod ji ltar na bdag rnam par dag_/smras pa/_
[\[302b\]]
[\[302b.1\]]rigs kyi bu 'jig rten rnam par dag pas bdag rnam par dag go/_/smras pa/_rigs kyi bu 'jig rten rnam par dag pa 'di gang /_smras pa/_gzugs sngon gyi mtha' rnam par dag pas 'pho ba yang med/_gzugs kyi phyi ma'i mtha' rnam par dag pas 'ong ba yang med/_gzugs da 
[\[302b.2\]]ltar byung ba yang rnam par dag pas chos nyid gnas pa ste/_de bzhin du tshor ba dang /_'du shes dang /_'du byed rnams dang /_rnam par shes pa'i sngon gyi mtha' rnam par dag pas 'pho ba yang med/_rnam par shes pa phyi ma'i mtha' rnam par dag pas 'ong ba yang med/_rnam par 
[\[302b.3\]]shes pa da ltar byung ba yang rnam par dag pas chos nyid gnas pa ste/_de ni rigs kyi bu 'jig rten rnam par dag pa zhes bya'o/_/smras pa/_de ltar rnam par dag pa'i 'jig rten ci la lta/_smras pa/_rigs kyi bu de ltar rnam par dag pa'i 'jig rten ni chos thams cad la lta'o/_/
[\[302b.4\]]smras pa/_ji ltar na chos thams cad la lta/_smras pa/_shes rab dang ye shes kyis chos thams cad sngon gyi mtha' dang phyi ma'i mthar yongs su chad par rab tu shes so/_/smras pa/_chos thams cad sngon gyi mtha' dang /_phyi ma'i mtha' yongs su chad pa gang /_smras pa/_gang la 
[\[302b.5\]]chad pa yang med/_rtag pa yang med pa'o/_/smras pa/_gang la chad pa yang med rtag pa yang med pa de la ci zhes bya/_smras pa/_gang la chad pa yang med/_rtag pa yang med pa de la ni skye ba med pa dang 'gag pa med pa zhes bya ba'o/_/smras pa/_gang la skye ba yang med 'gag 
[\[302b.6\]]pa yang med pa de ci zhes bya/_smras pa/_gang skye ba med pa dang /_'gag pa med pa de ni ji skad ces kyang mi bya'o/_/de ci'i phyir zhe na/_chos de bgrang du med cing rjod du med pa'o/_/smras pa/_rigs kyi bu bgrang du med pa'i chos ji ltar bgrang bar 'gyur/_smras pa/_'di lta ste/_
[\[302b.7\]]dper na/_sa'i steng na nam mkha' la bgrang mod kyi/_nam mkha' la ni bgrang bar mi nus so/_/de bzhin du bgrang ba'i sgo nas ni/_bgrang mod kyi/_bgrang ba'i sgo nas bgrang bar mi nus so/_/gang bgrang ba'i sgo de nyid ni bgrang du med pa'i sgo'o/_/de la bgrang ba'i sgo gang /_bgrang 
[\[303a\]]
[\[303a.1\]]du med pa'i sgo gang zhe na/_bgrang ba'i sgo zhes bya ba ni 'dus byas so/_/bgrang du med pa'i sgo zhes bya ba ni 'dus ma byas so/_/de la gang 'dus ma byas la bgrang ba med pa de ni bgrang du med pa'o/_/gang bgrang du med pa de ni 'dus ma byas te/_bcom ldan 'das kyis 
[\[303a.2\]]kyang de 'di skad ces bgrangs shing bcal te/_shes rab kyis gang spang bar bya ba de spongs shig ces gsung ngo /_/de la nam byang chub sems dpa' 'dus byas la bgrang zhing rnam par shes pa la 'jal te tshul bzhin so sor rtog pa de na gang yongs su shes par bya ba'am/_spang bar 
[\[303a.3\]]bya ba'am/_mngon sum du bya ba'am/_bsgom par bya ba'i chos gang yang yang dag par rjes su mi mthong ngo /_/des chos thams cad yang dag par rjes su mi mthong bas chos la gnas su mi byed do/_/nam chos la gnas su mi byed pa de na gzhi med pa thob pa yin no/_/nam gzhi 
[\[303a.4\]]med pa thob pa de na gang la yang 'dod par mi 'gyur ro/_/nam gang la yang 'dod par mi byed pa de na ci la'ang mi dmigs so/_/de dmigs pa dang bral bas bdag gi ba med cing yongs su 'dzin pa med do/_/ci yongs su mi 'dzin ce na/_gzugs la rtag pa'am/_mi rtag par yongs 
[\[303a.5\]]su mi 'dzin to/_/tshor ba dang /_'du shes dang /_'du byed rnams dang /_rnam par shes pa la rtag pa dang mi rtag par yongs su mi 'dzin to/_/gzugs la sdug bsngal ba dang bde bar yongs su mi 'dzin/_tshor ba dang /_'du shes dang /_'du byed rnams dang /_rnam par shes pa la 
[\[303a.6\]]sdug bsngal ba dang bde bar yongs su mi 'dzin/_gzugs la bdag dang bdag med par yongs su mi 'dzin pa nas/_rnam par shes pa'i bar la bdag dang bdag med par yongs su mi 'dzin to/_/gzugs la sdug pa dang mi sdug par yongs su mi 'dzin pa nas/_rnam par shes pa'i 
[\[303a.7\]]bar la sdug pa dang mi sdug par yongs su mi 'dzin/_gzugs la stong pa'am mi stong par yongs su mi 'dzin pa nas/_rnam par shes pa'i bar la stong pa'am mi stong par yongs su mi 'dzin to/_/de yongs su mi 'dzin kyang ting nge 'dzin thob pas 'khor ba na spyod cing /_'khor ba'i nyon 
[\[303b\]]
[\[303b.1\]]mongs pa rnams yongs su mi 'dzin to/_/sems can rnams kyang mya ngan las 'das pa la mos par byed la bdag kyang thog mar yongs su mya ngan las 'das pa yin no/_/de la byang chub sems dpa'i yongs su mya ngan las 'das pa gang zhe na/_yongs su mya ngan las 'das pa zhes bya ba ni mngon par 
[\[303b.2\]]'du mi byed pa'o/_/de la byang chub sems dpa'i mi dge ba'i las [{]chung zad [,]cung zad [}]kyang mngon par 'du mi byed do/_/gang dge ba'i chos rnams yang dag par 'dzin cing 'jug go/_/de lus dang ngag dang sems dben pa'i mngon par 'du byed pa thams cad mngon par 'du byed de/_so sor brtags nas 
[\[303b.3\]]thams cad mkhyen par yongs su bsngo'o/_/thams cad mkhyen pa de gzugs su mi snyems/_tshor bar ma yin/_'du shes su ma yin/_'du byed rnams su ma yin te/_rnam par shes par yang snyems par mi byed do/_/de'i sems la snyems pa med cing tshul khrims snyems pa med 
[\[303b.4\]]pas smon lam thams cad yongs su rdzogs par byed kyang chos gang la yang bri ba'am gang bar yang dag par rjes su mi mthong ngo /_/de bri ba med cing gang ba med pas chos thams cad mnyam pa nyid rnyed nas chos kyi dbyings la gnas shing byang chub sems dpa'i spyad pa spyod de/_chos gang yang 
[\[303b.5\]]spyod pa yang med/_rnam par spyad pa yang med do/_/rigs kyi bu de ltar yongs su mya ngan las 'das pa'i byang chub sems dpa' byang chub sems dpa'i spyad pa spyod do/_/de ci'i phyir zhe na/_mngon par 'du bya ba thams cad la mngon par 'du mi byed par rab tu gnas pa ni mya ngan las 
[\[303b.6\]]'das pa ste/_de'i phyir byang chub sems dpa' mngon par 'du bya ba de la mngon par 'du mi byed de/_mngon par 'du mi byed pa ni mngon par 'dus ma byas pas yongs su mya ngan las 'das pa zhes bya'o/_/pha rol ces bya ba ni gang rnam par shes pa mi 'jug pa ste/_byang chub sems dpa' 
[\[303b.7\]]rnam par rig pa med pas rab tu phye ba ni yongs su mya ngan las 'das pa zhes bya'o/_/pha rol ces bya ba ni mtshan ma med pa ste/_de la de'i sems mtshan ma la yongs su mi sngo ba ni yongs su mya ngan las 'das pa zhes bya'o/_/pha rol ces bya ba ni kun du rtog pa med pa ste/_kun du rtog pa 
[\[304a\]]
[\[304a.1\]]de la de'i sems mi 'jug pas de'i phyir yongs su mya ngan las 'das pa zhes bya'o/_/pha rol ces bya ba ni gzhi med pa'o/_/gzhi med pa de la de'i sems yongs su mi sngo ste/_de'i phyir yongs su mya ngan las 'das pa zhes bya'o/_/rigs kyi bu de ltar na 
[\[304a.2\]]byang chub sems dpa' yongs su mya ngan las 'das pa byang chub sems dpa'i spyad pa spyod do/_/de nas bcom ldan 'das kyis byang chub sems dpa' sems dpa' chen po nam mkha' mdzod la legs so zhes bya ba byin te/_legs so legs so/_/skyes bu dam pa gal te bshad par 
[\[304a.3\]]bya na de ltar bshad do/_/bstan pa 'di bshad pa na byang chub sems dpa' lnga brgya bzod pa skyes so/_/de nas bcom ldan 'das la byang chub sems dpa' sems dpa' chen po nam mkha' mdzod kyis 'di skad ces gsol to/_/bcom ldan 'das bdag cag ni de bzhin gshegs pa'i 
[\[304a.4\]]chos snang ba 'dis spobs so/_/bcom ldan 'das 'di lta ste/_dper na snang ba la brten nas gzugs rnams gda' ba de bzhin du de bzhin gshegs pa'i skye bu'i mthu 'dis bdag cag rnams spobs so/_/de nas byang chub sems dpa' rin chen dpal gyis byang chub sems dpa' nam 
[\[304a.5\]]mkha' mdzod la 'di skad ces smras so/_/rigs kyi bu ci'i phyir na bdag gi ye shes 'di bcab ste/_sangs rgyas kyi byin gyi rlabs kyis bdag spobs so zhes ston/_smras pa/_rigs kyi bu byang chub sems dpa' rnams kyi gang cung zad spobs pa ji snyed pa de thams cad sangs rgyas kyi byin 
[\[304a.6\]]gyi rlabs su blta'o/_/de ci'i phyir zhe na/_gal te sangs rgyas bcom ldan 'das rnams kyis chos de dag yongs su snang bar ma mdzad na byang chub sems dpa' spobs par ga la 'gyur/_smras pa/_rigs kyi bu ci spobs pa de 'pho ba zhig gam/_smras pa/_rigs kyi bu 'pho ba ma yin 
[\[304a.7\]]mod kyi/_'on kyang de sangs rgyas kyi spobs pa'i rgyus spobs so/_/'di lta ste/_dper na ma rig pa ni 'du byed rnams su mi 'pho mod kyi ma rig pa'i rgyus 'du byed rnams kyang skye ba de bzhin du sangs rgyas kyi spobs pa yang gang du yang mi 'pho mod kyi de'i rgyus spobs par yang 'gyur ro/_/'di lta 
[\[304b\]]
[\[304b.1\]]ste/_dper na rta dang /_glang po che dang /_mi rnams kyi sgra brag car mi 'pho mod kyi de'i rgyus brag ca'i sgra yang 'byung ba de bzhin du/_sangs rgyas kyi spobs pa gang du yang mi 'pho mod kyi de'i rgyus spobs par yang 'gyur ro/_/rin chen dpal gyis smras pa/_rigs kyi bu rten cing 'brel 
[\[304b.2\]]par 'byung ba ni zab bo/_/smras pa/_'di ltar 'di la chos gang yang mi skye'o/_/smras pa/_rigs kyi bu ci chos thams cad rten cing 'brel bar 'byung ba ma yin nam/_smras pa/_gal te rkyen rnams la byed pa po 'ga' zhig yod par gyur na ni chos rnams skye bar yang 'gyur na/_rkyen 
[\[304b.3\]]rnams la byed pa po gang yang mi dmigs pas de'i phyir chos thams cad la byed pa po dmigs su med do/_/smras pa/_rigs kyi bu ci de bzhin gshegs pa ma byung ngam/_smras pa/_gal te de bzhin nyid byung na ni de bzhin gshegs pa yang 'byung bar 'gyur na de bzhin nyid ni 'byung bar mi 'dod 
[\[304b.4\]]do/_/de ci'i phyir zhe na/_de bzhin nyid ni skye ba med pas rab tu phye ba ste/_de bzhin nyid ji lta bar chos thams cad kyang de bzhin te de thugs su chud pas na de bzhin gshegs pa zhes bya'o/_/smras pa/_rigs kyi bu ci de bzhin gshegs pa byung ngam/_smras pa/_de 'di 'dra ba 'di ni gzhag 
[\[304b.5\]]par bya ba'o/_/smras pa/_gzhag par bya ba de gang /_smras pa/_chos kyi dbyings ji ltar gnas pa bzhin no/_/smras pa/_chos kyi dbyings kyi gnas ji lta bu/_smras pa/_skye ba'i gnas ma yin/_'jig pa'i gnas ma yin te/_gnas kyang ma yin gnas med pa yang ma yin pa 'di 
[\[304b.6\]]lta bu'i gnas ni chos kyi dbyings kyi gnas so/_/chos kyi dbyings kyi gnas ji lta bar chos thams cad kyi gnas kyang de bzhin no/_/chos thams cad kyi gnas gang yin pa de ni gnas ma yin te/_gang gnas ma yin pa de la skye ba'i gnas gang yang med/_'jig pa'i gnas kyang 
[\[304b.7\]]med pas gnas kyang ma yin/_gnas ma yin pa yang ma yin te/_de lta bu'i gnas ni de bzhin gshegs pa'i gnas so/_/de bzhin gshegs pa'i gnas gang yin pa de/_skye ba'i gnas su yang mi 'dod de/_'gog pa'i gnas su yang ma yin no/_/'di ltar rigs kyi bu de 
[\[305a\]]
[\[305a.1\]]bzhin gshegs pa byung ngo zhes bya ba 'di ni mtha' gcig go/_/de bzhin gshegs pa ma byung ngo zhes bya ba 'di ni mtha' gnyis te/_gang skye ba dang /_skye ba med pa de gnyis kyi dbu ma'i lam de las de bzhin gshegs pa btsal bar bya'o/_/rin chen dpal 
[\[305a.2\]]gyis smras pa/_rigs kyi bu gang la skye ba yang med/_'jig pa'i gnas kyang med par sangs rgyas skye ba ni zab na rigs kyi bu/_sangs rgyas 'byung ba 'di la su zhig mos par 'gyur/_smras pa/_gang lhag par mi byed pa'o/_/smras pa/_rigs kyi bu lhag par 
[\[305a.3\]]byed ces bya ba ji ltar bstan pa yin/_smras pa/_rigs kyi bu lhag par byed ces bya ba 'di ni sgro 'dogs pa'i tshig go/_/su chos gang la yang sgro mi 'dogs pa de ni chos gang la yang lhag par mi byed pa ste/_lhag par mi byed pa'i tshig ni mnyam pa nyid kyi tshig go/_/mnyam pa nyid kyi 
[\[305a.4\]]tshig ni 'dra ba med pa'i tshig go/_/'dra ba med pa'i tshig ni tshig ma yin pa'i tshig go/_/tshig ma yin pa'i tshig ni yi ge med pa'i tshig go/_/yi ge med pa'i tshig ni rnam par rig pa med pa'i tshig go/_/gang rnam par rig pa med pa'i tshig de la sems dang /_yid kyi bar du rgyu ba med 
[\[305a.5\]]pa de rab tu rgyu ba med pa'i tshig go/_/'di lta ste dper na/_nam mkha' la bya rjes kyi gnas med kyang sgras gnas su brjod pa de bzhin du sangs rgyas skye ba'ang skye ba med pa ste/_'on kyang skye ba'i sgras brjod do/_/de la byang chub sems dpa' ni mkhas pas skye ba med pa ston 
[\[305a.6\]]cing yongs su snang bar byed do/_/de ci'i phyir zhe na/_chos thams cad kyi ngo bo nyid ni 'di lta ste/_'di ni mi skye ba'i ngo bo nyid do/_/gang mi skye ba'i ngo bo nyid de ni ngo bo nyid med pa'o/_/gang ngo bo nyid med pa de la dngos po med pa'o/_/gang dngos po med pa de la gnas pa gang yang 
[\[305a.7\]]med de/_chos thams cad ni mi gnas pa'i mtha'o/_/gang mi gnas pa'i mtha' de ni chos thams cad kyi mtha' ste/_de'i phyir chos thams cad ni yang dag pa'i mtha' la gnas zhes bya'o/_/yang dag pa'i mtha' zhes bya ba ni yongs su ma chad pa'i mtha'o/_/mtha' thams 
[\[305b\]]
[\[305b.1\]]cad kyi rjes su 'gro ba'i mtha' ste/_chos thams cad ni mtha' der phyin par snang ngo /_/de ci'i phyir zhe na/_nam mkha'i cha shas gshegs pa'i mtha' ni mtha' 'di ste/_ji ltar nam mkha' kun du yongs su chad pa'i mtha' ma yin pa de bzhin du yang dag pa'i mtha' la chos thams cad kyi mtha' 
[\[305b.2\]]med do/_/yang dag pa'i mtha' gang yin pa de ni bdag gi mtha' ste/_bdag gi mtha' rjes su shes pas sems can thams cad kyi mtha' rjes su shes pa khong du chud par bya'o/_/gang sems can thams cad kyi mtha' der chos thams cad kyi mtha'ang 'dus te/_de'i phyir chos thams cad 
[\[305b.3\]]ni zad pa'i mtha' zad pa'i mu/_zad pa'i mthar thug pa zhes bya'o/_/zad ces bya ba de ni mya ngan las 'das pa'i ming [{]bla dgas [,]bla dwags [}]so/_/de bas na chos thams cad ni mya ngan las 'das pa dang mtshungs pa zhes bya'o/_/de ci'i phyir zhe na/_de dag la gnyen po med do/_/'di lta ste dper na/_nam 
[\[305b.4\]]mkha' la gnyen po med pa de bzhin du chos thams cad la'ang gnyen po med do/_/gang dag gnyen pos mya ngan las 'das pa tshol ba de dag ni skye ba dang 'jig par lta ba yin te/_chos 'di dag ni bskyed par bya/_chos 'di dag ni dgag par bya zhes de dag skye ba dang /_'jig pa la spyod pas 
[\[305b.5\]]de dag mya ngan las 'das pa'i mnyam pa nyid mi shes so/_/de bas na bcom ldan 'das kyis kyang 'di skad ces shes par gyis shig_/shes par gyis shig_/ma rtsod cig_/rtsod pa med pa dge sbyong gi yon tan gyi mchog rnams yongs su rdzogs par gyis shig ces gsungs so/_/de nas bcom 
[\[305b.6\]]ldan 'das la tshe dang ldan pa kun dga' bos 'di skad ces gsol to/_/bcom ldan 'das byang chub sems dpa' nam mkha' mdzod ji ltar lus mngon sum du gyur pa de bzhin du ston pa ngo mtshar to/_/byang chub sems dpa' nam mkha' mdzod kyis smras pa/_btsun pa kun dga' bo kho bo'i 
[\[305b.7\]]lus ni mngon sum ste/_lus kyi mngon sum bdag ma yin no/_/de ci'i phyir zhe na/_nam mkha' ni bdag gi lus te/_de'i phyir kho bo'i lus ni mngon sum mo/_/de ji ltar na lus mngon sum yin zhe na/_gang gi phyir lus kyis sangs rgyas kyi mdzad pa byed kyang chos kyi sku lus kyang mi nyams 
[\[306a\]]
[\[306a.1\]]la/_phung po dang /_khams dang /_skye mched kyis rab tu phye ba yang ma yin/_lus phyin ci log las byung ba yang ma yin te/_yid kyi lus rab tu rnyed do/_/de ltar na byang chub sems dpa' lus mngon sum pa yin no/_/kun dga' bos smras pa/_rigs kyi bu khyod chos 
[\[306a.2\]]thams cad mngon sum pa yin nam/_smras pa/_btsun pa kun dga' bo kho bo'i lus ni chos las rnam par grol bar mi 'dod de/_kho bo'i lus nyid chos so/_/chos nyid ni kho bo'i lus so/_/de bas na kho bo'i lus mngon sum mo/_/kun dga' bos smras pa/_rigs kyi bu khyod gal 
[\[306a.3\]]te lus mngon sum pa yin na/_khyod ci dgra bcom pa'am/_smras pa/_nyon mongs pa med pa'i chos kyi sgo rtogs shing /_'dod chags med la zhe sdang med cing gti mug med pa'i phyir kho bo ni dgra bcom pa'o/_/smras pa/_rigs kyi bu khyod gal te khyod dgra bcom pa yin na/_ji srid 
[\[306a.4\]]cig na yongs su mya ngan las 'da'/_smras pa/_btsun pa kun dga' bo dgra bcom pa ni yongs su mya ngan las mi 'da' ste/_so so'i skye bo rnams yongs su mya ngan las 'da'i dgra bcom pa ni ma yin no/_/de ci'i phyir zhe na/_dgra bcom pa ni mya ngan las 'das pa'i 'du shes 
[\[306a.5\]]spangs pa'o/_/so so'i skye bo rnams ni yongs su mya ngan las 'da'o zhes rnam par rtog ste/_de dag ci tsam du rtog cing rnam par rtog pa de tsam du yongs su mya ngan las 'da'o/_/smras pa/_rigs kyi bu bdag cag gis ji ltar khyod kyis smras pa'i don shes pa ltar na khyod ni dgra bcom 
[\[306a.6\]]pa'ang ma yin/_so so'i skye bo yang ma yin/_slob pa yang ma yin/_mi slob pa yang ma yin/_rang sangs rgyas kyang ma yin/_byang chub sems dpa' yang ma yin/_de bzhin gshegs pa yang ma yin no/_/smras pa/_btsun pa kun dga' bo legs so legs so/_/gang dgra bcom pa 
[\[306a.7\]]yang ma yin/_so so'i skye bo yang ma yin/_slob pa yang ma yin/_mi slob pa yang ma yin/_rang sangs rgyas kyang ma yin/_byang chub sems dpa' yang ma yin/_de bzhin gshegs pa yang ma yin pa de ni sa thams cad kyang ston la gang la yang rab tu mi gnas so/_/bstan pa 'di bshad pa 
[\[306b\]]
[\[306b.1\]]na nyan thos lnga brgya tsam gyis byang chub sems dpa' nam mkha' mdzod la bla gos chos la dgab par gtor te/_tshig 'di skad du sems can thams cad kyang 'di 'dra ba'i spobs pa rnyed par gyur cig ces smras so/_/de nas byang chub sems dpa' nam mkha' mdzod kyi byin gyi rlabs kyis chos 
[\[306b.2\]]gos de dag nam mkha'i nang du song ngo /_/de nas dge slong dgra bcom pa de dag gis 'di skad ces smras so/_/rigs kyi bu chos gos de dag gar song smras pa/_nam mkha'i mdzod du song ngo /_/de'i tshe bcom ldan 'das 'dzum pa mdzad pa dang /_tshe dang ldan pa kun dga' bos bcom ldan 
[\[306b.3\]]'das la 'dzum pa mdzad pa de'i don zhus pa/_bcom ldan 'das de bzhin gshegs pa ni don ma mchis par 'dzum pa mi mdzad na/_'dzum pa mdzad pa'i rgyu gang lags/_rkyen gang lags/_bcom ldan 'das kyis bka' stsal pa/_kun dga' bo dge slong lnga brgya po de dag gis bla 
[\[306b.4\]]gos lnga brgya byang chub sems dpa' nam mkha' mdzod la gtor te/_byang chub sems dpa' nam mkha' mdzod kyis nam mkha'i mdzod du bcug pa de dag ngur smrig gi rgyal mtshan zhes bya ba'i 'jig rten gyi khams su song ste/_bcom ldan 'das de bzhin gshegs pa ri dbang rgyal po'i sangs 
[\[306b.5\]]rgyas kyi zhing na sangs rgyas kyi bya ba byed do/_/gang byang chub sems dpa' nam mkha' mdzod kyis chos kyi gtam byas pa de sangs rgyas kyi zhing der chos gos de dag las byung ste/_chos bstan pa des byang chub sems dpa' stong phrag mang po zhig bzod pa thob bo/_/kun dga' bo rnam grangs du 
[\[306b.6\]]mas sems can rnams yongs su smin par byed pa byang chub sems dpa' rnams kyi rdzu 'phrul dang ye shes kyi yul la ltos/_bstan pa 'di bshad pa na me lta bu'i kha dog dang zla ba dang nyi ma ltar 'bar ba'i kha dog sngon ma mthong ma thos pa'i me tog rnams kyi char chen po mngon par rab tu bab ste/_
[\[306b.7\]]me tog de dag las gang byang chub sems dpa' nam mkha' mdzod kyis bstan pa 'di thos nas mos par 'gyur ba'i sems can de dag ni phyir mi ldog pa'i phyag rgyas btab cing byang chub kyi snying po la gzhol ba yin no zhes de lta bu'i sgra byung ngo /_/kun dga' bos gsol pa/_bcom ldan 'das me 
[\[307a\]]
[\[307a.1\]]tog 'di dag ga las mchis/_bcom ldan 'das kyis bka' stsal pa/_kun dga' bo 'od bkod pa zhes bya ba'i tshangs pa'i 'jig rten gyi khams stong phrag brgya la dbang ba zhig yod de/_tshangs pa des byang chub sems dpa' nam mkha' mdzod la mchod pa bya ba'i phyir me tog 'di dag 
[\[307a.2\]]gtor to/_/kun dga' bos gsol pa/_bcom ldan 'das bdag cag gis tshangs pa de lta'o/_/bka' stsal pa/_tshangs pa de de'u re mthong gis cung zhig sdod cig_/de nas tshangs pa 'od bkod pa tshangs pa stong phrag drug cu rtsa brgyad kyis yongs su bskor cing mdun du bdar te/_tshangs pa'i 
[\[307a.3\]]'jig rten nas mi snang bar gyur nas/_bcom ldan 'das kyi spyan sngar phyin te/_des bcom ldan 'das kyi zhabs la mgo bos phyag 'tshal nas/_lan gsum bskor ba byas te phyogs gcig tu 'dug go/_/de nas bcom ldan 'das la tshangs pa 'od bkod pas 'di skad ces gsol to/_/
[\[307a.4\]]bcom ldan 'das byang chub sems dpa' nam mkha' mdzod kyi tshul khrims kyi che ba dang /_ting nge 'dzin gyi che ba dang /_mngon par shes pa'i che ba dang /_ye shes kyi che ba dang /_shes rab kyi che ba dang /_smon lam yongs su rdzogs pa'i che ba dang /_thabs la mkhas pa'i che ba dang /_
[\[307a.5\]]lhag pa'i bsam pa'i che ba dang /_chos kyi dbang phyug gi che ba dang /_lus kyi rgyan gyi che ba dang /_ngag dang sems kyi rgyan gyi che ba dang /_chos thams cad la dbang ba'i che ba ngo mtshar to/_/'di ltar byang chub sems dpa' nam mkha' mdzod ces bgyi ba sngon shin tu sbyang ba bgyis pas lus 
[\[307a.6\]]dang /_ngag dang /_sems dag gis brtson pa ma mchis par bgyi ba thams cad ston te/_bcom ldan 'das su zhig sngon gyi dge ba'i rtsa ba rnams la byas pa mi gzo bar 'gyur/_bcom ldan 'das byang chub sems dpa' nam mkha' mdzod da ltar gang seng ge'i sgra sgrogs pa 'di ni sngon gyi spyod pa zab 
[\[307a.7\]]mo'i rgyu 'thun pa'o/_/bcom ldan 'das kyis bka' stsal pa/_de de bzhin no/_/tshangs pa ji skad smras pa bzhin te/_byang chub sems dpa' rnams kyi bla na med pa yang dag par rdzogs pa'i byang chub ni sngon gyi dge ba'i rtsa ba dang /_bsod nams dang ye shes las byung ngo /_/de nas bcom 
[\[307b\]]
[\[307b.1\]]ldan 'das la tshangs pa 'od bkod pas 'di skad ces gsol to/_/bcom ldan 'das byang chub sems dpa' rnams kyi dge ba'i rtsa ba gang lags/_bsod nams gang lags/_ye shes gang lags/_bcom ldan 'das kyis bka' stsal pa/_tshangs pa dge ba'i rtsa ba zhes bya ba ni 
[\[307b.2\]]gang sems dang po bskyed pa ste/_sangs rgyas kyi chos thams cad kyi rtsa ba'o/_/bsod nams ni gang byang chub kyi sems bskyed ma thag tu sems can thams cad dang /_nyan thos dang /_rang sangs rgyas thams cad kyi sbyin pa las byung ba dang /_tshul khrims las byung ba dang /_bsgom 
[\[307b.3\]]pa las byung ba'i bsod nams bya ba'i dngos po thams cad zil gyis gnon pa'o/_/ye shes ni gang dge ba'i rtsa ba bsags shing bsags pa rnams rnam pa thams cad mkhyen pa nyid du bsngo ba'o/_/gzhan yang dge ba'i rtsa ba ni sgyu dang g.yo med pa'i phyir bsam pa'o/_/bsod nams 
[\[307b.4\]]ni gang bsod nams thams cad sogs pa'i phyir rab tu sbyor ba'o/_/ye shes ni gang khyad par du 'gro ba'i phyir lhag pa'i bsam pa'o/_/gzhan yang dge ba'i rtsa ba ni gang dge ba'i chos rnams la yi dam brtan pa'o/_/bsod nams ni gang dge ba'i rtsa ba'i tshogs kyis chog mi shes 
[\[307b.5\]]pa'o/_/ye shes ni gang dge ba'i rtsa ba rnams la sgyu mar so sor rtog pa'o/_/gzhan yang dge ba'i rtsa ba ni gang dge ba'i bshes gnyen rnyed pa'o/_/bsod nams ni gang dge ba'i bshes gnyen mi gtong ba'o/_/ye shes ni gang dge ba'i bshes gnyen la kun 'dri ba'o/_/gzhan yang 
[\[307b.6\]]dge ba'i rtsa ba ni gang chos don du gnyer ba'o/_/bsod nams ni gang chos 'dod pa'o/_/ye shes ni gang chos kyi kun dga' la dga' zhing mos pa'o/_/gzhan yang dge ba'i rtsa ba ni gang chos tshol ba'o/_/bsod nams ni gang zang zing med par chos ston pa'o/_/ye shes ni gang 
[\[307b.7\]]chos la slob dpon gyi dpe mkhyud med pa'o/_/gzhan yang dge ba'i rtsa ba ni gang chos nyan pa'o/_/bsod nams ni gang tshul bzhin la so sor rtog pa'o/_/ye shes ni gang chos sgrub pa'o/_/gzhan yang dge ba'i rtsa ba ni gang sangs rgyas mthong ba'o/_/bsod nams ni gang sangs 
[\[308a\]]
[\[308a.1\]]rgyas la rim gro byed pa'o/_/ye shes ni gang sangs rgyas la rab tu rton pa'o/_/gzhan yang dge ba'i rtsa ba ni gang rab tu byung ba rnyed pa'o/_/bsod nams ni gang 'phags pa'i rigs kyis shin tu dga' ba'o/_/ye shes ni gang dgon par gnas pa la dga' ba'o/_/
[\[308a.2\]]gzhan yang dge ba'i rtsa ba ni gang dgang sla ba dang /_gso sla ba'o/_/bsod nams ni gang chos gos dang bsod snyoms lhun gyis grub par rnyed pa'o/_/ye shes ni gang mi chags mi brkam par de la yongs su spyod pa'o/_/gzhan yang dge ba'i rtsa ba ni gang dran pa nye bar gzhag pa 
[\[308a.3\]]rnams la sgom pa'o/_/bsod nams ni gang yang dag par spong ba rnams yongs su rdzogs par byed pa'o/_/ye shes ni gang rdzu 'phrul gyi rkang pa thob pa'o/_/gzhan yang dge ba'i rtsa ba ni gang dad pa'i dbang po la 'jug pa'o/_/bsod nams ni gang brtson 'grus dang /_dran pa dang 
[\[308a.4\]]shes bzhin no/_/ye shes ni gang ting nge 'dzin dang shes rab bsgom pa'o/_/gzhan yang dge ba'i rtsa ba ni gang stobs lnga la gnas pa'o/_/bsod nams ni gang byang chub kyi yan lag rnams rjes su shes pa'o/_/ye shes ni gang lam la 'jug pa shes pa'o/_/gzhan yang dge ba'i rtsa ba 
[\[308a.5\]]ni gang sems dga' ba'o/_/bsod nams ni gang zhi gnas kyi tshogs yongs su tshol ba'o/_/ye shes ni gang lhag mthong la mkhas pa'o/_/gzhan yang dge ba'i rtsa ba ni gang sbyin pa las byung ba'i bsod nams bya ba'i dngos po'o/_/bsod nams ni gang tshul khrims las byung ba'i bsod 
[\[308a.6\]]nams bya ba'i dngos po'o/_/ye shes ni gang bsgom pa las byung ba'i bsod nams bya ba'i dngos po'o/_/gzhan yang dge ba'i rtsa ba ni gang lhag pa'i tshul khrims la slob pa'o/_/bsod nams ni gang lhag pa'i sems la slob pa'o/_/ye shes ni gang lhag pa'i shes rab la slob pa'o/_/
[\[308a.7\]]gzhan yang dge ba'i rtsa ba ni sdig pa thams cad so sor 'chags pa'o/_/bsod nams ni bsod nams thams cad la rjes su yi rang ba'o/_/ye shes ni sangs rgyas thams cad la gsol ba 'debs pa'o/_/gzhan yang dge ba'i rtsa ba ni bdog pa thams cad yongs su gtong ba'o/_/bsod 
[\[308b\]]
[\[308b.1\]]nams ni rnam par smin pa la mi re ba'o/_/ye shes ni sbyin pa mi snyems shing byang chub tu yongs su bsngo ba'o/_/gzhan yang dge ba'i rtsa ba ni bslab pa yang dag par 'dzin pa'o/_/bsod nams ni tshul khrims ma nyams pa'o/_/ye shes ni mngon par 'du mi byed pa'i tshul khrims byang chub tu yongs su 
[\[308b.2\]]bsngo ba'o/_/gzhan yang dge ba'i rtsa ba ni sems can thams cad la khong khro ba med pa'o/_/bsod nams ni mi snyan par zer ba bzod pa'o/_/ye shes ni sems can thams cad yongs su smin par bya ba'i phyir lus dang srog gtong zhing byang chub tu yongs su bsngo ba'o/_/gzhan yang dge ba'i 
[\[308b.3\]]rtsa ba ni gang dge ba'i chos rnams la rtsom pa'o/_/bsod nams ni gang dge ba'i rtsa ba thams cad la 'dun pa'o/_/ye shes ni gang mtshan ma med pa la mtshungs par 'jug cing dge ba'i rtsa ba byang chub tu yongs su bsngo ba'o/_/gzhan yang dge ba'i rtsa ba ni gang bsam gtan gyi yan lag 
[\[308b.4\]]yongs su tshol ba'o/_/bsod nams ni gang bsam gtan rnyed pas sngon gyi dge ba'i rtsa ba zad par mi byed pa'o/_/ye shes ni gang bsam gtan las bzlog nas 'dod pa'i khams su skye ba'o/_/gzhan yang dge ba'i rtsa ba ni gang shes rab kyi rtsa ba thos pa'o/_/bsod nams ni gang thos 
[\[308b.5\]]pa la so sor rtog pa'o/_/ye shes ni gang shes rab yongs su skong ba'o/_/gzhan yang dge ba'i rtsa ba ni sems can thams cad la sems mnyam pa'o/_/bsod nams ni byams pa'i sems la snyoms par 'jug pa'o/_/ye shes ni nam mkha' dang mtshungs pas sems can thams cad 
[\[308b.6\]]la byams pa'o/_/gzhan yang dge ba'i rtsa ba ni gang sa gsum gyi tshogs so/_/bsod nams ni gang sa bzhi la sogs pa'o/_/ye shes ni gang sa bcu pa yongs su skong ba'o/_/gzhan yang dge ba'i rtsa ba ni sems dang po skyes pa'i byang chub sems dpa' rnams kyi'o/_/bsod nams ni spyod 
[\[308b.7\]]pa la zhugs pa'i byang chub sems dpa' rnams kyi'o/_/ye shes ni phyir mi ldog pa'i byang chub sems dpa' rnams kyi'o/_/gzhan yang dge ba'i rtsa ba ni rkang mthil mnyam par reg pa'o/_/bsod nams ni mtshan dang dpe byad bzang po'i rgyan to/_/ye shes ni spyi gtsug bltar mi mthong ba'o/_/
[\[309a\]]
[\[309a.1\]]gzhan yang dge ba'i rtsa ba ni sangs rgyas kyi zhing gi rgyan to/_/bsod nams ni bza' ba dang btung ba yid kyis longs spyod pa'o/_/ye shes ni dbang po rno ba'i sems can du skye ba'o/_/gzhan yang dge ba'i rtsa ba ni bdud kyi las rnams thos pa'o/_/bsod nams ni bdud kyi 
[\[309a.2\]]las rig pa'o/_/ye shes ni bdud kyi las las yang dag par 'das pa'o/_/gzhan yang dge ba'i rtsa ba ni snying rje chen po'o/_/bsod nams ni thabs la mkhas pa'o/_/ye shes ni shes rab kyi pha rol tu phyin pa'o/_/gzhan yang dge ba'i rtsa ba ni byang chub kyi snying po'i rgyan to/_/
[\[309a.3\]]bsod nams ni bdud thams cad 'dul ba'o/_/ye shes ni sems kyi skad cig gcig dang ldan pa'i shes rab kyis byang chub mngon par rdzogs par 'tshang rgya ba'o/_/tshangs pa de ltar na byang chub sems dpa' dge ba'i rtsa ba dang /_bsod nams dang /_ye shes las byung ba yin no/_/de 
[\[309a.4\]]nas bcom ldan 'das la tshangs pa 'od bkod pas 'di skad ces gsol to/_/bcom ldan 'das de bzhin gshegs pas rtsa ba'i gnas gsum po 'di dag las sangs rgyas kyi chos thams cad sna tshogs su bshad pa ngo mtshar to/_/de skad ces gsol pa dang /_byang chub sems dpa' 
[\[309a.5\]]sems dpa' chen po nam mkha' mdzod kyis tshangs pa 'od bkod pa la 'di skad ces smras so/_/tshangs pa gnas gcig tu chos thams cad yang dag par 'du'o/_/de ci'i phyir zhe na/_stong pa nyid kyi gnas ni gnas te/_stong pa nyid du chos thams cad yang dag par 'du'o/_/mtshan 
[\[309a.6\]]ma med pa'i gnas ni gnas te/_mtshan ma med par chos thams cad yang dag par 'du'o/_/smon pa med pa'i gnas ni gnas te/_smon pa med par chos thams cad yang dag par 'du'o/_/de bzhin nyid du sbyar te/_mngon par 'du mi byed pa'i bar gyi gnas ni gnas so/_/'dod 
[\[309a.7\]]chags med pa'i gnas ni gnas so/_/zhi ba'i gnas ni gnas so/_/gzhi med pa'i gnas ni gnas so/_/chos kyi dbyings kyi gnas ni gnas so/_/de bzhin nyid kyi gnas ni gnas so/_/yang dag pa'i mtha'i gnas ni gnas so/_/mi 'byung ba'i gnas ni gnas so/_/skye ba med pa'i 
[\[309b\]]
[\[309b.1\]]gnas ni gnas so/_/mya ngan las 'das pa'i gnas ni gnas te/_chos thams cad ni mya ngan las 'das par yang dag par 'du'o/_/tshangs pa gzhan yang 'dod chags ni 'dod chags med pa'i gnas so/_/de ci'i phyir zhe na/_'dod chags ni 'dod chags med pa'i rang bzhin te/_chos thams 
[\[309b.2\]]cad ni 'dod chags kyi rang bzhin no/_/zhe sdang ni zhe sdang med pa'i gnas so/_/de ci'i phyir zhe na/_zhe sdang ni zhe sdang med pa'i rang bzhin te/_chos thams cad ni zhe sdang gi rang bzhin no/_/gti mug ni gti mug med pa'i gnas so/_/de ci'i phyir zhe na/_gti mug ni gti mug med pa'i rang 
[\[309b.3\]]bzhin te/_chos thams cad ni gti mug gi rang bzhin no/_/'jig tshogs ni 'jig tshogs med pa'i gnas so/_/de ci'i phyir zhe na/_'jig tshogs ni 'jig tshogs med pa'i rang bzhin te/_chos thams cad ni 'jig tshogs kyi rang bzhin no/_/gzugs ni gzugs med pa'i gnas 
[\[309b.4\]]so/_/de ci'i phyir zhe na/_gzugs ni gzugs med pa'i rang bzhin te/_chos thams cad ni gzugs kyi rang bzhin no/_/de bzhin du tshor ba dang /_'du shes dang /_'du byed rnams dang /_rnam par shes pa yang rnam par shes pa med pa'i gnas so/_/de ci'i phyir zhe na/_rnam par shes 
[\[309b.5\]]pa ni rnam par shes pa med pa'i rang bzhin te/_chos thams cad ni rnam par shes pa med pa'i rang bzhin no/_/khams rnams dang /_skye mched rnams dang /_rten cing 'brel par 'byung ba'i yan lag bcu gnyis kyang de bzhin du sbyar te/_ma rig pa ni ma rig pa med pa'i gnas so/_/de ci'i phyir zhe 
[\[309b.6\]]na/_ma rig pa ni ma rig pa med pa'i rang bzhin te/_sangs rgyas kyi chos thams cad ni ma rig pa'i rang bzhin no/_/skye ba'i bar du yang skye ba med pa'i gnas so/_/de ci'i phyir zhe na/_skye ba ni skye ba med pa'i rang bzhin te/_sangs rgyas kyi chos thams cad ni skye ba'i rang bzhin no/_/sangs 
[\[309b.7\]]rgyas kyi chos thams cad ni chos ma yin pa'i gnas so/_/de ci'i phyir zhe na/_chos thams cad ni rtog pa med pa'i rang bzhin te/_sangs rgyas kyi chos thams cad ni chos thams cad kyi rang bzhin no/_/tshangs pa de dag ni gnas med pa'i gnas la 'jug pa zhes bya ba chos kyi gnas la 'jug 
[\[310a\]]
[\[310a.1\]]pa'i sgo ste/_gang du gnas re rer sangs rgyas kyi chos thams cad yang dag par 'du ba'o/_/tshangs pa 'di lta ste dper na rgya mtsho chen por ni 'bab chu thams cad 'bab pa de bzhin du/_chos kyi sgo'i gnas gcig tu sangs rgyas kyi chos thams cad yang dag par 'du'o/_/tshangs 
[\[310a.2\]]pa 'di lta ste dper na nam mkha' la gzugs su snang ba thams cad yang dag par 'du ba de bzhin du/_chos kyi sgo'i gnas gcig tu sangs rgyas kyi chos thams cad yang dag par 'du ste/_de'i phyir gnas 'di ni mi zad pa'i gnas te/_'bum bzhag pa'i gnas so/_/tshangs pa 'di lta 
[\[310a.3\]]ste dper na/_'bum bzhag pa'i gnas gcig tu 'bum thams cad yang dag par 'du ste/_de dag lo stong du bzhag nas phyung yang 'bum de snyed kyang gnas de la mi 'byar la gnas kyang 'bum la mi 'byar ba de bzhin du/_tshangs pa bskal pa brgya stong du sangs rgyas kyi chos rnams bgrangs 
[\[310a.4\]]shing bzhag la gzhal kyang sangs rgyas kyi chos rnams lus la song ba'am sems la song bar mi 'gyur te/_bshad kyang rung ma bshad kyang rung ba de snyed do/_/de snyed pa de yang de snyed ma yin te/_de ci'i phyir zhe na/_gal te de snyed dam/_de snyed ma yin pa zhig rnyed na ni de rnyed pa nyid du 
[\[310a.5\]]'gyur na/_gang gi phyir de dag ni de snyed kyang ma yin te/_de snyed ma yin pa yang ma yin pas de'i phyir de dag ni de snyed dam/_de snyed ma yin pa zhes mi brjod do/_/tshangs pa gang sangs rgyas kyi chos bgrang ba de ni chos thams cad bgrang ba'o/_/de ci'i phyir zhe na/_chos thams cad ni sangs 
[\[310a.6\]]rgyas kyi chos te/_sangs rgyas kyi chos gang yin pa de dag ni chos kyang ma yin/_chos ma yin pa'ang ma yin no/_/de ci'i phyir zhe na/_sangs rgyas kyi chos ni 'du shes kyis kun brtags pa ma yin te/_'du shes yongs su shes par bya ba'i phyir sangs rgyas kyi chos rnams 
[\[310a.7\]]rab tu bstan te/_gang 'du shes kyang med 'du shes med pa yang ma yin pa'i kun rtog pa de ni chos kyang ma yin/_chos ma yin pa yang ma yin no/_/tshangs pa sangs rgyas kyi chos 'di dag ni mtshan nyid de lta bu ste/_rang gi mtshan nyid kyis dag pa/_rang gi mtshan nyid kyis dben 
[\[310b\]]
[\[310b.1\]]pa'o/_/rang gi mtshan nyid ni mtshan nyid med pa ste mtshan nyid med pa ni nam mkha'o/_/nam mkha'i mtshan nyid ni chos thams cad do/_/byang chub sems dpa' nam mkha' mdzod kyis gtam shin tu brjod pa 'di bstan pa na/_tshangs pa'i 'khor de nas tshangs pa khri nyis stong ni bla na med 
[\[310b.2\]]pa yang dag par rdzogs pa'i byang chub tu sems skyes so/_/yongs su sbyang ba byas pa'i dge ba'i rtsa ba rnams bskyed pa'i tshangs pa lnga stong ni mi skye ba'i chos la bzod pa thob par gyur to//_//'phags pa nam mkha' mdzod kyis zhus pa/_bam po bdun pa/_de nas byang 
[\[310b.3\]]chub sems dpa' lag na rin po ches byang chub sems dpa' sems dpa' chen po nam mkha' mdzod la 'di skad ces smras so/_/rigs kyi bu byang chub kyi sems byang chub kyi sems zhes bya ba'i byang chub kyi sems de chos gang dag gis bsdus na phyir mi ldog par kun du gnas/_nam 
[\[310b.4\]]mkha' mdzod kyis smras pa/_rigs kyi bu byang chub kyi sems ni chos rnam pa gnyis kyis bsdus pas phyir mi ldog par gnas so/_/gnyis gang zhe na/_bsam pa dang /_lhag pa'i bsam pa'o/_/smras pa/_rigs kyi bu bsam pa dang /_lhag pa'i bsam pa gang gis bsdus/_
[\[310b.5\]]smras pa/_rigs kyi bu bsam pa ni g.yo med pa dang sgyu med pas bsdus pa'o/_/lhag pa'i bsam pa ni de la ma chags pa dang /_khyad par du 'gro bas bsdus so/_/smras pa/_rigs kyi bu chos bzhi po 'di dag gang gis bsdus/_smras pa/_rigs kyi bu chos bzhi po 'di dag ni/_chos 
[\[310b.6\]]brgyad kyis bsdus te/_brgyad gang zhe na/_'di lta ste/_g.yo med pa ni drang po dang gsal bas bsdus so/_/sgyu med pa ni bcos ma ma yin pa dang /_bsam pa dag pas bsdus so/_/de la ma chags pa ni sems ma god pa dang /_brtson 'grus ma god pas bsdus so/_/khyad par du 'gro 
[\[310b.7\]]ba ni bsod nams kyi tshogs dang /_ye shes kyi tshogs kyis bsdus so/_/smras pa/_rigs kyi bu chos brgyad po 'di dag gang gis bsdus te/_smras pa/_rigs kyi bu chos brgyad po 'di dag ni chos bcu drug gis bsdus te/_bcu drug gang zhe na/_'di lta ste/_drang po ni zhi ba dang des pas bsdus 
[\[311a\]]
[\[311a.1\]]so/_gsal ba ni nga rgyal med pa dang /_thibs po med pas bsdus so/_/bcos ma ma yin pa ni byams pa chen po dang /_snying rje chen pos bsdus so/_/bsam pa dag pa ni lus dang sems yongs su dag pas bsdus so/_/sems ma god pa ni brtan pa dang stobs kyis bsdus 
[\[311a.2\]]so/_/brtson 'grus ma god pa ni de nyid byed pa dang /_yang dag pa'i nan tan gyis bsdus so/_/bsod nams kyi tshogs ni sbyor ba dang sbyor ba mthar 'byin pas bsdus so/_/ye shes kyi tshogs ni thos pa dang thos pa bsgrubs pas bsdus so/_/rigs kyi bu chos brgyad po de dag ni chos 
[\[311a.3\]]bcu drug po 'di dag gis bsdus so/_/smras pa/_rigs kyi bu chos bcu drug po 'di dag gang gis bsdus/_smras pa/_rigs kyi bu chos bcu drug po 'di dag ni chos sum cu rtsa gnyis kyis bsdus te/_sum cu rtsa gnyis gang zhe na/_'di lta ste/_zhi ba ni ngo tsha shes pa dang /_khrel yod pas 
[\[311a.4\]]bsdus so/_/des pa ni bka' blo bde ba dang /_'grogs na bde bas bsdus so/_/nga rgyal med pa ni khyad du mi gsod pa dang /_'dus pas bsdus so/_/thibs po med pa ni dri ma med pa dang /_mi rtsub pas bsdus so/_/byams pa chen po ni khong khro ba med pa'i sems dang /_sems can thams 
[\[311a.5\]]cad la sems mnyam pas bsdus so/_/snying rje chen po ni yongs su mi skyo ba dang /_sems can thams cad kyi bya ba ci yod ces bya bas bsdus so/_/lus yongs su dag pa ni mi 'tshe ba dang /_rang gi longs spyod kyis chog par 'dzin pas bsdus so/_/sems yongs su dag pa ni dul ba dang zhi 
[\[311a.6\]]bas bsdus so/_/brtan pa ni yi dam mi zhig pa dang /_dam bcas pa nyams su lon par byed pas bsdus so/_/stobs ni blo rab tu gnas pa dang /_blo mi g.yo bas bsdus so/_/de nyid byed pa ni ji skad smras pa dang /_de bzhin du byed pas bsdus so/_/yang dag pa'i nan tan ni yang 
[\[311a.7\]]dag pa'i sbyor ba dang /_yang dag pa'i rtsol bas bsdus so/_/sbyor ba ni sgrol ba dang /_mi ldog pas bsdus so/_/sbyor ba mthar 'byin pa ni pha rol gyi sgra dang /_tshul bzhin yid la byed pas bsdus so/_/thos pa ni dge ba'i bshes gnyen dang 'thun par 'dzin pas bsdus so/_/thos pa 
[\[311b\]]
[\[311b.1\]]bsgrubs pa ni rab tu sems pa dang /_des par sems pas bsdus so/_/rigs kyi bu chos bcu drug po de dag ni chos sum cu rtsa gnyis po de dag gis bsdus so/_/smras pa/_rigs kyi bu chos sum cu rtsa gnyis po 'di dag chos du zhig gis bsdus/_smras pa/_rigs kyi bu chos sum cu 
[\[311b.2\]]rtsa gnyis po 'di dag ni chos drug cu rtsa bzhis bsdus te/_drug cu rtsa bzhi gang zhe na/_'di lta ste/_ngo tsha shes pa ni nang du so sor rtog pa dang /_dbang po yang dag par sdom pas bsdus so/_/khrel yod pa ni phyi rol gyi yul srung ba dang /_mkhas shing rtogs pa la 'dzem pas bsdus 
[\[311b.3\]]so/_/bka' blo bde ba ni chos don du gnyer ba dang /_chos 'dod pas bsdus so/_/'grogs na bde ba ni lus yid du 'ong ba dang /_sems yid du 'ong bas bsdus so/_khyad du mi gsod pa ni ma khengs pa dang /_chos spyod pas bsdus so/_/'dud pa ni lus gya gyu med pa dang /_sems 
[\[311b.4\]]gya gyu med pas bsdus so/_/dri ma med pa ni dri ma gsum bsal ba dang /_rnam par thar pa gsum sgom pas bsdus so/_/mi rtsub pa ni mi brlang ba dang /_phra ma med pas bsdus so/_/khong khro ba med pa'i sems ni bdag bsrung ba dang /_gzhan srung bas bsdus so/_/sems can 
[\[311b.5\]]thams cad la sems mnyam pa ni tha dad pa med pa dang /_ro gcig pas bsdus so/_/yongs su mi skyo ba ni rmi lam gyi rang bzhin dang /_sgyu ma'i rang bzhin gyis bsdus so/_/sems can thams cad kyi bya ba ci yod ces bya ba ni mngon par shes pa dang /_thabs kyis bsdus so/_/mi 'tshe 
[\[311b.6\]]ba ni 'dod pa dang /_las kyi rnam par smin pa la yid ches pas bsdus so/_/rang gi longs spyod kyis chog par 'dzin pa ni 'dod pa nyung ba dang /_chog shes pas bsdus so/_/dul ba ni mi 'khrug pa dang /_mi rtsod pas bsdus so/_/zhi ba ni ngar 'dzin pa 'dor ba dang /_nga yir 'dzin 
[\[311b.7\]]pa spong bas bsdus so/_/yi dam ma zhig pa ni byang chub kyi sems la lta ba dang /_byang chub kyi snying po la rton pas bsdus so/_/dam bcas pa nyams su lon par byed pa ni bdud kyi las rig pa dang /_sangs rgyas kyi byin gyis brlabs kyis bsdus so/_/blo shin tu gnas pa ni mi 
[\[312a\]]
[\[312a.1\]]'gyur ba'i blo dang /_mi rgod pas bsdus so/_/mi g.yo ba'i blo ni ri lta bu dang /_mi bskyod pas bsdus so/_/ji skad smra ba ni legs par bya ba'i las byed pa dang /_mi gdung bas bsdus so/_/de ltar byed pa de ni bden pa dang /_yang dag par smra bas 
[\[312a.2\]]bsdus so/_/yang dag pa'i sbyor ba ni rten cing 'brel par 'byung bar 'thun pa dang /_rtag pa dang chad pa yongs su spong bas bsdus so/_/yang dag pa'i rtsol ba ni rigs pa dang /_tshul gyis bsdus so/_/sgrol ba ni yang dag pa'i spong ba dang /_brtson 'grus mi 'dor 
[\[312a.3\]]bas bsdus so/_/phyir mi ldog pa ni rtul ba dang /_rtsol bas bsdus so/_/pha rol gyi sgra ni dge ba'i bshes gnyen dang /_chos don du gnyer bas bsdus so/_/tshul bzhin du yid la byed pa ni zhi gnas kyi tshogs dang /_lhag mthong gi tshogs kyis bsdus so/_/
[\[312a.4\]]dge ba'i bshes gnyen ni nyan 'dod pa dang /_ri mo byed pas bsdus so/_/'thun par 'dzin pa ni lus yang ba dang /_sems yang bas bsdus so/_/rab tu sems pa ni skyo ba dang /_'dod chags dang bral bas bsdus so/_/des par sems pa ni rgyur gyur pa dang /_'bras bu chud 
[\[312a.5\]]mi za bas bsdus so/_/rigs kyi bu chos sum cu rtsa gnyis po de dag ni chos drug cu rtsa bzhi po 'di dag gis bsdus so/_/smras pa/_rigs kyi bu chos drug cu rtsa bzhi po 'di dag chos du zhig gis bsdus/_smras pa/_rigs kyi bu chos drug cu rtsa bzhi po de dag ni chos brgya nyi shu rtsa 
[\[312a.6\]]brgyad kyis bsdus te/_chos brgya nyi shu rtsa brgyad gang zhe na/_'di lta ste/_nang du so sor rtog pa ni stong pa nyid du so sor rtog pa dang rang bzhin la so sor rtog pas bsdus so/_/dbang po yang dag par sdom pa ni dran pa dang /_shes bzhin gyis bsdus so/_/phyi rol gyi yul srung ba ni 
[\[312a.7\]]dbang po sbas pa dang /_mi rgyug pas bsdus so/_/mkhas shing rtogs pa la 'dzem pa ni bdag gi 'khrul pa la nyes par so sor rtog pa dang /_gzhan gyi 'khrul pa la nyes par lta bas bsdus so/_/chos don du gnyer ba ni bdag gi dam bcas pa nyams 'og tu chud par byed pa dang /_pha rol 
[\[312b\]]
[\[312b.1\]]gyi 'gyod pa sel bas bsdus so/_/chos 'dod pa ni chos la gzhol ba dang /_chos la 'bab pas bsdus so/_/lus yid du 'ong ba ni gnyid med pa dang /_gti mug med pas bsdus so/_/sems yid du 'ong ba ni cang shes pa dang /_glo bur gyi nyon mongs pa bsal bas bsdus so/_/
[\[312b.2\]]ma khengs pa ni pho theg spangs pa dang /_brjid spangs pas bsdus so/_/chos spyod pa ni mi dge ba'i chos spangs pa dang /_dge ba'i chos yongs su rdzogs par byed pas bsdus so/_/lus gya gyu med pa ni mi brlang ba dang /_mi rtsub pas bsdus so/_/sems gya gyu med pa ni yang dag 
[\[312b.3\]]pa'i dran pa dang /_yang dag pa'i ting nge 'dzin gyis bsdus so/_/dri ma gsum bsal ba ni mi sdug pa bsgom pa dang /_byams pa sgom pas bsdus so/_/rnam par thar pa gsum sgom pa ni gang zag med pa dang /_don dam pas bsdus so/_/mi brlang pa ni phan pa dang bde bas bsdus so/_/
[\[312b.4\]]phra ma med pa ni dbyen mi byed pa dang /_bye ba'i sdums byed pas bsdus so/_/bdag srung ba ni sdig pa thams cad mi byed pa dang /_bsod nams thams cad bsogs pas bsdus so/_/gzhan srung ba ni bzod pa dang /_des pas bsdus so/_/tha dad pa med pa ni sems nam mkha' 
[\[312b.5\]]dang mtshungs pa dang /_sems rlung dang mtshungs pas bsdus so/_/ro gcig pa ni de bzhin nyid dang /_chos kyi dbyings kyis bsdus so/_/rmi lam gyi rang bzhin ni mthong zhing thos la dran zhing shes pa dang /_chos kyi rjes su myong ba'i bdag nyid kyis bsdus so/_/sgyu ma'i rang bzhin 
[\[312b.6\]]ni rnam par sgrub pa dang /_yongs su rtog pas bsdus so/_/mngon par shes pa ni don la rton pa dang /_ye shes la rton pas bsdus so/_/thabs ni shes rab kyis lta ba dang /_sems can la lta bas bsdus so/_/'dog pa ni ltung ba med pa dang /_ltung ba mi 'chab pas bsdus so/_/
[\[312b.7\]]las kyi rnam par smin pa la yid ches pa ni tshe 'di la bag yod pa dang /_'jig rten pha rol la kha na ma tho bas 'jigs par lta bas bsdus so/_/'dod pa nyung ba ni rung ba'i drod zin pa dang /_shes rab kyis mi ngoms pas bsdus so/_/chog shes pa ni dgang sla ba dang /_gso sla bas 
[\[313a\]]
[\[313a.1\]]bsdus so/_/mi 'khrug pa ni shin tu mur thug pa dang /_shin tu mthar phyin pas bsdus so/_/mi rtsod pa ni bden pa dang /_chos la dga' bas bsdus so/_/ngar 'dzin pa 'dor ba ni rgyu yongs su shes pa dang /_lta ba yang dag par bcom pas bsdus so/_/nga yir 'dzin pa 
[\[313a.2\]]spong ba ni nga yi ba med pa dang /_yongs su 'dzin pa med pas bsdus so/_/byang chub kyi sems la lta ba ni theg pa dman pa mi 'dod pa dang /_sems can thams cad la snying rje bas bsdus so/_/byang chub kyi snying po la rton pa ni bdud thams cad bcom pa dang /_chos thams cad mngon par 
[\[313a.3\]]rdzogs par byang chub pas bsdus so/_/bdud kyi las rig pa ni dge ba'i bshes gnyen gyi man ngag dang /_shes rab kyi pha rol tu phyin pa la brtson pas bsdus so/_/sangs rgyas kyi byin gyi rlabs ni ji skad smras pa de bzhin byed pa dang /_sems can thams cad yongs su mi gtong bas 
[\[313a.4\]]bsdus so/_/blo mi 'gyur ba ni sa dang 'dra ba'i sems dang /_rjes su chags pa dang khong khro ba spangs pas bsdus so/_/mi rgod pa ni rgod pa dang 'gyod pa spangs pa dang /_mi rtag par so sor rtog pas bsdus so/_/ri lta bu ni mi mtho ba dang /_mi dma' bas bsdus so/_/mi bskyod pa ni 
[\[313a.5\]]dam bcas pa mi nyams pa dang /_dam bcas pa nyams su lon par byed pas bsdus so/_/legs par bya ba'i las byed pa ni gdung ba med pa dang /_'gyod pa med pas bsdus so/_/gdung ba med pa ni tshul khrims yongs su dag pa dang /_ting nge 'dzin yongs su dag pas bsdus 
[\[313a.6\]]so/_/bden pa ni kun rdzob kyi bden pa dang /_don dam pa'i bden pas bsdus so/_/yang dag pa nyid ni de bzhin nyid dang /_de kho na nyid kyis bsdus so/_/brten pa'i rjes su 'thun pa ni rgyu dang rkyen gyis bsdus so/_/rtag pa dang chad pa rnam par spong ba ni skye ba med pa dang /_'gag 
[\[313a.7\]]pa med pas bsdus so/_/rigs pa ni las kyi rnam par smin pa la yid ches pa dang /_las dang mi 'gal bas bsdus so/_/tshul ni dben pa'i tshul dang /_mi skye ba'i tshul gyis bsdus so/_/yang dag pa'i spong ba ni mi dge ba'i chos spong ba dang /_dge ba'i chos chud mi gson pas 
[\[313b\]]
[\[313b.1\]]bsdus so/_/brtson pa mi 'dor ba ni lus kyi stobs dang /_sems kyi stobs kyis bsdus so/_/rtul ba ni spro ba dang /_gzhan gnon pas bsdus so/_/rtsol ba ni de la ma zhen pa dang /_phyir mi ldog pas bsdus so/_/dge ba'i bshes gnyen ni ldang ba dang /_rim gro byed 
[\[313b.2\]]pas bsdus so/_/chos don du gnyer ba ni ye shes 'dod pa dang /_rnam par grol bar 'dod pas bsdus so/_/zhi gnas kyi tshogs ni lus dben pa dang /_sems dben pas bsdus so/_/lhag mthong gi tshogs ni thos pa tshol bas ngoms mi myong ba dang /_tshul bzhin yid 
[\[313b.3\]]la byed pas bsdus so/_/nyan par 'dod pa ni thal mo sbyor ba'i las dang /_lus rab tu 'dud pas bsdus so/_/ri mo byed pa ni bden pa dang /_mi slu bas bsdus so/_/lus yang ba ni kha zas kyi tshod shes pa dang /_nam gyi cha stod dang nam gyi cha smad la mi nyal bar sbyor ba 
[\[313b.4\]]la rjes su sbyor bas bsdus so/_/sems yang ba ni 'dun pa dang /_dpyod pas bsdus so/_/skyo ba ni mi rtag pa dang /_sdug bsngal gyis bsdus so/_/'dod chags dang bral ba ni nga yi ba med pa dang /_yongs su 'dzin pa med pas bsdus so/_/rgyu ni chud mi za ba dang /_de'i 
[\[313b.5\]]rgyu las ldog pas bsdus so/_/'bras bu ni ci rigs par mi slu ba dang /_mos pa ji lta ba bzhin du 'bras bu la 'dzin pas bsdus te/_rigs kyi bu chos drug cu rtsa bzhi po de dag ni chos brgya nyi shu rtsa brgyad po 'di dag gis bsdus so/_/rigs kyi bu 'di ni chos thams cad 
[\[313b.6\]]mdor bstan pa ste/_gal te kho bos tshig gcig las lhag pa dang /_tshig gnyis las lhag par bstan pas/_bskal pa'am/_bskal pa las lhag par chos bstan pa bshad kyang chos rnams kyi chos nyid zad par yang mi 'gyur la/_kho bo'i spobs pa yang zad par mi 
[\[313b.7\]]'gyur ro/_/chos bsdu ba'i le'u'i chos kyi rnam grangs 'di bstan pa na/_byang chub sems dpa' lag na rin po ches byang chub sems dpa' nam mkha' mdzod dang /_chos kyi rnam grangs 'di la mchod pa bya ba'i phyir rin po che'i lag pa g.yas pas stong gsum gyi stong chen po'i 
[\[314a\]]
[\[314a.1\]]'jig rten gyi khams 'di khebs par byas so/_/de nas skad cig de nyid la phyogs bcu'i 'jig rten gyi khams na me tog dang /_bdug spos dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_
[\[314a.2\]]rol mo dang /_sil snyan gyi sgra ci yod pa de dag rin po che'i lag pa g.yas pa de las rab tu bab bo/_/me tog gi char des stong gsum gyi stong chen po'i 'jig rten gyi khams 'di thams cad pus nub tsam du yog par gyur to/_/nam mkha'i dkyil thams cad kyang gdugs dang /_rgyal mtshan 
[\[314a.3\]]dang /_ba dan dang /_gos kyis legs par brgyan par gyur to/_/sil snyan gyi sgra de dag las 'di lta bu'i tshigs su bcad pa dag kyang byung ste/_yon tan bdog pa yon tan rgyas pa yon tan brgyas gang ba/_/bdud kyi 'gro ba rnam sel dran dang blo gros rtogs dang ldan/_/skyes bu dam 
[\[314a.4\]]pa dge sbyong mchog gi skad ni mdzes par 'byung /_/phyogs bcu rnams su rgyu bas srid pa rnam par sel bar byed/_shin tu rab tu mos par phul gyis rab tu rgyas pa po/_/srid pa brgya ni rnam par sel cing rdul dang mun pa bral/_/lha dang mi rnams 'jig pa med pa'i grong khyer 
[\[314a.5\]]'gro ba sgrol/_/srid pa med cing stobs bcu ldan pa nam mkha' mnyam pa'i yid/_/sgra 'byin mdzes shing shin tu snyan la rab tu zhi ba'i bzhin/_/tha ba med cing mi khyud dri med dri ma rab tu sel/_/srid pa gsum po dag na mtshungs med lha dang mi yis mchod/_/srid pa med cing 
[\[314a.6\]]'gro ba dag la bde sbyin phan pa byed/_/dran dang blo gros rtogs dang mos pas spyad pa legs par spyad/_/stobs bcu rnams dang rab kyi stobs kyis gzhan gyi stobs kyang 'joms/_/pha rol dpung rnams rnam par 'thor ba 'chi med go 'phang 'thob/_/srid pa med cing skyes bu dam 
[\[314a.7\]]pa mkhas pa'i sgra yang 'byin/_/'khor 'di las ni gang dag tu yang ma song ma g.yos par/_/phyogs bcu rnams su lha mi mang po dag kyang rnam par btul/_/gang du'ang mi gnas blo gros ci 'dra de ltar rab tu gnas/_/chos kyi dbyings las mi g.yo bar yang sa ni g.yo bar byed/_/
[\[314b\]]
[\[314b.1\]]nyi ma'i 'od kyis mun pa rnam par sel cing rdul spong ltar/_/de bzhin skyes bu dam pa 'di yang rdul dang mun pa sel/_/shes rab 'od kyis rab tu lhan pa 'od kyi dpal gyis rgyas/_/thub pa'i 'od kyis khyab nas bdud kyi gnas kun mog mog gyur/_/mkha' la rlung mar bzhin du sems 
[\[314b.2\]]can spyod pa'i rjes su zhugs/_/gnas pa ma yin rtog pa med cing rtog pa kun dang bral/_/'gro ba kun gyi rjes su song ba yid ni mkha' dang mnyam/_/'di 'dra'i rgyal sras de dag la ni lha mis phyag byas so/_/stong gsum dag gi rgya mtsho'i chu ni gzhal bar nus kyang srid/_/
[\[314b.3\]]phyogs bcu dag gi nam mkha'i bya rjes brjod par nus kyang srid/_/mi 'ga' zhig gis sems can kun sems gcig tu byed srid kyi/_/thub pa'i sras kyi yon tan chen po zad par mi nus so/_/tshigs su bcad pa sgrub pa bstan pa 'di bshad pa na/_bdud sdig can gyis yan 
[\[314b.4\]]lag bzhi pa'i dpung gi tshogs sprul nas/_bcom ldan 'das kyi 'khor gyi khyams ga la ba der song ste phyin pa dang /_'khor gyi khyams kyi phyi rol na 'dug ste/_bdag nyid khyim bdag gi gzugs su sprul nas/_bcom ldan 'das ga la ba der song ste phyin nas/_bcom 
[\[314b.5\]]ldan 'das kyi zhabs gnyis la mgo bos phyag 'tshal te/_bcom ldan 'das la 'di skad ces gsol to/_/byang chub sems dpa' nam mkha' mdzod dang /_lag na rin po che dang /_skyes bu dam pa 'di gnyis ni yon tan gyi chos tshad ma mchis pa dang ldan te/_de bzhin du 
[\[314b.6\]]byang chub sems dpa' gzhan dag kyang 'di lta bu'i ngo mtshar dang rmad du byung ba'i chos dang /_cho 'phrul 'jig rten du ston to/_/yang bcom ldan 'das cho 'phrul 'di dag la yid ches pa'i sems can la la 'byung bar 'gyur ba mchis sam/_bcom ldan 'das kyis bka' stsal pa/_
[\[314b.7\]]rgya mtsho chen po las skra'i rtse mo'i thog mas chu blangs pa ji snyed pa de snyed kyi sems can rnams ni skyes bu dam pa 'di dag gi cho 'phrul la yid ches par 'gyur ro/_/rgya mtsho'i chu'i phung po ji tsam pa de bas kyang mang du ni mi mos par 'gyur ro/_/de nas bdud sdig can tshig 'di thos nas 
[\[315a\]]
[\[315a.1\]]tshim zhing mgu la yi rangs te rab tu dga' nas dga' ba dang mgu ba dang yid bde ba skyes nas bro brdungs te 'khor de nas song ngo /_/de nas yang tshe dang ldan pa shA ri'i bus bcom ldan 'das la 'di skad ces gsol to/_/bcom ldan 'das skyes bu 'di ci'i slad du 'di ltar 
[\[315a.2\]]dga' ste/_'khor 'di nas mchis/_bcom ldan 'das kyis bka' stsal pa/_shA ri'i bu 'di ni bdud yin te/_khyim bdag gi gzugs kyis chos kyi rnam grangs 'di nub par bya ba'i phyir/_de bzhin gshegs pa'i gan du 'ongs te/_des gang chos kyi rnam grangs 'di la mos 
[\[315a.3\]]par 'gyur ba'i sems can nyung zad cig 'byung bar thos nas dge sbyong gau ta ma'i phyogs ni nyung /_bdag gi phyogs ni mang ngo zhes de de ltar dga' nas ched du brjod pa ched du brjod de 'khor 'di nas song ngo /_/de nas yang byang chub sems dpa' nam mkha' mdzod kyis bdud sdig can la 
[\[315a.4\]]'di skad ces smras so/_/sdig can ngo bstan nas ci'i phyir slar 'gro/_de nas bdud sdig can 'di snyam du sems te/_byang chub sems dpa' nam mkha' mdzod dang /_de ma yin pa'i byang chub sems dpa' dag gis kyang tshor na/_de bzhin gshegs pas lta smos kyang ci dgos 
[\[315a.5\]]te/_bdag da rang gi gnas su 'gro'o snyam mo/_/de nas byang chub sems dpa' nam mkha' mdzod kyis bdud sdig can g.yog dang bcas te/_nam mkha'i dkyil na 'dug nas rang gi gnas su 'gro mi nus par de ltar byin gyis brlabs so/_/de nas yang byang chub sems dpa' 
[\[315a.6\]]nam mkha' mdzod kyis bdud sdig can la 'di skad ces smras so/_/sdig can nam mkha' ni sgrib pa med pa yin na ci'i phyir rang gi gnas su mi 'gro/_bdud kyis smras pa/_rigs kyi bu khyed la ni nam mkha' mi sgrib mod kyi bdag cag gis ni mun par mthong ste/_gang dang gang gi 
[\[315a.7\]]tshe ngo gyan du bltas pa de dang de'i tshe na ni mun pa mun nag tu mthong ngo /_/nam bcom ldan 'das kyi 'khor gyi dkyil 'khor la bltas pa de'i tshe ni thams cad du snang bar mthong ngo /_/smras pa/_sdig can de de lta'o/_/gang chos dkar po la sems pa'i sems can rnams kyi mun pa ni 
[\[315b\]]
[\[315b.1\]]bdud kyi las yin no zhes bka' stsal to/_/smras pa/_skyes bu dam pa deng phyin cad bdud kyi las mi bgyi'o/_/smras pa/_'di lta bu'i sems can rnams kyi nang na dam bcas pa la brten pa rnyed par dkas sdig can g.yog dang bcas te bobs la de bzhin gshegs pas bstan 
[\[315b.2\]]pa'i chos 'dul ba nyon cig_/de nas bdud sdig can mi 'dod bzhin du nam mkha'i dkyil de nas g.yog dang bcas te babs so/_/de nas byang chub sems dpa' nam mkha' mdzod kyis byang chub sems dpa'i 'khor de dag la smras pa/_rigs kyi bu dag khyed rnams kyis bdud kyi las 
[\[315b.3\]]kyi lam las yang dag par 'da' ba'i chos kyi sgo rnams la spobs par gyis shig_/de'i tshe byang chub sems dpa' gser gyi ri'i rgyal po zhes bya ba des 'di skad ces smras so/_/gang yul yongs su 'dor ba de dag ni bdud kyi yul la chags pa'o/_/gang yul thams cad 
[\[315b.4\]]sangs rgyas kyi yul yin par rig pa de dag ni sangs rgyas kyi yul rig pa ste/_sangs rgyas kyi yul de yang mi mthong na rang gi yul lta ga la mthong ste/_de ltar yul las shin tu 'das pa'i byang chub sems dpa' ni bdud kyi yul las yang dag par 'das te/_'di ni bdud 
[\[315b.5\]]kyi yul las yang dag par 'da' ba'i chos kyi sgo'o/_/byang chub sems dpa' rin chen dpal gyis smras pa/_sems kyi dmigs pa ni bdud kyi yul te/_gang chos gang la yang mi dmigs pa de la bdud kyis ci zhig byar yod/_de gzhi med pas rnyed de/_brten pas 
[\[315b.6\]]rnyed pa ni ma yin la dus las yang rtog par 'gyur ba de ni byang chub sems dpa'i bdud kyi yul las yang dag par 'da' ba zhes bya ba'i chos kyi sgo'o/_/byang chub sems dpa' lag na rin po ches smras pa/_yongs su 'dzin pa dang bcas pa la ni bdud kyis glags rnyed kyi 
[\[315b.7\]]chos gang yang yongs su mi 'dzin pa de ni su dang yang mi rtsod de/_de gcig pu gnyis su med pas bdag gi sems dang gnas pa dang yang lhan cig mi gnas na bdud dang lhan cig gnas pa lta ci smos te/_mi gnas pa'i byang chub sems dpa' ni bdud kyi yul las yang dag par 
[\[316a\]]
[\[316a.1\]]'da'o/_/byang chub sems dpa' rin chen 'phags kyis smras pa/_gang ltung ba de ni 'bod pa ste/_gang 'bod pa de la bdud kyis glags rnyed par 'gyur gyi/_gang mi ltung ba de ni mtshan ma'i rjes su 'brang ba'i rnam par shes pa mi 'jug ste/_mtshan ma med pa'i 
[\[316a.2\]]mtha' la rab tu gnas pa'i byang chub sems dpa' ni bdud kyi yul las yang dag par 'da'o/_/byang chub sems dpa' rin chen sems kyis smras pa/_bcom ldan 'das kyis kyang nyon mongs pa ni gzugs brnyan dang mig yor lta bu'o zhes gsungs te/_gang gzugs 
[\[316a.3\]]brnyan dang /_mig yor lta bu de la 'pho ba yang med/_mi 'pho ba yang med/_'ong ba yang med/_song ba yang med/_nang na yang ma yin/_phyi rol na'ang ma yin te/_yul la mi gnas shing phyogs na mi gnas par shes pa de ni nyon mongs pa thams cad dang lhan cig mi gnas te/_
[\[316a.4\]]de rnam par mi rtog pas nyon mongs pa mi slong ngo /_/rnam par mi rtog pas nyon mongs pa mi 'gog go/_/de ltar rnam par mi rtog cing kun du rtog pa spangs pa'i byang chub sems dpa' ni bdud kyi yul las yang dag par 'da'o/_/byang chub sems dpa' dkon mchog 'byung 
[\[316a.5\]]gnas kyis smras pa/_gang dga' ba de ni bag la nyal lo/_/gang mi dga' ba de ni khong khro ba'o/_/gang dga' ba'ang med/_mi dga' ba'ang med pa de ni rjes su chags par mi 'gyur/_zhe 'gras par yang mi 'gyur ro/_/rjes su chags pa med cing zhe 'gras pa med pa ni 
[\[316a.6\]]mnyam pa nyid la gnas pa zhes bya'o/_/gang mnyam pa nyid la gnas pa de ni chos gang yang tha dad du mi byed do/_/tha dad pa med pa la gnas pa ni mnyam pa dang mi mnyam par mi sems te/_bsam du med pa'i chos thob pa la bdud kyis glags mi rnyed do/_/byang chub sems 
[\[316a.7\]]dpa' rin chen 'dor gyis smras pa/_bdag kun nas ldang ba las bdud kyi las rnams ldang ste/_bdag rnam par dag par gnas pa la bdud kyis ci zhig byar yod/_de ci'i phyir zhe na/_bdag rnam par dag pas nyon mongs pa rnam par dag go/_/nyon mongs pa rnam par 
[\[316b\]]
[\[316b.1\]]dag pas chos thams cad rnam par dag go/_/gang chos thams cad rnam par dag pa de ni nam mkha' rnam par dag pa ste/_nam mkha' rnam par dag pa la gnas pa'i byang chub sems dpa' ni bdud kyi yul las yang dag par 'da'o/_/byang chub sems dpa' chos kyi rgyal pos smras 
[\[316b.2\]]pa/_ji ltar rgyal po'i dbang bskur ba thob pa'i stobs dang 'khor mang po dang ldan pa su la'ang mi 'jigs pa de bzhin du/_byang chub sems dpa' dbang bskur ba thob pa chos rin po che'i 'khor dang ldan pa yang bdud thams cad kyis mi 'jigs so/_/de la dbang bskur ba de ni sangs rgyas 
[\[316b.3\]]kyi chos mthar phyin pa rnams yongs su rdzogs pa'o/_/chos rin po che'i 'khor ni gang phyogs bcu'i sangs rgyas kyis gsungs pa'i chos rnams 'dzin pa'o/_/de lta bu la gnas pa'i byang chub sems dpa' ni bdud kyi yul thams cad las yang dag par 'das pa zhes bya ste/_'di 
[\[316b.4\]]ni bdud kyi yul las yang dag par 'da' ba zhes bya ba'i chos kyi sgo'o/_/byang chub sems dpa' ri rdob rgyal pos smras pa/_de 'di lta ste dper na/_bu gar rlung 'jug pa de bzhin du gang nas gang du sems kyi bu ga yod pa de dang der bdud kyis glags rnyed do/_/de lta bas na byang 
[\[316b.5\]]chub sems dpas rtag tu sems bu ga med par bya'o/_/de la bu ga med pa'i sems ni 'di lta ste/_rnam pa thams cad kyi mchog dang ldan pa'i stong pa nyid yongs su rdzogs pa ste/_'di ni byang chub sems dpa' bdud kyi yul las yang dag par 'da' ba zhes bya ba'i chos snang ba'i 
[\[316b.6\]]sgo'o/_/byang chub sems dpa' mthong na dgas smras pa/_gang ji snyed [{]chung zad [,]cung zad [}]mthong ba'i nang na sangs rgyas dang chos mthong ba ni de dag gi mchog ces bya'o/_/de la sangs rgyas mthong ba de ni gang gzugs su mi mthong ba dang /_tshor ba dang /_'du shes dang /_'du byed rnams dang /_
[\[316b.7\]]rnam par shes par mi mthong ba ste/_gang chos thams cad mi mthong ba de ni yang dag pa'i mthong ba'o/_/yang dag pa'i mthong ba ni sangs rgyas mthong ba'o/_/de la chos mthong ba de ni gang yid la byed pa thams cad mi spyod pa'o/_/gang mi 'gyur bar mthong ba de ni 'dod chags dang bral 
[\[317a\]]
[\[317a.1\]]ba'o/_/gang 'dod chags dang bral ba de ni chos mthong ba zhes bya ste/_gang byang chub sems dpa' de ltar sangs rgyas mthong ba dang /_chos mthong ba dang ldan par gyur pa de ni bdud kyi yul las yang dag par 'da' ste/_de ni bdud kyi yul las yang dag par 'da' ba zhes 
[\[317a.2\]]bya ba'i chos kyi sgo'o/_/byang chub sems dpa' mig 'phrul can gyis smras pa/_bdud kyi las ni g.yo ba dang snyems pa dang bskyod pa las langs te/_de la gang gi gzhi las g.yo ba dang snyems pa dang bskyod pa'i gzhi de byang chub sems dpas mi bya'o/_/de ni tshul bzhin ma yin pa yid 
[\[317a.3\]]la byed pa'o/_/de tshul bzhin rab tu sbyar bas mi g.yo mi snyems mi bskyod do/_/de mi g.yo mi snyems mi bskyod pas bdud kyi yul las yang dag par 'da'o/_/byang chub sems dpa' yon tan rgyal po snang gis smras pa/_gnyen po ji snyed par bdud kyi las kyang de snyed do/_/gnyen po 
[\[317a.4\]]med pa ni chos kyi dbyings so/_/chos thams cad ni chos kyi dbyings su yang dag par 'dus te/_de bas na gang gis chos kyi dbyings rtogs pa des chos thams cad rtogs so/_/chos kyi dbyings las gud na yang bdud kyi las mi dmigs so/_/gang chos kyi dbyings ji lta bur 
[\[317a.5\]]bdud kyi las kyang de bzhin te/_chos kyi dbyings de bzhin nyid las tha mi dad do/_/de ltar tshul gcig la 'jug pa'i rjes su song ba'i byang chub sems dpa' ni bdud kyi yul las yang dag par 'da'o/_/byang chub sems dpa' spos kyi glang po'i bal glang gis smras pa/_nyam chung 
[\[317a.6\]]ba la ni bdud kyis glags rnyed de/_/stobs dang ldan pa la ni bdud kyis glags mi rnyed do/_/de la nyam chung ba de ni rnam par thar pa'i sgo gsum gyis skrag pa'o/_/de la stobs dang ldan pa de ni rnam par thar pa'i sgo gsum gyis mi skrag pa ste/_mngon sum pas na mi skrag go_/shin 
[\[317a.7\]]tu rtogs pas na mi skrag go/_/rab tu bsgoms pas na mi skrag ste/_de skrag pa med pas bdud kyi yul las yang dag par 'da'o/_/de ni bdud kyi yul las yang dag par 'da' ba zhes bya ba'i chos snang ba'i sgo'o/_/byang chub sems dpa' byams pas smras pa/_'di lta ste 
[\[317b\]]
[\[317b.1\]]dper na/_rgya mtsho chen po'i chu ro gcig pa bzhin du chos kyi ye shes kyi rgya mtsho chen po 'dir chos thams cad kyang ro gcig go/_/gang bdud kyi las rnams dang gang sangs rgyas kyi phrin las de dag thams cad ni stong pa nyid du mtshungs/_mtshan ma med par mtshungs/_smon pa med par 
[\[317b.2\]]mtshungs/_skye ba med par mtshungs/_'byung ba med par mtshungs te/_ro gcig pa la zhugs pa'i byang chub sems dpa' ni bdud kyi yul las yang dag par 'da'o/_/byang chub sems dpa' nam mkha' mdzod kyis smras pa/_kye grogs po dag nam mkha' ni yul thams cad las 
[\[317b.3\]]yang dag par 'das te/_nam mkha' ni mig gi yul ma yin/_rna ba dang /_sna dang /_lce dang /_lus dang /_yid kyi yul ma yin no/_/chos thams cad ni nam mkha'i ngo bo nyid kyi yul te/_lus dang ngag ni nam mkha' dang mnyam pa nyid kyi rjes su song ba'i ye shes snang ba'o/_/ye shes 
[\[317b.4\]]snang ba thob pa'i byang chub sems dpa' ni bdud kyi yul las yang dag par 'da' ste/_de ni bdud kyi yul las yang dag par 'da' ba zhes bya ba'i chos kyi sgo'o/_/byang chub sems dpa' 'jam dpal gyis smras pa/_skyes bu dam pa khyed rnams kyis ji snyed bshad pa de thams cad kyang 
[\[317b.5\]]bdud kyi las dang bdud kyi yul lo/_/de ci'i phyir zhe na/_yi ger byas pa rnams ni rnam par rig pa ste/_sangs rgyas kyi gsung ni yi ge med pa'o/_/tshig ji snyed par bdud kyi las kyang de snyed de/_tshig med pa la bdud kyis ci zhig byar yod/_gang tshig med pa ni rnam par 
[\[317b.6\]]rig pa med pa ste/_bdag dang pha rol yang dag par rjes su mi mthong ngo /_/bdag med cing pha rol med pas chos gang la yang phan 'dogs pa'am/_gnod pa byed par gnas pa ma yin no/_/de ltar rjes su rtogs pa ni bdud kyi yul las yang dag par 'da' ba ste/_rigs kyi bu 
[\[317b.7\]]de ni byang chub sems dpa'i bdud kyi yul las yang dag par 'da' ba zhes bya ba'i chos kyi sgo'o/_/de nas byang chub sems dpa' nam mkha' mdzod kyis bdud sdig can la 'di skad ces smras so/_/sdig can khyod kyis bdud kyi yul las yang dag par 'da' ba'i chos kyi sgo 'di thos sam/_
[\[318a\]]
[\[318a.1\]]smras pa/_thos so/_/smras pa/_sdig can khyod kyis 'di lta bu'i chos kyi tshul la rab tu zhugs pa'i byang chub sems dpa' rnams la bdud kyi las byed nus sam/_smras pa/_rigs kyi bu gang gis bdud kyi yul las yang dag par 'da' ba'i chos kyi sgo 'di thos sam/_nyan 
[\[318a.2\]]pa de dag la yang bdag gis bdud kyi las byed mi nus na/_ye shes kyis mngon sum du rtogs pa'i byang chub sems dpa' rnams la lta ci smos/_de nas yang byang chub sems dpa'i g.yog byed pa tshogs bral ldan dang /_dga' tshogs ldan dang /_spos can dang /_khang [{]bzangs [,]bzang [}]
[\[318a.3\]]can dang lha bzhi po de dag gis bdud sdig can la 'di skad ces smras so/_/sdig can gyi mngon sum du bcom ldan 'das kyis byang chub kyi snying por sngon stobs dang /_drag shul dang /_bkod pa dang /_g.yog ji lta bu dang lhags pa de ni bcom ldan 'das kyis byams pa dang /_snying 
[\[318a.4\]]rje dang /_sbyin pa dang /_dul ba dang /_yang dag par sdom pa dang /_des pa dang /_tshul khrims dang /_thos pa dang /_ting nge 'dzin dang /_shes rab dang /_brtson 'grus brtan cing 'bar ba dang /_bsod nams dang /_ye shes kyi tshogs bsags pa'i phyag rin po che sa 
[\[318a.5\]]la brdabs pa dang /_'jig rten gyi khams mtha' yas mu med par rab tu g.yos te/_khyod stobs dang bcas/_g.yog dang bcas par shin tu pham par byas pa de de ltar khyod la mngon sum du gyur bzhin du yang bcom ldan 'das dang byang chub sems dpa' rnams la bdud kyi 
[\[318a.6\]]las byed du 'ong ngam/_de bzhin gshegs pa byang chub sems dpa'i 'khor dang bcas pa rnams la mchod pa'i las byos shig_/de nas bdud sdig can gyis rin po che'i gdugs bye ba phrag brgyad khri bzhi stong mngon par sprul te 'khor dang bcas pa la phul lo/_/lha'i me tog dang /_
[\[318a.7\]]spos dang /_phreng ba dang /_byug pa rnam pa tha dad pa mang po thogs te/_bcom ldan 'das ga la ba de logs su gtor nas g.yog dang bcas pas tshig 'di skad ces smras so/_/gal te byang chub sems dpa' nam mkha' mdzod kyis nam mkha'i mdzod 'di bdag cag la stsal 
[\[318b\]]
[\[318b.1\]]na bdag cag bla na med pa yang dag par rdzogs pa'i byang chub tu sems bskyed do/_/byang chub sems dpa' nam mkha' mdzod kyis smras pa/_sdig can khyod kyis nam mkha'i mdzod 'di mthong ngam/_smras pa/_rigs kyi bu mthong ngo /_/'dod pa'i khams thams cad kyi 
[\[318b.2\]]bkod pa ji snyed pa dang /_sangs rgyas kyi zhing thams cad kyi bkod pa ji snyed pa dang /_bdag gi gnas kyi bkod pa ji snyed pa de dag pas ches lhag pa 'dir mthong ste/_de la ni lha'i 'am mi'i rin po che'i longs spyod de gang yang med pa ma yin no/_/smras pa/_sdig can khyod nam 
[\[318b.3\]]mkha'i mdzod 'di dag thams cad sbyin gyis/_bla na med pa yang dag par rdzogs pa'i byang chub tu sems skyed cig_/de nas bdud sdig can gyis srog chags brgyad khri bzhi stong dang lhan cig tu bla na med pa yang dag par rdzogs pa'i byang chub tu sems bskyed do/_/de'i tshe bzhin mi 
[\[318b.4\]]sdug pa la sogs pa bdud kyi bu lnga brgya ma dad cing chos ma yin pa 'dod pas de dag tshig 'di skad ces bdag cag gi phas byang chub tu sems bskyed du zin kyang /_bdag cag ni 'di lta bu'i chos kyi rnam grangs nub par bya ba'i phyir 'bad par bya'o zhes 'dzer to/_/de'i tshe bcom ldan 
[\[318b.5\]]'das kyis byang chub sems dpa' nam mkha' mdzod la bka' stsal pa/_rigs kyi bu khyod kyi rig pa'i gsang sngags kyi tshig gang gis bdud gang gA'i klung gi bye ma snyed byang chub la bkod pa bdud tshar gcod pa'i rig pa'i gsang sngags kyi tshig la khyod spobs par gyis shig_/
[\[318b.6\]]de nas byang chub sems dpa' nam mkha' mdzod kyis de'i tshe rig pa'i gsang sngags kyi tshig 'di dag smras so/_/'di lta ste/_a bat+te/_bi bat+te/_saM bat+te/_sa hi tA nu san+d+hi/_du rut+ta ra No/_nir+g+ha ta ni/_mait+ya yuk+te/_kA ru Na niSh+ya n+te/_sat+ya ba ti/_b+hU rak+She/_d+harma ni 
[\[318b.7\]]brit+te/_d+harma rak+She/_ak+khu le/_ni khi li ni/_hu lu hu lu hu lu hu lu hu lu/_tat+ka re/_ta thA ba di te/_shI la a nu brti/_ak+Sha ya ni rde she/_kle sha pa ri She/_bud+d+ha a d+hi Sh+Thite d+harma dz+wa li ni/_saM g+ha a nu ga me/_a nud+d+ha re/_an+ti kra ma Ni ye/_ni gra ha Ni mA ra pa k+Sha s+ya yuk+ti 
[\[319a\]]
[\[319a.1\]]kr-i te/_a dan+te/_a sha ste/_swa bi kha ya a nu ga me/_Ar+ya gu Na ka re/_sid+d+hi sid+d+hi ba te/_mo k+Sha a nu ku le/_ni gra ha ni ba ra pra ti nAM/_dA r+Sha Ni ma ra par+Sha ta/_a ba shan+tA tsatwA ro ma hA rA dzA na/_sha kro de bA nAM in+d+ra bra h+ma sa ha pa ti/_bud+ha pra san+nA nAM/_de ba nA ga_/
[\[319a.2\]]yak+Sha kr-I taM pa ri trA NAM/_s+thA pi tAn swa s+t+ya yA nAM/_d+harma b+ha na ka nAM/_a rak+Sha ye/_sad+d+ha rma s+ya tsa pa ri gra ha ye/_de nas byang chub sems dpa' nam mkha' mdzod kyis rig pa'i gsang sngags kyi tshig 'di dag smras ma thag tu/_skad cig de nyid la stong gsum gyi stong chen po'i 'jig rten gyi 
[\[319a.3\]]khams rnam pa drug tu g.yos so/_/bdud kyi bu lnga brgya ma dad cing chos ma yin pa 'dod pa de dag gis bar snang las sgra 'di skad ces bdud dam/_bdud kyi ris kyi bu'am/_bdud kyi ris kyi lha gang rig pa'i gsang sngags kyi tshig 'di dag thos nas byang chub tu sems mi skyed cing /_bdud kyi las rnams 
[\[319a.4\]]mi 'dor ba de la gnod sbyin lag na rdo rjes rdo rje kun tu 'bar zhing rab tu 'bar bas spyi bo 'gems so zhes thos nas/_bdud kyi bu de dag gis bar snang la bltas pa dang /_de dag gis lag na rdo rje lnga brgya bdag bdag gi spyi bo na rab tu 'bar ba'i rdo rje thogs shing 'dug pa mthong nas de 
[\[319a.5\]]dag 'jigs shing skrag ste byang chub tu sems bskyed do/_/de nas bcom ldan 'das de'i dus na 'dzum pa mdzad pa dang /_'dzum pa de'i don tshe dang ldan pa kun dga' bos bcom ldan 'das la zhus nas/_de la bcom ldan 'das kyis bka' stsal pa/_kun dga' bo bdud kyi 
[\[319a.6\]]bu lnga brgya po 'di dag 'jigs shing skrag ste/_bla na med pa yang dag par rdzogs pa'i byang chub tu sems bskyed pa mthong ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_kun dga' bo nam bdud sdig can de byang chub thob par 'gyur 
[\[319a.7\]]ba de'i sangs rgyas kyi zhing der/_de dag thams cad kyang ming tha dad pa'i byang chub sems dpar 'gyur ro/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das ji srid na bdud sdig can bla na med pa yang dag par rdzogs pa'i byang 
[\[319b\]]
[\[319b.1\]]chub tu mngon par rdzogs par 'tshang rgya/_de byang chub thob nas ming ji skad ces bgyi bar 'gyur/_de'i 'jig rten gyi khams kyang ming ci zhes bgyi bar 'gyur/_bcom ldan 'das kyis bka' stsal pa/_kun dga' bo bdud sdig can 'di da dung yang phyogs bcu'i sangs rgyas kyi zhing 
[\[319b.2\]]rnams su bdud kyi bya ba byed de/_sangs rgyas bcom ldan 'das de dag las kyang rdo rje'i snying po nyon mongs pa rab tu 'joms pa'i chos bstan pa 'di thos par 'gyur zhing /_sangs rgyas rnams dang /_byang chub sems dpa' rnams kyi cho ga gsang ba dang /_spyod lam dang /_yon tan dang /_
[\[319b.3\]]tshul khrims kyi gnas dang /_spyad pa dang /_cho ga dang /_sbyor ba mthong bar 'gyur te/_ci tsam gyis byang chub kyi sems de brtan par gyur pa de na de bzhin gshegs pa mtha' yas dri ma med pa'i tog ces bya ba 'byung ste/_de'i gsung rab la bdud sdig can 'di yang tha mar bdud kyi 
[\[319b.4\]]las byed de/_de dge ba'i rtsa ba yongs su smin nas sems med pa'i sems kyis sangs rgyas dang /_chos kyi snang ba thams cad rnam par dag pa'i rjes su song zhing byang chub kyi sems bskyed do/_/de'i 'og tu grangs med pa bgrang ba las 'das pa'i de bzhin gshegs pa mnyes 
[\[319b.5\]]par byed de/_bsti stang byed/_bla mar byed/_ri mor byed cing mchod par byed par 'gyur ro/_/sangs rgyas bcom ldan 'das de dag gi bstan pa la rab tu 'byung bar 'gyur ro/_/rab tu byung nas kyang dam pa'i chos dus gsum du yongs su 'dzin par 'gyur/_sems can tshad med pa yang 
[\[319b.6\]]byang chub la yongs su smin par byed par 'gyur ro/_/de de'i 'og tu bskal pa grangs med pa bzhi bcu rtsa bzhi na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_rnam par sbyong ba'i bskal pa la yongs su dag par gnas pa'i 'jig rten 
[\[319b.7\]]gyi khams su shin tu gnas pa'i chos snang ba thob ces bya ba'i de bzhin gshegs pa dgra bcom pa yang dag par rdzogs pa'i sangs rgyas su 'jig rten du 'byung ste/_rig pa dang zhabs su ldan pa nas sangs rgyas bcom ldan 'das kyi bar du'o/_/yang kun dga' bo yongs su dag par 
[\[320a\]]
[\[320a.1\]]gnas pa'i 'jig rten gyi khams de 'byor pa dang /_rgyas pa dang /_bde ba dang /_lo legs pa dang /_lha dang mis gang bar 'gyur ro/_/'di lta ste dper na/_kun dga' bo dga' ldan gyi lha'i longs spyod dang /_kun spyod pa ci 'dra bar sems can de dag gi 
[\[320a.2\]]longs spyod dang /_kun spyod pa yang de 'dra bar 'gyur ro/_/kun dga' bo de bzhin gshegs pa shin tu gnas pa'i chos snang ba thob ces bya ba de'i tshe'i tshad ni bar gyi bskal pa bzhi bcu thub par 'gyur ro/_/nyan thos bye ba phrag drug cu rtsa bzhi rnams kyi nyan thos kyi 'dus pa 
[\[320a.3\]]chen por 'gyur ro/_/byang chub sems dpa' khri nyis stong gi dge 'dun du 'gyur ro/_/kun dga' bo gang bdud dang /_bdud kyi bu dang /_bdud kyi ris kyi lha da ltar na/_bla na med pa yang dag par rdzogs pa'i byang chub la zhugs pa 'di dag thams cad kyang yongs su dag 
[\[320a.4\]]par gnas pa'i 'jig rten gyi khams der skye bar 'gyur te/_bcom ldan 'das de bzhin gshegs pa shin tu gnas pa'i chos snang ba thob pa de'i sangs rgyas kyi zhing du de dag thams cad de bzhin gshegs pa des bla na med pa yang dag par rdzogs pa'i byang chub tu 
[\[320a.5\]]lung ston par 'gyur ro/_/bdud sdig can lung bstan pa bshad pa 'di rab tu bstan pa na/_gang 'khor der 'dus pa'i brgya byin dang /_tshangs pa dang /_'jig rten skyong ba de dag thams cad ngo mtshar du gyur nas/_'di ltar bdud kyi las de snyed bgyid kyang de 
[\[320a.6\]]bzhin gshegs pa mthong ba don yod pas/_bla na med pa yang dag par rdzogs pa'i byang chub tu mya ngan las 'da' bar 'gyur ba ni/_sangs rgyas bcom ldan 'das kyis legs par gsungs pa'i chos 'dul ba ngo mtshar to/_/bcom ldan 'das rigs kyi bu 
[\[320a.7\]]'am/_rigs kyi bu mo su zhig gang zag la gang zag gis tshod gzung /_bcom ldan 'das sangs rgyas kyi yul 'di ni nyan thos dang /_rang sangs rgyas thams cad kyi sa ma lags so zhes ched du brjod pa 'di ched du brjod do/_/bcom ldan 'das kyis bka' stsal pa/_
[\[320b\]]
[\[320b.1\]]de de bzhin no/_/grogs po dag ji skad smras pa bzhin te/_'di ni sangs rgyas kyi yul lo/_/'on kyang grogs po dag sems ni rten cing 'brel par 'byung ba ste/_ngas sems can 'di dag chags pas gom pa 'deg cing chags pa dang bral bas 'jog pa dang /_kun nas nyon 
[\[320b.2\]]mongs pas chos gos 'dzin pa dang /_nyon mongs pa dang bral bar gyon pa dang /_len pa dang bcas pas zan kham gyis gcod pa dang /_len pa med par mthong ste/_kye grogs po dag sems can gyi spyod pa ni sna tshogs so/_/mgo smos pas go ba dang /_spros te bshad pas go ba 
[\[320b.3\]]dang /_tshig lhur len pa'i sems can dag yod de/_de dag la de bzhin gshegs pa so so ci rigs par chos la gzud par bstan pa'i gtam rnams gsung ngo /_/kye grogs po dag nyon mongs pa ni yul la yang mi gnas shing phyogs la'ang mi gnas te/_nyon mongs pa ni bsags 
[\[320b.4\]]pa'ang med/_phung po'i dngos po yang med do/_/tshul bzhin ma yin pa byung bas nyon mongs pa byung ngo /_/tshul bzhin byung bas rnam par dag pa byung ngo /_/de la de ltar kun nas nyon mongs pa 'byung ba de tshul bzhin brtags na rnam par dag pa 'byung bar 'gyur ro/_/ngas 'di las 
[\[320b.5\]]dgongs te log par lta ba la log par lta ba yang dag pa ji lta ba bzhin du shes na de de'i yang dag par lta ba yin no zhes tshig 'di smras so/_/nam yang log par lta ba ni yang dag pa'i lta bar ma gyur/_mi 'gyur/_'gyur ba med do/_/'on kyang ji ltar log par lta ba la log par lta bar 
[\[320b.6\]]rig nas de la mi gnas/_rab tu mi gnas/_spyod pa med/_rab tu spyod pa med pa de ni yang dag par lta ba'i lam la 'jug pa ste/_'di ni yang dag pa'i lta ba zhes bya'o/_/kye grogs po dag nyon mongs pa ni sgrib par byed pa'o/_/rnam par dag pa ni snang ba'o/_/nyon mongs pa ni nyam 
[\[320b.7\]]chung ba'o/_/lhag mthong ni stobs dang ldan pa'o/_/nyon mongs pa ni glo bur ro/_/rang bzhin ni rtsa ba rnam par dag pa'o/_/nyon mongs pa ni kun du rtog pa'o/_/rang bzhin ni kun du rtog pa med pa'o/_/kye grogs po dag 'di lta ste dper na/_sa chen po 'di ni chu la rten to/_/chu ni rlung 
[\[321a\]]
[\[321a.1\]]la rten to/_/rlung ni nam mkha' la rten to/_/nam mkha' ni rten pa med do/_/de bzhin du sa yi khams dang /_chu'i khams dang /_me'i khams dang /_rlung gi khams dang /_khams bzhi po 'di dag pas ni nam mkha'i khams thams cad kyi nang na stobs che zhing sra ste 
[\[321a.2\]]sogs pa med pa'o/_/sogs pa med pa ni ma skyes ma 'gag pa ste/_rang gi ngang gi tshul gyis gnas pa'o/_/de la gang khams gsum po de dag ni skye ba dang 'jig par ldan pa mi gnas pa ring du mi gnas pa ste/_'di dag ni 'gyur bar snang gi nam mkha'i khams la ni 'gyur ba 
[\[321a.3\]]gang yang med do/_/de bzhin du phung po dang /_khams dang /_skye mched ni las dang nyon mongs pa la gnas so/_/las dang nyon mongs pa ni tshul bzhin ma yin pa yid la byed pa la gnas so/_/tshul bzhin ma yin pa yid la byed pa ni rang bzhin yongs su dag pa la gnas te/_
[\[321a.4\]]de'i phyir sems rang bzhin 'od gsal ba de glo bur gyi nyon mongs pas nye bar nyon mongs zhes bya'o/_/de la gang tshul bzhin ma yin pa yid la byed pa dang /_gang las dang nyon mongs pa dang /_gang phung po dang /_khams dang /_skye mched thams cad kyang rgyu dang rkyen gyis yang 
[\[321a.5\]]dag par zin na ni skye/_rgyu dang rkyen ma tshogs na ni 'gag ste/_gang de'i rang bzhin de la ni rgyu yang med/_rkyen yang med/_tshogs pa yang med/_skye ba yang med/_'gag pa yang med do/_/de la nam mkha'i khams ji lta bar rang bzhin yang de bzhin no/_/tshul bzhin 
[\[321a.6\]]ma yin pa yid la byed pa ji lta bar rlung yang de bzhin no/_/las dang nyon mongs pa ji lta bar chu yang de bzhin no/_/phung po dang /_khams dang /_skye mched rnams ji lta bar sa'i khams kyang de bzhin te/_de'i phyir chos thams cad ni rtsa ba yongs su chad pa zhes bya ste/_snying po med 
[\[321a.7\]]pa'i rtsa ba/_mi gnas pa'i rtsa ba/_dag pa'i rtsa ba/_rtsa ba med pa'i rtsa ba'o/_/kye grogs po dag de ni rang bzhin rnam par dag pa'i sgo zhes bya ba'i chos snang ba'i sgo ste sgo gang la brten nas byang chub sems dpa' rnams nyon mongs pa thams cad kyi sgo la mi gnas shing /_rnam par 
[\[321b\]]
[\[321b.1\]]dag pa'i sgo thams cad kyang mi snyems pa'o/_/de dag thams cad snyems pa yang dag par bcom pas tshul dang 'dra bar 'gro ba'i lam khong du chud de bdud kyi yul las yang dag par 'da' bar 'gyur ro/_/de dag bdud kyi yul las yang dag par 'das pas sangs rgyas kyi yul la 
[\[321b.2\]]rab tu gnas par 'gyur ro/_/de dag sangs rgyas kyi yul la rab tu gnas pas sems can thams cad kyi yul la 'jug par 'gyur ro/_/sems can thams cad kyi yul la zhugs pas/_chos kyi dbyings kyi yul 'khrug par mi byed par 'gyur ro/_/de dag chos 
[\[321b.3\]]kyi dbyings kyi rjes su song ste/_mnyam pa bye brag med pa thob pas thams cad mkhyen pa'i ye shes rjes su thob par 'gyur ro/_/bstan pa 'di bshad pa na/_byang chub sems dpa' mang po zhig las dang nyon mongs pa dang /_chos kyi sgrib pa kun nas ldang ba dang /_
[\[321b.4\]]'gyod pa kun nas ldang ba thams cad dang bral te/_mi skye ba'i chos la bzod pa thob par gyur to//_//'phags pa nam mkha' mdzod kyis zhus pa/_bam po brgyad pa ste tha ma/_de nas dge bsnyen dpal sbas zhes bya bas bcom ldan 'das kyi zhabs 
[\[321b.5\]]gnyis la phyag 'tshal nas/_bcom ldan 'das la 'di skad ces gsol to/_/bcom ldan 'das chos rnam par grol ba'i sgo chos kyi rnam grangs 'di ni bcom ldan 'das kyis bdag gi slad du bshad do/_/de ci'i slad du zhe na/_bcom ldan 'das bdag gis bcom 
[\[321b.6\]]ldan 'das bsad pa'i slad du shul zhugs kyis gtams par bgyis te bshos kyang dug dang bsres pa sbyar ba des/_bcom ldan 'das las bdag gis chos mang du thos kyang 'gyod pa rab tu bsal bar ma nus kyi/_bcom ldan 'das bdag gis chos kyi rnam grangs 'di 
[\[321b.7\]]thos nas 'gyod pa de thams cad ma mchis par gyur te/_chos thams cad la snang ba'ang skyes so/_/bcom ldan 'das bdag ni 'gyod pa ma mchis the tshom ma mchis te snang ba thob pas bla na med pa yang dag par rdzogs pa'i byang chub tu sems bskyed par bgyi ste/_bcom ldan 'das 
[\[322a\]]
[\[322a.1\]]dper na bdud sdig can ltar bdag kyang khyad par du mchi bar 'gyur ro/_/bcom ldan 'das kyis bka' stsal pa/_khyim bdag legs so legs so/_/ngas bshad pa'i don khyod kyis khong du chud de/_ngas khyim bdag khyod la lung bstan gyis sems dang lhag 
[\[322a.2\]]pa'i bsam pa 'dis bskal pa bzang po'i sangs rgyas bcom ldan 'das thams cad la bsti stang du byas/_bla mar byas/_ri mor byas te mchod nas/_de dag gi thad nas tshangs par spyad pa spyod par 'gyur/_de dag gi dam pa'i chos kyang yongs su 'dzin par 'gyur ro/_/de'i 'og 
[\[322a.3\]]tu sangs rgyas bcom ldan 'das bgrang ba las 'das pa snyed cig mnyes par byas te/_bskal pa grangs med pa bdun brgya na shin tu dri ma med pa'i bskal pa la/_de bzhin gshegs pa kun nas ldang ba thams cad rnam par sel ba zhes bya ba 'jig rten du 'byung ste/_rig pa 
[\[322a.4\]]dang zhabs su ldan pa zhes bya ba nas sangs rgyas bcom ldan 'das zhes bya ba'i bar du 'gyur ro/_/de nas dge bsnyen dpal sbas kyis/_bcom ldan 'das las bdag bla na med pa yang dag par rdzogs pa'i byang chub tu lung bstan pa thos nas tshim zhing mgu la yi rangs te/_
[\[322a.5\]]rab tu dga' nas dga' ba dang yid bde ba skyes te/_rgyan ji snyed thogs pa bcom ldan 'das kyi sku la gsol nas tshig 'di skad ces gsol to/_/bcom ldan 'das bdag gi khyim na gter chen po bzhi mchis te/_rin po che mang po dang /_gser gyis yongs su gang ba'o/_/
[\[322a.6\]]de dag las gter chen po gcig ni khyim gyi bu smad dang /_bran pho dang /_bran mo dang /_las bgyid pa rnams la stsal to/_/gter chen po gcig ni dbul po slong ba thams cad la stsal to/_/gter chen po gcig ni dge slong phyogs bzhi nas lhags pa'i phyogs bzhi'i dge slong gi 
[\[322a.7\]]dge 'dun rnams la 'bul lo/_/gter chen po gcig ni sangs rgyas la sogs pa dge slong gi dge 'dun rnams la 'bul lo/_/bcom ldan 'das bdag ni yang bar gyur te nga yi ba ma mchis/_yongs su 'dzin pa yang ma mchis na bcom ldan 'das bdag legs par bshad pa'i chos 
[\[322b\]]
[\[322b.1\]]'dul ba la rab tu 'byung ste bsnyen par rdzogs shing dge slong gi tshul thob par bgyir gsol/_dge bsnyen dpal sbas legs par bshad pa'i chos 'dul ba la rab tu byung ste bsnyen par rdzogs nas dge slong gi tshul thob bo/_/de nas bcom ldan 'das la byang chub sems dpa' nam mkha' 
[\[322b.2\]]mdzod kyis 'di skad ces gsol to/_/bcom ldan 'das de bzhin gshegs pa yongs su mya ngan las 'das na bskal pa grangs ma mchis pa bye bar yang dag par bsgrubs pa'i byang chub 'di su 'dzin par 'gyur/_de nas 'khor de nas byang chub sems dpa' bye ba phrag drug cu langs 
[\[322b.3\]]nas de dag thams cad thal mo sbyar te/_bcom ldan 'das la phyag 'tshal nas sgra skad dbyangs gcig tu tshigs su bcad pa 'di dag gsol to/_/bcom ldan rkang gnyis dam pa ni/_/mya ngan 'das slad bdag cag rnams/_/lus dang srog tu bcas btang ste/_/dam pa'i chos 
[\[322b.4\]]ni gzung bar spro/_/rnyed dang bkur sti spangs nas su/_/sten pa kun kyang rab spangs te/_/sangs rgyas ye shes bstan pa yi/_/chos 'di rjes su mi gtang ngo /_/dam pa'i chos ni gzung slad du/_/gshe dang mi snyan mchi ba dang /_/ngan du smra ba'i tshig rnams kyang /_/bzod pa de dag 
[\[322b.5\]]dang du blangs/_/tshul 'di rab tu bzung nas su/_/co 'dri ba dang sdigs pa dang /_/mi bsngags pa dang mi snyan pa/_/de dag thams cad bzod par bgyid/_/dmigs pa dag la rab gnas pa/_/bdud kyi pho nya bdud kyi phyogs/_/dam pa'i chos la skur 'debs pa'i/_/dge 
[\[322b.6\]]slong dag ni 'byung bar 'gyur/_/tshul khrims 'chal pa sdig chos can/_/khyim pa dang ni bsten cing gnas/_/bkur sti dag dang rnyed la brkam/_/chos 'di tshol ba mi bgyid do/_/'jig rten rgyang phan rnams dang 'dre/_/bdag la rab tu stod bgyid cing /_/rab tu des pa rnams 
[\[322b.7\]]la smod/_/mi mkhas nga rgyal can dag 'byung /_/dgon pa'i gnas ni spangs nas su/_/rtag tu 'du 'dzi rnams la dga'/_/'jig rten gsang tshig rnams la brtson/_/'jig tshogs la ni rab tu gnas/_/mi mkhas pa dag dge 'dun las/_/zhal ta byed la rtag tu brtson/_/
[\[323a\]]
[\[323a.1\]]bsam gtan bsam gtan byed spangs te/_/dkon mchog gsum dang 'dre mi bgyid/_/thos dang khrims kyis ma lags kyis/_/tshogs kyi nang na rnyed pa tshol/_/sbyin pa dag la phyir phyir brtson/_/rtog pa bcas shing mya ngan bcas/_/nga yir 'du shes bzung 
[\[323a.2\]]nas su/_/mdza' dang slong ster khyim la dga'/_/de dag der ni rab 'jug cing /_/'jig rten pa yi gtam rnams bgyid/_/zhing gi don dang khyim gyi don/_/de dag nyo tshong bgyid la gnas/_/thong gshol shal ba rnams ldan yang /_/bdag cag dge sbyong yin zhes 'dzer/_/
[\[323a.3\]]dmigs pa yis ni rab tu bgyid/_/lta ba tha dad kun du gnas/_/stong pa nyid kyi chos thos nas/_/de dag g.yang sa bzhin du 'gyur/_/'jig rten pha rol mi spyod cing /_/las kyi rnam par smin pa 'dor/_/[{]brdzun [,]rdzun [}]du smra dang rab tu ldan/_/chos ma lags la chos su 'dzin/_/dge 
[\[323a.4\]]sbyong rgyal po rab 'khrug cing /_/de ltar rab tu ma rungs pa/_/rnam par 'jig tshe sems can phyir/_/bdag cag dam chos gzung bar bgyi/_/mdo sde rnams kyang phan tshun du/_/'thun par spyod par mi byed de/_/rang rang gi ni smra rnams la/_/de dag rtag tu mos par bgyid/_/
[\[323a.5\]]mdo sde gang dag rab zab cing /_/rnam grol 'bras bur ldan pa rnams/_/rab tu 'dzin par mi bgyid de/_/de dag sna tshogs gtam rnams bgyid/_/'di 'dra ba yi dus 'di na/_/don bcas tshig 'brur ldan pa yi/_/legs par gsungs pa'i chos rnams ni/_/rab tu rnam par 
[\[323a.6\]]'jig par 'gyur/_/de yi tshe na sems can yang /_/rab tu rnam par 'jig par 'gyur/_/rgyal po'i las kyis bsdigs pa na/_/'jigs shing skrag nas 'bros par 'gyur/_/'jig dus rab tu mi zad pa/_/sdig pa'i dus ni 'di 'dra tshe/_/sangs rgyas kyis ni 
[\[323a.7\]]gang bshad pa/_/chos 'di bdag cag gzung bar bgyi/_/tshul 'di rab tu bzung nas su/_/gang dag chos la mi gnas pa'i/_/sems can rnams la byams par bgyi/_/de dag la ni snying rje'ang bgyi/_/sems can rnyed dang 'dod gnas pa/_/tshul khrims 'chal 
[\[323b\]]
[\[323b.1\]]pa mthong nas su/_/de yi 'gro ba cir 'gyur zhes/_/mchi ma'ang rab tu dbyung bar bgyi/_/dam pa'i chos la skur 'debs pa/_/de dag 'phral du mthong na yang /_/de dag gshe bar mi 'gyur bar/_/ring nas byams pa btsal bar bgyi/_/rab tu bsdams nas ngag gi las/_/nyams 
[\[323b.2\]]kyis ci nus bsrung bar bgyi/_/sdig pa la ni rab gnas pa/_/de la glo bur gtam mi bgyi/_/nor sbyin de bzhin bsti stang gis/_/mi rnams yongs su smin bgyis nas/_/yang dag sdig med spyod yul gyis/_/slad kyis de dag bskul bar bgyi/_/khyim dang sten pa kun spangs 
[\[323b.3\]]te/_/don nyung ba dang bgyid nyung ba/_/bas mtha' dgon pa'i spyod yul ba/_/[{]ri dgas [,]ri dwags [}]bzhin du 'gyur bar bgyi/_/'phags pa'i rigs la dga' ba dang /_/sbyangs pa'i tshul khrims gnas pa dang /_/mnyam bzhag shes rab ldan pa dang /_/g.yel ba ma mchis 'gyur bar bgyi/_/
[\[323b.4\]]dul ba dang ni zhi ba dang /_/grol bas grong du zhugs nas kyang /_/sems can gang dag chos tshol ba/_/de la bdag cag chos bstan to/_/chos 'dod par ni rtogs nas su/_/shin tu ring du'ang mchi bar bgyi/_/chos la dga' zhing mos rnyed nas/_/sems can rnams 
[\[323b.5\]]kyi don yang bgyi/_/sems can rnams kyi 'khrul mang po/_/de dag mngon par mthong nas kyang /_/chos dang nges par rab gnas nas/_/bdag la rab tu brtag par bgyi/_/bsti stang bgyis dang ma bgyis la/_/ri rab lta bur gyur nas su/_/'jig rten gyis ni mi gos 
[\[323b.6\]]pa/_/'jig rten 'dren par 'gyur bar bgyid/_/dge slong tshul las nyams rnams kyi/_/mi snyan pa dag rtogs nas kyang /_/las ni bdag gir bya bar bgyi/_/de dag las ni smin ma 'gyur/_/chos rnams la ni gnas pa la/_/nged la de 'dra'i chos rnams ni/_/ji lta 
[\[323b.7\]]bur yang yod med ces/_/gshed ma dag kyang 'gyod par 'gyur/_/bdag cag ming gi dge sbyong ste/_/dge sbyong yon tan med do zhes/_/yang dag bskul ba thos pa dang /_/mdo sde 'di ni spong bar 'gyur/_/sna dang rna chad de dag ni/_/me long dga' bar mi 'gyur ltar/_/yang 
[\[324a\]]
[\[324a.1\]]dag bskul ba thos pa dag_/de dag dam chos spong bar 'gyur/_/dge slong gang dag dam pa'i chos/_/rab tu 'dzin par 'byung 'gyur te/_/de dag bzhin du tshul 'chos kyang /_/gang yang chos 'di mi nyan to/_/rgyal po rnams kyang slu bar bgyid/_/skye bo chen 
[\[324a.2\]]po 'byed 'gyur yang /_/sangs rgyas kyi ni byin rlabs kyis/_/sems can de rtag chos nyan 'gyur/_/dus ngan de tshe bdag cag rnams/_/sems can dag la sman slad du/_/lus dang srog kyang rab btang ste/_/dam pa'i chos ni gzung bar bgyi/_/'jig pa chen po'i dus de 
[\[324a.3\]]na/_/tshig tsam du ni ma lags kyi/_/sgrub pa snying por bgyid par yang /_/mgon pos bdag cag bsam pa mkhyen/_/dam chos 'di ni yongs bzung na/_/bsod nams tshogs ni ji tsam mchis/_/chos kyi rgyal po 'od mdzad pa/_/'jig rten snang bar mdzad la zhu/_/
[\[324a.4\]]de'i tshe bcom ldan 'das kyis byang chub sems dpa' nam mkha' mdzod la bka' stsal pa/_rigs kyi bu 'di lta ste dper na/_shar phyogs kyi stong sum cu'i 'jig rten gyi khams re re yang rdul phra rab kyi char rdul phra rab kyi rdul du bshig la/_de bzhin du lho dang /_nub dang /_
[\[324a.5\]]byang dang /_steng dang /_'og dang /_phyogs bcu kun du stong sum cu'i 'jig rten gyi khams re re yang rdul phra rab kyi rdul du bshig ste/_de nas rdul phra rab de dag thams cad ji snyed par shar phyogs su sangs rgyas kyi zhing de snyed 'das shing rdul phra rab kyi rdul gcig bzhag la/_
[\[324a.6\]]tshul de lta bur shar phyogs su rdul phra rab de thams cad zad zad du bzhag kyang /_shar phyogs kyi sangs rgyas kyi zhing gi mthar thug pa gang yang med do/_/shar phyogs su ji lta ba de bzhin du phyogs bcu kun gyi phyogs re rer yang sangs rgyas kyi zhing de snyed do/_/rigs kyi bu 'di ji 
[\[324a.7\]]snyam du sems/_phyogs bcu'i sangs rgyas kyi zhing de dag gi rdul phra rab rnams tshul de lta bus phyogs bcur bzhag pa las tshad dam mtha' rtogs par nus sam/_gsol pa/_bcom ldan 'das de ni mi nus so/_/gzhan du na de bzhin gshegs pas sangs rgyas kyi 
[\[324b\]]
[\[324b.1\]]ye shes chags pa mi mnga' bas mkhyen pa ni ma gtogs so/_/bcom ldan 'das kyis bka' stsal pa/_rigs kyi bu de ltar sangs rgyas kyi zhing ji snyed pa de dag las gang du rdul phra rab de dag bzhag par gyur pa'i sangs rgyas kyi zhing de dag thams cad grong khyer gcig tu gyur te 
[\[324b.2\]]brtsig pas bskor nas 'og gi chu'i phung po nas bzung ste/_srid pa'i rtse mo'i bar gyi grong khyer de dag yungs 'bru mi rtsub pa 'ba' zhig gis yongs su gang bar gyur na/_rigs kyi bu 'di ji snyam du sems/_yungs 'bru de dag mang ngam/_gsol pa/_bcom ldan 'das 
[\[324b.3\]]de bzhin gshegs pas ji ltar dpe 'di btsal ba ngo mtshar to/_/bcom ldan 'das gang dpe 'di thos nas dad par 'gyur ba'i sems can de dag kyang ngo mtshar rmad du byung ba'i chos dang ldan par 'gyur ro/_/bcom ldan 'das kyis bka' stsal pa/_rigs kyi bu de bzhin gshegs 
[\[324b.4\]]pa ni yungs 'bru de dag brgya phrag 'di snyed cig ce'am/_stong phrag 'di snyed cig ce'am/_brgya stong phrag 'di snyed cig ce'am/_dkrigs pa dang /_gtams pa dang /_khyad phyin dang /_mi 'khrugs pa phrag 'di snyed cig ce'am/_sangs rgyas kyi zhing 'di snyed cig ce 
[\[324b.5\]]'am/_sangs rgyas kyi zhing brgya phrag 'di snyed cig ce'am/_sangs rgyas kyi zhing stong phrag 'di snyed cig ce'am/_sangs rgyas kyi zhing brgya stong phrag 'di snyed cig yod do/_/zhes rab tu mkhyen to/_/rigs kyi bu byang chub 'dod pa la la zhig gis sangs rgyas kyi zhing de snyed 
[\[324b.6\]]rin po che sna bdun gyis rab tu bkang ste/_sbyin pa byin pa bas ji ltar skyes bu dam pa dam pa'i chos yongs su 'dzin pa gang yon tan gyi chos 'di lta bu la gnas pa de dag gis de bzhin gshegs pa gcig gis dam pa'i chos yongs su bzung na 'di de bas bsod nams ches 
[\[324b.7\]]mang du skyed do/_/yungs 'bru ji snyed pa de snyed kyi sangs rgyas bcom ldan 'das rnams la gang la la zhig gis bsti stang du byas/_bla mar byas/_ri mor byas te mchod pa byas gang zab mo'i chos la bzod pa de ni de bas bsod nams ches mang du skyed do/_/yungs 'bru ji snyed pa 
[\[325a\]]
[\[325a.1\]]de snyed kyi gtan pa med pa'i mchod sbyin byin pa bas/_gang gzhan zhig sems can thams cad la khong khro ba med pa'i sems kyis chos la rab tu dga' zhing bzod pas gom pa bdun bor na de bas de bsod nams ches mang du skyed do/_/yungs 'bru de dag ji snyed 
[\[325a.2\]]pa de snyed du brgya byin dang /_tshangs pa dang /_'khor los sgyur ba'i rgyal po dang /_byang chub sems dpa' snyed pa bas gzhan gang gis 'dus byas thams cad mi rtag pa dang /_sdug bsngal bar rig cing chos thams cad la bdag med par rig la/_mya ngan las 'das 
[\[325a.3\]]pa zhi bar rig nas/_sems can rnams la snying rje chen po bskyed de/_dkon mchog gsum gyi rigs rgyun mi 'chad pa'i phyir bla na med pa yang dag par rdzogs pa'i byang chub tu sems bskyed na/_de ni de bas ches bsod nams mang du skyed do/_/de nas bcom ldan 'das la 
[\[325a.4\]]byang chub sems dpa' nam mkha' mdzod kyis 'di skad ces gsol to/_/bcom ldan 'das slad ma'i tshe slad ma'i dus na ci nas chos kyi rnam grangs 'di 'dzam bu'i gling du spyod cing rgyas par yang 'gyur bar de bzhin gshegs pas chos kyi rnam grangs 'di byin gyis brlab 
[\[325a.5\]]tu gsol/_bcom ldan 'das kyis bka' stsal pa/_rigs kyi bu de'i phyir rgyal po chen po bzhi dgug pa'i tshig bshad par bya ste/_dgug pa'i tshig de dag gis rgyal po chen po bzhi 'ongs nas/_chos kyi rnam grangs 'di yun ring du gnas par bya ba dang /_rgya cher 
[\[325a.6\]]rnam par dbye zhing rab tu bstan pa'i phyir brtson par 'gyur ro/_/de la 'di dag ni dgug pa'i tshig go/_/'di lta ste/_d+hu d+hu re/_d+hi d+hi re/_d+h+wa dza ba ti/_d+h+wa dza a laM ka ra/_a ba dwa ni/_sha me sha ma ba ti/_shA na ti mu khe/_ni gra ha pa ra pa k+Sha/_a no d+ha ra/_ut+t+wari bi 
[\[325a.7\]]ga ma/_sa ma pA tha/_pA tha shud+d+hi/_pA tha a nu ga ma/_pA tha san+d+hi/_pradz+nyA mu khe/_Ar+ya ku le/_b+hU ta rak+She a me sa tsa/_me ne sa tsa/_ta ma sa tsa/_ta ta ma sa tsa/_bud+d+ha pA da/_d+harma a nu san+d+hi/_Ar+ya ga na mu kha ma/_Ar+ya nir+g+ha ta ni/_ru sh+ta pra sA da ni/_I shwa ra pa da lo ka 
[\[325b\]]
[\[325b.1\]]tsit+ti kr-i ta/_a nu rA ga yan+tu/_i man+d+harma san+d+hi/_bi b+ha tsan+tu ni ruk+ta/_nirde she pra ti rak+Shan+tu/_d+har+m+ma d+ha ra Ni/_rigs kyi bu 'di dag ni rgyal po chen po bzhi dgug pa'i tshig go/_/de nas rgyal po chen po bzhi 'jigs shing skrag ste spu zing zhes byed nas bcom ldan 'das ga la ba der 
[\[325b.2\]]lhags te/_bcom ldan 'das kyi zhabs la mgo bos phyag 'tshal nas/_bcom ldan 'das la 'di skad ces gsol to/_/bcom ldan 'das bdag cag rgyal po chen po bzhi chos kyi rnam grangs 'di bsrung ba dang /_bskyab pa dang /_sba ba dang /_yun ring du gnas par bgyi 
[\[325b.3\]]ba dang /_rjes su gzung ba'i slad du gnas par bgyi'o/_/gang na chos kyi rnam grangs 'di spyod pa der lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci gang dag chos ma lags pa 'tshal bar 'gyur ba de dag shin tu 
[\[325b.4\]]tshar gcad par bgyi'o/_/gang dag chos 'tshal bar 'gyur ba de dag gi sems rab tu dga' bar bgyi'o/_/chos smra ba de'i 'khor gyi dkyil 'khor yang yongs su legs par gzhag par bgyi'o/_/tshig gi mtshams su tshig gi mtshams sbyor bar bgyi'o/_/spobs 
[\[325b.5\]]pa yang stsal bar bgyi'o/_/dran pa dang /_blo gros dang /_rtogs pa dang /_dga' ba yang 'phel bar bgyi'o/_/de skad ces gsol pa dang /_bcom ldan 'das kyis rgyal po chen po de bzhi la 'di skad ces bka' stsal to/_/grogs po dag 'di lta ste/_khyed ni 
[\[325b.6\]]nga'i bu chos las skyes pa chos kyis byung ba ste/_khyed rnams nga'i dam pa'i chos yongs su gzung ba'i phyir spro ba ston pa ni legs so legs so/_/khyed rnams chos kyi rgyu 'thun pa 'dis 'jig rten du 'jig rten gyi bdag por 'gyur te/_'jig rten thams cad las yang dag par 
[\[325b.7\]]'das nas 'phags pa'i mya ngan las 'da' ba'i dbyings su yongs su mya ngan las 'da' bar 'gyur ro/_/de nas yang bcom ldan 'das kyis byang chub sems dpa' nam mkha' mdzod la 'di skad ces bka' stsal to/_/rigs kyi bu lha'i dbang po brgya byin dgug pa'i tshig bshad 
[\[326a\]]
[\[326a.1\]]par bya ste/_rig pa'i gsang sngags kyi tshig de dag gis lha'i dbang po brgya byin chos kyi rnam grangs 'di bsrung ba dang /_yun ring du gnas par bya ba'i phyir gnas par 'gyur ro/_/de la tshig ni 'di rnams so/_/'di lta ste/_shu b+he/_shu b+ha ma ti/_shu b+ha byU he 
[\[326a.2\]]du da re/_da ri da du ra ni/_da me sha me/_u pa sha me/_khu be/_u ga sha me/_kha be/_u ga kha ra/_a so mu khe/_d+hA ra Ni/_a rad+di/_shu shru She/_sa hi te/_a b+he de b+he da san+d+hi sau me sa ma ba te sa ma rasmi/_a she/_hu hu/_he he/_khu ru khu re/_an ti kra me/_
[\[326a.3\]]deb rlak+Sha sa he he ma hA b+ha ba b+ha sa bra me/_A gats+tsha du sha kro de ba nAM man+t+ra/_da sha sha ta na ya na/_bar ma ku ta d+ha ra/_i shwa ra u ma rut+pa b+ha na ni ba si/_rigs kyi bu 'di dag ni lha'i dbang po brgya byin dgug pa'i tshig ste/_dgug pa'i tshig gang gis lha'i dbang po brgya byin bkug 
[\[326a.4\]]nas/_chos kyi rnam grangs 'di yun ring du gnas par bya ba'i phyir gnas par bya'o/_/de nas lha'i dbang po brgya byin chos kyi shugs kyis dga' ba skyes nas/_sum cu rtsa gsum gnas kyi khang pa thams cad rab tu g.yos par byas te/_g.yog lha brgya stong mang po dang /_
[\[326a.5\]]bcom ldan 'das ga la ba der dong nas lhags te/_bcom ldan 'das kyi zhabs la mgo bos phyag 'tshal nas/_bcom ldan 'das la 'di skad ces gsol to/_/bcom ldan 'das bdag ni lha'i dbang po brgya byin te/_sum cu rtsa gsum pa'i lha la dbang bgyid de/_
[\[326a.6\]]g.yog lha'i tshogs dang /_chos kyi rnam grangs 'di 'dzam bu'i gling du rgyas par bgyi ba'i slad du nan tan du bgyi'o/_/chos smra ba de dag dang mdo sde 'di 'chang ba de dag la ji ltar mi gnod pa dang /_dga' ba dang /_mchog tu dga' ba dang /_mos pa rnyed cing chos kyi 
[\[326a.7\]]rgyan gyis brgyan te/_chos kyi rnam grangs 'di grong dang /_grong khyer dang /_grong rdal dang /_yul 'khor dang /_rgyal po'i pho brang du zhugs nas rab tu 'chad par 'gyur ba de ltar chos kyis bsrung ba dang /_bskyab pa dang /_sba bar bgyi'o/_/bcom ldan 'das bdag 
[\[326b\]]
[\[326b.1\]]cag chos mnyan pa'i slad du chos smra ba de dag gi gan du mchi bar bgyi'o/_/khro zhing gshe yang dang du blang bar bgyi'o/_/bdud bar chad bgyid pa'i gnod pa thams cad las kyang bsrung ba dang /_bskyab pa dang /_sba bar bgyi'o/_/bcom ldan 'das kyis bka' stsal pa/_kau shi ka ji 
[\[326b.2\]]lta bur khyod lha'i dbang po thob pas chos kyi dbang por zhugs nas/_nga dang sangs rgyas thams cad kyi dam pa'i chos yongs su gzung ba'i phyir seng ge'i sgra sgrogs pa legs so legs so/_/de ci'i phyir zhe na/_kau shi ka de bzhin gshegs pa gcig gi dam pa'i chos yongs su 
[\[326b.3\]]bzung na 'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi dam pa'i chos yongs su bzung ba yin no/_/de'i tshe bcom ldan 'das kyis yang byang chub sems dpa' nam mkha' mdzod la bka' stsal pa/_de la rigs kyi bu mi mjed kyi bdag 
[\[326b.4\]]po tshangs pa dgug pa'i tshig bshad kyis/_/dgug pa'i tshig gang dag gis mi mjed kyi bdag po tshangs pa chen po chos kyi rnam grangs 'di bsrung ba'i phyir gnas par 'gyur ba nyon cig_/de la dgug pa'i tshig ni 'di rnams so/_/'di lta ste/_mai tre/_shu b+ha mai tre/_d+harma mai tre/_
[\[326b.5\]]mai t+r+ya/_nu sa hi te sa mai tre/_san+d+hi mai tre/_a nu ga ma mai tre/_a nu ga k+Sha mai tre/_a nut+t+wa ra mai tre/_sa tra mai tre/_d+harma mai tre/_a nu gra ha mai tre/_a pra ti sA ri mai tre/_u la lo kan mai tre/_bi lo ka na mai tre/_bi lo ka na mai tre/_be b+h+yaHa nu ga ma na mai tre/_bud+d+ha a d+hi Sh+ThA na mai tre/_
[\[326b.6\]]a nu rA ga k+Sha mai tre/_a nu rA ga kha sha mai tre/_d+harma pra ti sA ra Na mai tre/_mo kha sha mai tre/_o no o no nu roM d+he/_bi ro d+ha mai tre/_o to mo mai tre/_bra h+ma ba tha mai tre/_d+h+ya na a lang+kar mai tre/_ta s+ya a nu san+d+hi kA ru Na mai tre/_ta s+ya a nu san+d+hi mu ti ta mai tre/_ta s+ya sa nu san+d+hi/_u pe k+Sha mai tre/_bra h+ma ba 
[\[326b.7\]]tha a nu ga ma na mai tre/_tsit+ta U ts+tsi la l+ya mai tre/_a nu sA ra Na mai tre/_ni sti ra Na mai tre/_sarba ta a nu ga na ma na mai tre/_A gats+tsha tu brah+ma/_ud pri dz+ya/_dA na su khe na/_byut+tiSh+Tha swa ma d+he/_ni tra ma ma hA bi ma nA da/_bya ba lo kA ya/_dzam+bu dwI pa na ku ru ShA d+har+m+ma ra k+ShA na/_mA ti kra ma bud+d+ha 
[\[327a\]]
[\[327a.1\]]d+hi Sh+Tha nA+oM/_nam mkha' mdzod 'di dag ni mi mjed kyi bdag po tshangs pa dgug pa'i tshig go/_/de nas mi mjed kyi bdag po tshangs pa tshangs pa'i 'jig rten na 'dug pa sangs rgyas kyis byin gyis brlabs pa'i rig pa'i gsang sngags byams pa'i tshig 'di dag sangs 
[\[327a.2\]]rgyas kyi mthus lha'i rna ba'i khams kyis thos te/_thos nas kyang tshangs pa brgya stong phrag drug cu rtsa brgyad dang lhan cig tu bcom ldan 'das ga la ba der dong ste lhags nas/_bcom ldan 'das kyi zhabs la mgo bos phyag 'tshal te phyogs gcig tu 'dug go/_/phyogs gcig tu 
[\[327a.3\]]'dug nas mi mjed kyi bdag po tshangs pas bcom ldan 'das la 'di skad ces gsol to/_/bcom ldan 'das bdag cag de bzhin gshegs pa'i byin gyi rlabs kyis byin gyis brlabs pas bdag byams pa dang snying rjer ldan te/_chos kyi rnam grangs 'di bsrung ba'i slad du nan tan du 
[\[327a.4\]]bgyi'o/_/gang chos smra ba de dag 'di lta bu'i sangs rgyas kyi chos sdud cing mdo sde 'di 'dzin pa dang /_'chang ba dang /_klog pa dang /_'chad pa dang /_tha na glegs bam la bris te 'chang ba de dag dgon par mchis sam/_lam gol bar mchis sam/_grong dang /_grong khyer 
[\[327a.5\]]ram/_grong rdal du mchis sam/_yul 'khor ram/_rgyal po'i pho brang 'khor du mchis kyang rung /_chos kyi gtam bgyid kyang rung ste/_chos kyi rnam grangs 'di rgya cher 'chad na bsam par bgyi'o/_/bsrung ba dang /_bskyab pa dang /_sba bar bgyi'o/_/de dag la spro ba stsal 
[\[327a.6\]]bar bgyi'o/_/stobs yongs su rdzogs par bgyi'o/_/dran pa bsgrub par bgyi'o/_/blo gros yongs su gzung bar bgyi'o/_/rtogs pa'i rjes su 'jug par bgyi'o/_/spobs pa stsal bar bgyi'o/_/ma dad pa rnams dad par bgyi'o/_/dad pa rnams bsgral bar bgyi'o/_/bcom 
[\[327a.7\]]ldan 'das ji ltar de bzhin gshegs pa'i chos kyi tshul bdag cag gis yongs su bzung ste rgya cher 'gyur ba de ltar bgyi'o/_/de skad ces gsol pa dang /_bcom ldan 'das kyis mi mjed kyi bdag po tshangs pa la 'di skad ces bka' stsal to/_/legs so legs so/_/tshangs 
[\[327b\]]
[\[327b.1\]]pa dam pa'i chos yongs su bzung bas de bzhin gshegs pa khyod la rjes su yi rang ngo /_/ji ltar ngas da ltar bskor ba bzhin du tshangs pa khyod kyis kyang ring por mi thogs par chos kyi 'khor lo rab tu bskor bar 'gyur ro/_/ji ltar khyod kyis da ltar nga'i dam pa'i chos yongs su bzung ba de bzhin 
[\[327b.2\]]du tshangs pa gzhan dag kyang khyod kyi dam pa'i chos 'dzin par 'gyur ro/_/de'i tshe bcom ldan 'das kyis byang chub sems dpa' sems dpa' chen po byams pa la bka' stsal pa/_byams pa ji tsam du gzung ba dang /_bcang ba dang /_bklag pa dang /_gzhan dag la yang rgya cher yang dag par 
[\[327b.3\]]rab tu bstan par bya ba dang /_de bzhin gshegs pa la byas pa gzo zhing byas pa shes pa bskyed pa dang /_bdag gi bsam pa yongs su rdzogs par bya ba dang /_sems can rnams kyi dge ba'i rtsa ba rgyas pa rnam par dag par bya ba dang /_byang chub sems dpa' rnams chos snang ba thob par 
[\[327b.4\]]bya ba dang /_bdud thams cad tshar gcad pa dang /_mu stegs can thams cad gzhom pa dang /_don dam pa'i chos yongs su gzung ba dang /_dkon mchog gsum gyi rigs mi chad par bya ba'i phyir bskal pa bye ba phrag grangs med par yang dag par bsgrubs pa'i bla na med pa yang dag 
[\[327b.5\]]par rdzogs pa'i byang chub 'di khyod la yongs su gtad do/_/de skad ces bka' stsal pa dang /_bcom ldan 'das la byang chub sems dpa' byams pas 'di skad ces gsol to/_/bcom ldan 'das bdag gis de bzhin gshegs pa yongs su mya ngan las 'das pa'i slad du bla na med pa'i 
[\[327b.6\]]chos dkon mchog gi mdzod 'di bsrung bar bgyi'o/_/de ci'i slad du zhe na/_bcom ldan 'das 'di ni bdag dang /_'das pa dang /_ma 'ongs pa dang /_da ltar byung ba'i sangs rgyas bcom ldan 'das rnams kyi dam pa'i chos lags so/_/bcom ldan 'das bdag dga' ldan gyi gnas na 
[\[327b.7\]]mchis te/_'di lta bu'i mdo sde dag kun du bsrung ba dang /_yongs su gzung ba dang /_yun ring du gnas par bgyi ba'i slad du nan tan bgyi'o/_/bcom ldan 'das slad ma'i tshe slad ma'i dus na 'di lta bu'i mdo sde dam pa su'i rna bar grag par 'gyur ba dang /_thos nas 'dzin pa dang /_
[\[328a\]]
[\[328a.1\]]'chang ba dang /_klog pa dang /_gzhan dag la yang rgya cher rab tu ston cing bdag nyid kyang sbyor bar bgyid pa de ni bcom ldan 'das byang chub sems dpa' byams pa'i byin gyi rlabs su rig par bgyi'o/_/bcom ldan 'das de'i tshe bdud kyi phyogs kyang g.yos par gyur 
[\[328a.2\]]te/_'on kyang dge ba'i rtsa ba gang gis bdag gi spu'i khung bu re re grub pa de la stong gsum gyi stong chen po'i 'jig rten gyi khams kyi sems can de dag thams cad bdud sdig can du gyur kyang /_de dag bdag gi spu'i bu ga gcig gis yongs su bzung ba'i dge ba'i rtsa ba'i brgya'i char 
[\[328a.3\]]yang nye bar mi mchi ba nas dpe'i bar du yang nye bar mi mchi'o/_/bcom ldan 'das bdag gi bsod nams kyi stobs dang /_ye shes kyi stobs kyis bdud kyi dkyil 'khor thams cad rab tu pham par bgyis la/_de bzhin gshegs pas bskal pa bye ba grangs ma mchis par 
[\[328a.4\]]yang dag par bsgrubs pa'i byang chub 'di bsrung bar bgyi'o/_/bcom ldan 'das kyis bka' stsal pa/_byams pa legs so legs so/_/byams pa bzhi po 'di dag ni byang chub sems dpa'i las te/_bzhi gang zhe na/_'di lta ste bdud dang /_nyon mongs pa thams 
[\[328a.5\]]cad tshar gcad pa dang /_phas kyi rgol ba thams cad chos dang 'thun pas zil gyis mnan pa dang /_sems can yongs su smin par bya ba dang /_dam pa'i chos yongs su gzung ba ste/_byams pa bzhi po de dag ni byang chub sems dpa'i las so/_/las bzhi po de dag 
[\[328a.6\]]las gcig gis yongs su bsdus so/_/gcig po gang zhe na/_'di lta ste/_dam pa'i chos yongs su 'dzin pa'o/_/de'i tshe bcom ldan 'das kyis gnas brtan 'od srung chen po dang /_tshe dang ldan pa kun dga' bo la bka' stsal pa/_'od srung dang kun dga' bo ji tsam du 
[\[328a.7\]]gzung ba dang /_bcang ba dang /_bklag pa dang /_gzhan dag la yang rgya cher yang dag par rab tu bstan par bya ba'i phyir bla na med pa yang dag par rdzogs pa'i byang chub 'di yongs su gtad do/_/'od srung chen pos gsol pa/_bcom ldan 'das bdag gis mthu dang /_stobs 
[\[328b\]]
[\[328b.1\]]dang nus pa ji lta ba bzhin du de bzhin gshegs pa'i byang chub 'di yongs su gzung bar bgyi'o/_/kun dga' bos gsol pa/_bcom ldan 'das chos kyi rnam grangs 'di bdag cag gis gzung lags te/_de bzhin gshegs pa'i byin gyi rlabs kyis bdag gis yangs shing rgyas par 
[\[328b.2\]]bgyi'o/_/de nas bcom ldan 'das la byang chub sems dpa' sems dpa' chen po bsod nams kyis brgyan pas 'di skad ces gsol to/_/bcom ldan 'das rigs kyi bu 'am/_rigs kyi bu mo gang 'di lta bu'i mdo sde de bzhin gshegs pas gsungs pa zab mo zab mor snang ba rgyu ba 
[\[328b.3\]]chad pa/_nges pa'i don mthong bar dka' ba/_rtogs par dka' ba/_don dam pa stong pa nyid dang ldan pa/_tshul khrims kyi rgyan gyis brgyan pa/_dran pa dang /_ting nge 'dzin dang /_nges par rtogs pa dang /_yid rab tu dga' bar byed pa/_shes rab kyi 'od snang bar byed pa/_rnam par 
[\[328b.4\]]grol ba nges par ston pa/_zhi ba/_ma gos pa/_mkhas shing rtogs pa rnams kyis rig par bya ba/_sangs rgyas thams cad kyis bstod cing bsngags pa/_gzungs dang /_mdo sde'i rgyal po'i phyag rgyas btab pa/_thogs pa med pa'i spobs pa 'dzin pa dang /_dran pa dang blo gros dang /_
[\[328b.5\]]rtogs pa dang /_mos pa rnam par 'phel ba/_bdud dang phas kyi rgol ba thams cad kyis mi non pa/_tshul khrims 'chal ba rnams spa 'gong ba/_sbyangs pa'i yon tan dang /_yo byad bsnyung ba dang /_sdom pa tshar phyin pa dang /_gtong ba'i yon tan gyi chos la rab tu gnas pa/_yon 
[\[328b.6\]]tan gyi chos mtha' yas pa las nges par byung ba/_sangs rgyas thams cad kyi chos dang ye shes 'di 'dzin tam/_len tam/_'chang ngam/_klog gam/_kun chub par byed dam/_gzhan dag la yang rgya cher yang dag par rab tu ston tam/_yi ger 'dri 'am/_yi ger 'drir 'jug 
[\[328b.7\]]gam/_tshig tu 'don tam/_sems sam/_rtog gam/_tshul bzhin nges par sems sam/_nan tan la gnas pa de dag bsod nams ji tsam zhig skyed par 'gyur/_de nas bcom ldan 'das kyis byang chub sems dpa' bsod nams kyis brgyan pa la slar tshigs su bcad pa 'di 
[\[329a\]]
[\[329a.1\]]dag gsungs so/_/phyogs bcu rgya cher dpag tu med pa yi/_/zhing rnams sangs rgyas spyan gyis gang gzigs pa/_/de dag thams cad rin chen rab bkang ste/_/byang chub sems dpas sbyin pa byin pa bas/_/gang gis sangs rgyas mang pos bshad pa yi/_/
[\[329a.2\]]mdo 'di 'dra ba rab bzang ma gos pa/_/'chang ngam klog gam gzhan la ston byed pa/_/de yi bsod nams de ni ches mchog go/_/me tog dri zhim byug pa gdugs rnams dang /_/ba dan rgyal mtshan lda ldi gos rnams kyis/_/zhing de thams cad yongs su gang byas nas/_/byang chub 
[\[329a.3\]]sems dpas sangs rgyas mchod pa bas/_/bde gshegs bstan pa dam chos rab 'jig cing /_/'gag pa'i tshe na gang zhig bag yod pa/_/dam pa'i chos ni yongs su 'dzin byed pa/_/de yi bsod nams de ni ches mchog go/_/phyogs bcu dag na rgya mtsho gang yod pa/_/de dag 
[\[329a.4\]]'bru mar dri zhim rab bkang ste/_/snying po ri rab tshad tsam byas nas su/_/rgyal ba'i mchod rten me mar bus pa bas/_/gang gis chos sgron 'di ni rab 'jig tshe/_/'jig rten 'di dag mun pas bsgribs shes nas/_/rgyal bas gsungs pa'i chos 'di 'dzin byed na/_/de yi bsod nams 
[\[329a.5\]]de ni ches mchog go/_/sangs rgyas kyi ni byang chub mchog tshol zhing /_/zhing rnams bye bar 'dren pa gang mthong ba/_/de dag la ni bskal pa bye mang du/_/lha rdzas 'du byed yid 'ong mchod pa bas/_/gang zhig sangs rgyas byas pa gzo ba dang /_/dkon mchog gsum ni rjes su gzung ba 
[\[329a.6\]]dang /_/chos 'di la ni sems can gzud pa'i phyir/_/dam chos 'dzin pa de ni ches mchog go/_/ji ltar mgon po rnams kyi chos 'dzin ltar/_/sems can gang ngas sangs rgyas spyan gyis gzigs/_/de dag gang gis brgya byin tshangs par bkod/_/de yi bsod nams de snyed 
[\[329a.7\]]mi 'phel lo/_/sems can de kun dgra bcom bkod pa dang /_/rang rgyal theg par rab tu bkod pa bas/_/gang zhig byang chub tu ni sems bskyed nas/_/dam chos 'dzin pa de ni khyad par 'phags/_/gal te bsod nams de la gzugs yod na/_/phyogs bcu'i zhing rnams thams 
[\[329b\]]
[\[329b.1\]]cad gang bar 'gyur/_/skyes bu khyu mchog ye shes ma gtogs par/_/bsod nams de yi snod ni yod ma yin/_/ji ltar bskal pa bye ba stong brjod kyang /_/sangs rgyas ye shes mtha' yod ma yin ltar/_/de bzhin gshegs kyi dam chos 'dzin pa yi/_/bsod nams de yang tshad 
[\[329b.2\]]yod ma yin no/_/de nas byang chub sems dpa' bsod nams kyis brgyan pas bcom ldan 'das las dam pa'i chos yongs su 'dzin pa'i bsod nams bshad pa 'di thos nas tshim zhing mgu la yi rangs te rab tu dga' nas/_dga' ba dang yid bde ba skyes te/_bcom ldan 'das 
[\[329b.3\]]la 'di skad ces gsol to/_/bcom ldan 'das byang chub sems dpa' gang dag dam pa'i chos yongs su 'dzin pa la brtson par mi bgyid pa de dag ni bdud kyis byin gyis brlabs pa lags so/_/bcom ldan 'das gang dag dam pa'i chos yongs su 'dzin pa dang bral ba'i dge ba'i rtsa ba 
[\[329b.4\]]gzhan thams cad ni bdag la yungs 'bru tsam du gda'o/_/dam pa'i chos yongs su 'dzin pa'i dge ba'i rtsa ba ni phyogs bcu'i nam mkha'i khams ji lta ba bzhin du bdag 'du shes gnas par gyur to/_/bcom ldan 'das 'di ltar bdag sems can thams cad la bde bar 'tshal ba'i slad 
[\[329b.5\]]du lus dang srog kyang bor te/_bde ba thams cad mi 'tshal bar dam pa'i chos yongs su bzung ba'i slad du go cha bgo bar bgyi'o/_/chos kyi rnam grangs 'di bshad pa na byang chub sems dpa' nam mkha' mdzod kyi bsod nams kyi rnam par smin pa'i rgyu 'thun pas phyogs bcu'i sangs rgyas kyi 
[\[329b.6\]]zhing dpag tu med pa nas/_byang chub sems dpa' nam mkha' mdzod dang blo mnyam pa'i byang chub sems dpa' rnams kyis chos kyi rnam grangs 'di la mchod pa bya ba'i phyir nam mkha'i dkyil nas me tog gi char mngon par rab tu phab bo/_/bar snang las kyang sgra 'di skad ces byang chub sems 
[\[329b.7\]]dpa' sems dpa' chen po nam mkha' mdzod kyis 'dus pa chen po'i le'u 'di brgyan te yongs su gzung ba'i bar du sangs rgyas kyi bya ba byas so/_/byang chub kyi sems dang ma bral ba'i sems can gang dag chos kyi rnam grangs 'di 'dzin par 'gyur ba de dag kyang de bzhin du dam pa'i chos rgyan 
[\[330a\]]
[\[330a.1\]]par byed par 'gyur ro/_/de nas bcom ldan 'das kyis de'i tshe sku las 'di lta bu'i 'od rab tu btang bas 'od des phyogs bcu'i sangs rgyas kyi zhing thams cad rgyas par gang bar gyur to/_/chos kyi rnam grangs 'di'i thog ma dang /_bar ma dang /_tha ma bshad pa na sems can dpag tu med 
[\[330a.2\]]grangs med pa ni byang chub tu sems skyes so/_/sems can dpag tu med grangs med pa dag ni bzod pa thob par gyur to/_/sems can la la dag ni sems rnam par grol lo/_/la la dag ni chos kyi mig rnam par dag go/_/la la dag ni 'dod chags dang bral ba rnyed do/_/la la dag ni lha dang mi'i phun 
[\[330a.3\]]sum tshogs pa yongs su bzung bar gyur te/_sangs rgyas gzhan dag la yang lta ba'i phyir rgyu bsags par yang gyur to/_/de dag thams cad la yang bcom ldan 'das rjes su thugs rang ngo /_/bcom ldan 'das kyis de skad ces bka' stsal nas/_byang chub sems dpa' sems dpa' chen po nam 
[\[330a.4\]]mkha' mdzod dang /_byang chub sems dpa' sems dpa' chen po byams pa dang /_byang chub sems dpa' ltad mo can dang /_byang chub sems dpa' lag na rin po che dang /_byang chub sems dpa' rin chen dpal dang /_byang chub sems dpa' yon tan rgyal po'i 'od dang /_byang chub sems dpa' 
[\[330a.5\]]bsod nams kyis brgyan pa dang /_byang chub sems dpa' ngan song spong ba dang /_byang chub sems dpa' chos kyi rgyal po dang /_tshe dang ldan pa shA ri'i bu dang /_tshe dang ldan pa 'od srung chen po dang /_tshe dang ldan pa kun dga' bo dang /_mi mjed kyi bdag po tshangs pa dang /_lha'i dbang po brgya byin dang /_
[\[330a.6\]]rgyal po chen po bzhi dang /_dge slong de dag dang /_byang chub sems dpa' de dag dang /_thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do//_//'dus pa chen po'i le'u las 'phags 
[\[330a.7\]]pa nam mkha' mdzod kyis zhus pa zhes bya ba theg pa chen po'i mdo rdzogs so//_//rgya gar gyi mkhan po bi dza ya shI la dang /_shI len dra bo d+hi dang /_zhu chen gyi lo ts+tsha ba ban de ye shes sdes bsgyur te skad gsar chad kyis kyang bcos nas gtan la phab pa//_//
[\[330b\]]
[\[330b.1\]{D149}]@#//rgya gar skad du/_Ar+ya mai tri pa ri pr-its+tsha nA ma ma hA yA na sU tra/_bod skad du/_'phags pa byams pas zhus pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom 
[\[330b.2\]]ldan 'das rgyal po'i khab na bya rgod kyi phung po'i ri la dge slong gi dge 'dun chen po dang thabs cig tu bzhugs te/_byang chub sems dpa'i dge 'dun chen po dang yang thabs cig go/_/de nas byang chub sems dpa' sems dpa' chen po byams pa stan las langs te/_bla gos phrag pa 
[\[330b.3\]]gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das 'di la chos sbyin pa'i rnam par smin pa gang lags/_de skad ces gsol pa dang /_
[\[330b.4\]]bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa sus stong gsum gyi stong chen po'i 'jig rten gyi khams gang gA'i klung gi bye ma snyed rin po che sna bdun gyis yongs su bkang ste/_de bzhin gshegs pa dgra bcom 
[\[330b.5\]]pa yang dag par rdzogs pa'i sangs rgyas rnams la dbul ba phul ba bas/_gang gis snying rje bas tshigs su bcad pa gcig gzhan gyi rgyud la bzhag na byams pa bsod nams kyi phung po 'di la bsod nams kyi phung po snga ma des brgya'i char yang nye bar mi 'gro/_stong gi cha dang /_brgya stong gi cha dang /_bye 
[\[330b.6\]]ba'i cha dang /_bye ba khrag khrig brgya stong gi cha dang /_grangs dang /_cha dang /_bgrang ba dang /_dpe dang rgyur yang mi bzod do/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pas gzhan yang 'di skad ces bka' stsal to/_/gang gis gang gA'i bye snyed 
[\[330b.7\]]'jig rten khams/_/de dag rin chen byur bur bkang byas te/_/dga' rab sems kyis rgyal la phul ba bas/_/gang gis tshigs bcad gcig cig sems can byin/_/rin chen sbyin pa shin tu rgya chen de/_/snying rje bskyed nas tshigs bcad sbyin pa la/_/gang gA'i cha dang grangs su'ang mi phod 
[\[331a\]]
[\[331a.1\]]na/_/lan gnyis lan gsum sems la ga la zhig_/bcom ldan 'das kyis de skad ces bka' stsal nas/_byang chub sems dpa' sems dpa' chen po byams pa dang /_byang chub sems dpa' de dag dang /_dge slong de dag dang /_lha dang /_mi dang /_lha ma yin 
[\[331a.2\]]dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa byams pas zhus pa zhes bya ba theg pa chen po'i mdo rdzogs so//[ {D150}]@#//rgya gar skad du/_
[\[331a.3\]]Ar+yA ba lo ki te shwa ra pa ri pr-its+tsha sap+ta d+har+m+ma ka nA ma ma hA yA na sU tra/_bod skad du/_'phags pa spyan ras gzigs dbang phyug gis zhus pa chos bdun pa zhes bya ba theg pa chen po'i mdo/_bcom ldan 'das 'jam dpal gzhon nur gyur pa la phyag 'tshal lo/_/'di skad bdag gis 
[\[331a.4\]]thos pa dus gcig na/_bcom ldan 'das rgyal po'i khab bya rgod phung po'i ri la dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu zhugs te/_de nas byang chub sems dpa' sems 
[\[331a.5\]]dpa' chen po 'phags pa spyan ras gzigs dbang phyug stan las langs te/_bla gos phrag pa gcig tu gzar nas pus mo g.yas pa'i lha nga pad ma'i lte ba la btsugs te/_bcom ldan 'das ga la ba der thal mo sbyar ba btud de/_bcom ldan 'das la 'di skad ces 
[\[331a.6\]]gsol to/_/bcom ldan 'das byang chub kyi sems bskyed ma thag pa'i byang chub sems dpas chos du zhig la bslab par bgyi/_de skad ces gsol pa dang /_bcom ldan 'das kyis byang chub sems dpa' sems dpa' chen po 'phags pa spyan ras gzigs dbang phyug 
[\[331a.7\]]la 'di skad ces bka' stsal to/_/rigs kyi bu byang chub tu sems bskyed ma thag pa'i byang chub sems dpas chos bdun la bslab par bya ste/_bdun gang zhe na/_'di lta ste/_rnam par rtog pas kyang 'dod pa la sten par mi byed na dbang po gnyis kyis sbyor ba lta smos kyang ci 
[\[331b\]]
[\[331b.1\]]dgos/_tha na rmi lam gyi nang du yang mi dge ba'i bshes gnyen sten par mi byed pa dang /_bya dang 'dra ba'i sems kyis yongs su 'dzin pa med par bya ba dang /_thabs dang shes rab la mkhas pas nga rgyal dang /_ngar 'dzin pa med par bya ba dang /_dngos po dang dngos po med pa spangs nas 
[\[331b.2\]]stong pa nyid kyi rnam par thar pa brtan po dang ldan par bya ba dang /_yang dag par bden pa ma yin pa'i kun du rtog pa'i shes pas sgyu ma dang /_rmi lam dang 'dra bar 'khor ba las mngon par dga' bar bya ba ma yin pa dang /_rgyu dang 'bras bu la skur pa gdab par mi bya ba ste/_rigs kyi bu byang chub 
[\[331b.3\]]tu sems bskyed ma thag pa'i byang chub sems dpas chos bdun po de dag la bslab par bya'o/_/bcom ldan 'das kyis de skad ces bka' stsal nas/_byang chub sems dpa' 'phags pa spyan ras gzigs dbang phyug dang /_dge slong de dag dang byang chub sems dpa' de dag yi rangs te 
[\[331b.4\]]bcom ldan 'das kyis gsungs pa la mngon par bstod do/_/'phags pa spyan ras gzigs dbang phyug gis zhus pa chos bdun pa zhes bya ba theg pa chen po'i mdo rdzogs so//_//rgya gar gyi mkhan po dI paM ka ra shrI dz+nyA na dang /_lo ts+tsha ba dge slong dge ba'i 
[\[331b.5\]]blo gros kyis bsgyur ba//[ {D151}]@#//rgya gar skad du/_Ar+ya pra ti b+hA na ma ti ba ri pr-I ts+tsha nA ma ma hA yA na sU tra/_bod skad du/_'phags pa spobs pa'i blo gros kyis zhus pa zhes bya ba theg pa chen po'i mdo/_sangs rgyas dang byang chub sems dpa' 
[\[331b.6\]]thams cad la phyag 'tshal lo/_/'di skad bdag gis thos pa'i dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang /_byang chub sems dpa' khri dang 
[\[331b.7\]]thabs cig tu bzhugs te/_de nas bcom ldan 'das 'khor mang pos yongs su bskor cing mdun gyis bltas nas chos ston to/_/de'i tshe tshong dpon spobs pa'i blo gros zhes bya ba zhig tshong dpon gyi bu lnga brgya tsam so so'i g.yog 'khor lnga brgya lnga brgyas yongs su bskor cing mdun du bdar 
[\[332a\]]
[\[332a.1\]]ba dang lhan cig tu mnyan du yod pa'i grong khyer nas byung ste/_rgyal bu rgyal byed kyi tshal mgon med zas sbyin gyi kun dga' ra ba ga la ba dang /_bcom ldan 'das ga la de logs su song ste phyin nas/_bcom ldan 'das kyi zhabs la mgo bos phyag 'tshal te/_bcom ldan 
[\[332a.2\]]'das la lan gsum bskor ba byas nas g.yog 'khor dang bcas te phyogs gcig tu 'dug go/_/de nas sangs rgyas kyi mthus tshong dpon spobs pa'i blo gros stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga 
[\[332a.3\]]la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das ni bla ma'i mchog_/khams gsum pa'i dam pa/_byang chub kyi bsod nams kyi lhag pa'i gzhi/_sems can thams cad nges par sgrol bar mdzad pa/_kun du khyab pa'i 
[\[332a.4\]]thabs la mkhas pa'i phyogs thug pa ma mchis pa nges par thob par mdzad pa lags na/_bcom ldan 'das ma mchis pa'i dus snyigs ma'i rnyog pa lnga dang ldan pa la dug gsum 'bar zhing rab tu 'bar la/_gcig la gcig gdung bar bgyid pa'i sems can rnams kyi nang na gang 
[\[332a.5\]]nyes par bsam pa sems pa'i dus na gtso bo ma mchis shing de gang gi yang ma lags pa dang /_rgyal po dang /_blon po chen po rnams yul la sred pas zil gyis non te phan tshun mi 'thun zhing gcig la gcig g.yul 'gyed pa dang /_de dag gcig la gcig g.yul 'gyed pa na gzhan 
[\[332a.6\]]dag gi dmag gi dpung gi tshogs dang /_de las gzhan pa yul gyi mi lus chab 'tshal ba rnams kyi ming yang mi gda' ba dang /_sangs rgyas kyi bsod nams kyi mthus sangs rgyas kyi slob ma gang zag bzhi po mang po de dag kyang bstan pa 'di la 'jug cing rab tu byung ba'i tshul 'thob pa dang /_
[\[332a.7\]]de dag kyang phyi rol gyi gos ngur smrig tsam dang /_khong pa'i nang gi 'dun pa dang /_zhe sdang dang /_shin tu ma gus shing phan tshun mi 'thun la gcig la gcig skur pa 'debs par bgyid pa dang /_skyon sgrogs par bgyid pa dang /_yon tan nges par sbed par bgyid pa dang /_nga rgyal dang /_
[\[332b\]]
[\[332b.1\]]rgyags pa dang /_dregs pas non cing ngar 'dzin pa dang /_nga yir 'dzin par bgyid pa dang /_de dag shi 'phos na yang ngan song gsum du skye zhing yud tsam zhig rnyed pa'i dpal yang ma 'tshal ba dang /_tshe rabs gzhan dag tu bskal pa mang por sdug bsngal gyi tshor ba mi bzad pa/_
[\[332b.2\]]rtsub pa/_tsha ba/_yid du mi mchi ba dag 'byung bar 'gyur ba yang mthong lags so/_/bcom ldan 'das de'i slad du sems can 'di dag yongs su smin par bgyi ba dang /_ngan 'gro'i lam las rnam par bzlog nas bsod nams kyis gzhal med khang thob par bgyi ba'i chos rnams 
[\[332b.3\]]gang lags/_de skad ces gsol pa dang /_bcom ldan 'das kyis tshong dpon spobs pa'i blo gros la 'di skad ces bka' stsal to/_/spobs pa'i blo gros de ltar khyod seng ge'i sgra bsgrags pas de bzhin gshegs pa la zhu zhing /_de ltar sems can thams cad de bzhin 
[\[332b.4\]]gshegs pa la chos zhu bar spro ba skyed pa legs so legs so/_/spobs pa'i blo gros sems can rnams gang thob nas legs par rab tu dpal dang ldan par 'gyur zhing /_nag po'i phyogs sgrub pa spangs nas dkar po'i phyogs la zhugs shing /_don thams cad 
[\[332b.5\]]'grub par 'gyur ba'i chos de dag khyod zhus shig zhus nas kyang the tshom med par nyon cig dang bshad par bya'o/_/de nas bcom ldan 'das la spobs pa'i blo gros kyis zhus pa/_bcom ldan 'das las gang dag gis ni lha rnams kyi ris su skye bar 'gyur/_gang dag 
[\[332b.6\]]gis ni mi rnams kyi ris su skye bar 'gyur/_gang dag gis ni sems can dmyal ba rnams su skye bar 'gyur/_gang dag gis ni dud 'gro rnams su skye bar 'gyur/_gang dag gis ni [{]yi dgas [,]yi dwags [}]rnams su skye bar 'gyur/_gang dag gis ni rigs mthon po rnams su skye 
[\[332b.7\]]bar 'gyur/_gang dag gis ni bran dang bran mo rnams su skye bar 'gyur/_bcom ldan 'das las gang dag gis ni mi rnams kyi nang du sems can skyes pa rnams skal ba bzang por 'gyur zhing khyim khol dang ldan pa dang /_kha dri bda' ba dang /_kha dog dang ldan pa dang /_
[\[333a\]]
[\[333a.1\]]mthong na dga' ba dang /_gnod pa ma mchis pa dang /_lus dang sems shin tu tha mal du gnas pa dang /_skye bo mang pos bsngags pa rnams su 'gyur/_las gang dag gis ni sems can rnams mi'i dam pa thob nas rtag tu skur pa 'debs pa thob par 'gyur zhing /_
[\[333a.2\]]skye bo mang po mi dga' ba dang /_mdog mi sdug pa dang /_kha dri mi bda' ba dang /_gnod pa mang ba dang /_sems mi dga' ba dang /_lus shin tu sbyangs pa ma lags pa dang /_nyes byas kyi las thams cad bgyid par 'gyur/_bcom ldan 'das las gang dag gis ni legs par gsungs pa'i 
[\[333a.3\]]chos 'dul ba 'di la rab tu byung ba dge sbyong dang rigs kyi bu dang /_rigs kyi bu mo nye bar zhi ba gtso bor 'dzin pa rnams gang dang gang du skye ba'i skye ba thams cad du rgyun du sangs rgyas dang /_chos dang /_dge 'dun dkon mchog rnams dang mi 'bral bar 'gyur zhing /_sangs rgyas bcom ldan 'das 
[\[333a.4\]]rnams mthong nas kyang de dag las chos thos nas yid dga' zhing ci bsams pa bzhin du don yang grub par 'gyur/_bdag gis zhu ba bcu po de dag zhus pa lags na 'byung po grangs ma mchis pa thams cad la sman pa'i slad du bcom ldan 'das gsol ba ma btab par dge ba'i bshes gnyen mdzad pa/_
[\[333a.5\]]thugs rje chen po dang ldan pa/_dbang dang ldan pa/_chos thams cad la lkog tu ma gyur pa'i spyan dang ldan pas rnam par phye ste rgyas par lan stsal du gsol/_de nas bcom ldan 'das kyis spobs pa'i blo gros la bka' stsal pa/_spobs pa'i blo gros khyod kyis ji lta bu zhu ba zhus pa rnams rgyas par rnam 
[\[333a.6\]]par phye ste bshad kyis nyon cig_/tshong dpon spobs pa'i blo gros kyis bcom ldan 'das de bzhin 'tshal lo zhes gsol nas/_bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/spobs pa'i blo gros sems can las lnga dang ldan pa rnams kyis ni 
[\[333a.7\]]lha nyid thob par 'gyur te/_lnga gang zhe na/_dang po byams pa dang ldan pa'i sems kyis gnod pa med par sems can rnams yongs su skyong bar byed cing bzod pa dang ldan pa rnams yin/_gzhan gyis nor 'phrog par mi byed cing bkren pa'i sems dang ldan pa ma yin pas yongs su gtong bar byed pa yin/_
[\[333b\]]
[\[333b.1\]]gzhan gyi chung ma la spyod pa rnams kyang yongs su dag pa ma yin te/_bslab pa'i gzhi rnams kyang srung bar byed pa yin/_gso sbyong la brtson zhing bden par smra ba yin rang bzhin du 'dug cing rang gi skyon tshad med pa spong bar byed la myos par 'gyur ba'i btung ba spangs pa yin te/_las lnga po de dag 
[\[333b.2\]]dang ldan pa rnams lha'i lus thob par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/srog chags gsod las ldog pa byas pas lha dang mi dang lha min rnams/_/'jig rten du ni mi thub lus can tshe ring nad med 'gyur ba yin/_/'od kyi dkyil 
[\[333b.3\]]'khor dag pa'i lus can shes ldan dri med rdzogs pa'i lus/_lha nang rab mchog de yi longs spyod sna tshogs dpal can rtag tu 'byung /_/bor ma thag tu lha nang rtag tu lha yi dbang phyug rnams su 'gyur/_/bsam med bsal ba 'phro ba rnam log rin chen longs spyod rnams dang ldan/_/
[\[333b.4\]]rtag tu dga' zhing rab tu yid dga' dpal ldan gzhal med khang gnas shing /_/rtse zhing dga' ba'i dpag bsam shing gi yul na me tog gtor lus ldan/_/mkhas shing 'dod pa mi phan yongs spangs dri mchog dag pa'i lus dang ldan/_/tshe rabs kun du dpe med gser mchog lus dang 
[\[333b.5\]]ldan zhing rab tu mdzes/_/rtag tu lha yi nang du skal ba bzang thob lus las 'od 'byung 'gyur/_/lha mo sna tshogs tshogs kyis bskor cing 'dod pa'i dpal la spyod par byed/_/sngon chad cho ga bzhin du ngag skyon bzhi spangs kha ni dri zhim ldan/_/gsal zhing thogs med mi 'jigs tshig 
[\[333b.6\]]mchog lha rnams 'dir ni nges par 'byung /_/yang dag lan 'debs rnam bsgrags snyan cing skye bos shin tu tshig gzung 'os/_/pi bang rol mo sgra 'byor sprin sgra skad snyan pho brang 'khor skad ldan/_/ma rmongs sems kyis myos 'gyur ma legs rjod byed spangs pas lhar 'gyur zhing /_/grangs 
[\[333b.7\]]med dge ba'i lha yis mchod pa lha yi gnas na gnas par 'gyur/_/blo dang ldan zhing lus brtan yid bzang bag yod kun dang ldan par 'gyur/_/de dag rtag tu bde 'gyur dbang rnams de dag phan pa rjod par byed/_/gal te tshe zad lha yi yul nas lhung ba'i lha rnams de tshe smad/_/sdig med 
[\[334a\]]
[\[334a.1\]]lo brgya nyi shu lon na lha yi gnas su 'gro bar 'gyur/_/bsod nams lnga mngon gyur pas de ni dam pa dpal ldan lus 'od can/_/lha rnams lam sel byed cing lha rnams bye bas mchod de brtan par 'gro/_/de nas bcom ldan 'das kyis yang spobs pa'i blo gros la bka' 
[\[334a.2\]]stsal pa/_spobs pa'i blo gros sems can las lnga dang ldan pa rnams mi rnams kyi nang du skye bar 'gyur te/_lnga gang zhe na/_dang po byas pa gzo bas sbyin pa dang /_bkren pa dang /_dbul po dang /_sdug bsngal ba la kun bged pa dang /_dge ba bcu'i las kyi lam ma nyams par 
[\[334a.3\]]sten pa dang /_sems can thams cad la zhe 'gras pa med pa'i bzod pa dang /_brtson 'grus kyis sems can le lo can rnams dge ba'i chos la spro bar byed cing nges pa'i sems kyis gus pa dang bcas la 'thun par 'dzin pa ste/_spobs pa'i blo gros sems can las lnga po de dag dang 
[\[334a.4\]]ldan pa rnams mi nyid 'thob par 'gyur zhing longs spyod kyang chen por 'gyur ba dang /_tshe ring ba dang /_mdzes pa dang /_gzi brjid dang ldan pa dang /_'jig rten gyi rje dpon du 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sbyin pa byin 
[\[334a.5\]]pas mi yi rgyal po dam par 'gyur/_/rtag tu longs spyod 'byor dang ldan par rab tu 'gyur/_/lus ngan po dang mtshungs par sbyin dang spyod par byed/_/rigs dang dam pa thob pas rtag tu dga' bar 'gyur/_/tshul khrims ma nyams de ni dkon mchog mchod par byed/_/nyes byas yongs 
[\[334a.6\]]su spangs pas shin tu nges pa ste/_/tshe ring dam pa thob pas 'chi 'pho med pa yin/_/bde ba thob pas skyon med rab tu dga' bar 'gyur/_/des pa'i mi ni pha rol sems 'khrugs ma byas shing /_/gzhan dag rnams kyis gnod byas phyir ni gnod mi byed/_/de bzhin tshig ngan brjod 
[\[334a.7\]]kyang gshe bar mi byed pas/_/dge ba mchog gi tshul thob nas ni mdzes par 'gyur/_/brtson 'grus bzang la lhag pa'i bsam pas sems dkar zhing /_/stobs dang gzi brjid chen po dge ba rnams dang ldan/_/dmag dpon nyid kyi dam pa thob par gyur pas na/_/longs 
[\[334b\]]
[\[334b.1\]]spyod 'byor pa'i spyod yul ldan pas lha der 'gyur/_/mi 'phrog sems ldan mkhas shing shin tu 'thun pa ste/_/byas pa gzo zhing las la 'dod par rab tu byed/_/dkon mchog gsum dang ma la sogs la mchod mdzangs pa/_nam yang kun la the tsom byed par mi 'gyur ro/_/mi gang khyad par 
[\[334b.2\]]'phags pa dge ba lnga po rnams/_/byed pa de ni sa yi bdag por rab tu 'gyur/_/stobs la sogs dang gzugs dang longs spyod mi zad ldan/_/grags ldan shin tu gtso bo rnams kyis rim gro byas/_/de nas bcom ldan 'das kyis yang spobs pa'i blo gros la bka' stsal pa/_spobs pa'i blo gros 
[\[334b.3\]]sems can las lnga dang ldan pa rnams ni sems can dmyal ba rnams su skye bar 'gyur zhing skyes nas kyang de dag tu bskal pa bye ba mang por gnas par 'gyur te/_lnga gang zhe na/_'di lta ste/_sangs rgyas dang /_chos dang /_dge 'dun dkon mchog la dad par mi byed la kun du bsngags pa ma yin 
[\[334b.4\]]brjod pas skur pa 'debs par byed cing 'phags pa'i lam la brnyas pa dang /_de bzhin gshegs pa'i mchod rten 'jig pa dang /_bar gyi dus na yang dge slong dang /_dge slong ma dang /_dge bsnyen dang /_dge bsnyen ma gang zag bzhi po mang por mi gus pa 'thun par mi 'dzin pa/_
[\[334b.5\]]'jig rten gyi smra ba lhur len pa/_dkon mchog gsum gyi dkor 'phrog pa dang /_gcig la gcig nyes rtsom gyis/_gcig la gcig skur pa 'debs pa'i tshig gis rgyal po dang /_rje dpon dang /_blon po dang /_pha dang /_bu rnams gcig la gcig mi 'thun pas mi gus pa rnams 
[\[334b.6\]]dang /_ma 'ongs pa'i dus na dge slong rnams de bzhin gshegs pa'i bstan pa la zhugs te/_de bzhin gshegs pa dgra bcom pa yang dag par rdzogs pa'i sangs rgyas ston pa la brten nas khyim nas khyim med par rab tu byung ste/_bdag nyid dge slong yin par khas 'che zhing dge ba'i chos 
[\[334b.7\]]yang dag par sgrub pa la mi gnas la/_mkhan po dang /_slob dpon rnams mgu bar mi byed cing bka' blo mi bde la 'thun par mi 'dzin cing yang dag par rjes su bstan kyang rjes su bstan pa la sgrub par mi byed cing sangs rgyas kyi byang chub spong bar byed la bdag la stod par byed/_gzhan 
[\[335a\]]
[\[335a.1\]]la smod par byed cing nga rgyal dang /_rgyags pa dang /_dregs pa'i shas che la bla ma rnams la brnyas par byed/_rnyed pa dang bkur sti la lhag par zhen cing skur pa 'debs par byed pa ste/_spobs pa'i blo gros sems can las lnga po de dag dang ldan pa rnams ni sems can 
[\[335a.2\]]dmyal ba rnams su skye bar 'gyur zhing /_skyes nas kyang ji srid du stong gsum gyi stong chen po'i 'jig rten gyi khams 'dir 'jig pa ma byung ba de srid du gnas par 'gyur zhing /_'jig pa byung nas kyang 'jig rten gyi khams gzhan na sems can dmyal ba gang dag yod pa de dag tu 'phen par 
[\[335a.3\]]'gyur ro/_/gang gi tshe der yang 'jig pa byung bar gyur na/_de'i tshe 'jig rten gyi khams gzhan na sems can dmyal ba gang dag yod pa de dag tu 'phen par 'gyur ro/_/de bzhin du sbyar te/_kun du 'jig rten gyi khams grangs med pa dag na sems can dmyal ba gang dag yod pa de dag 
[\[335a.4\]]tu 'khyam zhing sdug bsngal nyams su myong la 'byung ba'i mtha' med do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/rmongs pas thog ma med nas 'jigs pa'i sdug bsngal bying gyur pa'i/_/'jig rten sangs rgyas yon tan rgya mtsho khas len mi 
[\[335a.5\]]byed de/_/de ni kun rig ma yin rnal 'byor rgyal po ma yin zhes/_/bdag nyid chud gzan skye bo gzhan rnams la yang slu bar byed/_/bde bar gshegs pa'i mchod rten 'byor pa sdug pa'i mchog byas na/_/de ni dge ba chung 'gyur 'jig par byed pa'i char 'gyur zhes/_/mi dge 'di ni mngon 
[\[335a.6\]]sum dge ba mdun na yod bzhin du/_/'on kyang sdig pa rnam pa sna tshogs kun tu spyod par byed/_bar ma rtsod pa'i dus 'dir bzhi po bkres pas nyam thag pa/_/phan tshun 'khon du 'dzin pas dkrugs shing bla ma smod par byed/_/'khor du 'dus pa 'dul ba'i dga' ba 'di ni rnam bshig pas/_/
[\[335a.7\]]mi bzad ro med log par ltung ba'i sar ni 'gro bar 'gyur/_/rgyal po pha dang sring mo spun dang gzhon nu bu mo rnams/_/byams pa'i yid ni log gyur longs spyod rnams la brkam chags te/_/byis pa bu ltar thams cad gcig la gcig ni bzhad gad byed/_/log ltung dam pa rnam par 'bying bar 
[\[335b\]]
[\[335b.1\]]myur du 'gro bar 'gyur/_/ma 'ongs dus 'dir gang dag shin tu sdig can sems can rnams/_/'thun par mi 'dzin dge sbyong kha dog 'dzin pa gzugs mi sdug/_/ngan pa'i bdag nyid ldan pa sdig pa khrag khrig byed 'gyur ba/_/de dag shi 'phos nas ni sdig pa rtsod pa'i mchog gis 
[\[335b.2\]]gnon/_/mi yis bskal pa brgya phrag mang por sdig pa lnga po dag_/bsgrubs shing byas pa dag ni bshags par nus pa ma yin te/_/gang du sangs rgyas khrag khrig gis kyang bskyab par mi spyod pa'i/_/me ri drag po mnar med pa yi mer ni sreg par 'gyur/_/de nas bcom 
[\[335b.3\]]ldan 'das kyis yang spobs pa'i blo gros la bka' stsal pa/_spobs pa'i blo gros sems can las lnga dang ldan pa rnams ni dud 'gro rnams su skye bar 'gyur te/_lnga gang zhe na/_dang po 'chal pa'i tshul khrims dang /_chom rkun dang /_gzhan gyi bu lon blangs nas gnod 
[\[335b.4\]]sems su byed pa dang /_srog gcod pa dang /_ma dad pas dam pa'i chos ma yin pa nyan par dga' zhing dam pa'i chos ma yin pa nyan pa la dga' bas log pas 'tsho ba thams cad la dga' ba ste/_spobs pa'i blo gros sems can las lnga po de dag dang ldan pa rnams ni dud 'gro rnams su skye bar 
[\[335b.5\]]'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/rtag tu gzhan gyi nor 'phrog pa la dga' ba'i mi rnams ni/_/bu lon byin pa rnam par blangs nas mi gzhan gsod par byed/_/srog gcod pa la dga' ba'i [{]ri dgas [,]ri dwags [}]'chi bdag rgyal po rnams/_/
[\[335b.6\]]rgya la sogs pas bzung nas sems can rnams la gsod par byed/_/dad pa la sogs dman pa'i blo gros dkar po'i 'du shes can/_/nag po dpag tu med pa bdag cag spyod par mi shes pa/_/rmongs pa rnams ni dam chos dkon mchog gtam la dga' mi byed/_/'jig rten zhugs pa'i 
[\[335b.7\]]chos la 'dir ni rjes su 'gro bar 'gyur/_/ji ltar gangs ri las 'dir kha ba bab dang rab bab pa/_chu ni chu yi shugs kyis 'phral du sa 'og 'gro ba bzhin/_/lha mi'i grong du sdig pa'i phung po mang du byas pas na/_/rmongs pa rnams ni de bzhin dud 'gro rnams su myur du 'gro/_/rta dre'u rnga 
[\[336a\]]
[\[336a.1\]]bong glang chen ba lang ma he seng ge dang /_/wa dang sbrul dang phag dang khyi la sogs par gyur nas su/_/rtswa za ba dang sha dang bdud rtsi lo ma'i zas za zhing /_/de dag rtag tu gzhan gyi khur khyer byed cing dub par 'gyur/_/bkres pas zil gyis non pas gcig la gcig za lhur byed pa/_/
[\[336a.2\]]bskal pa khrag khrig rnams su'ang nam yang thar bar mi 'gyur zhing /_/ji ltar rgya mtsho gcig na ru sbal mig ni gcig yod pas/_/gnya' shing bu gar mgrin pa btad par nus pa ma yin pa/_/de bzhin lha dang mi dang dbang phyug che nyid bde blag tu/_/log par lhung ba brgya yis thob par nus pa ma yin te/_/
[\[336a.3\]]sangs rgyas 'od zer dam pa'i tshogs can dpag tu med pa dang /_/byang chub sems dpa' khyu mchog 'od kyis de dag 'byin par 'gyur/_/de nas bcom ldan 'das kyis yang spobs pa'i blo gros la bka' stsal pa/_/spobs pa'i blo gros sems can las lnga dang ldan pa rnams ni [{]yi dgas [,]yi dwags [}]kyi 'jig 
[\[336a.4\]]rten du skye bar 'gyur te/_lnga gang zhe na/_dang po bkren zhing chags pa dang /_mun pa mun nag chen po'i bshes gnyen dang /_sogs pa lhur byed pa'i phyir bdag nyid kyang longs spyod par mi byed pa dang /_chos ma yin pa dang ldan pa'i phyir phrag dog dang /_ser sna lhur byed pas spun dang /_sring 
[\[336a.5\]]mo dang /_bu dang /_chung ma dang /_bran dang /_las byed pa dang /_zho shas 'tsho ba dang /_mdza' bshes dang /_blon po dang /_nye du dang /_'brel pa dang /_sbyin gnas dang /_dge sbyong dang /_bram ze dang /_bkren pa thams cad la rab tu sbyin par mi byed cing pha ma dag la yang rab tu sbyin par 
[\[336a.6\]]mi byed pa dang /_nges par bskyang bar 'os pa dag mi skyong la bsnyen bkur mi byed cing bla ma la mi gus la gces par mi byed pa ste/_spobs pa'i blo gros sems can las lnga po de dag dang ldan pa rnams ni [{]yi dgas [,]yi dwags [}]rnams su skye bar 'gyur ro/_/de nas bcom ldan 'das kyis de'i tshe tshigs su 
[\[336a.7\]]bcad pa 'di dag bka' stsal to/_/bkren pa'i nyes pas bcom pa nor gtong mi phod pa/_/de dag gzhan dag las ni blang bar 'dod par byed/_/mdzod rnams kyi ni sgo 'phar dam du bsdams pa rnams/_/'dir ni bskyang 'os rtsa lag mchog rnams gso mi byed/_/gzhan nor chud gzon pa yis 
[\[336b\]]
[\[336b.1\]]rtag tu skrag pa rnams/_/bla ma la yang de dag rab rtsub byams can min/_/de dag bdag gi chung ma la sogs g.yog tshogs la/_/dbyig sbyin mi byed shin tu snying brtse shes med cing /_/dkar po dag las log pa de dag 'di nas shi 'phos nas/_/yun ring mchog tu lus 'bar sdug 
[\[336b.2\]]bsngal [{]yi dgas [,]yi dwags [}]'gyur/_/de dag lo brgya rnams su rmi lam rmis par yang /_/gos dang zas dang btung ba'ang nam yang rmi mi 'gyur/_/khab 'dra'i kha dang ri chen lta bu'i lto can rnams/_/nyam thag shar dang nub kyi rgya mtshor rgyug par byed/_/kha nas me 'bar lus ngan phyogs dang lho 
[\[336b.3\]]phyogs gzhan/_/skams par mthong nas rin chen me nang lhung bar 'gyur/_/gshin rje'i pho nya dpung mgo las grub rab stug cing /_/sra ldan rnams kyis mnan nas zangs zhun bzod dka' rab/_/mi 'dra ro bro med pa de dag rnams la ldud/_/rmongs rnams yan lag brgyad ldan 
[\[336b.4\]]chu bzhin 'thung bar byed/_/nang grol lus kyi khog pa bsregs pa bsal ba'i rlung gis su/_/skyes pa'i bdag nyid rnams la stobs chen yang ldud byed/_/de nas shi 'phos mi yi 'jig rten 'dir skyes rnams/_/rigs dang longs spyod lus g.yog rnams kyis dman par 'gyur/_/
[\[336b.5\]]de nas bcom ldan 'das kyis yang spobs pa'i blo gros la bka' stsal pa/_/spobs pa'i blo gros sems can las lnga dang ldan pa rnams ni rigs mthon po rnams su 'gyur te/_lnga gang zhe na/_'di lta ste/_zang zing dang /_chos kyi sbyin pa dag gis 'jig rten thams cad la 
[\[336b.6\]]gnod sems med par gyur pa dang /_dkon mchog gsum dang /_pha ma la gus pa dang /_lhan cig skyes pa'i bzod pa dang /_des pa dang /_shin tu gya nom pa dang /_sangs rgyas kyi gsung rnam pa sna tshogs klog pa dang /_kha ton bya ba la brtson pa ste/_spobs 
[\[336b.7\]]pa'i blo gros sems can las lnga po de dag dang ldan pa rnams ni/_rigs mthon po rnams su 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/bsam byas gang dag bsod nams tshogs pa skal bzang sbyin pa'i cho 
[\[337a\]]
[\[337a.1\]]ga bzhin/_/kun du sems can mang la kun bged de dag rtag tu nad med 'gyur/_/tshe dang kha dog stobs ldan lus can 'jig rten mchog tu 'gyur/_/mtshungs dang rgya chen khyad par can gyis mdzes mdzod rin chen ri dbang bzhin/_/'dul ba nyams dga'i dkon mchog 
[\[337a.2\]]mtshungs med pha ma rnams la bsnyen bkur bas/_/shin tu rgya chen gtso mchog khyim du skyes pa grangs med skye bos mchod/_/shin tu nus kyang yid 'khrug rnam spangs kun du gzugs kyis 'phags pa rnams/_/'jig rten rnams kyi mig tu sdug pa skal bzang rigs ni mthon por 'gyur/_/
[\[337a.3\]]gang zag brtan zhing kun bzod shin tu yid bzang dkar dang 'thun rnams dang /_/mi rnams gang dag shes rab dag mchog sangs rgyas gsung la kha ton brtson/_/de dag 'byor pa thob nas rigs mchog skyes pa kun du kun mchog mdzes/_/de dag dge bas rgyas pas lus chen rgya mtsho chen 
[\[337a.4\]]po bzhin du spa/_/de nas bcom ldan 'das kyis yang spobs pa'i blo gros la bka' stsal pa/_spobs pa'i blo gros sems can las lnga dang ldan pa rnams ni bran dang bran mo nyid 'thob par 'gyur te/_lnga gang zhe na/_'di lta ste/_pha ma rnams la mi gus pa dang /_gya nom pa'i sems 
[\[337a.5\]]ma yin pa dang /_zlog pa med cing ci dgar sdig pa spyod pa dang /_gzhan gyi nor 'phrog pa dang /_bu lon phrogs nas bdag sbed pa ste/_spobs pa'i blo gros sems can las lnga po de dag dang ldan pa rnams ni bran dang bran mo nyid 'thob par 'gyur ro/_/de nas bcom ldan 'das kyis de'i 
[\[337a.6\]]tshe tshigs su bcad pa 'di dag bka' stsal to/_/bsod nams rgya chen 'byor pa gangs 'od lta bu'i khyim du skye thob nas/_/blun po gang dag rgyags khengs dregs pas dkrugs shing gus par mi byed la/_pha ma rnams la rmad byung sbyin gnas 'dra bar 'du shes mi byed pa/_/de dag nyes 
[\[337a.7\]]pas gzhan du 'jig rten dbang gyur dman zhing g.yon can 'gyur/_/dkon mchog mtshungs med rnams la ma gus lhur byed ma rungs brlang tshig 'gyur/_/gang dag byams dang de bzhin snying rje ma lus dge ba chud gzan pa/_/de dag grangs med skye bar 'dzin med gzhan 'joms ngo tsha mi shes 
[\[337b\]]
[\[337b.1\]]shing /_/mi yi yul du bran nyid spangs nas skad cig gis ni dma' bar 'gyur/_/gzugs dang dbang phyug rigs mchog blo bral dman la mos pa'i glen par 'gyur/_/dkon mchog rnams ma mchod pas nga rgyal med cing zhan la mdangs ngan 'gyur/_/dpal kun med cing ting 'dzin bral ba las 
[\[337b.2\]]rnams kyis ni bsdigs par 'gyur/_/de dag 'jig rten kun dga' dga' ston che sogs med cing tshegs kyis 'tsho/_/de nas bcom ldan 'das kyis yang spobs pa'i blo gros la bka' stsal pa/_spobs pa'i blo gros sems can las lnga dang ldan pa rnams ni skal ba bzang por 'gyur 
[\[337b.3\]]zhing /_khyim khol dang /_kha dri zhim pa dang /_gnod pa med pa dang /_lus dang /_sems shin tu sbyangs pa dang /_blta na sdug pa dang /_skye bo mang pos bsngags pa rnams su 'gyur te/_lnga gang zhe na/_'du shes ji lta ba bzhin du yang dag pa dang /_ma tshang ba med pa dang /_sgro 
[\[337b.4\]]btags pa med pa'i tshig dang /_nyan thos dang /_rang sangs rgyas dang /_theg pa chen po dang /_theg pa rnam pa gsum po thams cad kyi tshig gi rang bzhin la mi bzod pa med cing mi smod la/_mi spong zhing de thams cad gzung ba dang /_bshad pa dang /_bklag pa dang /_kha ton la sogs 
[\[337b.5\]]pa byed pa dang /_ngag gi skyon bzhi po tshad med pa rnam par spang zhing 'phags pa'i las la skur pa mi 'debs pa dang /_sems can log par sgrub pa la gnas pa rnams la snying brtse zhing yongs su bskyang pa dang /_skyon de las bzlog cing dge ba la dgod pa dang /_gzhan gyi skyon mthong ba'i 
[\[337b.6\]]brjod pa yal bar 'jog pa ste/_spobs pa'i blo gros sems can las lnga po de dag dang ldan pa rnams ni mi rnams kyi nang du skyes nas/_skal ba bzang por 'gyur zhing khyim khol dang ldan pa dang /_kha dri zhim pa dang /_yid gzhungs pa dang /_'thun ba dang /_skye bo mang po dga' ba dang /_
[\[337b.7\]]mya ngan med pa dang /_sems tha mal du gnas pa dang /_khro ba med pa dang /_gnod pa med pa dang /_kha dog dang ldan pa dang /_grags pa dang ldan pa rnams su 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas sogs la shin 
[\[338a\]]
[\[338a.1\]]tu shas cher gus 'bad pha ma rnams mchod pas/_/rtag tu ngag skyon kun bral 'jig rten dag tu rmad du byung bar 'gyur/_/tshig gi yon tan gzung 'os rnga sgrar bcas shing tshe rabs kun du phan/_/ud pal dri dang mdzes pa'i rlung ldan kha yis phyogs su snyan pa grags/_/gang 
[\[338a.2\]]dag bdag byams gzhan mtshungs mi phan skyon brjod sdig pa ngan pa las/_/phral nas dge ba kun la sems can rnams ni sbyor du 'jug byed pa/_/de dag 'jig rten thob nas skal ba bzang po kun du thams cad dga'/_/shin tu yid 'ong rin chen yul can bde gnas sdig las log par 
[\[338a.3\]]'gyur/_/dam pa'i chos ni gzung dang bstan brtson de sems byed cing des par 'gyur/_/'dir ni sems can kun la pha ma 'dra bar byams pa'i sems ldan 'gyur/_/'das pa'i dus su lus can kun ni nged kyi rtsa lag tshogs gyur ces/_/de lta zla ba lta bu'i sems sbyangs de dag la 
[\[338a.4\]]ni phan par byed/_/'gran dregs khyad gsod la sogs rnam pa sna tshogs phan tshun sun 'byin pa'i/_/sdig pa yongs su spangs nas dag pa'i yid can skyon rnams kun sbas nas/_/sems can lhag pa'i bsam pa dge bas snyan tshogs phan tshun rjod par byed/_/myur du lha yi 
[\[338a.5\]]dbang phyug mtshungs med thob nas sangs rgyas dge bar 'gyur/_/de nas bcom ldan 'das kyis yang spobs pa'i blo gros la bka' stsal pa/_spobs pa'i blo gros sems can las lnga dang ldan pa rnams ni mi'i dam pa thob nas rtag tu skur pa 'debs pa thob par 'gyur zhing skye bo 
[\[338a.6\]]mang po mi dga' ba dang /_kha dri mi zhim pa dang /_sems mi dga' ba dang /_gnod pa mang ba dang /_lus shin tu sbyangs pa ma yin par 'gyur te/_lnga gang zhe na/[ {]brdzun [,]rdzun [}]du smra ba dang /[ {]brdzun [,]rdzun [}]du smra bas rtag tu gzhan slu ba'i sems lhur len pa dang /_chos kyi 'bel 
[\[338a.7\]]ba'i gtam chen po la 'dus pa na chos kyi gtam de la rnam par smod pa dang /_tshangs pa mtshungs par spyod pa rnams mthong na de dag la brnyas shing khyad du gsod pa dang /_dma' ba'i sems su byed pa ste/_spobs pa'i blo gros sems can las lnga po de dag dang ldan pa rnams ni 
[\[338b\]]
[\[338b.1\]]mi'i dam pa thob nas rtag tu skur pa 'debs pa thob par 'gyur zhing skye bo mang po mi dga' ba dang /_mdog mi sdug pa dang /_kha dri mi zhim pa dang /_sems mi dga' ba dang /_gnod pa mang ba dang /_lus shin tu sbyangs pa ma yin par 'gyur ro/_/de nas bcom ldan 'das kyis de'i tshe 
[\[338b.2\]]tshigs su bcad pa 'di dag bka' stsal to/_/sems yid rnams kyis gzhan sems drag tu 'khrug dang sdig pa rnams byas pas/_/log pa'i ngag dang gzhan la gnod par dga' ba tha ma rnams sems dang /_/lus kyis sdug bsngal gzhal med rdzogs pa bar med nyams su myong bar 
[\[338b.3\]]'gyur/_/lcags kyi lcags kyu chen po rnon po rnams kyis nyam thag lce 'byin 'gyur/_/gshin rje'i dbang phyug gnas su'ang mi rnams shin tu zangs bskol ldud par 'gyur/_/dmyal bar mi bden tshig can skyes pa de dag dga' bar yong mi 'gyur/_/gang tshe 'dir ni tshig bzang bral ba ro ltar 
[\[338b.4\]]kha dri mi zhim zhing /_/'jig rten mig tu yid 'ong blta na sdug pa ma yin rnams su 'gyur/_/rgyal po'i pho brang 'khor du mi snyan skur 'debs rtsod pa'i skyon mang zhing /_/de dag rtag tu skyon gnas mi ni sa ya mang pos gleng bar 'gyur/_/sems can [{]brdzun [,]rdzun [}]smra rnams kyis tha mal sems dang 
[\[338b.5\]]lus bde ma yin phyir/_/sngar bshad nyes 'gro de yi 'bras bu sdug bsngal mang po spyod par 'gyur/_/mi nyid spangs nas dbang med mi rnams bde ba kun la slu byed pa'i/_/sems can dmyal ba'i 'jig rten 'gro 'gyur de nas shi 'phos gyur nas ni/_/'gro ba lnga po'i 'khor ba'i 'khor lo 
[\[338b.6\]]rtsub par dud 'gro rnams su skye/_/de ltar lus can 'khyam pa rnams kyi sdug bsngal zad par 'gyur ba med/_de nas bcom ldan 'das kyis yang spobs pa'i blo gros la bka' stsal pa/_spobs pa'i blo gros dge sbyong dang /_rigs kyi bu dang /_rigs kyi bu mo nye bar zhi ba 
[\[338b.7\]]gtso bor 'dzin pa'i sems can chos lnga dang ldan pa rnams ni gang dang gang du skye ba'i skye ba de dang de thams cad du rtag par sangs rgyas dang /_chos dang /_dge 'dun dang phrad pa thob par 'gyur zhing /_sangs rgyas bcom ldan 'das rnams mthong nas kyang de dag las chos kyang thos nas yid 
[\[339a\]]
[\[339a.1\]]dga' zhing ci bsams pa bzhin du byang chub rnams thob par 'gyur la/_ci 'dod pa bzhin du phun sum tshogs pa rnams kyang thob par 'gyur te/_lnga gang zhe na/_'di lta ste/_bdag nyid dkon mchog gsum la skyabs su song nas gzhan dag kyang gsum la skyabs su 'gro ba 
[\[339a.2\]]sgrub pa la rnam par 'jog par byed pa dang /_rnam pa thams cad kun tu rdzogs shing rgyas la rgya chen po legs par byas pa'i de bzhin gshegs pa'i sku gzugs byed du 'jug pa dang /_mkhan po dang slob dpon shes shing gus pa dang bcas pa dang /_bka' blo bde ba dang 'thun par 'dzin 
[\[339a.3\]]par sgrub pa dang /_kun du thogs pa med pa'i 'od zer rnams kyis sems can thams cad bdag dang 'dra zhing bu gcig pa'i byis pa dang 'dra bar mthong ba dang /_ji ltar brtsams pa'i mdo sgrub pa dang /_bklag pa dang /_kha ton dang /_lung mnod pa dang /_bshad pa rnams 
[\[339a.4\]]yid la byed pa yangs shing rnam pa sna tshogs pa dag gis bar chad med par bsgom pa la mngon par zhen cing sgrub par byed pa ste/_spobs pa'i blo gros dge sbyong dang /_rigs kyi bu dang /_rigs kyi bu mo nye bar zhi ba gtso bor 'dzin pa'i sems can chos lnga po de dag dang ldan pa rnams ni 
[\[339a.5\]]gang dang gang du skyes pa'i skye ba de dang de thams cad du bar chad med par sangs rgyas dang /_chos dang /_dge 'dun dkon mchog rnams dang mi 'bral bar 'gyur zhing /_sangs rgyas bcom ldan 'das rnams mthong nas kyang /_de dag las chos kyang thos nas/_yid dga' zhing ci 
[\[339a.6\]]bsams pa bzhin du byang chub rnams thob par 'gyur la/_ci 'dod pa bzhin du phun sum tshogs pa rnams kyang thob par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/gang dag sangs rgyas yon tan mchog gi chos la gnas/_/
[\[339a.7\]]de dag nyid kyis sems can thams cad 'dul bar byed/_/sangs rgyas sku gzugs gzugs legs rnams ni byed par 'gyur/_/mkhas pa rnams ni slob dpon tshig la mchod par byed/_/gang dag phyogs bcu rnams kyi 'jig rten ma lus la/_/bdag dang bu gcig byis pa 
[\[339b\]]
[\[339b.1\]]rnams dang 'drar mthong ba/_/de dag srid pa kun du mya ngan med nges 'gyur/_/shin tu rnam dag thugs mnga' sangs rgyas rnams kyang mthong /_/gang dag shes rab rin chen chen po 'byor mdzad rnams/_/nyin dang mtshan du dge ba kun du spyod par byed/_/'dir ni rmad du byung ba'i 'od dang 
[\[339b.2\]]ldan pa rnams/_/'jig rten mun pa che la snang ba mchog byed 'gyur/_/kun du chos rnams thams cad rab tu rnam phye nas/_/sangs rgyas lam las mchog ni gzhan med par/_/nges par byas nas lha dang bcas pa'i 'jig rten gyi/_/mthar thug 'gro bar 'gyur ba'i rgyu ni shes 
[\[339b.3\]]par 'gyur/_/de nas tshong dpon spobs pa'i blo gros chos kyi rnam grangs 'di thos nas tshim zhing mgu ste/_yi rangs nas rab tu dga' ste/_dga' ba dang /_yid bde ba skyes nas mi skye ba'i chos la bzod pa thob nas/_tshong dpon gyi bu lnga brgya tsam po dang /_so so'i 
[\[339b.4\]]g.yog 'khor lnga brgya tsam po de dag ni chos rnams la chos kyi mig rdul med cing dri ma dang bral ba thob bo/_/bcom ldan 'das kyi 'khor gyi dkyil 'khor du lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 
[\[339b.5\]]'phye chen po dang /_mi dang /_mi ma yin pa ji snyed 'dus par gyur pa de dag thams cad kyis ni ci bsams pa bzhin gyi theg pa rnams la sems bskyed do/_/ci 'dod pa bzhin du phun sum tshogs pa yang thob cing /_me tog dang /_spos dang /_phreng ba dang /_gos dang /_
[\[339b.6\]]rgyan la sogs pa dpag tu med pa rnams kyis bcom ldan 'das la gtor to/_/de nas tshong dpon spobs pa'i blo gros stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su 
[\[339b.7\]]thal mo sbyar ba btud nas 'di skad ces gsol to/_/bcom ldan 'das khams gsum pa'i bla mas chos lnga po 'di dag legs par gsungs pa legs so legs so/_/chos lnga po de dag thos nas 'khor 'di yid bzhin du thams cad rdzogs par don grub par gyur 
[\[340a\]]
[\[340a.1\]]lags so/_/ma 'ongs pa'i sems can rnams kyang 'di nyid thos nas nag po'i phyogs spangs te/_dkar po'i phyogs la zhugs shing brtul zhugs 'grub par 'gyur lags so/_/bcom ldan 'das dge slong gi dge 'dun dang thabs cig tu sang bdag gi sdum par spyan 
[\[340a.2\]]'dren na bdag cag la thugs brtse ba'i slad du khyod kyis de ltar gnang bar mdzad du gsol/_bcom ldan 'das kyis tshong dpon spobs pa'i blo gros la thugs brtse ba'i slad du gnang bar mdzad do/_/de nas tshong dpon spobs pa'i blo gros bcom ldan 'das kyis gnang bar rig nas tshim zhing 
[\[340a.3\]]mgu ste yi rangs nas rab tu dga' ste/_dga' ba dang yid bde ba skyes nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas g.yog 'khor dang bcas te/_bcom ldan 'das kyi thad nas song ngo /_/de rang gi khyim 
[\[340a.4\]]du song nas pha ma gnyis kyi rkang pa la phyag byas te thal mo sbug sbug por sbyar nas 'di skad ces smras so/_/yab yum 'di ltar gang 'jig rten na shin tu dkon mchog gshegs pa bla na med pa chos kyi rgyal po khams gsum pa thams cad las 'das pa bcom ldan 'das dge slong gi 
[\[340a.5\]]dge 'dun dang thabs cig tu sang bdag gis gdugs tshod la spyan drangs na/_des kyang bdag cag la thugs brtse ba'i slad du gnang lags kyis mkhyen par mdzod cig_/de nas spobs pa'i blo gros kyi pha ma dag yid dga' ste 'di skad ces smras so/_/bu legs so/_/khyod kyis legs 
[\[340a.6\]]par byas so zhes mngon par bstod de/_de bzhin gshegs pa mchod pa'i las la spro bar gyur to/_/de nas spobs pa'i blo gros kyis rang gi chung ma pad ma g.yog 'khor dang bcas pa la bsgo ba/_bzang mo khyod kyis bcom ldan 'das de bzhin gshegs pa dgra bcom pa yang dag 
[\[340a.7\]]par rdzogs pa'i sangs rgyas 'khor dang bcas pa'i don du bza' ba dang btung ba ro brgya dang ldan pa mang ba dang bsod par sbyor cig_/sbyar nas kyang khyim thams cad chag chag gdab pa dang /_phyag dar bya ba dang /_bla re bre ba dang /_dar gyi lda ldi gdags pa dang /_me tog chal par dgram 
[\[340b\]]
[\[340b.1\]]pa dang /_bdug spos dri zhim pos bdug par byed du bcug la/_de bzhin gshegs pa dge slong gi dge 'dun dang thabs cig pa'i gdan ci 'os su thing ste/_mchod yon dang zhabs la dbul ba spyan sngar bzhag pas bcom ldan 'das dam pa de la sdod cig ces bsgo ste/_spobs pa'i 
[\[340b.2\]]blo gros mdza' bshes dang /_blon po dang /_nye du dang /_rgan rabs la sogs pa dang lhan cig 'grogs shing ji skad smras pa thams cad byas so/_/de nas bcom ldan 'das de'i mtshan mo 'das nas dge slong gi dge 'dun dang thabs cig tu rgyal bu rgyal byed kyi tshal skyed mos tshal chen po 
[\[340b.3\]]nas byung nas/_sems can rnams la thugs brtse bas de bzhin gshegs pa'i rdzu 'phrul gyi dpal rnam par 'phrul pa yang dag par bstan pa'i rol pas cho 'phrul dang bcas pas mnyan du yod pa'i grong khyer chen por gshegs so/_/gshegs nas kyang rim gyis spobs pa'i blo gros 
[\[340b.4\]]kyi khyim ga la ba de logs su bzhud do/_/de nas spobs pa'i blo gros g.yog 'khor dang bcas pas bcom ldan 'das bsu nas mchod yon dang zhabs la 'bul bas bcom ldan 'das kyi zhabs la mgo bos phyag 'tshal nas/_bcom ldan 'das zhabs 'bring ba dang bcas par khyim gyi 
[\[340b.5\]]nang du gshegs te/_bcom ldan 'das ni ci 'os pa'i gdan mchog la bzhugs so/_/dge slong gi dge 'dun ni ci 'os pa la 'khod do/_/de nas spobs pa'i blo gros kyi pha ma dang /_slas dang /_mdza' bshes dang /_blon po dang /_nye du dang /_rgan rabs rnams ni yid 
[\[340b.6\]]dga' zhing 'dud la/_bla ma la gus pa dang /_gces par byed pa chen pos bcom ldan 'das dge slong gi dge 'dun dang thabs cig pa la 'drim par rtsom mo/_/spobs pa'i blo gros ni me tog dang /_spos chur bcas pas bkang ba'i ril ba thogs nas ston pa'i spyan sngar 'dug par 
[\[340b.7\]]gyur to/_/yang de'i tshe sdug bsngal ba'i grogs po gnyis shig spobs pa'i blo gros kyi khyim du phyin par gyur nas/_de gnyis las gcig ni dge 'dun gyi nang du zhugs so/_/de'i tshe dge slong thams cad la bza' ba dang /_btung ba 'byor tshogs zhes ma smras la/_bcom ldan 
[\[341a\]]
[\[341a.1\]]'das kyis kyang rjes su thugs rang ba ma gsungs pas/_de gang gis kyang ci yang ma byin nas/_de khros te phyir byung nas 'di snyam du kye ma sdug bsngal ba bdag la gang gis ci yang ma byin pa ni/_dge sbyong bdag nyid ngan pa rnams te/_sems nye bar zhi ba ma yin 
[\[341a.2\]]zhing /_snying rje med la byams pa'i sems dang ldan pa ma yin pa dag go/_/gang de dag la byin yang 'bras bu med pa de lta bu dag la sbyin par byed pa ni sbyin bdag blun po ste/_gal te bdag rgyal por gyur na thams cad kyi mgo lcags kyi 'khor los gcad do snyam du sems par 
[\[341a.3\]]gyur to/_/de nas de'i 'og tu dge slong thams cad la bza' ba dang /_bca' ba dag 'byor tshogs zhes byas shing /_bcom ldan 'das kyis kyang rjes su thugs rang bar mdzad pa dang /_cig shos 'ongs par gyur to/_/des ni bza' ba dang /_btung ba mang ba dang /_bsod pa 
[\[341a.4\]]thob nas de yi rangs te/_phyir byung nas 'di snyam du kye ma sdug bsngal ba/_bdag la gang dag gis bza' ba dang /_btung ba mang ba dang /_bsod pa byin pa ni dge sbyong bdag nyid chen po rnams te/_snying brtse bar byed la sems nye bar zhi ba yin zhing /_byams pa'i bdag nyid can 
[\[341a.5\]]dag go/_/'dis ni bdag zhag bdun du tshim par 'gyur bar byas so/_/gang 'di dag la byin na 'bras bu che ba sbyin gnas chen po 'di lta bu dag la sbyin par byed pa ni sbyin bdag chen po mkhas pa ste/_legs so/_/gal te bdag rgyal por gyur na sangs rgyas la sogs pa 
[\[341a.6\]]dge slong gi dge 'dun la zhag bdun du bsnyen bkur thams cad kyis rim gro byed par gyur cig snyam du sems par gyur to/_/de nas bcom ldan 'das gdugs tshod gsol nas/_bstsang sder gyu ste phyag bcabs nas/_tshe dang ldan pa kun dga' bo la bka' stsal pa/_kun 
[\[341a.7\]]dga' bo deng phyin chad bza' ba dang /_btung ba ma blangs pa nyid du rjes su yi rang brjod cig_/de nas spobs pa'i blo gros g.yog 'khor dang bcas te/_bcom ldan 'das kyi spyan sngar 'dug go/_/bcom ldan 'das kyis de la yang dag par dga' ba dang /_yang dag par 
[\[341b\]]
[\[341b.1\]]gzengs bstod pa dang /_yang dag par 'dzin du gzhug pa sngon du mdzad pa'i chos kyi gtam sems can mang po'i dge ba'i rtsa ba rnam pa sna tshogs bskyed par mdzad de/_gdan las bzhengs nas bzhud de/_rgyal bu rgyal byed kyi tshal du gshegs nas de na bzhugs so/_/de nas sdug 
[\[341b.2\]]bsngal ba de gnyis 'khor 'khor 'khyam 'khyam ste/_yul gzhan zhig tu song nas pha zad tshu zad tsam gyi phyogs su nyal bar gyur to/_/der bsod nams kyi las can de la steng gi nam mkha' la grib ma'i don du sprin gyi bla re glog dang rlung 'byung ba dang bcas pa rab tu gnas 
[\[341b.3\]]par gyur to/_/de'i tshe yul de na rgyal po gang yin pa de 'chi ba'i dus byas so/_/de na gang rgyal srid la dbang bskur bar bya ba'i rgyal po'i mtshan dang ldan pa yang gzhan med do/_/de na tshong dpon dang /_grong mi dang /_yul mi dang /_blon po chen po dang /_blon po dang /_sgo ba dang /_'khor na 
[\[341b.4\]]'khod pa rnams ni/_mtshan mkhan dang /_ltas mkhan dang /_skar ma dang /_gza' spyod pa la mkhas pa la rgyal por 'gyur ba su yod ces brtson par gyur cing 'dri'o/_/des smras pa/_skyes bu dbul po mtshan dang ldan pa zhig yod do/_/de ni rgyal por 'gyur ro/_/
[\[341b.5\]]de nas de dag rgyan thams cad kyis brgyan pa rgyal po la 'os pa rin thang che ba'i khri stan bzang po gser gyi rkang rten dang bcas pa dang /_yu ba nor bu las byas pa'i gdugs dkar po dang /_yu ba gser las byas shing nor bu dang ldan pa'i rnga ma'i bsil yab dang /_spos chus 
[\[341b.6\]]bkang ba'i bum pa du ma dang /_me tog dang /_rgyan phreng dang /_gos dang /_dbu rgyan dang /_thod dang bcas pa la sogs pa'i rgyan dang /_spos kyi phur ma dang /_slo ma dag thogs te/_sil snyan dang /_pheg rdog pa dang /_glu dbyangs dang bcas pa dag dang /_rgyal po'i 
[\[341b.7\]]pho brang 'khor nas byung ste/_kun nas de kun tu btsal to/_/ltas mkhan des sprin gyi tshogs kyis bkab pa'i phyogs de mthong ste/_mthong nas kyang de dag la smras pa/_grogs po dag khyed cag gis sprin sngon po'i dkyil 'khor gyis khebs pa dga' zhing gsal ba'i phyogs de mthong 
[\[342a\]]
[\[342a.1\]]ngam/_de dag gis smras pa/_grogs po mthong ngo /_/des smras pa/_de na rgyal po'i mtshan dang ldan pa'i skyes bu de 'dug ste/_de'i bsod nams kyi las kyis grib ma'i don tu sprin de dag 'dus so/_/de nas de dag der dong nas/_sil snyan dang /_glu dbyangs kyi sgras 
[\[342a.2\]]sbran te btud nas de la 'di skad ces smras so/_/dbang bskur ba bzhes la rgyal por gyur cig_/des smras pa/_kho bo lta bu rgyal po'i 'os ga la yin/_de dag gis smras pa/_bsod nams kyi las can khyod/_de skad ma zer bar gdon mi za bar rgyal po bya dgos so/_/smras 
[\[342a.3\]]pa/_de bzhin du gyur cig_/de nas de dag gis mal gyi rkang rten la rkang pa bzhag pa de stan bzang po la 'dug tu bcug nas/_bkra shis thams cad kyis rgyas par byed cing dbang bskur te/_dbu rgyan dar thod can la sogs pa'i rgyan rnams kyis brgyan nas/_shing rta'i 
[\[342a.4\]]mgo logs su gdugs chen po bsgreng ste/_btsugs shing yu ba gser las byas pa/_nor bu can gyi rnga ma'i bsil yab dag gis g.yob cing /_lha rgyal bar gyur cig_/rgyal bar gyur cig ces kun nas mngon par bstod de/_rgyal po'i pho brang 'khor du khrid do/_/
[\[342a.5\]]de nas rgyal po'i shing rta de bsgyur ba'i 'khor los bkren pa cig shos gnyid log pa'i mgo chad do/_/de nas bsod nams kyi las can de yang rgyal srid la gnas par gyur to/_/de'i rgyal srid de yang /_yams kyi nad dang /_gnod pa med pa dang /_'byor pa dang /_rgyas pa dang /_
[\[342a.6\]]bde ba dang /_lo legs pa dang /_skye bo dang /_mi mang pos gang bar gyur to/_/rgyal po'i ming gis yon tan thams cad 'byor cing ldan par gyur la/_dga' dgur spyod pa de 'di snyam du 'di gang gi mthu yin/_bdag gi rgyal srid skal ba bzang po dang ldan pa 'di gang gis byung 
[\[342a.7\]]bar gyur snyam pa dang /_de sangs rgyas kyi mthus sngon gyi las mngon par 'du byas pa de thams cad rjes su dran no/_/yang dag par dran nas kyang bcom ldan 'das kyi thad du/_bcom ldan 'das bdag cag sems can mang po gzhan rnams la thugs brtse ba'i slad du/_tshur gshegs 
[\[342b\]]
[\[342b.1\]]su gsol zhes pho nya zhig btang ngo /_/pho nya btang nas kyang /_rgyal bu rgyal byed kyi tshal gyi bar dang /_rang gi khyim gyi bar du bar der bcom ldan 'das kyi thams cad dang ldan pa'i lam chag chag btab cing /_phyag dar byas te/_me tog chal par bkram nas/_gdugs dang /_
[\[342b.2\]]rgyal mtshan dang /_ba dan dang /_rta babs btsugs shing pog phor dag gis bdugs nas mngon par brgyan te/_bcom ldan 'das kyang de la thugs brtse ba'i slad du gshegs so/_/de nas rgyal po de grong khyer gyi mi dang /_yul mi dang bcas shing /_blon po chen po dang /_
[\[342b.3\]]blon po dang /_sgo ba dang /_'khor gyi tshogs dang bcas pas bsu'o/_/des bcom ldan 'das kyi zhabs la me tog dang /_spos dang /_me tog phreng dang /_byug pa dang /_phye mas bsgos pa'i slo ma dpag tu med pas mchod de/_dge slong gi dge 'dun dang bcas pa'i zhabs la 
[\[342b.4\]]lus thams cad kyis phyag 'tshal nas/_'khor dang bcas te bcom ldan 'das la bla ma la gus pa dang /_gces par byed pa chen po mchog gis bcom ldan 'das dge slong gi dge 'dun dang thabs cig tu rang gi khyim gyi nang rin po che thams cad kyis brgyan pa/_skyed mos tshal 
[\[342b.5\]]chen pos yongs su bskor bar gshegs su gsol nas/_zhag bdun du bde ba'i yo byad thams cad kyis rim gro byas so/_/de nas rgyal po des bcom ldan 'das gdugs tshod gsol nas/_bstsang sder gyu ste/_phyag bcabs par rig nas/_chos mnyan pa'i phyir g.yog 
[\[342b.6\]]'khor dang bcas par bcom ldan 'das kyi spyan sngar 'dug ste/_'di skad ces kyang gsol to/_/bcom ldan 'das bdag ni dma' ba dang /_dbul ba lags na/_bdag gi rgyal srid phun sum tshogs pa 'di ga las mchis lags/_bcom ldan 'das kyis bka' stsal 
[\[342b.7\]]pa/_rgyal po chen po mnyan du yod pa'i grong khyer chen po na/_sbyin bdag chen po spobs pa'i blo gros zhes bya ba zhig yod de/_des dus gzhan zhig na rang gi khyim du/_sangs rgyas la sogs pa dge slong gi dge 'dun gdugs tshod gsol to/_/de nas der sdug bsngal 
[\[343a\]]
[\[343a.1\]]ba gnyis shig lhags zhes bya ba nas rgyas par snga ma bzhin te/_gcig gi mgo khyed kyis shing rta'i 'khor los chod pa zhes bya ba'i bar du'o/_/de yang shi 'phos nas/_sems can dmyal bar skyes te/_der skyes pa de'i mgo skad cig skad cig la skyes 
[\[343a.2\]]so cog na/_lcags kyi 'khor lo 'bar bas bcad do/_/de yang de nas bskal pa bye bas thar bar 'gyur ro/_/khyod kyis ni rgyal po'i dpal thob ste/_bdag de lta bur gyur nas/_sangs rgyas la sogs pa dge slong gi dge 'dun zhag bdun du gdugs tshod gsol 
[\[343a.3\]]bar gyur cig ces khyod kyis smon lam btab ste khyod kyi bsam pa de yang rdzogs so/_/de phyin cad ni tshe rabs dpag tu med pa thams cad du phun sum tshogs pa ches khyad par du 'phags pa dag 'thob par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' 
[\[343a.4\]]stsal to/_/'jig rten nag po 'byung ba'i phyir/_/yid ni dug gi rtsa ba yin/_/nyes par smra rnams 'byung ba'i phyir/_/kha ni sdig pa'i sgo nyid do/_/sems kyis sna tshogs sems par byed/_/de nas tshig tu smra bar 'gyur/_/ngag yid dag gis sdig byas pa/_/lus skyes 
[\[343a.5\]]sdug bsngal sbyin par byed/_/phan dang mi phan ma bsams par/_/blo gros med pas sdig byed pa/_/des na sdug bsngal snod 'gyur te/_/nyon mongs pa dag de ltar 'gyur/_/mkhas pa rnams kyi mgo bo dag_/yid kyis gcod par 'dod pa de/_/blo gros ngan pa mi shes pa'i/_/
[\[343a.6\]]mgo ni 'khor los yang dag chod/_/dpal ldan yid 'di kho nas ni/_/chos dkar bdud rtsi rten pa yi/_/sems can bsod nams byas dge rnams/_/lha yi 'jig rten rnams su khrid/_/'dir ni snying gis kun bsams nas/_/tshig tu rjod pas legs smras pa/_/de phyir 
[\[343a.7\]]de ni lus kyis su/_/bsod nams mdzod ni len par 'gyur/_/mi yis blo ni sngon btang ste/_/las dge mi dge rnams phye nas/_/gal te bsod nams che byed na/_/rtag tu rab tu lha der 'gyur/_/sems kyis mi dge ba yi las/_/rtag tu yongs su spangs nas ni/_/
[\[343b\]]
[\[343b.1\]]rab tu dga' bas bsod nams nyid/_/mi yis bya ste sdig pa min/_/tshe rabs bye ba grangs med par/_/'khor los sgyur sogs go 'phang gi/_/lha mi'i nang du rgyal po'i dpal/_/thams cad thob nas khyod bzhin no/_/mi yi dbang phyug dus kun du/_/srid 
[\[343b.2\]]rnams snying po med shes nas/_/khyod kyis sangs rgyas chos rnams la/_/mngon par brtson pa mtha' yas bya/_/de nas bcom ldan 'das la rgyal po des yang dag phul gyi chos bstan pa 'di thos nas/_mchog tu yid byung ste/_'khor dang bcas pas rgyun du zhugs 
[\[343b.3\]]pa'i 'bras bu thob po/_/gzhan stong phrag mang po zhig gis ni/_bcom ldan 'das mthong ba dang /_chos mnyan pas lha dang mi'i phun sum tshogs pa rnam pa sna tshogs thob par 'gyur ba dang /_thar pa'i cha dang 'thun pa'i dge ba'i rtsa ba dag bskyed do/_/de nas bcom ldan 
[\[343b.4\]]'das kyis der gang sems can rnams kyi don mdzad pa de thams cad rgyas par mdzad nas/_rgyal bu rgyal byed kyi tshal du byon te/_gtsug lag khang gi skyabs shig tu/_dge slong gi dge 'dun gyi nang du/_sangs rgyas kyi gdan bshams pa nyid la bzhugs nas/_tshe 
[\[343b.5\]]dang ldan pa kun dga' bo la bka' stsal pa/_kun dga' bo khyod kyis chos kyi rnam grangs 'di zung shig_/chongs shig_/lhogs shig_/gzhan dag la yang /_rgya cher yang dag par rab tu ston cig_/kun dga' bo rigs kyi bu'am/_rigs kyi bu 
[\[343b.6\]]mo/_/gang su dag chos kyi rnam grangs 'di 'dzin par byed pa/_de thams cad kyis de bzhin gshegs pa dgra bcom pa yang dag par rdzogs pa'i sangs rgyas byams pa las/_ji ltar smon lam btab pa'i theg pa rnams la lung bstan pa thob par 'gyur ro/_/de nas 
[\[343b.7\]]bcom ldan 'das la/_tshe dang ldan pa kun dga' bos 'di skad ces gsol to/_/bcom ldan 'das/_chos kyi rnam grangs 'di'i ming ci lags/_ci ltar gzung bar bgyi/_bcom ldan 'das kyis bka' stsal pa/_kun dga' bo de'i phyir/_
[\[344a\]]
[\[344a.1\]]chos kyi rnam grangs 'di ni/_las rnam par 'byed pa bstan pa zhes bya bar zung shig_/tshong dpon spobs pa'i blo gros kyis zhus pa zhes bya bar yang zung shig_/bcom ldan 'das kyis de skad ces bka' stsal nas/_tshe dang ldan pa kun 
[\[344a.2\]]dga' bo dang /_dge slong de dag dang /_byang chub sems dpa' de dag dang /_tshong dpon spobs pa'i blo gros g.yog 'khor dang bcas pa dang /_thams cad dang ldan pa'i 'khor dang /_lha dang /_mi dang /_lha ma yin dang /_dri zar bcas pa'i 'jig rten yi rangs 
[\[344a.3\]]te/_bcom ldan 'das kyis gsungs pa la mngon par bstod do//_//'phags pa spobs pa'i blo gros kyis zhus pa zhes bya ba theg pa chen po'i mdo rdzogs so//_//rgya gar gyi mkhan po pradz+nyA war ma dang /_zhu chen 
[\[344a.4\]]gyi lo ts+tsha ba ban de ye shes sde la sogs pas bsgyur cing zhus te gtan la phab pa//_//
