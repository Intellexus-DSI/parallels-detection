[\[1a\]]
[\[1a.1\]]@#/_/shes rab sna tshogs bzhugs so/_/
[\[1b\]]
[\[1b.1\]{D13}]@##/_/rgya gar skad du/_Ar+ya pradz+nyA pA ra mi tA sany+tsa ya gA thA/_bod skad du/_'phags pa shes rab kyi pha rol tu phyin pa sdud pa tshigs su bcad pa/_'phags pa 
[\[1b.2\]]'jam dpal la phyag 'tshal lo/_/de nas yang bcom ldan 'das kyis 'khor bzhi po de dag yang dag par rab tu dga' bar mdzad pa'i phyir yang shes rab kyi pha rol tu phyin pa 'di ston 
[\[1b.3\]]cing /_de'i tshe tshigs su bcad pa 'di dag bka' stsal to/_/dga' dang gus dang dad pa'i mchog ni nyer bzhag ste/_/sgrib pa nyon mongs bsal nas dri ma las 'das pa/_/'gro don 
[\[1b.4\]]mngon zhugs des pa'i shes rab pha rol phyin/_/gang la dpa' rnams spyod pa de ni mnyan par gyis/_/skabs dang po rnam pa thams cad mkhyen pa nyid bstan/_'dzam bu'i gling 'dir chu klung ji 
[\[1b.5\]]snyed cig 'bab cing /_/me tog 'bras ldan sman dang nags tshal skyed byed pa/_/ma dros gnas pa'i klu dbang klu bdag brten gnas te/_/de ni klu yi bdag po de yi mthu dpal yin/_/
[\[2a\]]
[\[2a.1\]]rgyal ba'i nyan thos pa dag ji snyed chos ston dang /_/'chad dang rigs pa dag dang ldan par brjod pa dang /_/mchog 'phags bde ba byed dang de yi 'bras thob pa/_/de dag kun kyang de bzhin gshegs pa'i skyes bu'i mthu/_/ci phyir zhe na 
[\[2a.2\]]rgyal bas chos tshul gang bstan pa/_/de la mi mchog slob mar gyur pas mngon bslabs shing /_/mngon sum byas nas bslabs pa ji bzhin ston byed de/_/sangs rgyas mthus byed rang gi stobs kyi mthus ma yin/_/gang la shes rab pha rol phyin mchog 
[\[2a.3\]]mi dmigs shing /_/byang chub sems dpa' mi dmigs byang chub sems mi dmigs/_/de skad thos nas rmongs pa med cing skrag med pa/_/byang chub sems dpa' de ni bde gshegs shes rab spyod/_/gzugs med tshor ba med cing 'du shes sems pa 
[\[2a.4\]]med/_/de la rnam shes gnas ni rdul tsam yod ma yin/_/de chos kun la mi gnas gnas pa med par spyod/_/yongs su gzung med bde gshegs rnams kyi byang chub 'thob/_/ji ltar kun tu rgyu ba bzo sbyangs shes pa yis/_/dmigs med phung po rnam 
[\[2a.5\]]par 'jig pa 'byung ba ltar/_/byang chub sems dpa' gang zhig de ltar chos shes pa/_/mya ngan 'das la mi reg de ni shes rab gnas/_/yang 'di shes rab 'di ni gang yin su yi yin/_/gang las yin zhes chos 'di thams cad stong par rtog_/nye bar 
[\[2a.6\]]brtags nas zhum pa med cing skrag med pa/_/byang chub sems dpa' de ni byang chub nye ba yin/_/gal te mi shes bzhin du gzugs su 'du shes shing /_/tshor ba sems pa rnam shes phung por spyod byed cing /_/phung 'di stong zhes rtog na'ang byang chub sems 
[\[2b\]]
[\[2b.1\]]dpa' ni/_/mtshan ma la spyod skye med gnas la dad ma yin/_/gang zhig gzugs min tshor min 'du shes sems pa min/_/rnam par shes la mi spyod gnas pa med par spyod/_/de ni spyod ces bya bar mi dmigs shes rab brten/_/skye med blo ldan ting 'dzin zhi ba mchog la 
[\[2b.2\]]reg_/byang chub sems gang de ltar 'dir bdag zhir gnas pa/_/de ni sngon gyi de bzhin gshegs pas lung bstan yin/_/bdag ni mnyam par bzhag ce'am langs zhes rlom sems med/_/ci phyir zhe na chos kyi rang bzhin yongs shes phyir/_/de ltar spyod na bde gshegs 
[\[2b.3\]]rnams kyi shes rab spyod/_/des ni spyod med spyod pa yin par rab shes phyir/_/chos gang spyod pa de yang dmigs par mi 'gyur te/_/'di ni shes rab pha rol phyin mchog spyod pa yin/_/gang zhig yod pa ma yin de ni med ces bya/_/byis pa rnams kyis de brtags yod dang med 
[\[2b.4\]]par byed/_/yod dang med pa 'di gnyis med pa'i chos yin te/_/byang chub sems dpa' gang gis 'di shes nges par 'byung /_/gang 'dir phung po lnga dag sgyu ma 'drar shes shing /_/sgyu ma gzhan dang phung po gzhan du mi byed la/_/sna tshogs 'du shes bral zhing nye bar zhi spyod 
[\[2b.5\]]pa/_/'di ni shes rab pha rol phyin mchog spyod pa yin/_/dge ba'i bshes dang ldan zhing lhag mthong ldan gyur pa/_/rgyal ba rnams kyi yum thos skrag par yong mi 'gyur/_/gang zhig sdig pa'i grogs ldan gzhan gyi dring 'jog pa/_/de ni snod so ma btang chus reg zhig pa 
[\[2b.6\]]bzhin/_/ci phyir 'di ni byang chub sems dpa' bya zhe na/_/chags pa gcod byed kun la chags pa zad par 'dod/_/rgyal ba rnams kyi byang chub chags med gyur la reg_/des na 'di ni byang chub sems dpa'i ming thob bo/_/ci phyir 'di ni sems dpa' che zhes bya zhe na/_/sems 
[\[2b.7\]]can tshogs rnams mang po'i mchog tu gyur pa dang /_/sems can khams kyi lta rnams chen po gcod pa ste/_/de phyir sems dpa' chen po zhes ni rab brjod do/_/gtong ba che dang blo che ba dang mthu che dang /_/rgyal ba rnams kyi theg chen mchog la zhugs pa dang /_/go cha 
[\[3a\]]
[\[3a.1\]]chen po bgos shing bdud kyi sgyu 'dul ba/_/de yi phyir na sems dpa' che zhes rab tu brjod/_/dper na sgyu ma mkhan gyis bzhi mdor sprul byas te/_/skye bo phal chen mgo mang bye ba gcod byed pa'i/_/gsad bya de dag ci 'dra de ltar byang chub sems/_/'gro 
[\[3a.2\]]kun sprul 'dra rab shes de la 'jigs pa med/_/gzugs dang 'du shes tshor ba dang ni sems pa dang /_/rnam par shes pa ma bcings ma grol yod pa min/_/de ltar byang chub la 'jug zhum pa'i sems med pa/_/'di ni gang zag dam pa rnams kyi go cha mchog_/ci phyir 'di ni byang 
[\[3a.3\]]chub theg chen bya zhe na/_/de gang zhon nas sems can thams cad mya ngan zlo/_/theg pa 'di ni mkha' 'dra gzhal med khang chen te/_/dga' skyid bde ba mngon par 'thob byed theg pa'i mchog_/gang zhig zhon nas phyogs su 'gro ba dmigs su med/_/mya ngan 'das par 'gro bar 
[\[3a.4\]]gsungs pa 'gro mi dmigs/_/dper na mi shi de yis 'gro rgyu med pa bzhin/_/rgyu des de ni mya ngan 'das zhes rab tu brjod/_/byang chub sems dpa' sngon gyi mtha' dang phyi mtha' dang /_/da ltar byung bar mi dmigs dus gsum dag pa ste/_/gang dag de ni 'dus ma byas yin 
[\[3a.5\]]spros med de/_/'di ni shes rab pha rol phyin mchog spyod pa yin/_/byang chub sems dpa' mkhas rig gang gi dus kyi tshe/_/skye med rnam par bsams te 'di ltar spyod byed cing /_/snying rje chen po bskyed kyang sems can 'du shes med/_/'di ni shes rab pha rol phyin mchog 
[\[3a.6\]]spyod pa yin/_/gal te sems can 'du shes sdug bsngal 'du shes skyed/_/'gro ba rnams kyi don bya sdug bsngal spang snyam ste/_/bdag dang sems can yongs rtog byang chub sems dpa' ste/_/'di ni shes rab pha rol phyin mchog spyod ma yin/_/bdag ci 'dra ba de 'drar sems 
[\[3a.7\]]can thams cad shes/_/sems can thams cad ci 'drar de 'drar chos kun shes/_/skye ba med dang skye ba gnyi gar mi rtog pa/_/'di ni shes rab pha rol phyin mchog spyod pa yin/_/'jig rten dag na chos ming ji snyed yongs brjod pa/_/kun la skye ba dang ni yang dag 'das 
[\[3b\]]
[\[3b.1\]]spangs nas/_/ye shes 'chi med dam pa de las gzhan med 'thob/_/de phyir 'di ni shes rab pha rol phyin ces bya/_/byang chub sems dpa' gang zhig dogs med de ltar spyod/_/shes rab ldan te mnyam nyid gnas par shes par bya/_/chos rnams rang bzhin med par yongs su shes 
[\[3b.2\]]gyur pa/_/'di ni shes rab pha rol phyin mchog spyod pa yin/_/skabs gnyis pa lam thams cad shes pa nyid bstan/_gang zhig gzugs la mi gnas tshor la mi gnas shing /_/gang zhig 'du shes mi gnas sems par mi gnas la/_/rnam shes gang mi gnas pa chos nyid 
[\[3b.3\]]gnas pa ste/_/'di ni shes rab pha rol phyin mchog spyod pa yin/_/rtag dang mi rtag bde dang sdug bsngal sdug mi sdug_/bdag dang bdag med de bzhin nyid dang de bzhin stong /_/'bras bu thob dang dgra bcom sa la mi gnas shing /_/rang rgyal sa dang de bzhin sangs rgyas 
[\[3b.4\]]sar mi gnas/_/ji ltar 'dren pa 'dus ma byas khams mi gnas shing /_/de bzhin 'dus byas la yang mi gnas gnas med spyod/_/de ltar byang chub sems dpa' gnas la gnas med gnas/_/gnas med gnas yin 'di ni rgyal bas gnas par gsungs/_/gang 
[\[3b.5\]]dag bde gshegs nyan thos 'gyur bar bya snyam dang /_/rang sangs rgyas dang de bzhin chos rgyal 'gyur 'dod pa/_/bzod pa 'di la ma brten thob par mi nus te/_/dper na tshu rol pha rol 'gro ngogs mi mthong bzhin/_/chos 'chad pa dang nyan dang bshad bya gang yin dang /_/
[\[3b.6\]]'bras bu thob dang rkyen rgyal de bzhin 'jig rten mgon/_/mkhas pa gsal bas thob pa'i mya ngan 'das gang yin/_/de kun sgyu ma lta bur de bzhin gshegs pas bstan/_/gang zag bzhi po 'di dag de la mi skrag ste/_/rgyal sras bden la mkhas dang phyir mi ldog pa dang /_/
[\[3b.7\]]dgra bcom dri ma bsal zhing som nyi spangs pa dang /_/bzhi pa dge ba'i bshes kyis yongs su zin pa'o/_/byang chub sems dpa' mkhas rig de ltar spyod pa ni/_/dgra bcom sa la mi slob rkyen rtogs sa la min/_/thams cad mkhyen nyid ched du sangs rgyas chos rjes 
[\[4a\]]
[\[4a.1\]]slob/_/gang zhig slob mi slob la mi slob de slob yin/_/gzugs 'phel yongs su nyams dang yongs su gzung phyir min/_/chos rnams sna tshogs yongs su gzung phyir mi slob par/_/slob cing thams cad mkhyen pa nyid kyang yongs 'dzin la/_/nges 'byung 
[\[4a.2\]]gang yin 'di ni yon tan dga' ba'i slob/_/gzugs ni shes rab ma yin gzugs la shes rab med/_/rnam shes 'du shes tshor dang sems pa 'di dag ni/_/shes rab ma yin 'di dag la yang shes rab med/_/'di ni nam mkha'i khams dang mtshungs te tha dad med/_/dmigs 
[\[4a.3\]]pa rnams kyi rang bzhin de ni pha mtha' med/_/sems can rang bzhin gang yin de yang pha mtha' med/_/nam mkha'i khams kyi rang bzhin de yang pha mtha' med/_/'jig rten mkhyen pa'i shes rab de yang pha mtha' med/_/'du shes tshu rol yin zhes 'dren pas yongs su bsgrags/_/
[\[4a.4\]]'du shes rnam par bshig nas spong ba pha rol 'gro/_/gang dag 'du shes bral ba 'di ni rjes thob pa/_/de dag pha rol phyin nas ston pa'i bka' la gnas/_/gal te ston pas kyang ni gang gA'i bye snyed kyi/_/bskal par bzhugs te sems can zhes sgra yongs bsgrags kyang /_/gzod 
[\[4a.5\]]nas dag pas sems can skye bar ga la 'gyur/_/'di ni shes rab pha rol phyin mchog spyod pa yin/_/gang tshe nga ni pha rol phyin pa mchog 'di dang /_/'thun par smra gyur de tshe sngon gyi skyes mchog gis/_/ma 'ongs pa yi dus na sangs rgyas 'gyur ro zhes/_/nga lung bstan par gyur ces rgyal 
[\[4a.6\]]ba de skad gsung /_/shes rab pha rol phyin pa gang la mgon spyod pa/_/'di ni gang zhig gus byas 'dzin dang chub byed pa/_/de la dug dang mtshon dang me dang chus mi tshugs/_/bdud dang bdud kyi phyogs kyis glags kyang rnyed mi 'gyur/_/la las bde gshegs yongs su 
[\[4a.7\]]mya ngan 'das pa yi/_/mchod rten rin chen bdun las byas shing mchod byed la/_/bde bar gshegs pa'i mchod rten de dag gang gA yi/_/bye ma snyed kyis bye ba phrag stong zhing bkang ste/_/yongs su brtag bzung zhing rnams bye ba mtha' yas na/_/sems can ji snyed 
[\[4b\]]
[\[4b.1\]]'khod pa de dag thams cad kyis/_/las gzhan mi byed lha yi me tog spos rab dang /_/byug pas dus gsum bskal pa'am de bas lhag mchod la/_/gang zhig gang las rnam 'dren stobs bcu 'byung 'gyur ba/_/bde bar gshegs kyi yum 'di glegs bam la bris te/_/
[\[4b.2\]]'chang zhing me tog byug pas bsti stang byed gyur na/_/mchod rten byas mchod bsod nams des ni char mi phod/_/rgyal ba'i shes rab pha rol phyin 'di rig sngags che/_/sems can khams mang mya ngan sdug bsngal chos zhi byed/_/gang dag 'das dang gang dag phyogs bcu'i 'jig 
[\[4b.3\]]rten mgon/_/rig sngags 'di bslabs sman pa'i rgyal po bla med gyur/_/gang dag phan dang snying rjer bcas pa spyad spyod pa/_/rig sngags 'di la bslabs nas mkhas pa byang chub reg_/'dus byas bde dang 'dus ma byas bde gang yin pa/_/bde ba de kun 'di las 'byung bar rig 
[\[4b.4\]]par bya/_/sa bon btab nas sa la gnas te 'byung 'gyur ba/_/tshogs pa rnyed nas rnam mang gzugs dag rnam par skye/_/pha rol phyin lnga byang chub yon tan ji snyed pa/_/de dag kun kyang shes rab pha rol phyin las skye/_/'khor los sgyur rgyal lam gang nas ni rtag 'gro 
[\[4b.5\]]ba/_/lam de nyid nas rin chen bdun dang dpung tshogs kun/_/gang nas rgyal ba'i shes rab pha rol phyin 'di 'gro/_/de nyid nas ni yon tan chos kun 'gro bar 'gyur/_/rgyal bas brgya byin dri ba yongs dris lan gsol pa/_/gal te gang gA'i bye snyed sangs rgyas zhing 
[\[4b.6\]]gyur la/_/de kun rgyal ba'i ring bsrel byur bur bltams gyur kyang /_/bdag ni shes rab pha rol phyin pa 'di nyid len/_/ci slad ce na sku gdung mi gus bdag ma lags/_/'on kyang shes rab yongs su bsgoms pas mchod par bgyid/_/dper na rgyal po rten mi rim gro 
[\[4b.7\]]thob pa ltar/_/sangs rgyas ring bsrel shes rab pha rol phyin la rten/_/nor bu rin chen yon tan kun ldan rin thang med/_/gab tshe gang du stsal ba de ni phyag bgyi 'os/_/de phyung gyur kyang gab tshe la ni dga' bgyid de/_/yon tan de dag nor bu rin chen de yi lags/_/de 
[\[5a\]]
[\[5a.1\]]bzhin shes rab pha rol phyin mchog yon tan gyis/_/rgyal ba mya ngan 'das kyang ring bsrel mchod pa brnyes/_/de ltas gang zhig rgyal ba'i yon tan 'dzin 'tshal des/_/shes rab pha rol phyin blang 'di ni thar pa lags/_/sbyin pa sbyin pa'i sngon du 'gro ba 
[\[5a.2\]]shes rab ste/_/tshul khrims bzod pa brtson 'grus bsam gtan de bzhin no/_/dge chos chud mi gzan phyir yongs su 'dzin pa yin/_/'di ni chos rnams thams cad tshul gcig ston par byed/_/dper na 'dzam bu'i gling na shing rnams bye ba stong /_/rnam pa sna tshogs rnam pa 
[\[5a.3\]]du ma gzugs mang ba/_/grib mar gyur pa'i grangs su brjod pa ma gtogs par/_/grib ma sna tshogs med cing bye brag yod ma yin/_/de bzhin rgyal ba'i pha rol phyin lnga 'di dag kyang /_/shes rab pha rol phyin pa'i ming nyid thob par 'gyur/_/thams cad mkhyen pa nyid phyir yongs su 
[\[5a.4\]]bsngos byas na/_/byang chub ces byar drug po 'di kun ro gcig 'gyur/_/byang chub sems dpa' gal te rab tu mi shes bzhin/_/gzugs dang 'du shes tshor dang sems pa rnam par shes/_/mi rtag yongs su ston pa bcos la spyod pa ste/_/mkhas pa nam yang chos rnams 'jig par 
[\[5a.5\]]mi byed do/_/gang la gzugs min tshor min 'du shes mi dmigs shing /_/rnam par shes pa ma yin sems pa mi dmigs la/_/chos kun skye med stong pa'i tshul du rab shes pa/_/'di ni shes rab pha rol phyin mchog spyod pa yin/_/la las gang gA'i klung gi bye snyed zhing rnams 
[\[5a.6\]]na/_/sems can ji snyed 'khod kun dgra bcom nyid btul bas/_/gang gis shes rab pha rol phyin 'di yig bris te/_/sems can mchog la glegs byin bsod nams khyad par 'phags/_/ci phyir zhe na smra mchog de dag 'dir bslabs nas/_/chos rnams mtha' dag 
[\[5a.7\]]stong pa nyid du 'dir ston byed/_/de thos nyan thos myur du rnam par grol la reg_/rang rgyal byang chub dang ni sangs rgyas byang chub reg_/myu gu med par 'jig rten sdong 'byung yong med na/_/de la yal 'dab me tog 'bras bu ga la 'byung /_/byang chub sems med rgyal 'byung 'jig 
[\[5b\]]
[\[5b.1\]]rten yong med na/_/'bras bu brgya byin tshangs pa nyan thos ga la 'byung /_/nyi ma'i dkyil 'khor gang tshe 'od kyi dra ba 'gyed/_/de tshe sems can las byed brtson pa de bzhin du/_/mkhas pa shes phyir 'jig rten byang chub sems byung na/_/ye shes kyis ni sems can yon tan chos 
[\[5b.2\]]dang ldan/_/dper na ma dros mtsho la klu bdag med gyur na/_/'dzam bu'i gling 'dir chu klung 'bab par ga la 'gyur/_/chu klung med na me tog 'bras bu 'byung mi 'gyur/_/rgya mtsho la yang rin chen gzugs mang med par 'gyur/_/de bzhin 'dir yang byang chub sems med bde 
[\[5b.3\]]gshegs kyi/_/ye shes 'jig rten 'di dag kun du ga la 'byung /_/ye shes med na yon tan 'phel med byang chub med/_/rgya mtsho 'dra ba'i sangs rgyas chos kyang med par 'gyur/_/'jig rten 'di na snang byed srog chags ji snyed pa/_/kun gyis snang bar bya phyir 'od rnams phyung 
[\[5b.4\]]ba bas/_/nyi ma'i dkyil 'khor 'od zer gcig phyung ches mchog ste/_/snang byed tshogs kyi 'od rnams kun gyis char mi phod/_/nyan thos tshogs rnams ji snyed sbyin dang tshul khrims dang /_/bsgom dang rab tu ldan pa'i bsod nams tshogs bskyed pa'ang /_/byang chub sems 
[\[5b.5\]]dpa'i rjes su yi rang sems gcig la/_/nyan thos tshogs kyi bsod nams phung pos char mi phod/_/'das dus sngon gyi sangs rgyas bye ba khrag khrig gang /_/zhing mang mtha' yas bye stong dag na gang bzhugs dang /_/gang yang mya ngan 'das pa 'jig rten mgon po rnams/_/
[\[5b.6\]]sdug bsngal zad par bya phyir rin chen chos ston pa/_/dang po byang chub mchog tu thugs bskyed bskyed pa nas/_/rnam par 'dren pa rnams kyi dam chos zad kyi dus/_/de bar rgyal ba de dag bsod nams gang yin pa/_/pha rol phyin dang ldan dang sangs rgyas chos gang dang /_/gang 
[\[5b.7\]]yang sangs rgyas sras rnams dang ni nyan thos dang /_/slob dang mi slob dge ba zag bcas zag med pa/_/bsdus nas byang chub sems dpa' rjes su yi rang zhing /_/'gro ba'i don rgyu byang chub phyir ni thams cad bsngo/_/yongs bsngo gal te sems su 'du shes 'byung 
[\[6a\]]
[\[6a.1\]]'gyur zhing /_/byang chub 'du shes yongs bsngo sems can 'du shes na/_/'du shes phyir na lta gnas sems ni gsum la chags/_/dmigs pa yod pas yongs su bsngo bar chud ma yin/_/gal te 'di ltar chos 'di 'gags shing zad pa 
[\[6a.2\]]dang /_/gang du yongs su bsngo ba de yang zad pa dang /_/chos kyis chos la nam yang mi bsngo shes gyur na/_/de ltar rab tu shes pas yongs su bsngos pa yin/_/gal te mtshan mar byed na de ni bsngo ma yin/_/ji ste mtshan ma med na byang chub bsngo ba yin/_/ji ltar 
[\[6a.3\]]dug dang 'dres pa'i kha zas bzang za ba/_/dkar po'i chos la dmigs pa'ang de 'drar rgyal bas gsungs/_/de ltas 'di ltar yongs su bsngo ba bslab bya ste/_/ji ltar rgyal ba de dag dge ba de mkhyen pa'i/_/rnam pa gang yin 'byung gang mtshan nyid gang yin la/_/rjes su yi rang 
[\[6a.4\]]de lta de ltar yongs su bsngo/_/de ltar bsod nams byang chub yongs su bsngo byed na/_/dug med sangs rgyas mi spong rgyal bas gsungs pa smra/_/de ltar yongs bsngo dpa' bo 'jig rten dmigs can gyi/_/byang chub sems dpa' ji snyed thams cad zil gyis gnon/_/
[\[6a.5\]]dmus long dmigs bu med pa bye ba khrag khrig rnams/_/lam yang mi shes grong khyer 'jug par ga la 'gyur/_/shes rab med na mig med pha rol phyin lnga 'di/_/dmigs bu med pas byang chub reg par nus ma yin/_/gang tshe shes rab kyis ni rab tu zin gyur na/_/de tshe 
[\[6a.6\]]mig rnyed gyur cing 'di yi ming thob bo/_/dper na ri mo'i las ni yongs zin mig med pa/_/ji srid mig ma bris pas rngan pa mi thob bzhin/_/gang tshe 'dus byas 'dus ma byas dang dkar nag chos/_/shes rab rnam par bshig nas rdul tsam mi dmigs tshe/_/'jig 
[\[6a.7\]]rten dag na shes rab pha rol phyin grangs 'gro/_/nam mkha' gang la'ang cung zad mi gnas de dang 'dra/_/gal te bdag ni rgyal ba'i shes rab spyad bya zhing /_/sems can sdug bsngal reg pa khrag khrig mang dgrol sems/_/sems can 'du shes yongs rtog byang chub 
[\[6b\]]
[\[6b.1\]]sems dpa' ste/_/'di ni shes rab pha rol phyin mchog spyod ma yin/_/byang chub sems dpa' gang zhig sngon chad spyod pa'i tshe/_/pha rol phyin 'dir spyod pa mkhas pa som nyi med/_/thos ma thag tu des ni ston pa'i 'du shes skyed/_/des ni byang chub zhi ba myur du rtogs 
[\[6b.2\]]par 'gyur/_/sngon spyad tshe na sangs rgyas khrag khrig bkur byas kyang /_/rgyal ba'i shes rab pha rol phyin la ma dad na/_/thos nas blo chung de yis 'di ni spong byed de/_/spangs nas skyabs med gyur pa de ni mnar med 'gro/_/de lta bas na gal te sangs rgyas ye shes mchog_/
[\[6b.3\]]reg par 'dod na rgyal ba'i yum 'dir dad par gyis/_/dper na tshong pa rin chen gling du song nas ni/_/zong zad slar log lta bur gyur na mi rung ngo /_/gzugs kyi dag pa 'bras bu dag par rig par bya/_/'bras bu gzugs dag thams cad mkhyen nyid dag par 'gyur/_/thams 
[\[6b.4\]]cad mkhyen nyid 'bras bu dag dang gzugs dag pa/_/nam mkha'i khams dang mtshungs te dbyer med gcad du med/_/skabs gsum pa gzhi thams cad shes pa bstan/_dpa' bo gar spyod shes rab pha rol phyin pa yis/_/khams gsum yang dag 'das la rnam par grol ba'ang 
[\[6b.5\]]min/_/nyon mongs bsal bar gyur kyang skye ba ston par byed/_/rga dang na dang 'chi ba med kyang 'chi 'pho ston/_/'gro ba 'di dag ming dang gzugs kyi 'dam la chags/_/rlung gi 'khor lo lta bu'i 'khor ba'i 'khor lor 'khyam/_/'gro ba 'khrul pa [{]ri dgas [,]ri dwags [}]rgyar chud 'drar shes 
[\[6b.6\]]nas/_/shes rab ldan pa mkha' la bya bzhin rnam par rgyu/_/spyod pa yongs dag gang zhig gzugs la mi spyod cing /_/rnam shes 'du shes tshor ba sems par mi spyod na/_/de ltar spyod pa chags pa thams cad yongs spong zhing /_/chags las rnam grol bde gshegs rnams 
[\[6b.7\]]kyi shes rab spyod/_/de ltar spyod pa'i byang chub sems dpa' mkhas gsal ba/_/chags pa bcad nas 'gro la chags pa med par 'gro/_/nyi ma sgra gcan gza' bral lhang nger 'dug pa dang /_/me btang rtswa dang shing dang nags tshal sreg pa bzhin/_/chos rnams thams cad 
[\[7a\]]
[\[7a.1\]]rang bzhin dag cing yongs dag par/_/byang chub sems dpa' shes rab pha rol phyin lta na/_/byed pa po yang mi dmigs chos kun mi dmigs te/_/'di ni shes rab pha rol phyin mchog spyod pa yin/_/skabs bzhi pa rnam pa kun mngon par rdzogs par rtogs pa 
[\[7a.2\]]bstan/_/rgyal ba la ni lha rgyal brgya byin gyis zhus pa/_/byang chub sems dpa' shes rab spyod pa ji ltar brtson/_/phung po khams la rdul tsam brtson par mi byed cing /_/phung por mi brtson de ni byang chub sems dpa' brtson/_/gang zhig chos 'di sprul dang sgyu ma 'drar thos 
[\[7a.3\]]nas/_/som nyi med cing slob la phyir zhing sbyor byed pa/_/sems can de ni ring nas theg chen zhugs rig bya/_/sangs rgyas bye ba khrag khrig mang la lhag byas yin/_/dgon pa'i lam ni dpag tshad mang por zhugs pa'i mis/_/gnag rdzi mtshams kyi nags tshal phun sum tshogs 
[\[7a.4\]]mthong nas/_/'di dag grong dang grong khyer nye ba'i rtags snyam ste/_/dbugs phyin rnyed par 'gyur zhing chom rkun 'jigs pa med/_/de bzhin byang chub yongs su tshol tshe rgyal rnams kyi/_/shes rab pha rol phyin 'di mnyan pa gang thob pa/_/de ni dbugs phyin thob par gyur cing 
[\[7a.5\]]'jigs med de/_/dgra bcom sa la ma yin rkyen rtogs sa la min/_/mi zhig rgya mtsho'i chu ni blta phyir 'gro ba yis/_/gal te shing dang nags tshal ri mthong da dung ring /_/ci ste rtags ma mthong na rgya mtsho chen po ni/_/nye bar gyur to snyam ste de la som nyi med/_/de ltar 
[\[7a.6\]]byang chub dam par rab zhugs rgyal ba yi/_/shes rab pha rol phyin pa 'di mnyan rig par bya/_/rnam par 'dren pas mngon sum lung bstan ma gyur kyang /_/sangs rgyas byang chub ring por mi thogs bdag reg 'gyur/_/dpyid dus bzang la sdong po lo ma lhags gyur na/_/yal 
[\[7a.7\]]gas ring por mi thogs lo 'bras me tog skrun/_/shes rab pha rol phyin 'di su yi lag thob pa/_/ring por mi thogs 'dren pa rnams kyi byang chub thob/_/dper na bud med sbrum gang sdug bsngal nyen gyur na/_/de ni de yi btsa' ba'i dus la bab ces bya/_/de bzhin byang chub 
[\[7b\]]
[\[7b.1\]]sems dpa' rgyal ba'i shes rab nyan/_/dga' dang 'dun pa skyed pa myur du byang chub reg_/shes rab pha rol phyin mchog spyod tshe rnal 'byor pa/_/gzugs kyi 'phel ba dang ni yongs su 'grib mi mthong /_/gang zhig chos dang chos min chos dbyings mi mthong zhing /_/mya ngan 
[\[7b.2\]]'das la mi reg de ni shes rab gnas/_/gang zhig 'dir spyod sangs rgyas chos rnams mi rtog ste/_/stobs dang rdzu 'phrul rkang pa byang chub zhi mi rtog_/rnam par mi rtog rtog bral byin gyi rlabs kyis spyod/_/'di ni shes rab pha rol phyin mchog spyod pa yin/_/smra ba'i zla ba 
[\[7b.3\]]sangs rgyas la ni rab 'byor zhus/_/yon tan dga' ba rnams kyi bar du gcod gang lags/_/ston pas bka' stsal bar du gcod par 'gyur mang ste/_/de las re zhig cung zad tsam zhig yongs su brjod/_/rgyal ba'i shes rab pha rol phyin 'di yig 'dri tshe/_/spobs pa tha 
[\[7b.4\]]dad rnam pa du ma 'byung 'gyur zhing /_/'gro ba'i don ma byas par glog bzhin myur du yang /_/yongs su nyams par 'gyur ba 'di ni bdud kyi las/_/'di bshad tshe na kha cig som nyi za 'gyur te/_/'dren pas 'dir ni bdag gi ming yang yongs ma brjod/_/rigs dang sa dang 
[\[7b.5\]]rus kyang yongs su ma brjod ces/_/'di ni nyan par mi 'gyur spong 'gyur bdud kyi las/_/de ltar mi shes de dag rtsa ba bor nas ni/_/rmongs pas yal ga dag dang 'dab ma tshol bar 'gyur/_/glang po rnyed nas glang po'i rjes ni tshol ba ltar/_/shes rab pha rol phyin thos 
[\[7b.6\]]mdo tshol de bzhin no/_/dper na la las ro brgya ldan pa'i zas rnyed la/_/zas mchog rnyed nas zas ngan tshol bar byed pa ltar/_/byang chub sems dpa' pha rol phyin pa 'di rnyed nas/_/dgra bcom sa yis byang chub tshol byed de bzhin no/_/bsti stang 'dod par 'gyur 
[\[7b.7\]]zhing rnyed pa 'dod 'gyur dang /_/lha dang bcas pa'i sems kyis khyim 'dris byed ldan zhing /_/chos btang nas ni chos min bya ba spyod 'gyur ba/_/lam bor lam gol 'gro ba 'di ni bdud kyi las/_/gang dag de yi tshe na 'dun cing dad gyur nas/_/chos kyi dam pa 'di ni 
[\[8a\]]
[\[8a.1\]]nyan du song ba las/_/de dag gis ni chos smra bya ba ldan rig nas/_/dga' ba med cing yid mi bde bar gyur nas 'gro/_/de yi tshe na bdud kyi las 'di 'byung bar 'gyur/_/de tshe gang dag gis ni dge slong mang dkrugs nas/_/shes rab pha rol phyin 'di 'dzin 
[\[8a.2\]]par mi 'gyur ba'i/_/bar du gcod pa rnam mang gzhan yang 'byung bar 'gyur/_/rin chen rin thang med pa rnyed 'gyur gang dag yin/_/de dag dkon la dus rnams rtag tu 'tshe ba'ang mang /_/de bzhin rgyal ba'i shes rab pha rol phyin pa mchog_/rin chen chos kyang dkon la rtag tu 
[\[8a.3\]]'tshe ba'ang mang /_/theg pa gsar du zhugs pa'i sems can blo chung ba/_/gang zhig dkon pa'i rin chen 'di ni ma rnyed pa/_/de la bar chad bya phyir bdud ni spro bar 'gyur/_/phyogs bcu'i sangs rgyas de dag yongs su 'dzin la sbyor/_/ma zhig na bar gyur la bu ni mang yod pa/_/de 
[\[8a.4\]]kun yid mi bde zhing de la rim gro byed/_/de bzhin phyogs bcu'i 'jig rten khams kyi sangs rgyas kyang /_/yum gyur shes rab dam pa 'di la dgongs pa mdzad/_/gang dag 'das dang phyogs bcu'i 'jig rten mgon gang dang /_/ma 'ongs dus na 'byung 'gyur de dag 'di las 
[\[8a.5\]]'byung /_/'jig rten ston pa rgyal ba rnams kyi skyed byed yum/_/sems can gzhan gyi sems kyi spyod pa ston par byed/_/'jig rten de bzhin nyid dang dgra bcom de bzhin nyid/_/rang rgyal de bzhin nyid dang rgyal sras de bzhin nyid/_/gcig pa nyid de dngos bral gzhan min de 
[\[8a.6\]]bzhin nyid/_/shes rab pha rol phyin pa de bzhin gshegs pas mkhyen/_/mkhas pa 'jig rten gnas sam mya ngan 'das kyang rung /_/chos nyid skyon med chos rnams stong pa 'di gnas te/_/byang chub sems dpa' de bzhin nyid 'di rjes su rtogs/_/de phyir de bzhin 
[\[8a.7\]]gshegs zhes sangs rgyas mtshan gsol to/_/shes rab pha rol phyin pa dga' tshal la rten pa/_/stobs bcu rnam 'dren rnams kyi spyod yul 'di yin te/_/sems can sdug bsngal ngan song gsum las yongs 'don kyang /_/de dag nam yang sems can 'du shes 
[\[8b\]]
[\[8b.1\]]'gyur ba med/_/dper na seng ge ri sul brten nas 'jigs med par/_/[{]ri dgas [,]ri dwags [}]phra mo mang skrag byed cing sgra sgrogs ltar/_/mi yi seng ge shes rab pha rol phyin brten nas/_/mu stegs can mang skrag byed 'jig rten sgra yang sgrogs/_/dper na nam mkhar gnas pa'i 
[\[8b.2\]]nyi ma'i 'od zer ni/_/sa 'di skems par byed cing gzugs kyang rab tu ston/_/de bzhin chos rgyal shes rab pha rol phyin rten pa/_/sred pa'i chu klung skems shing chos kyang rab tu ston/_/gzugs rnams mi mthong tshor ba dag kyang mi mthong zhing /_/'du shes mthong ba med 
[\[8b.3\]]la sems pa mi mthong zhing /_/gang la rnam par shes dang sems yid mthong med pa/_/'di ni chos mthong yin zhes de bzhin gshegs pas bstan/_/nam mkha' mthong zhes sems can tshig tu rab brjod pa/_/nam mkha' ji ltar mthong ste don 'di brtag par gyis/_/
[\[8b.4\]]de ltar chos mthong ba yang de bzhin gshegs pas bstan/_/mthong ba dpe gzhan gyis ni bsnyad par nus ma yin/_/gang gis de ltar mthong ba de yis chos kun mthong /_/rgyal po btang snyoms 'dug cing blon po kun byed ltar/_/sangs rgyas mdzad dang nyan thos chos rnams ji 
[\[8b.5\]]snyed pa/_/de dag thams cad shes rab pha rol phyin pa byed/_/rgyal po grong du mi 'gro yul 'khor mi 'gro la/_/rang gi yul nas 'du ba thams cad sdud pa ltar/_/byang chub sems dpa'i chos nyid gang du'ang mi 'gro la/_/sangs rgyas sa yi yon tan gang yin thams cad 
[\[8b.6\]]sdud/_/gang la bde gshegs byang chub sems dpa' dad brtan yod/_/shes rab pha rol phyin pa mchog la bsam sbyor ba/_/nyan thos rang rgyal sa gnyis shin tu 'das byas nas/_/zil gyis mi non rgyal ba'i byang chub myur du thob/_/dper na rgya mtshor 'jug pa'i gru ni 
[\[8b.7\]]chag gyur la/_/mi gang ro 'am rtswa 'am shing ni mi 'dzin pa/_/chu dbus 'jig par 'gyur te ngogs su phyin mi 'gyur/_/gang zhig 'dzin pa rgya mtsho'i pha rol phyin par 'gyur/_/de ltar dad ldan dang ba thob pa gang zhig ni/_/shes rab pha rol phyin yum rjes su mi 'jug yin/_/
[\[9a\]]
[\[9a.1\]]de dag thabs kyi yon tan shes rab yongs zin na/_/mchog tu rmad byung bde gshegs byang chub myur du reg_/dper na la las rdza so ma btang chu skyed na/_/nyam chung phyir na myur du 'jig par rig par bya/_/so btang bum par chu skyed lam du 'jig pa yi/_/
[\[9a.2\]]'jig pa med cing bde bar khyim du phyin par 'gyur/_/de bzhin byang chub sems dpa' dad pa mang gyur kyang /_/shes rab rnam par nyams na myur du ma rung 'gyur/_/dad pas shes rab kyis ni yongs su zin gyur na/_/sa gnyis shin tu 'das te byang chub mchog thob 'gyur/_/
[\[9a.3\]]dper na bcos legs ma byas gru ni rgya mtsho'i nang /_/nor dang bcas shing tshong par bcas te 'jig par 'gyur/_/gru de legs par bcos legs byas dang ldan gyur na/_/mi 'jig nor dang bcas par ngogs su phyin par 'gyur/_/de ltar byang chub sems dpa' dad pas 
[\[9a.4\]]yongs bsgos kyang /_/shes rab med na byang chub las ni myur nyams 'gyur/_/de nyid shes rab pha rol phyin pa mchog ldan na/_/ma smas ma nyams rgyal ba'i byang chub reg par 'gyur/_/lo brgya nyi shu lon te rgas shing sdug bsngal mi/_/langs kyang bdag nyid 'gro bar 
[\[9a.5\]]nus pa ma yin te/_/de ni g.yas g.yon gnyis nas mi yis rten byas na/_/'gyel ba'i 'jigs pa med cing bde blag 'gro bar 'gyur/_/de bzhin byang chub sems dpa' shes rab stobs chung ba/_/rab tu zhugs par gyur kyang rab tu nyams par 'gyur/_/de nyid thabs dang 
[\[9a.6\]]shes rab mchog gis yongs zin na/_/mi nyams de bzhin gshegs kyi byang chub reg par 'gyur/_/byang chub sems dpa' dang po'i las kyi sar gnas gang /_/lhag pa'i bsam pas sangs rgyas byang chub mchog zhugs pa/_/slob ma bzang po bla ma gus ldan de dag gis/_/
[\[9a.7\]]bla ma mkhas pa rnams la rtag tu bsten par bya/_/ci phyir zhe na mkhas pa'i yon tan de las 'byung /_/de dag shes rab pha rol phyin pa rjes su ston/_/sangs rgyas chos rnams dge ba'i bshes la rten to zhes/_/yon tan kun gyi mchog mnga' rgyal ba de skad gsung /_/
[\[9b\]]
[\[9b.1\]]sbyin dang tshul khrims bzod dang de bzhin brtson 'grus dang /_/bsam gtan shes rab byang chub yongs su bsngo bar gyis/_/byang chub phung por zhen nas mchog 'dzin ma byed ces/_/dang po'i las can de la de skad bstan par bya/_/de ltar spyod pa legs mtsho smra ba'i zla ba rnams/_/
[\[9b.2\]]'gro ba'i skyabs dang dpung gnyen dang ni gnas yin te/_/rten dang blo dang gling dang yongs 'dren don 'dod pa/_/gsal byed sgron ma chos mchog smra ba mi 'khrugs yin/_/grags chen ldan rnams bya dka' go cha gyon byed de/_/phung po khams dang skye mched rnams kyi go cha min/_/
[\[9b.3\]]theg gsum 'du shes bral zhing yongs su bzung ba med/_/mi ldog g.yo ba med cing mi 'khrugs chos can yin/_/de dag 'di 'dra'i chos dang ldan zhing spros pa med/_/the tshom som nyi yid gnyis bral zhing don dang ldan/_/shes rab pha rol phyin pa thos nas mi nur ba/_/gzhan 
[\[9b.4\]]gyi dring mi 'jog cing mi ldog rig par bya/_/'dren pa rnams kyi chos 'di zab ste mthong bar dka'/_/sus kyang rtogs pa med cing thob par 'gyur med pa/_/de phyir phan mdzad brtser ldan byang chub brnyes nas ni/_/sems can tshogs sus shes snyam thugs khral chung bar mdzad/_/
[\[9b.5\]]sems can rnams ni gnas la dga' zhing yul rnams 'dod/_/'dzin la gnas shing mi mkhas blun rmongs mun pa bzhin/_/thob par bya ba'i chos ni gnas med 'dzin med de/_/des na 'jig rten dag dang rtsod pa 'byung ba yin/_/nam mkha'i khams ni shar gyi phyogs dang 
[\[9b.6\]]lho phyogs dang /_/de bzhin nub kyi phyogs dang byang phyogs pha mtha' yas/_/steng dang 'og dang phyogs bcu'i ji snyed rnams na'ang yod/_/tha dad gyur pa med cing bye brag gyur pa med/_/'das pa'i de bzhin nyid gang ma byon de bzhin nyid/_/da ltar de bzhin nyid gang dgra bcom 
[\[9b.7\]]de bzhin nyid/_/chos kun de bzhin nyid gang rgyal ba'i de bzhin nyid/_/chos kyi de bzhin nyid 'di thams cad bye brag med/_/bde gshegs byang chub tha dad chos dang bral gyur pa/_/'di ni byang chub sems dpa' gang zhig thob 'dod pa/_/thabs dang ldan pas shes rab pha 
[\[10a\]]
[\[10a.1\]]rol phyin la sbyor/_/'dren pa'i shes rab med na thob par 'gyur ma yin/_/bya zhig lus che dpag tshad brgya rtsa lnga bcu par/_/gyur la 'dab gshog zad de nyam rtsal yod min na/_/de yis sum cu rtsa gsum gnas nas 'dzam gling 'dir/_/bdag nyid 
[\[10a.2\]]mchongs na der ni nyam nyes gyur pa yin/_/rgyal ba rnams kyi pha rol phyin pa lnga 'di yang /_/bskal pa bye ba khrag khrig mang por bsgrub byas shing /_/smon lam mtha' yas rgya chen 'jig rten rtag bsten kyang /_/thabs med shes rab bral ba nyan thos nyid du ltung /_/
[\[10a.3\]]sangs rgyas theg pa 'di la nges par 'byung 'dod gang /_/'gro ba kun la sems snyoms pha ma'i 'du shes dang /_/phan pa'i sems dang byams pa'i yid kyis brtul bya zhing /_/tha ba med cing drang la tshig 'jam smra bar bya/_/'jig rten mgon la gnas brtan rab 'byor 
[\[10a.4\]]yongs zhus pa/_/yon tan rgya mtsho nyon mongs ma mchis rtags bstan gsol/_/mthu che ba dag ji ltar slar ldog mi 'gyur ba/_/de ltar yon tan phyogs tsam rgyal bas lung bstan gsol/_/tha dad 'du shes bral zhing rigs pa ldan tshig smra/_/dge sbyong dag 
[\[10a.5\]]dang bram ze gzhan la rten mi byed/_/mkhas pa dus rnams rtag tu ngan song gsum po spangs/_/de dag dge bcu'i las kyi lam la mngon par brtson/_/zang zing med par 'gro la chos ni rjes su ston/_/chos la gcig tu dga' zhing rtag tu tshig 'jam ldan/_/'gro 'chag 
[\[10a.6\]]nyal dang 'dug par shes bzhin rab tu ldan/_/gnya' shing gang tsam lta zhing 'gro la sems 'khrul med/_/gtsang byas gtsang ma'i gos 'chang gsum po dben zhing dag_/rnyed 'dod ma yin khyu mchog rtag tu chos 'dod pa/_/bdud kyi yul las 'das shing gzhan 
[\[10a.7\]]gyi dring mi 'jog_/bsam gtan bzhi la bsam gtan bsam gtan der mi gnas/_/grags pa 'dod pa ma yin khro bas sems dkris med/_/khyim par gyur kyang rtag tu dngos po kun ma chags/_/'tsho ba'i phyir ni ya ngas longs spyod tshol mi byed/_/drag shul 
[\[10b\]]
[\[10b.1\]]spyod sngags mi byed bud med sbyor sngags min/_/'dod pa'i las can pho mor 'gyur zhes ston mi byed/_/rab tu dben pa'i shes rab pha rol phyin mchog brtson/_/'thab dang rtsod dang bral zhing byams pa'i sems kyang brtan/_/kun mkhyen 'dod cing brtan la rtag tu 
[\[10b.2\]]gzhol sems ldan/_/mtha' 'khob kla klo'i skye bo'i yul mtha' rnam par spangs/_/rang gi sa la dogs med rtag tu ri rab 'dra/_/chos phyir srog kyang 'dor zhing rnal 'byor rab tu brtson/_/mi ldog rtags ni 'di dag yin par shes par bya/_/gzugs dang 
[\[10b.3\]]tshor dang 'du shes sems pa rnam shes rnams/_/zab ste rang bzhin mtshan ma med cing rab zhi ba/_/dper na mda' yis rgya mtsho'i gting thug tshol ba ltar/_/shes rab kyis ni brtags na phung po'i gting mi rnyed/_/byang chub sems dpa' gang zhig de ltar zab 
[\[10b.4\]]gyur cing /_/theg pa don dam chags med gang la phung po dang /_/khams dang skye mched yod min chos 'di rtogs pa de'i/_/bsod nams yang dag grub pa de las ci zhig yod/_/dper na 'dod chags chos la spyod pa'i skyes bu zhig_/bud med dus btab de 
[\[10b.5\]]dang ma phrad de yi ni/_/nyin gcig sems kyi rnam rtog spyod pa ji snyed pa/_/de snyed bskal par byang chub sems dpas thob par 'gyur/_/byang chub sems dpa' gang zhig bskal mang bye stong du/_/dgra bcom rang rgyal sbyin byed tshul khrims srung byed kyang /_/gang 
[\[10b.6\]]zhig shes rab pha rol phyin mchog ldan pa'i chos/_/brjod pa'i legs pa sbyin dang tshul khrims char mi phod/_/byang chub sems dpa' gang zhig shes rab mchog bsgoms te/_/de las langs nas gos pa med pa'i chos brjod cing /_/de yang 'gro ba'i don phyir 
[\[10b.7\]]byang chub rgyur bsngo na/_/dge ba de dang mnyam pa 'jig rten gsum na med/_/bsod nams de yang gsog dang de bzhin stong pa dang /_/gsob dang ya ma brla dang snying po med par shes/_/de ltar bde gshegs rnams kyi shes rab spyad spyod na/_/spyod tshe bsod 
[\[11a\]]
[\[11a.1\]]nams dpag tu med pa yongs su 'dzin/_/sangs rgyas kyis bshad rab tu spyod cing rab bstan pa'i/_/chos 'di thams cad brjod pa tsam du zad shes nas/_/bskal pa bye ba khrag khrig mang por brjod byas kyang /_/chos kyi dbyings la zad pa med cing 
[\[11a.2\]]'phel ba med/_/rgyal ba rnams kyi pha rol phyin ces bya ba gang /_/chos de rnams kyang ming tsam du ni yongs su bsgrags/_/yongs bsngo rlom sems med pa'i byang chub sems dpa' ni/_/nyams pa med cing sangs rgyas byang chub mchog reg 'gyur/_/'bru mar snying 
[\[11a.3\]]po 'bar ba phrad pa dang po yis/_/snying po tshig min de med par yang de mi tshig_/me lce phrad pa tha mas snying po tshig min la/_/me lce tha ma med par snying po tshig min ltar/_/dang po'i sems kyis byang chub mchog reg ma yin la/_/de med par yang de la reg par nus ma 
[\[11a.4\]]yin/_/tha ma'i sems kyis byang chub zhi ba thob min la/_/de med par yang de thob nus pa ma yin no/_/sa bon las ni myu gu me tog 'bras bu 'byung /_/de yang 'gags la shing yang med pa der min ltar/_/de bzhin dang po'i sems kyang byang chub rgyu yin te/_/de yang 
[\[11a.5\]]'gags la byang chub med pa de ma yin/_/chu yi thigs pas bum pa dang po tha ma'i bar/_/rim gyis nyung ngu nyung ngus de yongs 'gengs pa ltar/_/de bzhin dang po'i sems kyang byang chub mchog rgyu ste/_/rim gyis dkar po'i yon tan rdzogs pa'i sangs rgyas 
[\[11a.6\]]'gyur/_/stong pa mtshan med smon pa med pa'i chos spyod cing /_/mya ngan 'das la mi reg mtshan mar mi spyod pa/_/dper na mnyan pa mkhas pa phar 'gro tshur 'gro yang /_/mtha' gnyis mi gnas rgya mtshor gnas pa med pa bzhin/_/de ltar spyod pa'i byang chub sems 
[\[11a.7\]]dpa' 'di snyam bdag_/stobs bcus lung bstan byang chub reg 'gyur rlom sems med/_/'di la ci yang med ces byang chub skrag pa med/_/de ltar spyod pa bde gshegs shes rab spyod pa yin/_/'jig rten dgon pa'i lam dang mu ge nad bcas par/_/mthong 
[\[11b\]]
[\[11b.1\]]nas skrag pa med cing de nas go gyon te/_/phyi ma'i mu mthar rtag tu brtson zhing rab shes nas/_/yongs su skyo ba'i yid ni rdul tsam skyed mi byed/_/byang chub sems dpa' rgyal ba'i shes rab spyod byed cing /_/phung po 'di dag gdod nas stong zhing skye med shes/_/mnyam 
[\[11b.2\]]par ma bzhag sems can khams la snying rje 'jug_/bar skabs der yang sangs rgyas chos las yongs mi nyams/_/dper na skyes bu mkhas pa yon tan kun ldan zhing /_/stobs ldan mi thub brtson byas sgyu rtsal cho ga shes/_/'phong dang bzo gnas mang po'i pha 
[\[11b.3\]]rol phyin gyur cing /_/sgyu ma sgrub shes 'gro don rab tu 'dod pa zhig_/pha dang ma dang chung mar bcas par yongs bsdus nas/_/dgra byed mang ba dgon pa'i lam du phyin pa dang /_/de yis dpa' zhing rtul phod skyes bu mang sprul te/_/bde bar song zhing phyir yang khyim du 
[\[11b.4\]]'ong ba ltar/_/de bzhin de tshe byang chub sems dpa' mkhas pa yang /_/sems can khams rnams kun du snying rje cher bskyed cing /_/bdud bzhi dag dang sa gnyis las kyang rab 'das nas/_/ting 'dzin mchog la gnas shing byang chub reg mi byed/_/mkha' la rlung 
[\[11b.5\]]brten de la chu yi phung po brten/_/de la sa chen 'di brten de la 'gro ba brten/_/sems can las la spyod pa'i rgyu ni de 'dra ste/_/nam mkha' gang la gnas yin don 'di bsam par gyis/_/de bzhin byang chub sems dpa' stong pa nyid gnas pa/_/'gro la sems 
[\[11b.6\]]can shes pa'i smon lam rten can gyis/_/bya ba rnam pa sna tshogs du ma ston byed cing /_/mya ngan 'das la mi reg stong par gnas pa med/_/gang gi tshe na byang chub sems dpa' mkhas gsal ba/_/stong pa zhi ba'i ting 'dzin dam pa 'di spyod pa/_/bar skabs der ni 
[\[11b.7\]]mtshan ma rab tu sgom mi byed/_/mtshan ma med par gnas shing zhi la rab zhi spyod/_/bar snang 'phur ba'i bya la gnas yod ma yin te/_/de na gnas pa ma yin sa la ltung mi 'gyur/_/de ltar byang chub sems dpa' rnam thar sgor spyod pa/_/mya ngan 'das la mi reg 
[\[12a\]]
[\[12a.1\]]mtshan mar spyod ma yin/_/dper na 'phong bslabs skyes bus gnam du mda' 'phangs te/_/mda' gzhan dag gis phyi bzhin brgyud mar long btags te/_/snga ma'i mda' de sa la ltung ba'i skabs mi byed/_/mi de 'dod na mda' de sa la 
[\[12a.2\]]ltung bar 'gyur/_/de ltar shes rab pha rol phyin pa mchog spyod pa/_/shes rab thabs stobs rdzu 'phrul gyis ni rnam spyod pa/_/de dag dge ba'i rtsa ba ji srid ma rdzogs pa/_/de srid stong nyid dam pa de ni thob mi byed/_/dper na dge slong rdzu 'phrul stobs mchog 
[\[12a.3\]]ldan pa zhig_/nam mkhar gnas te cig char cho 'phrul rnam par 'phrul/_/'gro dang 'chag pa dang ni nyal dang 'dug pa ston/_/de ni skyo ba med cing de la dub pa med/_/de bzhin byang chub sems dpa' mkhas pa stong gnas shing /_/ye shes rdzu 'phrul pha rol son la 
[\[12a.4\]]gnas pa med/_/'gro ba dag la bya ba rnam pa mtha' yas ston/_/bskal pa bye bar skyo ba med cing dub pa med/_/dper na mi 'ga' g.yang sa chen por 'dug byed cing /_/lag pa gnyi gas gdugs gnyis 'dzin cing nam mkha' la/_/mchong bar byed cing 
[\[12a.5\]]g.yang sa chen por lus bor nas/_/ltung bar mi 'gyur ji srid der ni 'gro bar 'gyur/_/de bzhin byang chub sems dpa' mkhas pa snying rjer gnas/_/thabs dang shes rab gnyis kyi gdugs ni yongs bzung ste/_/chos rnams stong pa mtshan med smon pa med rtog cing /_/
[\[12a.6\]]mya ngan 'das la reg pa med la chos kyang mthong /_/dper na rin chen 'dod pa rin chen gling song ste/_/rin chen rnyed nas phyir yang khyim du 'ongs gyur pa/_/der ni ded dpon 'ba' zhig bde bar 'tsho byed cing /_/gnyen bshes tshogs yid mi bder 'jog pa min pa 
[\[12a.7\]]ltar/_/de bzhin byang chub sems dpa' stong nyid rin chen gyi/_/gling du song ste bsam gtan dbang po stobs thob pa/_/mya ngan 'das la reg pa 'ba' zhig mngon dga' zhing /_/sems can sdug bsngal yid du 'jog par 'gyur ma yin/_/dper na don 
[\[12b\]]
[\[12b.1\]]gnyer tshong pa rgyus shes bya ba'i phyir/_/bar gyi grong khyer grong rdal grong gang yin par 'gro/_/der yang mi gnas rin chen gling du'ang mi gnas la/_/rig pa khyim du mi gnas lam la mkhas par 'gyur/_/de bzhin byang chub sems dpa' gsal te nyan thos dang /_/rang 
[\[12b.2\]]rgyal rnams kyi shes pa rnam grol kun la mkhas/_/de la mi gnas sangs rgyas ye shes gnas ma yin/_/'dus ma byas la mi gnas lam gyi tshul shes yin/_/gang tshe 'gro la byams pas rjes su 'brel byas nas/_/ting 'dzin stong pa mtshan med smon pa med spyod 
[\[12b.3\]]pa/_/de ni mya ngan 'das pa thob par 'gyur zhe 'am/_/'dus byas yin par gdags nus de ni gnas med do/_/dper na sprul pa'i mi lus mi snang ma yin zhing /_/de ni ming gis kyang ni gdags par nus pa ltar/_/de bzhin byang chub sems dpa' rnam thar sgor spyod 
[\[12b.4\]]pa/_/de ni ming gis kyang ni gdags par nus pa yin/_/gal te spyod pa dang ni dbang po yongs dris la/_/byang chub sems dpa' stong pa mtshan ma med pa'i chos/_/yongs su mi ston phyir mi ldog pa'i sa yi chos/_/mi 'chad de ni lung ma bstan par rig par bya/_/
[\[12b.5\]]skabs lnga pa rtse mo mngon par rdzogs par rtogs pa bstan/_dgra bcom sa dang rkyen gyi sangs rgyas ye shes dang /_/khams gsum dag la rmi lam na yang mi 'dod cing /_/sangs rgyas rnams mthong 'gro la chos kyang ston byed pa/_/de ni mi ldog lung bstan yin par 
[\[12b.6\]]rig par bya/_/rmi lam na ni sems can ngan song gsum gnas mthong /_/skad cig de la ngan song rgyun gcad smon lam 'debs/_/bden pa'i byin gyis brlabs kyis me yi phung po zhi/_/de ni mi ldog lung bstan yin par rig par bya/_/mi yi 'jig rten 'byung 
[\[12b.7\]]po'i gdon dang nad mang ba/_/phan dang snying brtser ldan pa'i bden pa'i byin gyis zhi/_/'on kyang rlom sems med cing nga rgyal skye med pa/_/de ni mi ldog lung bstan yin par rig par bya/_/ci ste de ni bden pa'i byin rlabs sna tshogs dag_/'byor pas bdag lung 
[\[13a\]]
[\[13a.1\]]bstan snyam rlom sems 'byung ba'am/_/gal te byang chub sems dpa' gzhan gyis lung bstan rlom/_/rlom sems gnas pa de ni blo chung shes par bya/_/ming gi gzhi las bdud ni nye bar 'ongs gyur nas/_/'di skad smras te 'di ni khyod dang pha ma 
[\[13a.2\]]dang /_/khyod kyi bdun mes rgyud kyi bar gyi ming yin zhing /_/gang tshe khyod ni sangs rgyas 'gyur ba'i ming 'di yin/_/sbyangs sdom rnal 'byor ldan pa ci 'dra 'byung 'gyur la/_/khyod sngon yon tan tshul yang 'di 'dra'o zhes brjod do/_/de skad gang thos rlom sems byang chub 
[\[13a.3\]]sems dpa' ni/_/bdud kyis yongs su bslang zhing blo chung rig par bya/_/rab tu dben pa'i grong dang grong khyer ri sul dang /_/dgon pa dben pa nags khrod rab tu sten byed cing /_/bdag stod gzhan la smod pa'i byang chub sems dpa' ni/_/bdud kyis yongs su 
[\[13a.4\]]bslang zhing blo chung rig par bya/_/rtag tu grong dang yul 'khor grong rdal gnas byed cing /_/sems can smin byed byang chub brtson pa ma gtogs par/_/de ni dgra bcom rang rgyal 'dod pa gzhan mi skye/_/'di ni bde bar gshegs kyi sras kyis dben par gsungs/_/gang 
[\[13a.5\]]zhig dpag tshad lnga brgya yod pa'i ri yi sul/_/sbrul gyis gang bar lo mang bye bar gnas byed kyang /_/dben pa 'di mi shes pa'i byang chub sems dpa' de/_/lhag pa'i nga rgyal rnyed nas 'dre bar gnas pa yin/_/byang chub sems dpa' 'gro ba'i don brtson 
[\[13a.6\]]bsam gtan dang /_/stobs dang dbang po rnam thar ting 'dzin thob de la/_/'di ni dgon dben spyod pa min snyam brnyas byed pa/_/de ni bdud kyi spyod yul gnas zhes rgyal bas gsungs/_/gang zhig grong ngam 'on te dgon par gnas kyang rung /_/theg pa gnyis kyi 
[\[13a.7\]]sems bral byang chub mchog nges na/_/'di ni 'gro don zhugs pa rnams kyi dben pa ste/_/byang chub sems dpa' drod snyom de ni bdag nyid nyams/_/de lta bas na byang chub dam pa tshol ba yis/_/bsam pa drag ldan mkhas pas nga rgyal nges bcom ste/_/
[\[13b\]]
[\[13b.1\]]nad pa'i tshogs kyis gso phyir sman pa sten pa ltar/_/g.yel ba med par dge ba'i bshes gnyen bsten par bya/_/sangs rgyas byang chub mchog zhugs byang chub sems dpa' dag_/pha rol phyin dang bcas te dge ba'i bshes su bsten/_/de dag rjes su ston byed 'di ni 
[\[13b.2\]]bsgrub pa'i sa/_/rgyu rnam gnyis kyis sangs rgyas byang chub myur du rtogs/_/rgyal ba 'das dang ma byon phyogs bcur gang bzhugs pa/_/kun lam pha rol phyin pa 'di yin gzhan ma yin/_/pha rol phyin 'di byang chub mchog la zhugs rnams kyi/_/gsal dang sgron 
[\[13b.3\]]dang snang dang ston mchog yin zhes bshad/_/ji ltar shes rab pha rol phyin pa mtshan nyid stong /_/chos 'di thams cad mtshan nyid de dang 'drar shes shing /_/chos rnams stong zhing mtshan ma med par rab shes na/_/de ltar spyod pa bde gshegs shes rab spyod pa yin/_/sems 
[\[13b.4\]]can yongs su ltogs pa zas la 'dod byed cing /_/'khor bar chags pa'i yid dang ldan rnams rtag tu 'khor/_/bdag dang bdag gi chos gnyis yang dag min stong ste/_/byis pa bdag nyid kyis ni mkha' la mdud pa bor/_/dper na dogs pa'i 'du shes kyis ni 
[\[13b.5\]]dug bslang ba/_/dug de khong du song ba med kyang brgyal bar 'gyur/_/de bzhin byis pa bdag dang bdag gir khas len pa/_/bdag der 'du shes yang dag mi rtag skye zhing 'chi/_/ji ltar 'dzin pa de ltar kun nas nyon mongs bstan/_/bdag dang bdag gir mi 
[\[13b.6\]]dmigs rnam par byang bar gsungs/_/'di la gang yang nyon mongs rnam dag 'gyur med par/_/byang chub sems dpas shes rab pha rol phyin pa rtogs/_/'dzam bu'i gling na sems can ji snyed ma lus pa/_/de dag thams cad byang chub mchog 
[\[13b.7\]]tu sems bskyed nas/_/lo stong bye ba mang por sbyin pa byin byas la/_/kun kyang 'gro ba'i don du byang chub rgyur bsngo yang /_/gang zhig shes rab pha rol phyin mchog mngon brtson pa/_/tha na nyi ma gcig cig rjes su 'thun byed na/_/de la sbyin pa'i 
[\[14a\]]
[\[14a.1\]]phung pos bsod nams char mi phod/_/de phyir g.yel med rtag tu shes rab 'jug par bya/_/shes rab pha rol phyin mchog spyod pa'i rnal 'byor pa/_/snying rje chen po bskyed kyang sems can 'du shes med/_/de tshe mkhas pa 'gro ba kun gyi sbyin gnas 
[\[14a.2\]]'gyur/_/rtag tu yul 'khor bsod snyoms don yod yongs su spyod/_/byang chub sems dpa' gang 'dir yun ring 'brel pa yi/_/lha mi ngan song gsum gyi sems can dgrol ba'i phyir/_/lam yangs pha rol sems can khams la ston 'dod pas/_/nyin mtshan 
[\[14a.3\]]shes rab pha rol phyin la brtson par bya/_/mi zhig sngon chad ma rnyed pa yi rin chen mchog_/dus gzhan zhig na rnyed par gyur te dga' ba las/_/rnyed ma thag tu bag med gyur te stor na ni/_/stor bas rin chen mngon 'dod rtag tu sdug bsngal lo/_/de ltar byang chub mchog 
[\[14a.4\]]zhugs rin chen lta bu yi/_/shes rab pha rol phyin la rnal 'byor dor mi bya/_/rin chen rnyed nas blangs te rab tu brtson dkris nas/_/myur du 'gro bar byed pa zhi bar 'gyur ba bzhin/_/nyi ma sprin dang bral ba'i 'od zer dra ba can/_/mun nag thibs po mun pa thams cad 
[\[14a.5\]]'joms 'char ba/_/srin bu me khyer srog chags 'byung po thams cad dang /_/skar ma'i tshogs dang zla ba'i 'od kun zil gyis gnon/_/de bzhin byang chub sems dpa' shes rab pha rol phyin/_/mchog spyod stong pa dang ni mtshan ma med spyod pa/_/mkhas pas 
[\[14a.6\]]lta ba'i thibs po bcom nas 'gro kun dang /_/dgra bcom rang rgyal byang chub sems mang zil gyis gnon/_/dper na rgyal po'i bu zhig nor gtong don 'dod pa/_/kun gyi gtso bor gyur te mngon par 'gro bya 'os/_/'di ni de lta na yang sems can mang dga' 
[\[14a.7\]]byed/_/thabs thob gyur te rgyal srid gnas nas smos ci dgos/_/de ltar shes rab spyod mkhas byang chub sems dpa' yang /_/bdud rtsi sbyin par byed cing lha dang mi rnams dga'/_/'di ni de lta na yang sems can mang phan brtson/_/chos kyi rgyal por gnas 
[\[14b\]]
[\[14b.1\]]par gyur nas smos ci dgos/_/de yi tshe na bdud ni zug rngu ldan par 'gyur/_/mya ngan nyam thag sdug bsngal yid mi bde nyam chung /_/ji ltar byang chub sems dpa' 'di yid nur gyur zhes/_/'jigs pa bstan phyir phyogs rnams sreg cing skar mda' gtong /_/gang 
[\[14b.2\]]tshe mkhas pa de dag bsam pa drag ldan zhing /_/nyin mtshan shes rab pha rol phyin pa'i mchog don lta/_/de tshe lus sems dag ni mkha' 'gro bya ltar rgyu/_/nag po'i rtsa lag rnams kyis glags rnyed ga la 'gyur/_/gang tshe byang chub sems dpa' 'thab dang rtsod gyur 
[\[14b.3\]]cing /_/phan tshun mi 'thun khros pa'i sems dang ldan gyur pa/_/de tshe bdud ni dga' zhing mchog tu nyams bder 'gyur/_/de gnyis rgyal ba'i ye shes las ni ring 'gyur snyam/_/de gnyis ring du 'gyur zhing sha za 'dra bar 'gyur/_/gnyi ga rang gi dam bcas nyams 
[\[14b.4\]]par byed par 'gyur/_/sdang zhing bzod dang bral la byang chub ga la yod/_/de tshe bdud rnams phyogs dang bcas te dga' bar 'gyur/_/lung bstan ma thob byang chub sems dpa' gang zhig gis/_/lung bstan thob la sems khros rtsod pa rtsom byed na/_/tha ba skyon ldan 
[\[14b.5\]]sems kyi skad cig ji snyed pa/_/de snyed bskal par gzhi nas go cha bgo bgos so/_/sangs rgyas bzod pa'i pha rol phyin pas byang chub reg_/sems 'di bzang ba min snyam dran pa skyed byed cing /_/so sor 'chags par byed cing phyis kyang sdom byed la/_/dga' bar mi 
[\[14b.6\]]byed de ni sangs rgyas chos 'dir slob/_/gang zhig slob tshe bslab pa gang yang khas mi len/_/slob pa po dang bslab pa'i chos rnams mi dmigs shing /_/bslab dang bslab pa ma yin 'di gnyis mi rtog pa/_/de ltar gang slob de ni sangs rgyas chos 'dir slob/_/byang 
[\[14b.7\]]chub sems dpa' gang zhig de lta'i bslab 'di shes/_/de ni gzhar yang bslab nyams tshul khrims 'chal mi 'gyur/_/de ni sangs rgyas chos mnyes bya phyir 'di la slob/_/de ni bslab lhag bslab la mkhas te dmigs pa med/_/mkhas pa 'od byed rnams kyi 
[\[15a\]]
[\[15a.1\]]shes rab de ltar slob/_/dge ba ma yin sems gcig tsam yang skyed mi byed/_/nyi ma mkha' la 'gro ba'i zer gyis zil gnon pa'i/_/mdun gyi bar snang la ni mun pa mi gnas bzhin/_/shes rab pha rol phyin la bslab par byas rnams kyi/_/pha rol 
[\[15a.2\]]phyin pa thams cad 'dir ni 'dus par 'gyur/_/'jig tshogs lta bar lta ba drug cu gnyis 'dus ltar/_/de bzhin pha rol phyin pa 'di dag 'dus par gsungs/_/dper na srog gi dbang po 'gags na dbang po gzhan/_/gang dag ji snyed yod pa thams cad 'gag par 
[\[15a.3\]]'gyur/_/de ltar shes rab spyod pa mkhas pa mchog rnams kyi/_/pha rol phyin pa thams cad 'dir ni 'dus par gsungs/_/byang chub sems mkhas nyan thos yon tan gang dag dang /_/de bzhin rang rgyal yon tan kun la slob byed cing /_/de dag de la mi gnas 'dod 
[\[15a.4\]]pa mi skyed de/_/'di ni bdag gis bslab bya yin snyam de phyir slob/_/mi ldog byang chub mchog la rab tu zhugs pa yi/_/sems bskyed pa la bsam pa thag pas yi rang ba/_/stong gsum ri rab srang la gzhal bas tshad gzung rung /_/rjes su yi rang dge ba de ni de 
[\[15a.5\]]lta min/_/dge ba don gnyer phan 'dod sems can ji snyed pa/_/kun gyi bsod nams phung po la yang yi rang gyur/_/de phyir de dag rgyal ba'i yon tan thob gyur nas/_/sdug bsngal zad par bya phyir 'jig rten chos sbyin byed/_/byang chub sems dpa' gang zhig mi 
[\[15a.6\]]rtog chos rnams kun/_/stong dang mtshan ma med dang spros med yongs shes pa/_/de ni shes rab gnyis kyis byang chub tshol mi byed/_/rnal 'byor pa de shes rab pha rol phyin mchog brtson/_/nam mkha'i khams de dang ni nam mkha' der 'gal ba/_/yod pa ma 
[\[15a.7\]]yin gang gis kyang ni de ma thob/_/de bzhin shes rab spyod mkhas byang chub sems dpa' yang /_/nam mkha' lta bu yin te nye bar zhi ba spyod/_/skye bo'i dbus na sgyu ma'i skyes bu 'di snyam du/_/skye bo 'di mgu bya snyam mi sems de yang byed/_/rdzu 'phrul sna tshogs 
[\[15b\]]
[\[15b.1\]]rab tu ston par byed mthong yang /_/de la lus med sems med ming yang yod ma yin/_/de bzhin shes rab spyod pa nam yang 'di snyam du/_/byang chub rtogs nas 'gro ba yongs su dgrol mi sems/_/skye ba sna tshogs dang ni bya ba mang ldan pa/_/sgyu ma lta bur ston kyang 
[\[15b.2\]]rnam par mi rtog spyod/_/dper na sangs rgyas sprul pa sangs rgyas mdzad pa byed/_/byed pa de la dregs pa cung zad skye mi 'gyur/_/de bzhin shes rab spyod mkhas byang chub sems dpa' yang /_/sprul pa sgyu ma bzhin du bya ba thams cad ston/_/shing mkhan bzo bo 
[\[15b.3\]]mkhas pas skyes pa bud med dang /_/'dra ba'i bzo byas de yang bya ba thams cad byed/_/de bzhin shes rab spyod mkhas byang chub sems dpa' yang /_/rnam par mi rtog ye shes bya ba thams cad byed/_/de ltar spyod mkhas rnams la lha tshogs mang po dag_/thal mo sbyar ba 
[\[15b.4\]]btud nas phyag kyang 'tshal bar byed/_/phyogs bcu'i 'jig rten khams kyi sangs rgyas ji snyed pa'ang /_/yon tan bsngags pa'i phreng ba yongs su brjod par mdzad/_/gang gA'i klung mnyam zhing na sems can ji snyed pa/_/de kun yongs su brtag pa bzung ste bdud gyur 
[\[15b.5\]]la/_ba spu nyag re las kyang de snyed sprul byas kyang /_/de dag kun gyis mkhas la bar chad bya mi nus/_/rgyu rnam bzhi yis byang chub sems dpa' mkhas stobs ldan/_/bdud bzhis thub par dka' zhing bskyod par mi nus te/_/stong par gnas dang sems 
[\[15b.6\]]can yongs su mi gtong dang /_/ji skad smras bzhin byed dang bde gshegs byin brlabs can/_/de bzhin gshegs yum shes rab pha rol phyin pa 'di/_/'chad tshe byang chub sems dpa' gang zhig mos byed cing /_/bsam pa thag pas bsgrub par mngon par brtson 
[\[15b.7\]]byed na/_/des pa thams cad mkhyen pa nyid la zhugs rig bya/_/chos dbyings de bzhin nyid la gnas par mi 'gyur zhing /_/dper na bar snang sprin bzhin gnas pa med par gnas/_/rig sngags 'chang ba gnas med mkha' rgyu gnas 'dod pa/_/sngags mthus 
[\[16a\]]
[\[16a.1\]]dus min me tog ldan zhing byin gyis rlob/_/de ltar spyod pa byang chub sems dpa' mkhas gsal ba/_/rtogs par byed dang sangs rgyas chos rnams dmigs mi 'gyur/_/'chad par byed dang chos 'dod lta bar byed mi dmigs/_/'di ni zhi 'dod yon tan dga' 
[\[16a.2\]]ba'i gnas pa yin/_/dgra bcom rnam thar de bzhin gshegs kyi ma gtogs par/_/gnas pa 'di ni nyan thos rang rgyal bcas pa yi/_/gnas pa zhi ba'i ting 'dzin rab zhi bde ldan pa/_/ji snyed kun gyi mchog dang gong na med pa yin/_/'dab chags mkha' la gnas 
[\[16a.3\]]kyang ltung bar 'gyur ma yin/_/nya ni chu la gnas kyang 'tshubs te 'chi ba med/_/de ltar byang chub sems dpa' bsam gtan stobs dag gis/_/pha rol son pa stong gnas mya ngan 'da' mi 'gyur/_/sems can kun gyi yon tan mchog tu 'gro ba dang /_/sangs rgyas 
[\[16a.4\]]ye shes mchog tu rmad byung mchog reg dang /_/chos kyi sbyin pa rab mchog dam pa sbyin 'dod gang /_/phan mdzad rnams kyi gnas mchog 'di la bsten par gyis/_/bslab pa 'di ni 'dren pas bslab pa yongs brjod na/_/bslab pa ji snyed kun gyi mchog dang gong na med/_/
[\[16a.5\]]mkhas pa gang zhig bslab kun pha rol 'gro 'dod pas/_/sangs rgyas bslab pa shes rab pha rol phyin 'dir slobs/_/'di ni chos gter mchog dang chos mdzod dam pa yin/_/sangs rgyas rigs yin 'gro ba'i bde dang skyid pa'i mdzod/_/'das dang ma byon phyogs 
[\[16a.6\]]bcu'i 'jig rten mgon po rnams/_/de dag 'di las 'khrungs kyang chos dbyings zad mi shes/_/shing dang 'bras bu me tog nags tshal ji snyed pa/_/de dag thams cad sa las yang dag 'byung zhing 'thon/_/'on kyang sa la zad pa med cing 'phel ba med/_/yongs su mi nyams 
[\[16a.7\]]rnam par mi rtog skyo ba med/_/sangs rgyas sras dang nyan thos rang rgyal lha rnams dang /_/'gro ba kun gyi bde skyid chos rnams ji snyed pa/_/de kun shes rab pha rol phyin pa mchog las byung /_/shes rab rnams kyang zad pa med cing 'phel ba med/_/sems can tha 
[\[16b\]]
[\[16b.1\]]ma 'bring dang mchog gyur ji snyed pa/_/de kun ma rig las byung bde bar gshegs pas gsungs/_/rkyen rnams tshogs nas sdug bsngal 'khrul 'khor rab tu 'byung /_/ma rig 'khrul 'khor de ni zad med 'phel ba med/_/ye shes tshul sgo thabs dang rtsa ba ji snyed pa/_/
[\[16b.2\]]de kun shes rab pha rol phyin pa mchog las byung /_/rkyen rnams tshogs nas las kyi 'khrul 'khor rab tu 'byung /_/shes rab pha rol phyin la zad med 'phel ba med/_/byang chub sems dpa' gang zhig rten cing 'brel 'byung la/_/skye med zad pa med par shes rab 'di 
[\[16b.3\]]shes te/_/nyi ma sprin med 'od zer 'phro bas mun bsal ltar/_/ma rig thibs po bcom nas rang byung thob par 'gyur/_/mthu chen ldan pa bsam gtan bzhis kyang gnas byed la/_/rten par byed pa ma yin gnas par byed pa med/_/'on kyang bsam gtan yan lag bcas 
[\[16b.4\]]pa bzhi po 'di/_/byang chub dam pa mchog thob pa yi rten du 'gyur/_/shes rab mchog thob bsam gtan dag la gnas pa ni/_/gzugs med ting 'dzin dam pa bzhi yang nyams su myong /_/bsam gtan 'di dag byang chub dam pa mchog la phan/_/byang chub sems 
[\[16b.5\]]dpa' zag pa zad phyir slob pa min/_/'di ni yon tan [{]stsogs [,]sogs [}]pa'i ngo mtshar rmad byung ste/_/bsam gtan ting nge 'dzin la gnas nas mtshan ma med/_/de la gnas rnams gal te lus ni zhig gyur na/_/bsam pa ji bzhin 'dod pa'i khams su yang skye'o/_/dper na 
[\[16b.6\]]'dzam gling mi zhig sngon chad lha yul gyi/_/lha yi grong khyer mchog tu ma phyin phyis song ste/_/de ni yongs su bzung ba'i yul de rnams mthong nas/_/phyir 'dir 'ong bar gyur na chags par mi byed ltar/_/de bzhin byang chub sems dpa'i yon tan mchog 'chang ba/_/
[\[16b.7\]]rnal 'byor brtson te bsam gtan ting 'dzin la gnas nas/_/phyir yang 'dod pa'i khams su gnas te chags pa med/_/chu yi pad+ma bzhin du byis pa'i chos mi gnas/_/bdag nyid chen po sems can yongs su smin bya dang /_/zhing sbyong pha rol phyin rdzogs don 
[\[17a\]]
[\[17a.1\]]byed kho nar zad/_/byang chub yon tan pha rol phyin nyams 'gyur 'ong zhes/_/gzugs med khams su skye ba don du gnyer mi byed/_/dper na mi zhig rin chen gter rnams rnyed gyur nas/_/de la 'dod pa'i blo ni bskyed par ma byas la/_/des kyang dus gzhan zhig 
[\[17a.2\]]na de dag yongs blangs shing /_/blangs nas khyim du song ste chags par mi byed ltar/_/de bzhin byang chub sems dpa' mkhas pa dga' ba dang /_/bde sbyin bsam gtan ting 'dzin zhi ba bzhi thob nas/_/bsam gtan bde ldan bsam gtan ting 'dzin thob btang ste/_/'gro 
[\[17a.3\]]la snying brtser ldan pa phyir yang 'dod khams 'jug_/gal te byang chub sems dpa' ting 'dzin bsam gtan gnas/_/dgra bcom rang rgyal theg par 'dod pa'i blo skyed na/_/mnyam par ma bzhag rgod cing sems g.yengs gyur pa ste/_/sangs rgyas yon tan yongs nyams 
[\[17a.4\]]mnyan pa gru zhig bzhin/_/gzhan yang gzugs dang sgra dang de bzhin dri dang ro/_/reg dang 'dod yon lnga la mngon par brtson gyur kyang /_/dgra bcom rang rgyal theg bral byang chub sems dga' na/_/dpa' bo rtag tu mnyam gzhag yin par shes par bya/_/sems 
[\[17a.5\]]can gang zag gzhan phyir sems dpa' rnam dag pa/_/brtson 'grus pha rol phyin la mngon brtson rnam par spyod/_/dper na bran mo chu chun dbang med rje bo'i dbang /_/de bzhin dpa' rnams sems can kun gyi dbang gis 'gro/_/spyo ba byas sam 'on te rtag tu brdegs 
[\[17a.6\]]kyang rung /_/bran mo rje bo la ni zlog tshig mi smra yi/_/'di yis bdag ni bsad par 'gyur du 'ong snyam nas/_/shin tu skrag pa'i yid kyis 'jigs bcas zil gyis gnon/_/de bzhin byang chub ched du byang chub mchog zhugs pa/_/'gro ba kun la bran gyur bzhin du 
[\[17a.7\]]gnas par bya/_/'di las byang chub thob cing yon tan rdzogs par 'gyur/_/rtswa dang shing las me byung bas ni de nyid sreg_/bdag gi bde ba btang nas re ba med sems kyis/_/sems can gzhan gyi dgos la nyin mtshan mngon par brtson/_/bu gcig pa la ma ni 
[\[17b\]]
[\[17b.1\]]rim gro byed pa ltar/_/bsam pa thag pas rnam par skyo med gnas par gyis/_/byang chub sems dpa' gang zhig yun ring 'khor 'dod cing /_/sems can don dang zhing sbyong brtson pa'i rnal 'byor pa/_/skyo ba'i blo ni rdul tsam skye bar mi 'gyur na/_/de ni brtson 
[\[17b.2\]]'grus pha rol phyin ldan g.yel ba med/_/byang chub sems dpa' mi mkhas bskal pa bye ba bgrang /_/gal te ring bar 'du shes sdug bsngal byang chub sgrub/_/yang dag chos sgrub byed tshe yun ring sdug bsngal 'gyur/_/des ni brtson 'grus pha rol phyin nyams 
[\[17b.3\]]le lo can/_/byang chub mchog tu sems bskyed dang po nas bzung ste/_/byang chub bla na med pa thob par 'gyur gyi bar/_/nyin mtshan gcig tsam du ni yid la sems byed na/_/mkhas pa gsal bas brtson 'grus brtsams par rig par bya/_/gal te 'ga' 
[\[17b.4\]]zhig 'di skad ri rab ri bshig pa'i/_/rjes la byang chub mchog thob 'gyur zhes smra ba las/_/ci ste skyo ba'i blo skyed tshad kyang sems byed na/_/de tshe byang chub sems dpa' le lor gyur pa yin/_/ji ste de ni 'di tsam tshod lta ci dka' zhes/_/skad cig tsam la ri 
[\[17b.5\]]rab thal bar rlag sems bskyed/_/byang chub sems dpa' mkhas pa brtson 'grus brtsams pa ste/_/ring por mi thogs 'dren pa'i byang chub mchog thob 'gyur/_/'gro ba yongs su smin par byas nas don bya zhes/_/gal te lus dang ngag dang yid kyis brtson 
[\[17b.6\]]byed na/_/bdag tu 'du shes gnas pas le lor gyur pa ste/_/thams cad mkhyen pa nyid las ring 'gyur gnam sa bzhin/_/gang tshe lus dang sems dang sems can 'du shes med/_/'du shes rnam par log nas gnyis su med chos spyod/_/'di ni byang 
[\[17b.7\]]chub zhi ba mi nyams mchog 'dod pa'i/_/brtson 'grus pha rol phyin ces phan pa mdzad pas gsungs/_/gal te gzhan las ngan brjod tshig rtsub thos gyur na/_/bdag bde yin zhes byang chub sems dpa' mkhas pa dga'/_/su smra sus thos gang gis gang 
[\[18a\]]
[\[18a.1\]]zhig gang gi phyir/_/bzod pa'i pha rol phyin mchog ldan pa mdzangs pa yin/_/byang chub sems dpa' gang zhig bzod pa'i legs chos ldan/_/gang zhig stong gsum rin chen bkang ste 'jig rten mkhyen/_/sangs rgyas rnams dang dgra bcom rang rgyal phul 
[\[18a.2\]]byas pa'i/_/sbyin pa'i phung pos de la bsod nams char mi phod/_/bzod la gnas pa'i lus ni yongs su dag 'gyur te/_/sum cu rtsa gnyis mtshan dang mthu stobs pha mtha' yas/_/sems can rnams la chos rab stong pa sgrogs par byed/_/'di ni bzod ldan de la 
[\[18a.3\]]'gro ba dga' 'gyur mkhas/_/gal te sems can la las tsan dan phur ma blangs/_/rab gus byang chub sems dpa' la ni nyug byed la/_/gzhan zhig me mdag mgo la 'thor byed gnyi ga la/_/de yis mnyam zhing snyoms pa'i yid ni bskyed par bya/_/byang chub sems 
[\[18a.4\]]dpa' mkhas pas de ltar bzod byas nas/_/sems bskyed de ni byang chub mchog tu yongs bsngos na/_/dpa' bo 'jig rten kun la bzod pas dgra bcom dang /_/rang rgyal sems can khams mang ji snyed zil gyis gnon/_/bzod byed 'di snyam du yang sems ni bskyed 
[\[18a.5\]]bya ste/_/sems dmyal dud 'gro gshin rje'i 'jig rten sdug bsngal mang /_/'dod pa'i yon tan rgyu yis dbang med gnod myong na/_/byang chub ched du ci phyir da bzod mi bya snyam/_/lcag dbyig mtshon dang gsad dang bcing dang brdeg pa dang /_/mgo gcod pa dang rna ba rkang 
[\[18a.6\]]lag sna gcod dang /_/'jig rten sdug bsngal ji snyed bdag gis bzod snyam pa/_/byang chub sems dpa' bzod pa'i pha rol phyin la gnas/_/tshul khrims kyis ni zhi ba 'dod rnams 'phags par 'gyur/_/stobs bcu'i spyod yul gnas shing tshul khrims nyams pa 
[\[18a.7\]]med/_/sdom pa'i bya ba ji snyed kun gyi rjes su 'jug_/sems can kun la phan phyir de yang byang chub bsngo/_/gal te dgra bcom rang rgyal byang chub reg 'dod na/_/tshul khrims 'chal cing mi mkhas de bzhin spyod pa nyams/_/ci ste byang chub zhi ba mchog tu yongs 
[\[18b\]]
[\[18b.1\]]bsngo na/_/'dod yon brtson yang tshul khrims pha rol phyin la gnas/_/chos gang nges pa'i byang chub yon tan 'byung 'gyur ba/_/'di ni yon tan chos ldan rnams kyi tshul khrims don/_/chos gang phan byed rnams kyi byang chub yongs nyams pa/_/'di ni tshul khrims 'chal 
[\[18b.2\]]ces rnam par 'dren pas gsungs/_/gal te byang chub sems dpa' 'dod yon lnga spyod kyang /_/sangs rgyas chos dang 'phags pa'i dge 'dun skyabs song ste/_/sangs rgyas 'grub bya snyam du kun mkhyen yid byed na/_/mkhas pa tshul khrims pha rol phyin gnas rig 
[\[18b.3\]]par bya/_/gal te bskal pa bye bar dge ba'i las lam bcu/_/spyod kyang dgra bcom rang rgyal nyid la 'dod skyed na/_/de tshe tshul khrims skyon byung tshul khrims nyams pa yin/_/sems bskyed de ni phas pham pas kyang shin tu lci/_/tshul khrims srung zhing byang chub mchog 
[\[18b.4\]]tu yongs bsngo la/_/de yis rlom sems med cing bdag bstod mi byed la/_/nga yi 'du shes sems can 'du shes yongs su spangs/_/byang chub sems dpa' tshul khrims pha rol phyin gnas brjod/_/gal te byang chub sems dpa' rgyal ba'i lam spyod pa/_/sems 
[\[18b.5\]]can 'di dag khrims ldan 'di dag khrims 'chal zhes/_/sna tshogs 'du shes zhugs pa shin tu tshul khrims 'chal/_/tshul khrims nyams shing de la yongs dag tshul khrims med/_/gang la bdag gi 'du shes sems can 'du shes med/_/'du shes 'dod chags bral 
[\[18b.6\]]la sdom min ga la yod/_/gang la sdom dang sdom pa ma yin rlom sems med/_/'di ni tshul khrims sdom par rnam par 'dren pas gsungs/_/sems can dag pa gang zhig de ltar khrims ldan pa/_/sdug dang mi sdug kun la lta ba med pa yin/_/mgo dang rkang 
[\[18b.7\]]lag gtong zhing zhum pa'i sems kyang med/_/bdog pa thams cad gtong zhing rtag tu zhen pa med/_/chos rnams rang bzhin bdag med ya ma brlar shes nas/_/bdag gi sha yang gtong zhing zhum pa'i sems med na/_/de tshe phyi rol dngos po gtong ba smos ci dgos/_/
[\[19a\]]
[\[19a.1\]]gal te ser sna byed pa de ni gnas med do/_/bdag tu 'du shes dngos la bdag gir 'dzin pas chags/_/blun po rnams la gtong ba'i blo lta ga la yod/_/ser sna can ni [{]yi dgas [,]yi dwags [}]gnas su skye bar 'gyur/_/ci ste mir skyes na yang de tshe dbul por 
[\[19a.2\]]'gyur/_/de tshe byang chub sems dpa' sems can dbul shes nas/_/gtong la mos par 'gyur zhing rtag tu lhug par gtong /_/gling bzhi legs par brgyan pa mchil ma'i thal ba 'dra/_/byin nas dga' bar 'gyur gyi gling thob de lta min/_/byang chub sems 
[\[19a.3\]]dpa' mkhas pa gsal ba srid gsum gyi/_/sems can ji snyed de dag kun la sbyin pa 'di/_/byin par gyur cig snyam du bsams nas sbyin byin la/_/de yang 'gro ba'i don phyir byang chub mchog tu bsngo/_/sbyin pa byin nas dngos la gnas par byed pa med/_/de ni 
[\[19a.4\]]nam du'ang rnam par smin la re ba med/_/de ltar gtong la mkhas pa thams cad gtong ba ste/_/chung ngu btang la mang po dpag tu med par 'gyur/_/srid pa gsum na sems can ma lus ji snyed pa/_/yongs su brtag pa bzung ste de dag thams cad kyis/_/'jig rten 
[\[19a.5\]]mkhyen pa sangs rgyas dgra bcom rang rgyal la/_/bskal pa mtha' yas sbyin byin nyan thos legs tshol na/_/byang chub sems dpa' mkhas pa thabs mkhas gang zhig gis/_/de dag bsod nams bya ba'i dngos la yi rang nas/_/sems can don du byang chub mchog 
[\[19a.6\]]rab yongs bsngo na/_/yongs su bsngos pas 'gro ba thams cad zil gyis gnon/_/nor bu mching bu'i phung po chen por gyur pa yang /_/rin chen bai DUr+ya gcig de kun zil gyis gnon/_/de bzhin 'gro kun sbyin pa'i phung po rgya chen kun/_/rjes su yi rang byang chub 
[\[19a.7\]]sems dpas zil gyis gnon/_/gal te byang chub sems dpas 'gro la sbyin byin nas/_/de la bdag gir mi byed dngos po phangs med na/_/de las dge ba'i rtsa ba mthu chen 'phel 'gyur te/_/sprin med 'od ldan zla dkyil yar gyi ngo bzhin no/_/
[\[19b\]]
[\[19b.1\]]skabs drug pa mthar gyis pa bstan/_byang chub sems dpa'i sbyin pas [{]yi dgas [,]yi dwags [}]'gro ba gcod/_/dbul ba dang ni de bzhin nyon mongs thams cad gcod/_/spyod tshe longs spyod mtha' yas rgyas pa thob par 'gyur/_/sbyin pas sdug bsngal gyur pa'i sems can 
[\[19b.2\]]yongs smin byed/_/khrims kyis dud 'gro'i 'gro ba du ma'i ngo bo dang /_/mi khom brgyad spong de yis dal ba rtag tu rnyed/_/bzod pas gzugs bzang dam pa rgya chen thob 'gyur te/_/gser mdog sdug cing 'gro bas lta ba'i 'os su 'gyur/_/brtson 'grus 
[\[19b.3\]]kyis ni dkar po'i yon tan 'grib mi 'gyur/_/ye shes mtha' yas rgyal ba'i bang mdzod rnyed par 'gyur/_/bsam gtan gyis ni 'dod pa'i yon tan smad pa 'dor/_/rig dang mngon par shes dang ting 'dzin mngon par sgrub/_/shes rab kyis ni chos kyi rang bzhin 
[\[19b.4\]]yongs shes nas/_/khams gsum ma lus pa las yang dag 'da' bar 'gyur/_/mi yi khyu mchog 'khor lo rin chen bskor byas nas/_/sdug bsngal zad par bya phyir 'gro la chos kyang ston/_/skabs bdun pa skad cig ma gcig la mngon par rdzogs par byang chub par bstan/_chos 
[\[19b.5\]]'di yongs rdzogs byas nas byang chub sems dpa' de/_/skabs brgyad pa chos kyi sku bstan/_yongs dag zhing dang sems can dag pa yongs su 'dzin/_/sangs rgyas rgyud dang chos kyi rgyud kyang yongs su 'dzin/_/de bzhin dge 'dun rgyud dang chos kun yongs su 'dzin/_/'gro 
[\[19b.6\]]ba'i nad gso mdzad pa sman pa'i mchog gyur pas/_/shes rab bstan pa byang chub lam ldan 'di gsungs te/_/ming ni yon tan rin chen sdud pa byang chub lam/_/lam 'di sems can kun gyis thob par bya phyir bshad/_/'phags pa shes rab kyi pha rol 
[\[19b.7\]]tu phyin pa sdud pa tshigs su bcad pa rdzogs [{]s+ho[,]so[}]//_//rgya gar gyi mkhan po bid+yA ka ra sing ha dang /_zhu chen gyi lots+tsha ba ban de dpal brtsegs kyis bsgyur cing zhus te gtan la phab pa//_//
[\[20a\]]
[\[20a.1\]{D14}]@##/_/rgya gar skad du/_Ar+ya su bi kran ta bi kra ma pa ri pr-i ts+tshA pradz+nyA bA ra mi ta nir de sha/_bod skad du/_'phags pa rab kyi rtsal gyis rnam par gnon pas zhus pa shes rab kyi pha rol tu phyin pa bstan pa/_bam po dang po/_sangs rgyas dang /_
[\[20a.2\]]byang chub sems dpa' dang /_'phags pa nyan thos thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na 'od ma'i tshal bya ka lan da ka gnas pa na/_dge slong stong nyis brgya lnga bcu'i dge slong gi dge 
[\[20a.3\]]'dun chen po dang /_byang chub sems dpa' sems dpa' chen po sangs rgyas kyi zhing tha dad pa nas 'dus pa skye ba gcig gis thogs pa tshad med grangs med pa dang thabs cig tu bzhugs te/_de'i tshe bcom ldan 'das 'khor brgya stong du mas yongs su bskor cing 
[\[20a.4\]]mdun gyis bltas te chos ston to/_/de nas byang chub sems dpa' sems dpa' chen po rab kyi rtsal gyis rnam par gnon pa zhes bya ba 'khor de nyid du 'dus par gyur nas 'dug pa de stan las langs te bla gos phrag pa gcig tu gzar nas pus mo g.yas pa'i lha nga 
[\[20a.5\]]sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/gal te zhus nas zhu ba lung bstan pa'i slad du bcom ldan 'das kyis bdag la skabs phye na/_de bzhin gshegs pa dgra 
[\[20a.6\]]bcom pa yang dag par rdzogs pa'i sangs rgyas la bdag phyogs 'ga' zhig zhu lags so/_/de skad ces gsol pa dang /_bcom ldan 'das kyis byang chub sems dpa' sems dpa' chen po rab kyi rtsal gyis rnam par gnon pa la 'di skad ces bka' stsal to/_/
[\[20a.7\]]rab kyi rtsal gyis rnam par gnon pa/_/de bzhin gshegs pa dgra bcom pa yang dag par rdzogs pa'i sangs rgyas la khyod ci dang ci 'dod pa dris shig dang /_dris pa de dang de'i lung bstan pas khyod kyi sems rangs par bya'o/_/de skad ces bka' stsal pa dang /_
[\[20b\]]
[\[20b.1\]]bcom ldan 'das la byang chub sems dpa' sems dpa' chen po rab kyi rtsal gyis rnam par gnon pas 'di skad ces gsol to/_/bcom ldan 'das shes rab kyi pha rol tu phyin pa shes rab kyi pha rol tu phyin pa zhes bgyi ba/_bcom ldan 'das ji tsam gyis na byang chub 
[\[20b.2\]]sems dpa' sems dpa' chen po rnams kyi shes rab kyi pha rol tu phyin pa zhes bgyi/_bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa la spyod pa lags/_bcom ldan 'das ji ltar na shes rab kyi pha rol tu phyin 
[\[20b.3\]]pa la spyod pa'i byang chub sems dpa' sems dpa' chen po shes rab kyi pha rol tu phyin pa sgom pa yongs su rdzogs par 'gyur lags/_bcom ldan 'das ji ltar na byang chub sems dpa' sems dpa' chen po shes rab kyi pha rol tu phyin pa sgom pa na bdud sdig can 
[\[20b.4\]]gyis glags mi rnyed cing bdud kyi las thams cad kyang rtogs par 'gyur lags/_bcom ldan 'das byang chub sems dpa' sems dpa' chen po shes rab kyi pha rol tu phyin pa la gnas pa ji lta bus gnas na myur du thams cad mkhyen pa nyid kyi chos rnams yongs 
[\[20b.5\]]su rdzogs par 'gyur lags/_de skad ces gsol pa dang /_bcom ldan 'das kyis byang chub sems dpa' sems dpa' chen po rab kyi rtsal gyis rnam par gnon pa la 'di skad ces bka' stsal to/_/rab kyi rtsal gyis rnam par gnon pa khyod byang chub sems 
[\[20b.6\]]dpa' sems dpa' chen po rnams kyi don dang /_ci nas khyod skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang mi rnams kyi skye bo phal po che'i don dang phan pa dang bde ba'i phyir zhugs shing /_da ltar gyi dang /_ma 
[\[20b.7\]]'ongs pa'i byang chub sems dpa' sems dpa' chen po rnams la snang bar byed par 'dod pas de bzhin gshegs pa dgra bcom pa yang dag par rdzogs pa'i sangs rgyas la shes rab kyi pha rol tu phyin pa 'dri ba legs so legs so/_/de nas bcom ldan 'das 
[\[21a\]]
[\[21a.1\]]kyis mkhyen bzhin du byang chub sems dpa' sems dpa' chen po rab kyi rtsal gyis rnam par gnon pa la 'di skad ces bka' stsal to/_/rab kyi rtsal gyis rnam par gnon pa khyod don gyi dbang gang mthong nas de bzhin gshegs pa la don 'di lta bu 'dri/_
[\[21a.2\]]de skad ces bka' stsal pa dang /_bcom ldan 'das la byang chub sems dpa' sems dpa' chen po rab kyi rtsal gyis rnam par gnon pas 'di skad ces gsol to/_/bcom ldan 'das sems can thams cad la sman pa dang /_sems can thams cad la snying brtse ba dang /_
[\[21a.3\]]sems can thams cad kyi don gyi slad du bdag de bzhin gshegs pa la don 'di zhu lags so/_/de ci'i slad du zhe na/_bcom ldan 'das 'di lta ste/_shes rab kyi pha rol tu phyin pa ni nyan thos dang /_rang sangs rgyas dang byang chub sems dpa' dang /_yang dag par rdzogs 
[\[21a.4\]]pa'i sangs rgyas kyi chos dang /_chos thams cad sdud pa lags pa'i slad du'o/_/bcom ldan 'das de la sems can gang dag nyan thos kyi theg pa la nges par gyur pa de dag gis thos na myur du zag pa ma mchis pa'i sa mngon sum du bgyid par 'gyur ba dang /_gang dag rang 
[\[21a.5\]]sangs rgyas kyi theg pa la nges par gyur pa de dag kyang myur du rang sangs rgyas kyi theg pa la nges par 'byung bar 'gyur ba dang /_gang dag bla na med pa yang dag par rdzogs pa'i byang chub la yang dag par zhugs pa de dag kyang myur du bla na med pa yang dag par rdzogs pa'i 
[\[21a.6\]]byang chub mngon par rdzogs par 'tshang rgya bar 'gyur ba dang /_gang dag yang dag pa nyid skyon med pa la ma zhugs shing sa gsum la ma nges pa de dag gis thos na bla na med pa yang dag par rdzogs pa'i byang chub tu sems bskyed par 'gyur ba dang /_bcom ldan 'das 
[\[21a.7\]]de bzhin gshegs pas shes rab kyi pha rol tu phyin pa 'di zhus pa'i lan btab pas sems can thams cad kyi dge ba'i rtsa ba skyed par 'gyur ba'i slad du de bzhin gshegs pa'i yul dang /_de bzhin gshegs pa'i ye shes bstan du gsol/_bcom ldan 'das 
[\[21b\]]
[\[21b.1\]]bdag ni sems can dman pa la mos pa rnams kyi slad du de bzhin gshegs pa la zhu ba ma lags/_dbul po'i sems dang ldan pa rnams kyi slad du ma lags/_dbul po'i theg pa la yang dag par zhugs pa rnams kyi slad du ma lags/_le lo can rnams kyi slad 
[\[21b.2\]]du ma lags/_le lo'i zil gyis non pa rnams kyi slad du ma lags/_lta ba'i 'dam du bying ba rnams kyi slad du ma lags/_bdud kyi zhags pas zin pa rnams kyi slad du ma lags/_ngo tsha ma 'tshal cing khrel ma mchis pa rnams kyi slad du ma lags/_yo byad 
[\[21b.3\]]bsnyungs pa dang mi ldan pa rnams kyi slad du ma lags/_bskyud ngas pa rnams kyi slad du ma lags/_sems 'khrul pa rnams kyi slad du ma lags/_'dod pa'i 'dam du bying ba rnams kyi slad du ma lags/_/g.yon can rnams kyi slad du ma lags/_sgyu can 
[\[21b.4\]]rnams kyi slad du ma lags/_bgyis pa mi gzob rnams kyi slad du ma lags/_sdig pa 'tshal ba rnams kyi slad du ma lags/_sdig pa spyod pa rnams kyi slad du ma lags/_tshul khrims nyams pa rnams kyi slad du ma lags/_tshul khrims yongs su ma 
[\[21b.5\]]dag pa rnams kyi slad du ma lags/_lta ba nyams pa rnams kyi slad du ma lags/_bdud kyi spyod yul la spyod pa rnams kyi slad du ma lags/_bdag la stod pa rnams kyi slad du ma lags/_gzhan la smod pa rnams kyi slad du ma lags/_rnyed pa dang 
[\[21b.6\]]bkur sti la gdu ba rnams kyi slad du ma lags/_lhung bzed dang chos gos la chags pa rnams kyi slad du ma lags/_tshul 'chos pa rnams kyi slad du ma lags/_kha gsag can rnams kyi slad du ma lags/_gzhogs slong can rnams kyi slad du ma 
[\[21b.7\]]lags/_/thob kyis 'jal ba rnams kyi slad du ma lags/_rnyed pa las rnyed pa sgrub pa rnams kyi slad du ma lags te/_bcom ldan 'das sems can de lta bu rnams kyi slad du bdag de bzhin gshegs pa la zhu ba ma lags so/_/bcom ldan 'das 
[\[22a\]]
[\[22a.1\]]sems can gang dag thams cad mkhyen pa'i ye shes tshol ba dang /_chags pa ma mchis pa'i ye shes dang /_rang byung gi ye shes dang /_mi mnyam pa dang mnyam pa'i ye shes dang /_bla na med pa'i ye shes tshol ba de dag dang /_gang dag bdag 
[\[22a.2\]]dang pha rol kyang mi dmigs na/_bdag la stod pa dang /_gzhan la smod pa lta ga la mchis te/_bcom ldan 'das rwa bcad pa lta bur rang rgyal ma mchis pa/_zug rngu phyung ba/_gdol bu lta bur sems dma' ba/_sems sa dang chu dang me dang rlung dang nam mkha' dang 
[\[22a.3\]]mtshungs pa'i sems can rnams dang /_byang chub sems dpa' sems dpa' chen po rnams kyi slad du bdag de bzhin gshegs pa la zhu lags so/_/bcom ldan 'das gang dag chos kyang mi dmigs shing /_rlom sems su mi bgyid la mngon par zhen pa ma 
[\[22a.4\]]mchis na/_chos ma lags pa lta ga la mchis te/_byang chub sems dpa' sems dpa' chen po de dag gi slad du bdag de bzhin gshegs pa la zhu lags so/_/bcom ldan 'das bsam pa dag pa/_g.yo ma mchis pa/_sgyu ma mchis pa/_drang ba/_sems 
[\[22a.5\]]mnyam pa/_sems can thams cad la sman pa dang /_snying brtse ba can/_yang dag par 'dzin du stsol ba/_yang dag par gzengs stod pa/_yang dag par dga' bar bgyid pa/_khur chen po khyer ba/_theg pa chen po la mngon par zhugs pa/_bgyi ba chen 
[\[22a.6\]]pos so sor nye bar gnas pa/_snying rje chen po dang ldan pa/_sems can thams cad bde ba thob par bgyid pa 'dren pa/_rnam par 'dren pa/_yongs su 'dren pa/_chos thams cad la mi rten par gnas pa/_skye ba'i gnas thams cad mi tshol ba/_bdud 
[\[22a.7\]]kyi zhags pa thams cad las rnam par grol ba/_'dun pa can brtson 'grus dang ldan pa/_bag mchis pa/_chos thams cad kyi dam pa'i pha rol tu phyin pa/_the tshom thams cad gcod pa la mkhas pa'i sems can rnams dang /_byang chub sems dpa' 
[\[22b\]]
[\[22b.1\]]sems dpa' chen po rnams kyi slad du bcom ldan 'das bdag de bzhin gshegs pa la zhu lags so/_/bcom ldan 'das sems can gang dag sangs rgyas kyi ye shes la yang rlom sems su mi bgyid cing mngon par mi zhen la chags par mi gnas shing /_rlom sems 
[\[22b.2\]]thams cad las yang dag par 'das pa'i lam la gnas pa/_lam du zhugs pa/_lam ston pa'i sems can rnams dang /_byang chub sems dpa' sems dpa' chen po de dag gi slad du bcom ldan 'das bdag de bzhin gshegs pa la zhu lags so/_/
[\[22b.3\]]bcom ldan 'das bdag ni sems can thams cad la bde ba dang /_ltag na ma mchis pa'i bde ba dang /_bla na ma mchis pa'i bde ba dang /_mya ngan las 'das pa'i bde ba dang /_sangs rgyas kyi bde ba dang /_'dus ma bgyis kyi bde ba nye bar bsgrub par 'tshal te/_
[\[22b.4\]]bdag sems can thams cad kyi don dang /_sman pa dang /_bde ba dang /_grub pa dang /_bde ba'i slad du de bzhin gshegs pa la zhu lags so/_/bcom ldan 'das bdag ni the tshom ma mchis par 'tshal zhing the tshom ma mchis nas kyang sems can rnams kyi the tshom rab 
[\[22b.5\]]tu spang ba'i slad du chos bshad par 'tshal te/_bcom ldan 'das bdag sems can thams cad kyi the tshom bsal ba'i slad du bcom ldan 'das la zhu lags so/_/de ci'i slad du zhe na/_bcom ldan 'das sems can thams cad ni sdug bsngal dang mi 'thun zhing bde ba 'tshal 
[\[22b.6\]]la/_sems can thams cad ni bde ba don du gnyer ba lags te/_bcom ldan 'das shes rab ma gtogs par gzhan sems can rnams kyi bde ba gang yang bdag gis ma mthong zhing /_bcom ldan 'das byang chub sems dpa'i theg pa theg pa chen po ma gtogs 
[\[22b.7\]]par gzhan sems can rnams kyi bde ba gang yang ma mchis te/_bcom ldan 'das bdag gis don gyi dbang 'di mthong bas sems can rnams la bde ba nye bar bsgrub par 'tshal ba'i slad du shes rab kyi pha rol tu phyin pa zhu lags so/_/bcom ldan 'das byang chub 
[\[23a\]]
[\[23a.1\]]sems dpa' rnams kyi don 'di yang dag par mthong bas bdag gis de bzhin gshegs pa la don 'di zhu lags so/_/de skad ces gsol pa dang /_bcom ldan 'das kyis byang chub sems dpa' sems dpa' chen po rab kyi rtsal gyis rnam par gnon pa 
[\[23a.2\]]la 'di skad ces bka' stsal to/_/rab kyi rtsal gyis rnam par gnon pa legs so legs so/_/khyod skye bo phal po che la snying brtse ba'i phyir de bzhin gshegs pa la shes rab kyi pha rol tu phyin pa 'di 'dri ba ni khyod kyi yon tan gyi mtha' rtogs par sla ba ma yin no/_/de'i phyir rab 
[\[23a.3\]]kyi rtsal gyis rnam par gnon pa legs par nyon la rab tu yid la zung shig dang ngas khyod la bshad do/_/bcom ldan 'das legs so zhes gsol nas byang chub sems dpa' sems dpa' chen po rab kyi rtsal gyis rnam par gnon pa bcom ldan 'das kyi ltar nyan pa dang /_bcom 
[\[23a.4\]]ldan 'das kyis 'di skad ces bka' stsal to/_/rab kyi rtsal gyis rnam par gnon pa khyod 'di skad du bcom ldan 'das shes rab kyi pha rol tu phyin pa shes rab kyi pha rol tu phyin pa zhes bgyi ba/_bcom ldan 'das ji tsam gyis na byang chub sems dpa' rnams kyi shes rab kyi pha rol tu phyin pa zhes 
[\[23a.5\]]bgyi zhes zer ba ni/_rab kyi rtsal gyis rnam par gnon pa shes rab kyi pha rol tu phyin pa ni chos gang gis kyang brjod par bya ba ma yin te/_shes rab kyi pha rol tu phyin pa ni tshig thams cad las 'das pa'o/_/rab kyi rtsal gyis rnam par gnon pa shes rab kyi pha rol tu phyin pa ni 
[\[23a.6\]]'di shes rab kyi pha rol tu phyin pa'o/_/'di'i shes rab kyi pha rol tu phyin pa'o/_/'dis shes rab kyi pha rol tu phyin pa'o/_/'di'i phyir shes rab kyi pha rol tu phyin pa'o zhes brjod par mi nus so/_/rab kyi rtsal gyis rnam par gnon pa 'di ni chos thams cad kyi pha rol 
[\[23a.7\]]tu phyin pa yin te/_de'i phyir shes rab kyi pha rol tu phyin pa zhes bya'o/_/rab kyi rtsal gyis rnam par gnon pa shes rab nyid kyang de bzhin gshegs pas ma brnyes ma dmigs na shes rab kyi pha rol tu phyin pa lta dmigs par ga la 'gyur/_rab kyi rtsal gyis rnam par 
[\[23b\]]
[\[23b.1\]]gnon pa shes rab ces bya ba 'di ni chos thams cad kun du shes pa 'di ni chos thams cad kun du rig pa ste/_de'i phyir shes rab ces bya'o/_/rab kyi rtsal gyis rnam par gnon pa chos thams cad kun du rig pa gang zhe na/_chos 'di dag thams cad ni rnam pa gzhan na 
[\[23b.2\]]chos thams cad rnam pa gzhan du brjod de/_chos thams cad ni brjod pa las rnam par grol ba ma yin no/_/gang chos thams cad kun du shes pa dang /_gang chos thams cad kun du rig pa de yang tshig gis brjod par mi nus mod kyi/_'on kyang ji ltar sems can rnams 
[\[23b.3\]]kyis shes par gyur pa de ltar shes rab ces bya'o/_/'di ni btags pa zhes bya ste/_de'i phyir shes rab ces bya'o/_/rab kyi rtsal gyis rnam par gnon pa chos thams cad ni gdags su med/_gzung du med/_bshad du med/_snang ba med de/_de lta bur kun du rig pa 
[\[23b.4\]]de ni kun tu rig pa zhes bya'o/_/rab kyi rtsal gyis rnam par gnon pa shes rab ces bya ba de ni kun shes pa yang ma yin/_kun mi shes pa yang ma yin/_de las kyang ma yin/_de las ma yin pa yang ma yin te/_de'i phyir shes rab ces bya'o/_/rab kyi rtsal gyis 
[\[23b.5\]]rnam par gnon pa de ni mi shes pa'i spyod yul yang ma yin/_ye shes kyi spyod yul yang ma yin/_mi shes pa'i yul yang ma yin/_ye shes kyi yul yang ma yin te/_ye shes ni yul med pa'o/_/gal te ye shes la yul yod du zin na mi shes par 'gyur ro/_/
[\[23b.6\]]ye shes ni mi shes pa las ma yin/_mi shes pa yang ye shes las ma yin/_ye shes ni mi shes pa ma yin/_mi shes pa yang ye shes ma yin te/_ye shes kyis ye shes zhes bya'o/_/ye shes kyis mi shes pa zhes mi bya'o/_/mi shes pa ye shes zhes 
[\[23b.7\]]bya'o/_/de la ye shes de ni 'di'o/_/ye shes de ni 'dis so/_/ye shes de ni 'di'i phyir ro zhes ye shes cung zad kyang bstan par mi nus te/_de'i phyir ye shes de ni ye shes nyid kyis med do/_/ye shes kyang ye shes su mi gnas te/_mi shes bas kyang ye shes zhes 
[\[24a\]]
[\[24a.1\]]mi bya'o/_/gal te mi shes pas ye shes shes bya na ni de'i phyir byis pa so so'i skye bo thams cad kyang ye shes can du 'gyur ro/_/gang ye shes dang mi shes pa mi dmigs shing ye shes dang mi shes pa yang dag pa ji lta ba bzhin du yongs su shes pa de nyid ye 
[\[24a.2\]]shes zhes bya ste/_ye shes ni ji skad du brjod pa de bzhin du ma yin no/_/de bas na ye shes ni brjod par bya ba ma yin zhing yul thams cad las rab tu 'das pa ste/_ye shes ni gang gi yul yang ma yin no/_/ye shes kyi yul yang gang yang ma yin no/_/rab kyi rtsal gyis 
[\[24a.3\]]rnam par gnon pa ye shes bstan pa yul yang ma yin/_phyogs kyang ma yin pa 'di gang gis shes pa de ni ye shes can nam/_ye shes can ma yin pa zhes bya ba'i grangs su mi 'gro'o/_/rab kyi rtsal gyis rnam par gnon pa gang 'di ltar rab tu shes pa dang /_rjes su rtogs 
[\[24a.4\]]pa dang /_kun shes pa de ni shes rab ces bya'o/_/rab kyi rtsal gyis rnam par gnon pa gang 'di ltar mngon par rtogs pa mngon sum du byed pa de ni 'jig rten las 'das pa'i shes rab ces bya ste/_'jig rten las 'das pa'i shes rab ces ji skad du brjod pa bzhin du ni ma yin no/_/
[\[24a.5\]]de ci'i phyir zhe na/_'jig rten nyid kyang mi dmigs na 'jig rten las 'das pa'i shes rab lta ga la yod de/_'jig rten las 'das pa'i shes rab kyis gang 'jig rten las sgrol bar 'gyur ba lta ci smos/_de ci'i phyir zhe na/_des 'jig rten mi dmigs pas ci yang 
[\[24a.6\]]sgrol bar mi byed de/_de'i phyir 'jig rten las 'das pa'i shes rab ces bya'o/_/rab kyi rtsal gyis rnam par gnon pa 'jig rten zhes bya ba 'di ni btags pa zhes brjod pa ste/_btags pa ni 'jig rten las yang dag par 'das pa ma yin gyi/_btags pa thams 
[\[24a.7\]]cad las yang dag par 'das pa ni 'jig rten las 'das pa zhes bya'o/_/'da' bar bya ba ni 'jig rten las 'das pa ma yin gyi/_'da' bar mi bya ba ni 'jig rten las 'das pa'o/_/de ci'i phyir zhe na/_de la gang 'da' bar bya ba'am gang gis 'da' bar bya ba'i chos phra rab 
[\[24b\]]
[\[24b.1\]]tsam yang med pas de'i phyir 'das pa zhes bya ste/_'jig rten las 'das pa la ni 'jig rten yang med 'jig rten las 'das pa yang med do/_/bla na med pa la ni bsgral ba med de/_de'i phyir 'jig rten las 'das pa zhes bya'o/_/rab kyi rtsal gyis rnam par gnon pa 'di 
[\[24b.2\]]ni 'jig rten las 'das pa'i shes rab bstan pa zhes bya ste/_'jig rten las 'das pa'i shes rab ces ji skad du brjod pa bzhin du ni ma yin no/_/de ci'i phyir zhe na/_'jig rten las 'das pa ni brjod par bya ba ma yin gyi de ni rgal ba ste/_de la ni 'da' bar bya ba ci yang 
[\[24b.3\]]med pas de'i phyir 'jig rten las 'das pa'i shes rab ces bya'o/_/rab kyi rtsal gyis rnam par gnon pa de la gang nges par rtogs pa'i shes rab des ci nges par rtogs/_'di la ni nges par rtogs par bya ba ci yang med do/_/gal te nges par rtogs par bya ba 'ga' zhig 
[\[24b.4\]]yod du zin na ni de shes rab kyis nges par rtogs pa zhes gdags na/_gang gis kyang mi rtogs shing kun rtogs pa ma yin la gang gis rtogs par 'gyur ba'i bye brag gang yang mi dmigs so/_/nges par rtogs pa zhes bya ba ni 'di la rtogs par byed pa ci yang med cing kun rtogs 
[\[24b.5\]]par bya ba yang med de/_de la rtogs par byed pa ci yang med cing kun rtogs par bya ba yang med pas de'i phyir nges par rtogs pa zhes bya'o/_/'di la ni gang yang mthar 'gro ba med cing dbus su yang ma yin te de'i phyir nges par rtogs pa zhes bya'o/_/nges par rtogs pa'i shes 
[\[24b.6\]]rab kyis rtogs pa ni steng ma rtogs te/_gang du yang mi rgyug_/rnam par mi rgyug_/kun du mi rgyug ste de'i phyir nges par rtogs pa zhes bya'o/_/rab kyi rtsal gyis rnam par gnon pa nges par rtogs zhes bya ba'i shes rab kyis ci nges par rtogs zhe na/_gang ci snang ba de thams 
[\[24b.7\]]cad nges par rtogs so/_/gang gis nges par rtogs zhe na/_shes rab kyis so/_/shes rab kyis ji ltar nges par rtogs zhe na/_gang btags pa'i mtshan nyid de thams cad mtshan nyid med pa dang /_mtshan nyid med pa yang btags pa'i mtshan nyid du'o/_/rab kyi rtsal 
[\[25a\]]
[\[25a.1\]]gyis rnam par gnon pa gang 'di lta bu'i shes rab dang ldan pas nges par rtogs pa des ni khams gsum rtogs so/_/ji ltar rtogs zhe na/_khams gsum ni khams med par rtogs te/_'di la ni khams rtogs pa ci yang med do/_/des khams 
[\[25a.2\]]gsum ni khams med par rtogs so/_/gang de ltar khams gsum khams med par nges par rtogs pa dang /_gang gis de ltar khams gsum nges par rtogs pa de ni nges par rtogs pa'i shes rab dang ldan pa zhes bya'o/_/ji ltar na nges par rtogs pa'i shes rab dang ldan zhe 
[\[25a.3\]]na nges par rtogs par bya ba ni mi dge ba gang yang med de/_des thams cad dge bar nges par rtogs te/_de nges par rtogs pa'i shes rab kyis rab tu 'da'o/_/de ltar rtogs pa'i shes rab dang ldan pas gang ci mthong ba dang /_thos pa dang /_snams pa dang /_myangs pa 
[\[25a.4\]]dang /_reg pa dang /_rnam par shes pa de dag thams cad nges par rtogs so/_/ji lta bur rtogs zhe na/_mi rtag pa dang /_sdug bsngal ba dang /_'bras dang /_nad dang /_zug rngu dang /_stong pa nyid dang /_sdig pa dang /_gnod pa dang /_mtha' ma dang /_'jig pa dang /_
[\[25a.5\]]'jig pa'i chos nyid dang /_g.yo ba dang /_'jig pa'i tshul can dang /_bdag med pa dang /_mi skye ba dang /_mi 'gog pa dang /_mtshan nyid med par te/_rab kyi rtsal gyis rnam par gnon pa de ni bsil bar gyur pa zug rngu med pa zhes bya'o/_/rab kyi rtsal gyis 
[\[25a.6\]]rnam par gnon pa 'di lta ste/_dper na zug rngu med pa zhes bya ba'i sman gyi rigs de gang na 'dug pa de na zug rngu thams cad sel cing nges par 'don to/_/de bzhin du 'di lta bu'i chos rnams dang ldan pa'i dge slong ni zug rngu med cing bsil bar gyur la nges par rtogs pa'i 
[\[25a.7\]]shes rab dang ldan zhing drug la rtag tu gnas la/_nges par rtogs pa'i shes rab kyis khams gsum thams cad la mi chags shing bdud kyi zhags pa thams cad las rab tu 'das so/_/rab kyi rtsal gyis rnam par gnon pa 'di lta ste dper na rdo rje ni dbug pa'i phyir gang 
[\[25b\]]
[\[25b.1\]]du btsugs pa de dang de nyid nges par phigs so/_/de bzhin du dge slong gis nges par rtogs pa'i shes rab kyis yongs su zin pa'i rdo rje lta bu'i ting nge 'dzin gang du btsugs pa dang /_gang du spyod pa de dag thams cad nges par rtogs so/_/de nges par rtogs pa'i shes rab 'jig 
[\[25b.2\]]rten las 'das pa yang dag par sdug bsngal zad par 'gyur ba dang ldan pas chags pa med pa ni gsum rig pa zhes bya'o/_/rab kyi rtsal gyis rnam par gnon pa rig pa zhes bya ba de ni ma rig pa nye bar zhi ba'i tshig [{]bla dgas [,]bla dwags [}]so/_/ma rig pa yongs su shes pa zhes bya ba de ni sdug 
[\[25b.3\]]bsngal gyi phung po nye bar zhi ba'i tshig [{]bla dgas [,]bla dwags [}]so/_/rab kyi rtsal gyis rnam par gnon pa 'di lta ste/_dper na sman pa mkhas pa gsal ba/_yid rno ba/_lhag par rtogs pa dang ldan pa/_sman thams cad la mkhas pa/_nad ldang ba thams cad la mkhas pa/_sdug 
[\[25b.4\]]bsngal thams cad las rnam par 'grel ba des nad pa gang dang gang la gso bar byas pa de dang de 'tsho'o/_/de ci'i phyir zhe na/_'di lta ste de sman thams cad la mkhas shing nad ldang ba thams cad la mkhas te/_nad thams cad las thar par byed pa'i phyir ro/_/rab kyi rtsal 
[\[25b.5\]]gyis rnam par gnon pa de bzhin du rig pa gsum pos ni ma rig pa thams cad nye bar zhi bar 'gyur/_sdug bsngal thams cad 'joms par 'gyur/_rga shi dang mya ngan dang smre sngags 'don pa dang /_sdug bsngal ba dang /_yid mi bde ba dang /_'khrug pa thams cad 
[\[25b.6\]]nye bar zhi bar 'gyur te/_rab kyi rtsal gyis rnam par gnon pa de ni 'jig rten las 'das pa'i shes rab nges par rtogs par 'gro ba zhes bya'o/_/rab kyi rtsal gyis rnam par gnon pa ngas 'di la dgongs nas/_srid par skye bar yongs zad par/_/gang gis yang dag rab 
[\[25b.7\]]shes pa/_/gang rnams rtogs par 'gro ba de/_/'jig rten na ni shes rab mchog_/ces bshad do/_/rab kyi rtsal gyis rnam par gnon pa srid par skye ba yongs su zad pa zhes bya ba gang gi tshig [{]bla dgas [,]bla dwags [}]yin zhe na/_de ni 'byung ba dang nub pa rab tu rtogs pa'i 
[\[26a\]]
[\[26a.1\]]tshig [{]bla dgas [,]bla dwags [}]so/_/'byung ba dang nub pa gang zhe na/_kun 'byung ba'i chos ci yang rung ste de thams cad ni 'gog pa'i chos te/_'di ltar kun 'byung ba dang nub par rab tu rtogs so/_/rab kyi rtsal gyis rnam par gnon pa kun 'byung ba zhes bya ba de ni 
[\[26a.2\]]'byung ba'i tshig [{]bla dgas [,]bla dwags [}]so/_/nub pa zhes bya ba de ni 'gog pa'i tshig [{]bla dgas [,]bla dwags [}]te/_'byung ba dang nub pa zhes ji skad du brjod pa de bzhin du ni ma yin no/_/rab kyi rtsal gyis rnam par gnon pa kun 'byung ba gang ci yang rung ste/_de ni kun 'byung ba'i chos ma yin no/_/
[\[26a.3\]]rab kyi rtsal gyis rnam par gnon pa mnyam pa la 'byung ba gang yang med de/_de ni kun du 'byung bar mi 'gyur ro/_/de mnyam pa nyid kyi rjes su song ste de'i phyir kun 'byung ba zhes bya'o/_/rab kyi rtsal gyis rnam par gnon pa mnyam pa'i rjes su song ba zhes bya ba ni 'di la 'byung 
[\[26a.4\]]ba gang yang med de kun 'byung bar mi 'gyur ro/_/de'i rang bzhin de ni rang gi ngang gis 'jig cing de ni 'gog pa ste/_de la ni 'gog pa gang yang med do/_/mnyam pa ni bla na med pa'i 'gog pa ste/_gang la skye ba med pa de la/_'gog pa med de de ni 'gog pa'o/_/rab kyi 
[\[26a.5\]]rtsal gyis rnam par gnon pa de ltar skye ba med cing 'gog pa med pa'i phyir gang 'byung ba dang nub pa rtogs pa de nub pa rab tu rtogs pa ste/_de'i phyir 'byung ba dang /_nub pa rab tu rtogs pa zhes bya'o/_/rab kyi rtsal gyis rnam par gnon pa rab tu rtogs zhes bya ba de ni rten cing 
[\[26a.6\]]'brel par 'byung ba yongs su shes pa zhes bya'o/_/gang la brten nas chos gang skye ba de nyid la brten nas chos de med de/_'di ni rten cing 'brel par 'byung ba rab tu rtogs pa zhes bya'o/_/rab kyi rtsal gyis rnam par gnon pa de ni rten cing 'brel par 'byung ba'i yang dag 
[\[26a.7\]]pa nyid ji lta ba bzhin du skye ba med par bstan to/_/mi skye ba ni rten cing 'brel par 'byung ba ste/_mi 'byung ba mnyam pas de'i phyir rten cing 'brel par 'byung ba zhes bya'o/_/gang la skye ba med pa de la 'gog pa ga la yod de/_'gog pa dang mi 'gal ba de ni rten cing 
[\[26b\]]
[\[26b.1\]]'brel par 'byung ba'i 'gog pa med pa ste/_skye ba med pa ni rten cing 'brel par 'byung ba zhes bya'o/_/gang 'brel par 'byung ba de ni ma byung ba'o/_/gang ma byung ba de ni 'das pa ma yin/_ma 'ongs pa ma yin/_da ltar byung ba ma yin no/_/gang 'das pa ma yin/_ma 'ongs 
[\[26b.2\]]pa ma yin/_da ltar byung ba ma yin pa de la 'gog pa med do/_/gang 'gog pa med pa de ni mi skye ba shes pa zhes bya'o/_/gang gis mi skye bar shes pa de ni yang skyed pa ma yin 'gog pa mngon sum du byed pa'ang ma yin no/_/gang mi skyed pa de 'gog par mi byed de skye ba 
[\[26b.3\]]yod na ni 'gog par yang shes so/_/gang mi skyed pa des chos thams cad 'gog pa nyid du shes shing mthong la rab tu rtogs shing mngon sum du byas te/_de'i phyir 'gog pa mngon sum du byas pa zhes bya'o/_/zad pa shes pa zhes bya'o/_/rab kyi rtsal gyis rnam par 
[\[26b.4\]]gnon pa mi shes pa zad pa de'i phyir zad pa shes pa zhes bya'o/_/gang gis zad ce na/_mi zad pas zad de de'i zad pa yang mi mthong ngo /_/rab kyi rtsal gyis rnam par gnon pa mi shes pa med pas/_de'i phyir de zad pa shes pa zhes bya'o/_/rab kyi rtsal gyis rnam par gnon 
[\[26b.5\]]pa mi shes pa yongs su shes pa de'i phyir mi shes pa zad de zad pa shes pa zhes bya'o/_/mi shes pa ni zad pa'am ma zad pa ma yin te/_'di ni shes pa dang bral ba'i phyir zad pa shes pa zhes bya'o/_/rab kyi rtsal gyis rnam par gnon pa 'di ni yang dag pa ji lta ba bzhin 
[\[26b.6\]]du yongs su shes pa ste/_de'i phyir bral ba zhes bya'o/_/mi shes pa dang bral ba dang /_shes pa dang bral ba 'di las gzhan ci yang mi dmigs so/_/ye shes nyid kyang mi dmigs na gang zad pa las rnam par grol ba mi shes pa lta ci smos te de'i phyir zad pa shes 
[\[26b.7\]]pa zhes bya ste/_ji skad brjod pa bzhin du ni ma yin no/_/zad pa shes pa gang yin pa de la tha snyad du gdags pa gang yang med mod kyi 'on kyang 'di ltar mi shes pa zad pa dang /_zad pa shes pa zhes bstan to/_/rab kyi rtsal gyis rnam par gnon pa gang gis chos thams 
[\[27a\]]
[\[27a.1\]]cad mi zad pa dang /_zad pa shes pa la brtag pa khong du chud pa de zad pa shes pa dang bral te/_zad pa med pa'i mtha' rjes su thob bo/_/mtha' med pa ni mya ngan las 'das pa'i mtha' ste/_ji skad du brjod pa bzhin du ni ma yin no/_/chos thams cad ni mya 
[\[27a.2\]]ngan las 'das pa'i mtha' ste mtha' med pa'o/_/mtha' thams cad chad pa ni mya ngan las 'das pa'i mtha' zhes bya ste ji skad du brjod pa bzhin du ni ma yin no/_/mya ngan las 'das pa'i mtha' ni tha snyad thams cad chad pa brjod par bya ba ma yin pa ste/_rab kyi rtsal gyis 
[\[27a.3\]]rnam par gnon pa mya ngan las 'das pa'i dbyings bstan pa 'di yang ji skad bstan pa bzhin du ni ma yin no/_/bstan pa thams cad las yang dag par 'das pas mya ngan las 'das pa'i dbyings ni bstan du med de/_bstan pa thams cad rab tu chad pa de ni mya ngan las 'das 
[\[27a.4\]]pa'i dbyings zhes bya'o/_/mya ngan las 'das pa'i dbyings zhes bya ba gang yin pa de ni 'jig rten las 'das pa'i shes rab nges par rtogs pa bstan pa la bya'o/_/rab kyi rtsal gyis rnam par gnon pa mya ngan las 'das pa'i dbyings de ni yul na mi gnas/_phyogs na 
[\[27a.5\]]mi gnas pa zhes bstan to/_/rab kyi rtsal gyis rnam par gnon pa de la shes rab kyi pha rol tu phyin pa gang zhe na/_rab kyi rtsal gyis rnam par gnon pa shes rab kyi pha rol tu phyin pa la tshu rol lam pha rol gang yang med do/_/rab kyi rtsal gyis rnam par gnon pa gal te shes 
[\[27a.6\]]rab kyi pha rol tu phyin pa la tshu rol lam/_pha rol dmigs na ni de bzhin gshegs pas shes rab kyi pha rol tu phyin pa tshu rol lam pha rol bshad pa zhig na/_rab kyi rtsal gyis rnam par gnon pa shes rab kyi pha rol tu phyin pa tshu rol mi dmigs pas de'i phyir de'i pha 
[\[27a.7\]]rol kyang med mod kyi 'on kyang rab kyi rtsal gyis rnam par gnon pa shes rab kyi pha rol tu phyin pa zhes bya ba de ni chos thams cad kyi pha rol lo/_/de'i phyir shes rab kyi pha rol tu phyin pa zhes bya ste ji skad du brjod pa bzhin du ni ma yin no/_/rab kyi rtsal gyis rnam par gnon pa 
[\[27b\]]
[\[27b.1\]]shes rab kyi pha rol tu phyin pa ni tshig dang las kyis nye bar gnas pa ma yin te/_shes rab kyi pha rol tu phyin pa ni bstan du med pa'o/_/chos thams cad de ltar khong du chud na de ni ji lta ba bzhin du rab tu chud de mi 'gal lo/_/de ci'i phyir zhe na/_de la khong du chud pa ci 
[\[27b.2\]]yang med cing rab tu rtogs pa yang med pa'i phyir ro/_/khong du chud pa dang rab tu rtogs pa mnyam pa nyid ni byang chub ste/_chos thams cad khong du chud pa ni byang chub ces bya'o/_/ji ltar chos thams cad khong du chud ce na/_'di la byang chub gang yang med de 'di la khong du chud 
[\[27b.3\]]pa gang yang med de/_de ci'i phyir zhe na/_rab kyi rtsal gyis rnam par gnon pa gal te byang chub dmigs na ni byang chub la yang byang chub dmigs par 'gyur ro/_/rab kyi rtsal gyis rnam par gnon pa byang chub la ni byang chub med de/_de ltar byang chub 'di mngon par rdzogs 
[\[27b.4\]]par 'tshang rgya bar bya'o/_/khong du chud pa med pa dang rab tu rtogs pa med pas rjes su rtogs pa zhes bya ste/_ji skad du brjod pa bzhin du ni ma yin no/_/chos thams cad ni khong du chud pa ma yin rab tu rtogs pa ma yin te/_chos ni chos kyi ngo bo nyid kyis med do/_/
[\[27b.5\]]de ltar khong du chud pa de ni byang chub ces bya'o/_/rab kyi rtsal gyis rnam par gnon pa de bzhin gshegs pas ni byang chub ma dmigs shing de bzhin gshegs pas ni byang chub rnam par ma rig ste/_byang chub ni rnam par rig par bya ba ma yin/_rab tu rnam par rig 
[\[27b.6\]]par bya ba ma yin no/_/de bzhin gshegs pas ni byang chub ma mkhyen ma bskyed de/_byang chub ni ma skyes shing mngon par ma grub pa'o/_/byang chub ni su'i yang ma yin zhing byang chub la sems can nam sems can du gdags pa gang yang med do/_/gang la sems 
[\[27b.7\]]can nam sems can du gdags pa med pa de la 'di ni byang chub sems dpa' 'di ni byang chub sems dpa'i shes rab kyi pha rol tu phyin pa zhes ji ltar brjod/_rab kyi rtsal gyis rnam par gnon pa byang chub la byang chub kyang med/_byang chub la sems can yang med de/_
[\[28a\]]
[\[28a.1\]]byang chub 'di ni shin tu 'das pa'o/_/byang chub 'di ni ma skyes pa'o/_/byang chub 'di ni mngon par ma grub pa'o/_/byang chub 'di ni mtshan nyid med pa ste/_'di la sems can med cing mi dmigs so/_/byang chub ni sems can gyis btags pa ma yin 
[\[28a.2\]]gyi/_sems can med par khong du chud pa ni byang chub ces bya'o/_/byang chub sems can ma yin par gang gis shes pa de byang chub sems dpa' zhes bya'o/_/de ci'i phyir zhe na/_rab kyi rtsal gyis rnam par gnon pa byang chub sems dpa' ni sems can gyi 'du shes 
[\[28a.3\]]kyis bskyed pa ma yin gyi sems can gyi 'du shes rnam par 'jig pa'i phyir byang chub sems dpa' zhes bya ste/_ji skad du brjod pa bzhin du ni ma yin no/_/de ci'i phyir zhe na/_byang chub sems dpa' ni brjod par bya ba ma yin zhing byang chub sems dpa' ni sems can gyi 
[\[28a.4\]]rang bzhin dang bral ba'i phyir ro/_/byang chub ni sems can du 'du shes pa dang bral ba ste/_gang gis byang chub 'di ltar shes pa de byang chub sems dpa' zhes bya'o/_/byang chub ji lta bur shes zhe na/_byang chub 'di ni shin tu 'das pa'o/_/byang chub 'di ni bya ba ma yin 
[\[28a.5\]]pa'o/_/byang chub 'di ni skye ba med pa/_'gog pa med pa'o/_/byang chub ni byang chub kyis shes par mi byed/_byang chub ni rnam par shes par bya ba ma yin/_rnam par rig par bya ba ma yin/_gdags par bya ba ma yin te/_mngon par ma grub pa ni byang chub ces 
[\[28a.6\]]bya'o/_/rnam par mi rtog pa dang /_rtog pa bcad pa'i phyir gang gis khong du chud pa dag rab tu rtogs pa de'i phyir byang chub sems dpa' zhes bya ste/_ji skad du brjod pa bzhin du ni ma yin no/_/de ci'i phyir zhe na/_sems can med pa'i phyir ro/_/gal te byang chub sems 
[\[28a.7\]]dpa' yang dag par dmigs na ni 'di ni byang chub/_'di ni sems can zhes byang chub de'ang rnyed par 'gyur ro/_/sems can med pa dang /_sems can ma yin pa dang /_sems can dang bral bar khong du chud pa ni byang chub sems dpa' zhes bya'o/_/sems can med 
[\[28b\]]
[\[28b.1\]]pa dang /_sems can du 'du shes rnam par bshig pas byang chub sems dpa' zhes bya'o/_/de ci'i phyir zhe na/_sems can gyi khams zhes bya ba de ni sems can med pa'i tshig [{]bla dgas [,]bla dwags [}]so/_/sems can gyi khams med pa'i phyir sems can la sems can med do/_/
[\[28b.2\]]gal te sems can la sems can yod na ni sems can gyi khams zhes mi bya'o/_/sems can gyi khams zhes bya ba de ni khams med par bstan te/_khams med pa ni sems can gyi khams so/_/gal te sems can gyi khams sems can gyi khams su gyur na ni srog 
[\[28b.3\]]de lus de yin par 'gyur ro/_/ji ste sems can gyi khams las rnam par grol ba khams su gyur na ni srog kyang gzhan/_lus kyang gzhan du 'gyur ro/_/khams med pa ni sems can gyi khams te/_brdas tha snyad gdags pa'i tshig tu 'gro'o/_/sems can 
[\[28b.4\]]gyi khams la ni khams med de/_khams ma gtogs par sems can gyi khams med do/_/chos thams cad ni khams med pa ste/_ngas de la dgongs nas sems can gyi khams ni gang ba'am bri bar yang mi mngon no zhes bshad do/_/de ci'i phyir zhe na/_sems 
[\[28b.5\]]can gyi khams rab tu dben pa'i phyir sems can gyi khams ni sems can ma yin no/_/ji ltar sems can gyi khams bri ba dang gang bar mi mngon pa de bzhin du chos thams cad bri ba'am/_gang bar mi mngon no/_/gang dag bri ba'am/_gang bar 'gyur bar chos 
[\[28b.6\]]thams cad la yongs su grub pa gang yang med de/_gang gis de ltar chos thams cad khong du chud pa de ni sangs rgyas kyi chos khong du chud pa zhes bya ste/_ngas 'di la dgongs nas ji ltar sems can gyi khams bri ba'am gang bar mi mngon pa de bzhin du chos thams 
[\[28b.7\]]cad kyang bri ba'am gang bar mi mngon no zhes bshad do/_/gang yang yongs su ma grub pa'i tshul gyis chos thams cad bri ba ma yin/_gang ba ma yin pa des sangs rgyas kyi chos kyang bri ba ma yin gang ba ma yin no/_/de ltar chos thams cad khong du chud pa'i phyir 
[\[29a\]]
[\[29a.1\]]sangs rgyas kyi chos rnams bri ba med cing gang ba med pa'o/_/chos thams cad bri ba med cing gang ba med pa'i phyir/_sangs rgyas kyi chos zhes bya ba de ni/_sangs rgyas kyi chos kyi tshig [{]bla dgas [,]bla dwags [}]ma yin no/_/sangs rgyas kyi chos ni gang gis kyang bri 
[\[29a.2\]]ba'am/_gang bar byar mi nus so/_/de ci'i phyir zhe na/_'di ni chos thams cad khong du chud pa'i phyir te/_gang chos thams cad khong du chud pa de la bri ba'am/_gang ba'i chos ci yang med do/_/chos thams cad ces bya ba de ni chos kyi dbyings kyi tshig [{]bla dgas [,]bla dwags [}]te 
[\[29a.3\]]chos kyi dbyings la ni bri ba'am gang ba med do/_/de ci'i phyir zhe na/_chos kyi dbyings ni mtha' yas pa'i phyir ro/_/sems can gyi khams dang chos kyi dbyings ni tha dad du mi dmigs so/_/sems can gyi khams dang chos kyi dbyings la bri ba'am/_gang bar dmigs 
[\[29a.4\]]pa 'am/_yod pa ma yin te/_gang gis de lta bur khong du chud pa de ni byang chub ces bya'o/_/de'i phyir sangs rgyas kyi chos rnams bri ba'am/_gang bar mi mngon zhes bya'o/_/rab kyi rtsal gyis rnam par gnon pa bri ba med cing gang ba med pa zhes ji skad smra ba de ni 
[\[29a.5\]]brtag pa yang dag pa ji lta ba bzhin du mthong ba'i tshig [{]bla dgas [,]bla dwags [}]so/_/de la ni ci yang bsal ba'am/_gzhag par mi nus te/_gang de ltar khong du chud pa de ni byang chub ces bya'o/_/rab kyi rtsal gyis rnam par gnon pa byang chub ces bya ba de ni sangs rgyas kyi mtshan nyid 
[\[29a.6\]]do/_/sangs rgyas kyi mtshan nyid ji lta bu zhe na chos thams cad kyi mtshan nyid mtshan nyid med pa de ni sangs rgyas kyi mtshan nyid do/_/byang chub ni mtshan nyid med pa ste mtshan nyid kyi rang bzhin las bzlog pa'o/_/gang de ltar khong du chud pa de ni byang chub ces bya ste/_ji skad 
[\[29a.7\]]du brjod pa bzhin du ni ma yin no/_/rab kyi rtsal gyis rnam par gnon pa de ni chos thams cad rjes su rtogs pas/_byang chub sems dpa' zhes bya'o/_/rab kyi rtsal gyis rnam par gnon pa gang la la zhig chos 'di rab tu mi shes khong du ma chud par bdag byang chub 
[\[29b\]]
[\[29b.1\]]sems dpa' zhes khas 'che na/_de ni byang chub sems dpa'i sa las ring ngo /_/de ni byang chub sems dpa'i chos rnams las ring ngo /_/de ni byang chub sems dpa'i ming gis lha dang /_mi dang lha ma yin dang bcas pa'i 'jig rten la slu ba'o/_/rab kyi rtsal gyis 
[\[29b.2\]]rnam par gnon pa gal te tshig tsam gyis byang chub sems dpar gyur na ni de'i phyir sems can thams cad kyang byang chub sems dpar 'gyur ro/_/rab kyi rtsal gyis rnam par gnon pa 'di lta ste/_byang chub sems dpa'i sa zhes bya ba de ni tshig gi las tsam ma yin no/_/
[\[29b.3\]]tshig gis bla na med pa yang dag par rdzogs pa'i byang chub mngon par rdzogs par 'tshang rgya bar mi nus so/_/tshig gi las kyis byang chub dang /_byang chub sems dpa'i chos rnams thob par mi 'gyur ro/_/rab kyi rtsal gyis rnam par gnon pa sems can thams cad ni 
[\[29b.4\]]byang chub la spyod mod kyi mi shes shing khong du ma chud de/_de'i phyir de dag byang chub sems dpa' zhes mi bya'o/_/de ci'i phyir zhe na/_sems can rnams sems can med par mi shes pa'i phyir ro/_/gal te de ltar shes na bdag gis spyod pa dag gis/_byang chub sems 
[\[29b.5\]]dpa' dag tu 'gyur ba'i rigs so/_/sems can thams cad ni phyin ci log pas rang gi spyod pa dang /_rang gi yul dang /_rang gi spyod yul rab tu mi shes so/_/gal te rang gi spyod pa rab tu shes na ni de dag slar gang la yang rnam par rtog cing spyod par mi 'gyur ro/_/
[\[29b.6\]]rnam par rtog pa dang /_spyod pa de dag gis byis pa so so'i skye bo thams cad yang dag pa ma yin pa la dmigs shing spyod kyang de dag byang chub la dmigs pa snyam du rlom sems su byed de/_dmigs pa la spyod cing rtog pa la spyod pa de dag la byang chub ga la yod/_
[\[29b.7\]]byang chub sems dpa'i chos rnams ga la yod/_gang gis chos de lta bur rab tu shes pa de dag slar yang dag pa ma yin pa'i dmigs pa la mi spyod cing /_de dag ni phyir chos gang yang rlom sems su mi byed de/_de'i phyir spyod pa med pa de ni byang chub sems dpa'i 
[\[30a\]]
[\[30a.1\]]spyod pa zhes bya ste/_byang chub sems dpa' ni rtog pa dang rnam par rtog pa la mi spyod do/_/gang la rtog pa med pa de la spyod pa gang yang med do/_/gang la rnam par rtog pa med pa de la spyod pa'i don gang yang med do/_/sangs rgyas dang byang chub sems dpa' rnams 
[\[30a.2\]]kyi spyod pa thams cad ni rnam par mi rtog par spyod cing thams cad rlom sems med la dmigs pa dang bcas pa ma yin pa ste/_chos thams cad de ltar rab tu shes pa de ni phyir mi dmigs pa'am/_rnam par rtog pa spyod pa'am/_rnam par spyod pa med de/_de ni spyod pa med pa'i 
[\[30a.3\]]tshul gyis byang chub sems dpa' rnams kyi spyod pa zhes bya'o/_/rab kyi rtsal gyis rnam par gnon pa de ltar na/_byang chub sems dpa'i spyad pa la spyod pa yin no/_/rab kyi rtsal gyis rnam par gnon pa gang de ltar chos khong du chud cing rab tu rtogs pa de'i phyir byang chub sems dpa' 
[\[30a.4\]]zhes bya'o/_/des sems can du 'du shes bstsal bas/_sems can med pa zhes bya ba de ni byang chub sems dpa'i tshig [{]bla dgas [,]bla dwags [}]so/_/de ci'i phyir zhe na/_des sems can thams cad yang dag pa ma yin pa dang /_sems can thams cad sems can ma yin pa dang /_sems 
[\[30a.5\]]can thams cad ni phyin ci log gi sems can dang sems can thams cad ni yongs su brtags pas sems can dang /_sems can thams cad ni yod pa ma yin pa la dmigs pas sems can dang /_sems can thams cad ni rang gi spyod pa rnam par ma rung bar byas pas 
[\[30a.6\]]sems can dang /_sems can thams cad ni ma rig pa 'du byed pas sems can no zhes shes pa'i phyir ro/_/de ci'i phyir zhe na/_sems can thams cad ni chos gang dag med pa'i chos de dag mngon par 'du byed pas de'i phyir sems can thams cad ni ma rig pa 
[\[30a.7\]]'du byed pas sems can zhes bya'o/_/chos med pa gang zhe na/_nga zhe'am/_nga'i zhe'am/_nga'o zhes bya ba'i chos gang yang med pa'o/_/gal te chos 'ga' zhig nga zhe'am/_nga'i zhe'am/_nga'o zhes bya bar gyur na/_de'i phyir sems can thams cad yang dag par 'gyur 
[\[30b\]]
[\[30b.1\]]ba zhig na/_rab kyi rtsal gyis rnam par gnon pa 'di ltar nga zhe'am/_nga'i zhe'am/_nga'o zhes bya ba'i chos gang yang med pas de'i phyir sems can ni yang dag pa ma yin pa ste/_sems can thams cad ni ma rig pa 'du byed pas sems can thams cad ces bya'o/_/rab 
[\[30b.2\]]kyi rtsal gyis rnam par gnon pa gang la yang nga zhe'am/_nga'i zhe'am/_nga'o zhes bya ba'i sems can zhes bya ba'i chos gang yang med de/_gang gi phyir med pa de'i phyir sems can ni yang dag pa ma yin pa zhes bya'o/_/yang dag pa ma yin pa zhes bya ba de ni sems 
[\[30b.3\]]can med pa'i tshig [{]bla dgas [,]bla dwags [}]so/_/ji ltar sems can du 'du shes pa yang dag pa ma yin pa la mngon par zhen pa de ltar sems can rnams yang dag pa ma yin pa zhes bya'o/_/rab kyi rtsal gyis rnam par gnon pa yang dag pa ma yin pa zhes bya ba de la ni yang dag pa ci 
[\[30b.4\]]yang med cing ma byung ba'o/_/chos thams cad kyang yang dag pa ma yin zhing ma byung ba'o/_/de la sems can yang dag pa ma yin pa la lhag par chags pa de ni rnam par 'ching ba ste/_de'i phyir yang dag pa ma yin pa la dmigs pa ni sems can zhes bya'o/_/de dag 
[\[30b.5\]]ni spyod pa gang khong du chud pas byang chub sems dpa' zhes bya ba'i rang gi spyod pa de mi shes te/_yongs su ma rtogs pas sems can ni yang dag pa ma yin pa zhes bya'o/_/rab kyi rtsal gyis rnam par gnon pa gang de ltar chos khong du chud pa de ni byang chub sems dpa' 
[\[30b.6\]]zhes bya'o/_/byang chub sems dpa' zhes bya ba de ni gang gis chos thams cad khong du chud cing shes la/_sems can rjes su rtogs pa'i tshig [{]bla dgas [,]bla dwags [}]so/_/ji ltar shes zhe na/_yang dag pa ma yin pa dang /_ma byung ba dang /_phyin ci log ma yin par ro/_/ji ltar byis 
[\[30b.7\]]pa so so'i skye bo dag gis brtags pa de dag ni de bzhin du ma yin no/_/ji ltar byis pa so so'i skye bo dag gis rnyed pa de dag de bzhin du ma yin te/_de'i phyir byang chub sems dpa' zhes bya'o/_/de ci'i phyir zhe na/_byang chub ni ma brtags/_rnam par ma brtags shing byang 
[\[31a\]]
[\[31a.1\]]chub ni rnam par ma bsgrubs la/_mi dmigs pa'i phyir ro/_/rab kyi rtsal gyis rnam par gnon pa de bzhin gshegs pas ni byang chub ma brnyes so/_/chos thams cad ni mi rnyed cing /_chos thams cad mi dmigs pa'i phyir byang chub ces bya'o/_/de lta 
[\[31a.2\]]bu ni sangs rgyas kyi byang chub ces bya ste/_ji skad du brjod pa bzhin du ni ma yin no/_/rab kyi rtsal gyis rnam par gnon pa gang dag byang chub kyi phyir sems 'di bskyed par bya'o zhes byang chub tu sems bskyed pa dang /_gang du bdag gis sems bskyed par bya ba'i byang chub de 
[\[31a.3\]]yod do zhes byang chub rlom sems su byed pa de dag ni byang chub sems dpa' zhes mi bya ste/_de dag ni sems can skyes pa zhes bya'o/_/de ci'i phyir zhe na/_'di ltar de dag ni skye bar mngon par zhen cing /_sems su mngon par zhen nas byang chub la mngon par zhen pa'i 
[\[31a.4\]]phyir ro/_/gang dag byang chub kyi phyir sems bskyed pa de dag ni byang chub kyi sems la mngon par zhen pa zhes bya'o/_/gang gi phyir mngon par 'du byed pa de'i phyir byang chub tu sems bskyed de/_de bas na mngon par 'du byed pa ni sems can zhes bya ste/_byang chub 
[\[31a.5\]]sems dpa' ma yin no/_/de ci'i phyir zhe na/_de dag ni sems can skyes pa zhes bya ba'i phyir ro/_/rab kyi rtsal gyis rnam par gnon pa byang chub ni ma skyes shing /_byang chub ni bsam du med pas byang chub kyi phyir sems bskyed par mi nus so/_/rab kyi rtsal gyis 
[\[31a.6\]]rnam par gnon pa de dag ni skye ba nyid la mngon par zhen kyang de dag skye ba rab tu mi shes so/_/rab kyi rtsal gyis rnam par gnon pa skye ba mnyam pa nyid gang yin pa de ni yang dag pa nyid do/_/sems mnyam pa nyid gang yin pa dang /_yang dag pa nyid gang yin pa dang /_mnyam 
[\[31a.7\]]pa nyid gang yin pa dang /_yang dag pa nyid de ni byang chub ste/_gang na yang dag pa ji lta ba nyid yod pa de na rnam par rtog pa gang yang med na/_de dag ni sems dang byang chub la rnam par brtags te/_gnyis su mngon par zhen nas byang chub kyi phyir sems bskyed do/_/
[\[31b\]]
[\[31b.1\]]rab kyi rtsal gyis rnam par gnon pa sems kyang gzhan ma yin/_byang chub kyang gzhan ma yin/_sems la yang byang chub med/_byang chub la yang sems med de/_byang chub gang yin pa dang /_sems gang yin pa de ni yang dag pa ji lta ba nyid dang /_ji lta ba bzhin no/_/
[\[31b.2\]]de la ni byang chub kyang med/_sems kyang med do/_/gang gis sems nyid dang /_byang chub dang /_skye ba dang /_mi skye ba yang mi dmigs pa de byang chub sems dpa' zhes bya'o/_/yang dag pa ji lta ba bzhin gyi sems dpa' zhes bya'o/_/sems dpa' chen po zhes bya'o/_/
[\[31b.3\]]de ci'i phyir zhe na/_des gang dang gang la des yang dag pa ma yin pa de shes pa'i phyir ro/_/yang dag pa ma yin gang zhe na/_'jig rten thams cad ni yang dag pa ma yin pa ste/_yang dag pa ma yin par gtogs so/_/kye ma 'jig rten gnas pa 'di ni yang dag pa ma 
[\[31b.4\]]yin pa'o/_/ma byung ba'o/_/de ci'i phyir/_yang dag pa ma yin pa/_mi 'byung ba zhes bya zhe na/_yang dag pa ma yin pa la 'byung ba gang yang med de/_yang dag pa ma yin pa ni mi 'byung ba'o/_/de'i phyir chos thams cad ni ngo bo nyid med pa yang dag pa ma yin pa 
[\[31b.5\]]zhes bya'o/_/gang gis de ltar shes pa de ni yang dag pa ji lta ba bzhin gyi sems can zhes bya'o/_/yang dag pa la yang dag pa zhes mngon par mi zhen pas de'i phyir yang dag pa ji lta ba bzhin gyi sems can zhes bya ste/_ji skad du brjod pa bzhin du ni ma yin no/_/de ci'i phyir 
[\[31b.6\]]zhe na/_yang dag pa ji lta ba bzhin ma yin pa la sems can nam/_sems can chen po zhes bya ba gang yang med pa'i phyir ro/_/gang gis theg pa chen po khong du chud pa de sems can chen po zhes bya'o/_/theg pa chen po gang zhe na/_thams cad mkhyen pa'i ye shes 
[\[31b.7\]]ni theg pa chen po'o/_/thams cad mkhyen pa'i ye shes gang zhe na/_gang ci yang rung ste/_'dus byas shes pa dang /_'dus ma byas shes pa dang /_'jig rten shes pa dang /_'jig rten las 'das pa shes pa des sems can chen po zhes bya'o/_/de ci'i phyir zhe na/_
[\[32a\]]
[\[32a.1\]]de sems can du 'du shes pa chen po med pas de'i phyir sems can chen po zhes bya'o/_/de la ma rig pa'i phung po chen po med pas de'i phyir sems can chen po zhes bya'o/_/de la 'du byed kyi phung po chen po med pas de'i phyir sems can chen po zhes bya'o/_/de la 
[\[32a.2\]]mi shes pa'i phung po chen po med pas de'i phyir sems can chen po zhes bya'o/_/de la sdug bsngal gyi phung po chen po med pas de'i phyir sems can chen po zhes bya'o/_/rab kyi rtsal gyis rnam par gnon pa gang dag sems dpa' chen po'i 'du shes la'ang smod la/_sems kyang 
[\[32a.3\]]mi dmigs/_sems las byung ba'i chos dang /_sems kyi rang bzhin yang rab tu mi shes/_byang chub kyang mi dmigs/_byang chub kyi phyogs kyi chos rnams dang /_byang chub kyi rang bzhin yang rab tu mi shes te/_de dag mi shes pa'i sems kyis byang chub kyang mi mthong /_
[\[32a.4\]]byang chub ma gtogs par sems kyang mi mthong /_byang chub la sems mi mthong /_sems la byang chub mi mthong ste/_gang de ltar rnam par 'jig pa de ni sgom pa yang med/_rnam par 'jig par byed pa yang med de/_rnam par 'jig par byed pa de yang mi dmigs 
[\[32a.5\]]shing rlom sems su mi byed la/_mngon par zhen pa med par de dag byang chub tu sems bskyed do/_/rab kyi rtsal gyis rnam par gnon pa gang de ltar byang chub tu sems bskyed pa de dag ni byang chub sems dpa' yang dag pa zhes bya ste/_de dag byang chub las phyir mi ldog go/_/
[\[32a.6\]]de ci'i phyir zhe na/_gang dag 'di ltar byang chub dang /_sems dang skye ba dang /_'gog pa tha dad du bya bar yang dag par rjes su mi mthong ba de dag byang chub nyid la gnas pa ste/_'di ni gang yang yang dag par rjes su mi mthong /_gang la yang mngon par mi zhen/_gang 
[\[32a.7\]]la yang rnam par rtog par mi 'gyur te/_rab kyi rtsal gyis rnam par gnon pa gang dag de ltar rnam par grol ba dang rnam par grol bar sems mi skyed pa de dag ni byang chub sems dpa' yang dag pa zhes bya'o/_/rab kyi rtsal gyis rnam par gnon pa gang dag sems can du 
[\[32b\]]
[\[32b.1\]]'du shes pa dang /_byang chub tu 'du shes pa dang /_byang chub kyi phyir sems bskyed na/_de dag ni byang chub las ring ste/_de ni byang chub dang nye ba ma yin no/_/rab kyi rtsal gyis rnam par gnon pa gang dag byang chub las ring ba'am/_nye bar yang dag par rjes su mi 
[\[32b.2\]]mthong ba de dag byang chub dang nye ba ste/_de ni byang chub kyi phyir sems bskyed pa'o/_/rab kyi rtsal gyis rnam par gnon pa ngas de la dgongs nas gang dag gnyis su med par shes pa de ni sangs rgyas dang chos kyang rab tu shes so zhes bshad do/_/de ci'i phyir zhe na/_
[\[32b.3\]]gnyis su med pa yongs su shes pas chos thams cad yongs su shes te de chos thams cad kyi bdag gi ngo bo nyid bsgom pa'i phyir ro/_/gang gnyis su med pa'i chos zhes bya ba de ni sangs rgyas kyi chos shes pa ste/_chos gnyis su med par yongs su shes pas sangs 
[\[32b.4\]]rgyas kyi chos yongs su shes so/_/bdag yongs su shes pas khams gsum thams cad yongs su shes so/_/rab kyi rtsal gyis rnam par gnon pa bdag yongs su shes pa zhes bya ba de ni chos thams cad kyi pha rol lo/_/chos thams cad kyi pha rol gang zhe na/_
[\[32b.5\]]gang pha rol nyid kyang mi dmigs/_pha rol tu rlom sems su mi byed/_pha rol la mngon par mi zhen pa de ni yongs su shes pas pha rol tu song ba zhes bya ste/_ji skad du brjod pa bzhin du ni ma yin no/_/rab kyi rtsal gyis rnam par gnon pa de ltar na 'di ni byang chub 
[\[32b.6\]]sems dpa'i sa yin par rig par bya'o/_/gang la shes par bya ba'am rtogs par bya ba phra rab tsam yang med pa de ni byang chub sems dpa'i shes rab kyi pha rol tu phyin pa ste/_de la ni 'ong ba'am/_'gro ba mi mngon no/_/gleng gzhi'i le'u zhes bya ste dang po'o//_//
[\[32b.7\]]bam po gnyis pa/_de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das nga rgyal can mtshan ma la spyod pa rnams bstan pa 'di la skrag par 'gyur lags so/_/de nas tshe dang ldan pa sha ra dwa ti'i bus/_tshe dang ldan pa 
[\[33a\]]
[\[33a.1\]]kun dga' bo la 'di skad ces smras so/_/tshe dang ldan pa kun dga' bo 'di ni nga rgyal can rnams kyi yul ma yin rtogs pa ma yin pas de dag 'di la skrag par mi 'gyur ro/_/de ci'i phyir zhe na/_gang sdig pa'i grogs po'i lag tu song ba de dag ni 'di la 
[\[33a.2\]]skrag par gyur zin pas 'di ni de dag gi yul ma yin zhing mi rtogs so/_/tshe dang ldan pa kun dga' bo gang dag nga rgyal spong ba'i phyir zhugs shing nga rgyal spong ba'i phyir brtson pa de dag ni 'di la skrag par 'gyur ro/_/de ci'i phyir zhe na/_nga rgyal du yongs su shes pas/_nga 
[\[33a.3\]]rgyal med pa tshol zhing /_nga rgyal spong ba tshol ba'i phyir ro/_/tshe dang ldan pa kun dga' bo gang dag nga rgyal mi dmigs shing yang dag par mi mthong la rlom sems su mi byed cing mngon par mi zhen pa de dag ni gang la yang mi skrag gang la yang mi dngang /_gang la yang dngang bar mi 
[\[33a.4\]]'gyur ro/_/tshe dang ldan pa kun dga' bo nga rgyal can rnams kyi phyir chos bstan pa 'di zhugs pa ma yin no/_/tshe dang ldan pa kun dga' bo 'di ni nga rgyal can rnams kyi yul ma yin te/_go skabs med do/_/gang dag nga rgyal spang ba'i phyir brtson zhing 'bad pa de dag ni 
[\[33a.5\]]yang dag par 'bad pa ma yin no/_/tshe dang ldan pa kun dga' bo nga rgyal zhes bya ba de ni lhag par byed pa/_sgro 'dogs pa'i tshig [{]bla dgas [,]bla dwags [}]so/_/gang dag nga rgyal la spyod cing lhag par byed pa sgro 'dogs par byed pa de dag ni mtshungs par mi spyad do/_/mtshungs par 
[\[33a.6\]]spyod pa yang chos 'di la the tsom za'o/_/tshe dang ldan pa kun dga' bo gang dag mnyam pa yang mi dmigs/_mi mnyam pa yang ma yin/_mnyam par yang rlom sems mi byed/_mi mnyam par yang ma yin/_mnyam par yang mngon par mi zhen/_mi mnyam pa 
[\[33a.7\]]la'ang ma yin pa de dag ni gang la yang mi skrag mi dngang /_dngang bar mi 'gyur ro/_/tshe dang ldan pa kun dga' bo 'di ni byis pa so so'i skye bo thams cad kyi yul ma yin te mi rtogs so/_/tshe dang ldan pa kun dga' bo 'di ni byis pa so so'i skye bo thams cad kyis shes 
[\[33b\]]
[\[33b.1\]]shing rtogs pa ma yin no/_/tshe dang ldan pa kun dga' bo nyan thos kyi theg pa can rnams kyis kyang mi rtogs so/_/'di ni gang rang sangs rgyas kyi theg pa can chos zab mo la spyod pa de dag gis kyang mi rtogs so/_/tshe dang ldan pa kun dga' bo byang chub sems dpa'i theg pa 
[\[33b.2\]]can gang dag mtshan ma la spyod pa dge ba'i bshes gnyen gyis yongs su ma zin pa/_sdig pa'i grogs po'i lag tu song ba de dag kyang chags pa med pa'i chos 'di dag mi rtogs shing yul ma yin te/_tshe dang ldan pa kun dga' bo nyan thos kyi theg pa can bden pa mthong ba 
[\[33b.3\]]dang /_byang chub sems dpa'i theg pa can dge ba'i bshes gnyen gyis bstan pa/_chos zab mo la mos pa gang chos 'di dag la 'thun par spyod pa dang /_gang chos 'di khong du chud cing spyod pa rnams ni ma gtogs so/_/tshe dang ldan pa kun dga' bo byang chub sems 
[\[33b.4\]]dpa' mtshan ma dang bral ba/_mtshan ma med pa la spyod pa/_sna tshogs med pa la spyod pa/_zab mo'i chos shin tu tshar phyin pa/_gang dag sems dang /_byang chub kyang mi dmigs shing chos gang yang tha dad du mi byed la/_yang dag par rjes su mi mthong ba de 
[\[33b.5\]]dag ni 'di lta bu'i chos la rmongs par mi 'gyur/_the tsom mi za'o/_/de ci'i phyir zhe na/_de dag chos thams cad dang rjes su 'thun par gnas te/_mi 'thun par ni ma yin pa'i phyir ro/_/de dag gis gang dang gang la chos 'dri ba de dang des rjes su 'thun par lan 'debs 
[\[33b.6\]]shing rjes su 'thun par smra bar byed do/_/de nas bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo ji ltar shA ri'i bu 'dis bshad pa de de bzhin te/_kun dga' bo chos bstan pa 'di dang /_sangs rgyas kyi byang chub dang /_
[\[33b.7\]]rjes su 'thun pa'i sangs rgyas kyi byang chub 'di ni nga rgyal can rnams kyis ma yin/_'jug pa'i yul ma yin no/_/kun dga' bo sangs rgyas kyi chos rgya chen po la ni dman pa la mos pa'i sems can rnams kyi sems mi 'jug go/_/kun dga' bo dman pa la 
[\[34a\]]
[\[34a.1\]]mos pa nga rgyal can rnams ni nga rgyal gyi dbang gis 'gro bas/_de dag sangs rgyas kyi byang chub la mi 'thun par gnas so/_/kun dga' bo 'khor de ni gtsang ma ste/_sngon gyi rgyal ba rnams la bya ba byas shing dge ba'i rtsa ba bskyed pa/_sangs 
[\[34a.2\]]rgyas mang po la bsnyen bkur byas pa/_zab mo la mos pa/_zab mo spyod pa ste/_kun dga' bo 'khor 'di la de bzhin gshegs pas yid brtan nas/_chos mngon par ston gyi rjes su srung ba'i chos ni cung zad kyang mi ston to/_/kun dga' bo 'khor 
[\[34a.3\]]'di ni snying po ste/_sa zhag dang /_gseg ma dang /_gyo mo med pa/_sangs rgyas brgya stong mang po la bsnyen bkur byas pa snying po la rab tu gnas pa'o/_/kun dga' bo gseg ma dang /_gyo mo zhes bya ba de ni byis pa so so'i skye bo rnams kyi tshig [{]bla dgas [,]bla dwags [}]
[\[34a.4\]]te/_gang dag chos 'di la go skabs med pa'o/_/kun dga' bo sa zhag ces bya ba de ni sems can nga rgyal can rnams kyi tshig [{]bla dgas [,]bla dwags [}]so/_/kun dga' bo 'khor 'di ni nga rgyal med pa dge ba'i rtsa ba chen pos mngon par 'phags pa'o/_/kun dga' bo 'di lta 
[\[34a.5\]]ste/_dper na klu'i rgyal po ma dros pa rab tu dga' bar gyur te/_dga' ba dang /_yid bde ba skyes nas/_rang gi gnas na 'dod pa'i yon tan lnga la kun du spyod cing /_rang gi gnas na rab tu dga' bar yan lag brgyad dang ldan pa'i char pa'i chu chen po 'bebs 
[\[34a.6\]]so/_/de'i bur gyur pa de dag kyang rab tu dga' nas/_rang rang gi gnas na 'dod pa'i yon tan lnga 'byor cing ldan par gyur te rtse zhing char chen po 'bebs so/_/kun dga' bo de bzhin du de bzhin gshegs pa dgra bcom pa yang dag par rdzogs pa'i sangs rgyas 
[\[34a.7\]]kyang chos kyi char chen po 'bebs so/_/gang 'di sras thu bo byang chub sems dpa' sems dpa' chen po de dag kyang 'jig rten gyi khams 'di nas rang rang gi sangs rgyas kyi zhing du song ste/_chos kun 'byung ba 'di las brtsams nas/_de bzhin gshegs 
[\[34b\]]
[\[34b.1\]]pa de dag gi spyan sngar chos kyi char chen po gtong zhing chos kyi char chen po rab tu 'bebs so/_/kun dga' bo 'di lta ste/_dper na klu'i rgyal po rgya mtsho ni gang gi tshe rab tu dga' bar gyur pa de'i tshe rang gi gnas nas char gyi rgyun chen po 'bebs so/_/gang dag gnas 
[\[34b.2\]]de na gnas par gyur pa'i klu de dag gis kyang char gyi rgyun de mnos nas dga' bar 'gyur te char gyi rgyun des bde bar shes so/_/gang dag de'i bur gyur pa de dag kyang char gyi rgyun de bzod cing /_char gyi rgyun des mchog tu dga' ba 'thob bo/_/de ci'i phyir zhe na/_
[\[34b.3\]]kun dga' bo klu gzhan dag gis ni char gyi rgyun de mi bzod la/_klu gzhan dag ni char gyi rgyun des bde bar mi shes shing char gyi rgyun de dag gis dga' bar mi 'gyur ba'i phyir ro/_/kun dga' bo de bzhin du gang dag de bzhin gshegs pa'i chos dkon mchog la 
[\[34b.4\]]lhag par chags pa dang /_gang dag de bzhin gshegs pa'i sras thu bo byang chub sems dpa' sems dpa' chen po dge ba'i rtsa ba byas pa/_bsam pa rgya che ba chos zab mo'i tshul las nges par skyes pa de dag ni de bzhin gshegs pa'i chos kyi tshul gyi char chen po 
[\[34b.5\]]'di bzod do/_/thos nas rab tu dga' zhing mgu ste bde bar shes so/_/kun dga' bo de bzhin gshegs pas don gyi dbang 'di la brten te/_bsam pa dag pa'i 'khor du seng ge'i sgra chen po sgrog cing chos kyi char chen po 'bebs so/_/kun dga' bo 'di lta 
[\[34b.6\]]ste/_dper na 'khor los sgyur ba'i rgyal po rin po che'i mdzod mang po bsags pa dang ldan pa des bu mang po rigs dang ldan zhing ma rgyud kyis kyang dag pa de dag thams cad bkug nas/_rin po che'i mdzod bgos te/_bu gang la yang mi slu bar byin no/_/de ltar bgos 
[\[34b.7\]]nas de dag 'khor los sgyur ba'i rgyal po de la dga' ba dang /_mgu ba chen po lhag par skyes nas 'khor los sgyur ba'i rgyal po dang don mtshungs par gyur to snyam ste/_bdag bde bar shes so/_/kun dga' bo de bzhin du de bzhin gshegs pa chos kyi rgyal po chos 
[\[35a\]]
[\[35a.1\]]kyi bdag po rang byung gis kyang sras de dag bsdus nas chos rin po che'i mdzod 'di mnyam par bgos te/_sras de dag gang la yang mi slu bas de dag nga la dga' ba dang /_mgu ba dang /_gus pa cher skyed cing don 'thun pa sangs rgyas kyi rigs mi gcod 
[\[35a.2\]]par gnas so/_/kun dga' bo sems can gzhan dman pa la mos pa/_nga rgyal can lta ba la spyod pa/_mtshan ma la spyod pa/_dmigs pa la spyod pa/_nga'o snyam pa'i nga rgyal gyis bcom pa/_'dod chags dang /_zhe sdang dang /_gti mug gi zil gyis non pa/_
[\[35a.3\]]log pa'i lam du dong ba rnams kyis chos rin po che 'di bzod par mi nus so/_/kun dga' bo dman pa la mos pa'i sems can rnams ni 'khor los sgyur ba'i nor mi 'dod kyi/_kun dga' bo gang dag 'khor los sgyur ba'i bur gyur pa de dag ni 'khor los sgyur ba'i nor 
[\[35a.4\]]'dod do/_/kun dga' bo sems can dbul po rnams ni 'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_blon po rin po che dang /_gos mang po dang /_gser dang /_nor bu 
[\[35a.5\]]dang /_mu tig dang /_bai DUr+ya dang /_dung dang /_man shel dang /_byi ru dang /_sa le sbram dang /_dngul mang po dag dgos par mi 'dzin te/_de rnyed kyang dga' bar kun du spyod par mi nus shing rin thang chung ngur 'tshong la/_mi mkhas pas 'dor ro/_/de ci'i phyir zhe na/_
[\[35a.6\]]de dag rin po che la mi mkhas pa'i phyir ro/_/kun dga' bo sems can dbul po ni rin po che 'di'i ming ni 'di'o/_/zhes bya bar rin po che rnams kyi ming yang mi shes so/_/kun dga' bo de bzhin du de bzhin gshegs pa'i sras bden pa mthong ba rnams dang /_byang 
[\[35a.7\]]chub sems dpa' sems dpa' chen po de dag ni chos rin po che'i mdzod 'di tshol ba ste/_de dag chos rin po che dmigs su med pa stong pa nyid dang ldan pa/_sangs rgyas kyi chos dang ldan pa 'di 'dod cing bzod de de dag des bya ba byed do/_/sems can dbul po thos 
[\[35b\]]
[\[35b.1\]]pa dang bral ba/_thos pa nyams pa/_mig dang mi ldan pa'i byis pa de dag ni chos rin po che'i mdzod rnyed kyang ci zhig bya zhes 'dor zhing gzhan la sbyin par sems so/_/kun dga' bo gdol pa dang /_g.yung po dang /_smig ma mkhan dang /_dbul pos 'tsho 
[\[35b.2\]]ba'i sems can gang dag gzhan la las rin po che mang po rnyed na bdag mi spyod de rin thang chung ngur 'tshong zhing 'dor ro/_/kun dga' bo sems can dbul po zhes bya ba de ni mu stegs can thams cad dang /_gang dag gzhan mu stegs can gyi nyan thos rnams kyi tshig bla 
[\[35b.3\]]dgas so/_/kun dga' bo sems can dbul po zhes bya ba de ni byis pa so so'i skye bo lta ba'i 'dam du bying ba dmigs pa can 'ching ba la mngon par zhen pa/_mtshan ma la spyod pa/_lam log par song ba rnams kyi tshig [{]bla dgas [,]bla dwags [}]te/_de dag ni chos rin po che 'di rnyed 
[\[35b.4\]]na kun du spyod mi nus shing 'dor te/_don med par gzhan la yang sbyin par byed do/_/kun dga' bo gang sangs rgyas kyi sras sangs rgyas kyi spyod yul la spyod pa/_de bzhin gshegs pa'i rigs rgyun mi gcod par gnas pa de dag chos rin po che 'di la yongs su spyod 
[\[35b.5\]]do/_/rnyed nas kyang chud mi gzon cing 'di la rin po cher 'du shes par 'gyur ro/_/kun dga' bo was ni seng ge'i sgra sgrog mi nus so/_/kun dga' bo gang seng ge'i phrug gur gyur la/_seng ge chen pos bskyed pa de dag ni seng ge'i sgra sgrog go/_/kun dga' bo de 
[\[35b.6\]]bzhin du wa lta bu ni byis pa so so'i skye bo log par lta ba thams cad de de dag gis ni de bzhin gshegs pa'i seng ge'i sgra dang /_yang dag par rdzogs pa'i sangs rgyas seng ge chen po'i chos yongs su longs spyod par mi nus so/_/kun dga' bo gang yang dag par rdzogs 
[\[35b.7\]]pa'i sangs rgyas kyi sras sangs rgyas kyi seng ge chen po dang rang byung gi ye shes kyis bskyed pa de dag ni yang dag par rdzogs pa'i sangs rgyas kyi seng ge'i sgra sgrog cing kun du spyod do/_/de nas bcom ldan 'das la tshe dang ldan pa shA ri'i bus 'di skad ces gsol to/_
[\[36a\]]
[\[36a.1\]]bcom ldan 'das 'di ltar de bzhin gshegs pa'i 'khor yongs su dag pa 'dus pa 'di ngo mtshar lags so/_/bcom ldan 'das de bzhin gshegs pa'i 'khor rang byung gi 'khor/_mi tshugs pa'i 'khor/_rdo rje lta bu'i 'khor/_mi sgul ba/_mi 
[\[36a.2\]]bskyod pa/_mi 'khrugs pa'i 'khor yongs su dag pa 'di ni rab tu ngo mtshar lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu khyod 'khor 'di'i yon tan yongs su rjod dam/_
[\[36a.3\]]gsol pa bcom ldan 'das bdag gis 'khor 'di'i yon tan yongs su brjod pa'i rngo mi thogs lags so/_/de ci'i slad du zhe na/_bcom ldan 'das 'khor 'di ni ri rab dang 'dra ste/_yon tan mtha' yas pa dang ldan pa lags pa'i slad du'o/_/bka' stsal pa/_sha ra 
[\[36a.4\]]dwa ti'i bu de de bzhin te/_'khor 'di ni yon tan mtha' yas pa dang ldan pa ste/_'khor 'di'i yon tan gyi mtha' yang dag par rdzogs pa'i sangs rgyas rnams kyis kyang rtogs par mi nus na sems can gzhan thams cad kyis lta ci smos/_sha ra dwa ti'i bu 'khor 'di 
[\[36a.5\]]ni de bzhin gshegs pas bsdus pa ma yin zhing 'di la de bzhin gshegs pa rtsol ba ci yang mi mdzad de/_rang gi dge ba'i rtsa bas nga'i ming thos nas 'khor 'di 'dus te/_de bzhin gshegs pas 'khor 'di gang la yang ma glengs ma bsgo bar de dag rang gi dge ba'i rtsa 
[\[36a.6\]]bas bskul nas 'khor 'dir lhags so/_/'di lta bu'i chos bstan pa la 'di lta bu'i sems can chen po 'du bar 'gyur ba ni de'i chos nyid do/_/sha ra dwa ti'i bu gang sangs rgyas bcom ldan 'das gzhan dag byang chub sems dpa'i sde snod the tsom thams cad gcod pa 'di 
[\[36a.7\]]yang dag par ston pa de dag gi 'khor kyang 'di lta bu 'du bar 'gyur te/_'di lta bu 'di 'dra ba'i 'khor gyi dkyil 'khor gdon mi za bar 'byung ba ni chos bstan pa 'di'i chos nyid do/_/kun dga' bo'i le'u zhes bya ste gnyis pa'o//_//de nas bcom ldan 'das 
[\[36b\]]
[\[36b.1\]]kyis byang chub sems dpa' sems dpa' chen po rab kyi rtsal gyis rnam par gnon pa la bka' stsal pa/_rab kyi rtsal gyis rnam par gnon pa shes rab kyi pha rol tu phyin pa/_shes rab kyi pha rol tu phyin pa zhes bya ba la/_byang chub sems dpa'i shes rab kyi pha rol tu 
[\[36b.2\]]phyin pa gang zhe na/_gang chos thams cad kyi tshu rol rtogs pa ste/_de ni bstan par mi nus mod kyi/_ji ltar khyed shes par 'gyur ba dang /_ji ltar shes rab kyi pha rol tu phyin pa tha snyad kyi tshig tu 'gyur ba de ltar rab tu bshad par bya'o/_/gzugs shes rab kyi pha 
[\[36b.3\]]rol tu phyin pa ma yin te/_shes rab kyi pha rol tu phyin pa gzugs las gzhan pa yang ma yin no/_/de bzhin du sbyar te/_de ltar tshor ba dang /_'du shes dang /_'du byed rnams dang /_rnam par shes pa shes rab kyi pha rol tu phyin pa ma yin te/_shes rab kyi pha rol 
[\[36b.4\]]tu phyin pa rnam par shes pa las gzhan pa yang ma yin no/_/de ci'i phyir zhe na/_rab kyi rtsal gyis rnam par gnon pa gzugs kyi pha rol gang yin pa de gzugs ma yin no/_/de bzhin du sbyar te/_de ltar tshor ba dang /_'du shes dang /_'du byed rnams dang /_rnam par 
[\[36b.5\]]shes pa'i pha rol gang yin pa de rnam par shes pa ma yin pa'i phyir ro/_/gzugs kyi pha rol ji lta bar gzugs kyang de bzhin no/_/de bzhin du tshor ba dang /_'du shes dang /_'du byed rnams dang /_rnam par shes pa'i pha rol ji lta bar rnam par shes pa yang de 
[\[36b.6\]]bzhin no/_/rnam par shes pa'i pha rol ji lta bar chos thams cad kyang de bzhin no/_/chos thams cad kyi pha rol gang yin pa de dag ni chos thams cad ma yin no/_/chos thams cad kyi pha rol ji lta bar chos thams cad kyang de bzhin no/_/rab kyi rtsal gyis rnam 
[\[36b.7\]]par gnon pa de la gzugs kyi pha rol gang yin pa de gzugs ma yin no zhes bya ba de ni gzugs kyi 'bral ba bstan pa'o/_/gzugs kyi pha rol ji lta bar gzugs kyang de bzhin no zhes bya ba de ni gzugs kyi ngo bo nyid bshad pa bstan pa'o/_/de ni gzugs kyi ji lta ba 
[\[37a\]]
[\[37a.1\]]bzhin bstan pa'o/_/de ni gzugs kyi rang bzhin bstan pa'o/_/de ni gzugs kyi mi dmigs pa bstan pa'o/_/de bzhin du tshor ba dang /_'du shes dang /_'du byed rnams dang /_rnam par shes pa'i pha rol gang yin pa de rnam par shes 
[\[37a.2\]]pa'i ma yin no/_/zhes bya ba de ni rnam par shes pa'i 'bral ba bstan pa'o/_/rnam par shes pa'i pha rol ji lta bar rnam par shes pa yang de bzhin no zhes bya ba de ni rnam par shes pa'i ngo bo nyid bshad pa bstan pa'o/_/de ni rnam par shes pa'i ji lta ba bzhin dang rnam par 
[\[37a.3\]]shes pa'i rang bzhin dang /_rnam par shes pa mi dmigs pa bstan pa'o/_/rnam par shes pa'i pha rol ji lta bar chos thams cad kyang de bzhin no zhes bya ba dang /_chos thams cad kyi pha rol gang yin pa de dag chos thams cad ma yin no zhes bya ba de ni chos thams 
[\[37a.4\]]cad kyi 'bral ba bstan pa'o/_/chos thams cad kyi pha rol ji lta bar chos thams cad kyang de bzhin no zhes bya ba de ni chos thams cad kyi ngo bo nyid bshad pa bstan pa'o/_/de ni chos thams cad kyi ji lta ba bzhin dang /_chos thams cad kyi mtshan nyid dang /_chos thams 
[\[37a.5\]]cad kyi rang bzhin dang /_chos thams cad mi dmigs pa bstan pa'o/_/chos thams cad kyi ji lta ba bzhin dang /_chos thams cad kyi rang bzhin dang /_chos thams cad mi dmigs pa ji lta bar shes rab kyi pha rol tu phyin pa yang de bzhin te/_rab kyi rtsal gyis 
[\[37a.6\]]rnam par gnon pa shes rab kyi pha rol tu phyin pa ni gzugs la mi gnas so/_/tshor ba dang /_'du shes dang /_'du byed rnams dang /_rnam par shes pa la mi gnas so/_/shes rab kyi pha rol tu phyin pa ni gzugs kyi nang ngam/_phyi'am gnyi ga med pa las 
[\[37a.7\]]ring du gnas pa'ang ma yin te/_tshor ba dang /_'du shes dang /_'du byed rnams dang /_rnam par shes pa'i nang ngam/_phyi'am gnyi ga med pa las ring du gnas pa'ang ma yin no/_/rab kyi rtsal gyis rnam par gnon pa shes rab kyi pha rol tu phyin pa ni 
[\[37b\]]
[\[37b.1\]]gzugs dang ldan pa yang ma yin/_gzugs dang mi ldan pa'ang ma yin no/_/shes rab kyi pha rol tu phyin pa ni tshor ba dang /_'du shes dang /_'du byed rnams dang /_rnam par shes pa dang ldan pa yang ma yin/_mi ldan pa yang ma yin no/_/rab kyi rtsal gyis 
[\[37b.2\]]rnam par gnon pa shes rab kyi pha rol tu phyin pa ni chos gang dang yang ldan pa yang ma yin/_mi ldan pa yang ma yin no/_/gzugs kyi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid gang 
[\[37b.3\]]yin pa de shes rab kyi pha rol tu phyin pa'o/_/de bzhin du tshor ba dang /_'du shes dang /_'du byed rnams dang /_rnam par shes pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid gang yin 
[\[37b.4\]]pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs zhes bya ba 'di ni gzugs dang bral ba'o/_/de ci'i phyir zhe na/_gzugs la ni gzugs med de/_gang med pa de shes rab kyi pha rol tu phyin pa'o/_/tshor ba dang /_'du shes 
[\[37b.5\]]dang /_'du byed rnams dang /_rnam par shes pa yang de bzhin te/_rab kyi rtsal gyis rnam par gnon pa rnam par shes pa zhes bya ba 'di ni rnam par shes pa dang bral ba'o/_/rnam par shes pa la rnam par shes pa med de/_gang med pa shes rab kyi pha rol tu phyin 
[\[37b.6\]]pa'o/_/rab kyi rtsal gyis rnam par gnon pa gzugs ni gzugs kyi rang bzhin dang bral ba'o/_/de bzhin du tshor ba dang /_'du shes dang /_'du byed rnams dang /_rnam par shes pa yang rnam par shes pa'i rang bzhin dang bral ba ste/_bral ba'i rang bzhin gang yin pa 
[\[37b.7\]]de shes rab kyi pha rol tu phyin pa'o/_/gzugs la gzugs kyi rang bzhin med do/_/tshor ba dang /_'du shes dang /_'du byed rnams dang /_rnam par shes pa la rnam par shes pa'i rang bzhin med de/_rang bzhin med pa gang yin pa de shes rab kyi pha rol tu phyin 
[\[38a\]]
[\[38a.1\]]pa'o/_/rab kyi rtsal gyis rnam par gnon pa gzugs ni gzugs kyi spyod yul ma yin no/_/tshor ba dang /_'du shes dang /_'du byed rnams dang /_rnam par shes pa yang rnam par shes pa'i spyod yul ma yin no/_/rab kyi rtsal gyis rnam par 
[\[38a.2\]]gnon pa spyod yul ma yin zhes bya ba ni/_gzugs kyis gzugs yang dag par mi shes mi mthong ba ste/_gzugs kyis mi shes mi mthong ba gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa tshor ba dang /_'du shes dang /_'du 
[\[38a.3\]]byed rnams dang /_rnam par shes pas rnam par shes pa mi mthong ngo /_/rnam par shes pas mi shes mi mthong ba gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs kyis gzugs kyi ngo bo nyid mi shes so/_/tshor ba dang /_
[\[38a.4\]]'du shes dang /_'du byed rnams dang /_rnam par shes pas rnam par shes pa'i ngo bo nyid mi shes te/_ngo bo nyid med par yongs su shes pa de shes rab kyi pha rol tu phyin pa zhes bya'o/_/rab kyi rtsal gyis rnam par gnon pa gzugs ni gzugs la kun du sbyor bar mi 
[\[38a.5\]]byed/_kun du mi sbyor bar yang mi byed do/_/tshor ba dang /_'du shes dang /_'du byed rnams dang /_rnam par shes pa ni rnam par shes pa la kun du sbyor bar mi byed/_kun du mi sbyor bar yang mi byed de/_gzugs dang /_tshor ba dang /_'du shes dang /_'du byed 
[\[38a.6\]]rnams dang /_rnam par shes pa kun du sbyor bar yang mi byed/_kun du mi sbyor bar yang mi byed pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni 'bri bar 'gyur ba'am/_'phel bar 'gyur ba ma yin no/_/de bzhin 
[\[38a.7\]]du tshor ba dang /_'du shes dang /_'du byed rnams dang /_rnam par shes pa yang 'bri bar 'gyur ba'am/_'phel bar 'gyur ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa mi 'bri mi 'phel ba 
[\[38b\]]
[\[38b.1\]]gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni kun nas nyon mongs par 'gyur ba'am/_rnam par byang bar 'gyur ba ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang 
[\[38b.2\]]kun nas nyon mongs par 'gyur ba'am/_rnam par byang bar 'gyur ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa kun nas nyon mongs pa ma yin/_rnam par byang ba yang ma yin pa de shes rab kyi pha rol 
[\[38b.3\]]tu phyin pa zhes bya'o/_/rab kyi rtsal gyis rnam par gnon pa gzugs ni rnam par dag pa'i chos can yang ma yin/_rnam par ma dag pa'i chos can yang ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang rnam par 
[\[38b.4\]]dag pa'i chos can yang ma yin/_rnam par ma dag pa'i chos can yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa rnam par dag pa'i chos nyid kyang ma yin/_rnam par ma dag pa'i chos nyid kyang ma 
[\[38b.5\]]yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni 'pho ba'am mi 'pho ba ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang 'pho ba'am/_mi 'pho ba 
[\[38b.6\]]ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 'pho ba yang ma yin/_mi 'pho ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni sbyor 
[\[38b.7\]]ba'am/_mi sbyor ba ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang sbyor ba'am/_mi sbyor ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 
[\[39a\]]
[\[39a.1\]]'du ba yang ma yin/_bral ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni 'chi 'pho'am/_skye ba ma yin no/_/de bzhin du tshor ba dang /_'du shes dang /_'du byed rnams dang /_rnam par 
[\[39a.2\]]shes pa yang 'chi 'pho'am/_skye ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 'chi 'pho yang ma yin/_skye ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par 
[\[39a.3\]]gnon pa gzugs ni skye ba'am/_'chi ba ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang skye ba'am/_'chi ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 
[\[39a.4\]]mi skye mi 'chi ba gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni 'khor bar 'gyur ba'am/_'khor ba'i chos can ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang 'khor 
[\[39a.5\]]bar 'gyur ba'am/_'khor ba'i chos can ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 'khor bar mi 'gyur zhing 'khor ba'i chos can ma yin pa gang yin pa de shes rab kyi pha rol tu phyin pa'o/_/rab kyi 
[\[39a.6\]]rtsal gyis rnam par gnon pa gzugs ni zad par 'gyur ba'am/_zad pa'i chos can ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang zad par 'gyur ba'am/_zad pa'i chos can ma yin te/_gzugs dang /_
[\[39a.7\]]tshor ba dang /_'du shes dang /_'du byed rnams dang /_rnam par shes pa zad par mi 'gyur zhing zad pa'i chos nyid ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni kun 'byung ba'i chos can ma yin/_'gog 
[\[39b\]]
[\[39b.1\]]pa'i chos can ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang kun 'byung ba'i chos can ma yin/_'gog pa'i chos can ma yin te/_gzugs dang /_tshor ba dang /_'du shes dang /_'du byed rnams dang /_
[\[39b.2\]]rnam par shes pa kun 'byung ba'i chos nyid kyang ma yin/_'gog pa'i chos nyid kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni skye ba'i chos can nam/_'jig pa'i chos can ma yin no/_/de bzhin 
[\[39b.3\]]du tshor ba dang /_'du shes dang /_'du byed rnams dang /_rnam par shes pa yang skye ba'i chos can nam/_'jig pa'i chos can ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa skye ba'i chos nyid kyang 
[\[39b.4\]]ma yin/_'jig pa'i chos nyid kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni 'gyur ba'i chos can nam/_mi 'gyur ba'i chos can ma yin no/_/de bzhin du tshor ba dang /_'du shes dang /_'du 
[\[39b.5\]]byed rnams dang /_rnam par shes pa yang 'gyur ba'i chos can nam/_mi 'gyur ba'i chos can ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 'gyur ba'i chos nyid kyang ma yin/_mi 'gyur ba'i chos 
[\[39b.6\]]nyid kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni rtag pa'am/_mi rtag pa ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang rtag pa'am/_
[\[39b.7\]]mi rtag pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa rtag pa yang ma yin/_mi rtag pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa 
[\[40a\]]
[\[40a.1\]]gzugs ni bde ba'am/_sdug bsngal ba ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang bde ba'am/_sdug bsngal ba ma yin te/_gzugs dang /_tshor ba dang /_'du shes dang /_
[\[40a.2\]]'du byed rnams dang /_rnam par shes pa bde ba yang ma yin/_sdug bsngal ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni sdug pa'am/_mi sdug pa ma yin no/_/de bzhin du tshor ba dang /_'du 
[\[40a.3\]]shes dang /_'du byed rnams dang /_rnam par shes pa yang sdug pa'am/_mi sdug pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa sdug pa yang ma yin/_mi sdug pa yang ma yin pa gang yin pa de shes 
[\[40a.4\]]rab kyi pha rol tu phyin pa'o/_/rab kyi rtsal gyis rnam par gnon pa gzugs ni bdag gam/_bdag med pa ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang bdag gam/_bdag med pa ma yin te/_gzugs 
[\[40a.5\]]dang /_tshor ba dang /_'du shes dang /_'du byed rnams dang /_rnam par shes pa bdag kyang ma yin/_bdag med pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni 'dod chags kyi chos can nam/_
[\[40a.6\]]'dod chags dang bral ba'i chos can ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang 'dod chags kyi chos can nam/_'dod chags dang bral ba'i chos can ma yin te/_gzugs dang /_tshor ba dang /_'du 
[\[40a.7\]]shes dang /_'du byed rnams dang /_rnam par shes pa 'dod chags kyi chos nyid kyang ma yin/_'dod chags dang bral ba'i chos nyid kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni zhe sdang gi 
[\[40b\]]
[\[40b.1\]]chos can nam/_zhe sdang dang bral ba'i chos can ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang zhe sdang gi chos can nam/_zhe sdang med pa'i chos can ma yin te/_gzugs dang /_tshor ba dang /_'du shes dang /_
[\[40b.2\]]'du byed rnams dang /_rnam par shes pa zhe sdang gi chos nyid kyang ma yin/_zhe sdang med pa'i chos nyid kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni gti mug gi chos can nam/_gti mug med pa'i chos can 
[\[40b.3\]]ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang gti mug gi chos can nam gti mug med pa'i chos can ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa gti 
[\[40b.4\]]mug gi chos can yang ma yin/_gti mug med pa'i chos can yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs la byed pa po'am/_byed du 'jug pa gang yang med do/_/de bzhin du tshor ba dang /_'du shes dang /_
[\[40b.5\]]'du byed rnams dang /_rnam par shes pa la yang byed pa po'am/_byed du 'jug pa gang yang med de/_gzugs dang /_tshor ba dang /_'du shes dang /_'du byed rnams dang /_rnam par shes pa la byed pa po yang med/_byed du 'jug pa yang med pa gang yin pa de shes rab 
[\[40b.6\]]kyi pha rol tu phyin pa'o/_/rab kyi rtsal gyis rnam par gnon pa gzugs la slong ba po'am/_kun nas slong ba po gang yang med do/_/de bzhin du tshor ba dang /_'du shes dang /_'du byed rnams dang /_rnam par shes pa la slong ba po'am/_kun nas slong ba po gang yang med 
[\[40b.7\]]de/_gzugs dang /_tshor ba dang /_'du shes dang /_'du byed rnams dang /_rnam par shes pa la slong ba po yang med/_kun nas slong ba po yang med pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs la shes pa'am/_
[\[41a\]]
[\[41a.1\]]shes par byed du 'jug pa gang yang med do/_/de bzhin du tshor ba dang /_'du shes dang /_'du byed rnams dang /_rnam par shes pa la yang shes pa'am/_shes par byed du 'jug pa gang yang med de/_gzugs dang /_tshor ba dang /_'du shes dang /_
[\[41a.2\]]'du byed rnams dang /_rnam par shes pa la shes pa po yang med/_shes par byed du 'jug pa yang med pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs la tshor ba po 'am/_tshor bar byed du 'jug pa gang yang med do/_/
[\[41a.3\]]de bzhin du tshor ba dang /_'du shes dang /_'du byed rnams dang /_rnam par shes pa la tshor ba po'am/_tshor bar byed du 'jug pa gang yang med de/_gzugs dang /_tshor ba dang /_'du shes dang /_'du byed rnams dang /_rnam par shes pa la tshor ba po yang med/_tshor 
[\[41a.4\]]bar byed du 'jug pa yang med pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs la shes pa po'am/_mthong ba po gang yang med do/_/de bzhin du tshor ba dang /_'du shes dang /_'du byed rnams dang /_rnam par shes pa la 
[\[41a.5\]]yang shes pa po'am/_mthong ba po gang yang med do/_/gzugs dang /_tshor ba dang /_'du shes dang /_'du byed rnams dang /_rnam par shes pa la shes pa po yang med/_mthong ba po yang med pa gang yin pa de shes rab kyi pha rol tu phyin pa'o/_/rab kyi rtsal gyis 
[\[41a.6\]]rnam par gnon pa gzugs la ni chad pa'am/_rtag pa med do/_/de bzhin du tshor ba dang /_'du shes dang /_'du byed rnams dang /_rnam par shes pa la yang chad pa'am/_rtag pa med de/_gzugs dang /_tshor ba dang /_'du shes dang /_'du byed rnams dang /_rnam par 
[\[41a.7\]]shes pa chad pa yang ma yin/_rtag pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni mtha' 'am/_mtha' med pa ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa 
[\[41b\]]
[\[41b.1\]]yang mtha' 'am/_mtha' med pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa mtha' yod pa yang ma yin/_mtha' med pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis 
[\[41b.2\]]rnam par gnon pa gzugs ni lta bar song ba yang ma yin/_lta bar song ba spong ba yang ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang lta bar song ba yang ma yin/_lta bar song ba spong ba yang ma yin te/_gzugs 
[\[41b.3\]]dang /_tshor ba dang /_'du shes dang /_'du byed rnams dang /_rnam par shes pa lta bar song ba yang ma yin/_lta bar song ba spong ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni sred pa yang ma yin/_sred pa 
[\[41b.4\]]spong ba yang ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa yang sred pa yang ma yin/_sred pa spong ba yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa sred pa 
[\[41b.5\]]yang ma yin/_sred pa spong ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs ni dge ba'am mi dge ba ma yin no/_/de bzhin du tshor ba dang /_'du shes dang /_'du byed rnams dang /_rnam par shes pa 
[\[41b.6\]]yang dge ba'am mi dge ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa dge ba yang ma yin/_mi dge ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon 
[\[41b.7\]]pa gzugs la 'gro ba'am/_'ong ba mi mngon no/_/de bzhin du tshor ba dang /_'du shes dang /_'du byed rnams dang /_rnam par shes pa la yang 'gro ba'am/_'ong bar mi mngon te/_gzugs dang /_tshor ba dang /_'du shes dang /_'du byed rnams dang /_rnam par 
[\[42a\]]
[\[42a.1\]]shes pa 'gro ba'am/_'ong bar yang mi mngon pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni gnas pa 
[\[42a.2\]]'am/_mi gnas pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa gnas pa yang ma yin/_mi gnas pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon 
[\[42a.3\]]pa gzugs dang /_tshor ba dang /_'du shes dang /_'du byed rnams dang /_rnam par shes pa ni tshu rol lam/_pha rol ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa tshu rol yang ma yin/_pha rol yang ma yin pa 
[\[42a.4\]]gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni tshul khrims sam/_'chal pa'i tshul khrims ma yin te/_gzugs dang /_tshor ba dang /_
[\[42a.5\]]'du shes dang /_'du byed rnams dang /_rnam par shes pa tshul khrims kyang ma yin/_'chal pa'i tshul khrims kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_
[\[42a.6\]]'du byed rnams dang /_rnam par shes pa ni rjes su chags pa'am/_khong khro ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa rjes su chags pa yang ma yin/_khong khro ba yang ma yin pa gang yin pa de shes rab 
[\[42a.7\]]kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni sbyin par byed pa'am/_len pa ma yin te/_gzugs dang /_tshor ba dang /_'du shes dang /_'du byed rnams 
[\[42b\]]
[\[42b.1\]]dang /_rnam par shes pa sbyin par byed pa yang ma yin/_len pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni bzod pa'am/_mi 
[\[42b.2\]]bzod pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa bzod pa yang ma yin/_mi bzod pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor 
[\[42b.3\]]ba dang /_'du shes dang /_'du byed rnams dang /_rnam par shes pa ni brtson 'grus sam/_le lo ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa brtson 'grus kyang ma yin/_le lo yang ma yin pa gang yin pa de 
[\[42b.4\]]shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni ting nge 'dzin kyang ma yin/_sems rnam par g.yengs pa yang ma yin te/_gzugs dang /_tshor ba dang /_
[\[42b.5\]]'du shes dang /_'du byed rnams dang /_rnam par shes pa ni ting nge 'dzin kyang ma yin/_sems rnam par g.yengs pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_
[\[42b.6\]]'du byed rnams dang /_rnam par shes pa ni shes rab kyang ma yin/_'chal pa'i shes rab kyang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa shes rab kyang ma yin/_'chal pa'i shes rab kyang ma yin pa gang yin 
[\[42b.7\]]pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni phyin ci log gam/_phyin ci log ma yin pa yang ma yin te/_gzugs dang /_tshor ba dang /_
[\[43a\]]
[\[43a.1\]]'du shes dang /_'du byed rnams dang /_rnam par shes pa phyin ci log kyang ma yin/_phyin ci log ma yin pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du 
[\[43a.2\]]shes dang /_'du byed rnams dang /_rnam par shes pa ni dran pa nye bar gzhag pa'am/_dran pa nye bar gzhag pa ma yin pa yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa dran pa yang ma yin/_mi dran 
[\[43a.3\]]pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni yang dag pa'i spong ba'am/_yang dag pa'i spong ba ma yin pa yang 
[\[43a.4\]]ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa yang dag pa'i spong ba yang ma yin/_yang dag pa'i spong ba ma yin pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par 
[\[43a.5\]]gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni rdzu 'phrul gyi rkang pa'am/_tshad med pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa rdzu 'phrul gyi rkang pa 
[\[43a.6\]]yang ma yin/_tshad med pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni dbang po dang /_stobs dang /_byang chub kyi 
[\[43a.7\]]yan lag dang /_lam ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa dbang po dang /_stobs dang /_byang chub kyi yan lag dang /_lam ma yin pa gang yin pa de shes rab kyi pha rol tu phyin pa'o/_/rab 
[\[43b\]]
[\[43b.1\]]kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni rig pa'am/_rnam par grol ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 
[\[43b.2\]]rig pa yang ma yin/_rnam par grol ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni bsam gtan dang /_rnam par thar 
[\[43b.3\]]pa dang /_ting nge 'dzin dang /_snyoms par 'jug pa yang ma yin/_mngon par shes pa yang ma yin/_mngon par shes pa ma yin pa yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa bsam gtan dang /_rnam 
[\[43b.4\]]par thar pa dang /_ting nge 'dzin dang /_snyoms par 'jug pa yang ma yin/_mngon par shes pa'ang ma yin/_mngon par mi shes pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_
[\[43b.5\]]'du shes dang /_'du byed rnams dang /_rnam par shes pa ni stong pa nyid dam/_mtshan ma med pa'am/_smon pa med pa ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa stong pa nyid kyang ma yin/_mtshan ma med pa 
[\[43b.6\]]yang ma yin/_smon pa med pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni 'dus byas sam/_'dus ma byas ma yin te/_
[\[43b.7\]]gzugs dang /_tshor ba dang /_'du shes dang /_'du byed rnams dang /_rnam par shes pa 'dus byas kyang ma yin/_'dus ma byas kyang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du 
[\[44a\]]
[\[44a.1\]]shes dang /_'du byed rnams dang /_rnam par shes pa ni 'du ba'am/_mi 'du ba ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa 'du ba yang ma yin/_mi 'du ba yang ma yin pa gang yin pa de shes 
[\[44a.2\]]rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni shes pa'am/_mi shes pa ma yin te/_gzugs dang /_tshor ba dang /_'du shes dang /_'du byed rnams 
[\[44a.3\]]dang /_rnam par shes pa shes pa yang ma yin/_mi shes pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni rlom sems 
[\[44a.4\]]sam/_g.yo ba'am/_spros pa ma mchis te/_gzugs dang /_tshor ba dang /_'du shes dang /_'du byed rnams dang /_rnam par shes pa rlom sems ma yin/_g.yo ba ma yin/_spros pa med pa ma yin pa gang yin pa de shes rab kyi pha rol tu phyin pa'o/_/rab kyi 
[\[44a.5\]]rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni 'du shes ma yin/_'du shes ma yin pa yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes 
[\[44a.6\]]pa 'du shes ma yin/_'du shes ma yin pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gzugs dang /_tshor ba dang /_'du shes dang /_'du byed rnams dang /_rnam par shes pa ni nye bar zhi ba yang ma yin/_nye 
[\[44a.7\]]bar ma zhi ba yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa nye bar zhi ba yang ma yin/_nye bar ma zhi ba yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon 
[\[44b\]]
[\[44b.1\]]pa gzugs dang /_tshor ba dang /_'du shes dang /_'du byed rnams dang /_rnam par shes pa ni ldog pa yang ma yin/_mi ldog pa yang ma yin te/_gzugs dang /_tshor ba dang /_'du shes dang /_'du byed rnams dang /_rnam par shes pa ldog pa yang ma yin/_mi ldog 
[\[44b.2\]]pa yang ma yin pa gang yin pa de shes rab kyi pha rol tu phyin pa'o/_/rab kyi rtsal gyis rnam par gnon pa gang phung po lnga po dag mngon du 'grub par gtogs pa bstan pa de shes rab kyi pha rol tu phyin pa ma yin gyi/_gang phung po lnga po dag mngon du 'grub par gtogs pa bstan 
[\[44b.3\]]pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang khams dang /_skye mched dang /_rten cing 'brel par 'byung ba mngon du 'grub 
[\[44b.4\]]par gtogs pa bstan pa de shes rab kyi pha rol tu phyin pa ma yin gyi gang khams dang /_skye mched dang /_rten cing 'brel par 'byung ba mngon du 'grub par gtogs pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba 
[\[44b.5\]]bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang phyin ci log dang /_sgrib pa mngon du 'grub par gtogs pa bstan pa de shes rab kyi pha rol tu phyin pa ma yin gyi gang phyin ci log dang /_sgrib pa mngon du 'grub par 
[\[44b.6\]]gtogs pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang sred par spyod pa sum cu rtsa drug mngon du 'grub 
[\[44b.7\]]par gtogs pa bstan pa de shes rab kyi pha rol tu phyin pa ma yin gyi gang sred par spyod pa sum cu rtsa drug mngon du 'grub par gtogs pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de 
[\[45a\]]
[\[45a.1\]]shes rab kyi pha rol tu phyin pa'o/_/rab kyi rtsal gyis rnam par gnon pa gang lta bar gyur pa drug cu rtsa gnyis mngon du 'grub par gtogs pa bstan pa de shes rab kyi pha rol tu phyin pa ma yin gyi gang lta bar gyur pa drug cu rtsa gnyis mngon du 'grub par gtogs 
[\[45a.2\]]pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang bsam gtan dang /_rnam par thar pa dang /_ting nge 'dzin 
[\[45a.3\]]dang /_snyoms par 'jug pa bstan pa de shes rab kyi pha rol tu phyin pa ma yin gyi gang bsam gtan dang /_rnam par thar pa dang /_ting nge 'dzin dang /_snyoms par 'jug pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_
[\[45a.4\]]ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang mngon par shes pa lnga po dag bstan pa de shes rab kyi pha rol tu phyin pa ma yin gyi gang mngon par shes pa lnga bstan pa'i de bzhin nyid dang /_ma nor ba de bzhin 
[\[45a.5\]]nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang 'dus byas su gtogs pa/_'jig rten gyi dge ba dang /_mi dge ba'i chos thams cad mngon du 'grub par 
[\[45a.6\]]gtogs pa bstan pa de shes rab kyi pha rol tu phyin pa ma yin gyi gang de dag gi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa 
[\[45a.7\]]gang dran pa nye bar gzhag pa dang /_yang dag pa'i spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam mngon du 'grub par gtogs pa bstan pa de shes rab kyi pha rol tu phyin pa ma yin gyi gang dran pa nye 
[\[45b\]]
[\[45b.1\]]bar gzhag pa dang /_yang dag pa'i spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam mngon du 'grub par gtogs pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de 
[\[45b.2\]]bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang 'phags pa'i bden pa bzhi bstan pa de shes rab kyi pha rol tu phyin pa ma yin gyi gang 'phags pa'i bden pa bzhi bstan pa'i de bzhin nyid 
[\[45b.3\]]dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang tshul khrims dang /_ting nge 'dzin dang /_shes rab dang /_rnam par grol ba dang /_
[\[45b.4\]]rnam par grol ba'i ye shes mthong ba rnam par dag pa bstan pa de shes rab kyi pha rol tu phyin pa ma yin gyi gang tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba rnam par dag pa bstan pa'i de bzhin nyid 
[\[45b.5\]]dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang 'dus ma byas su gtogs pa/_'jig rten las 'das pa/_mi gnas pa/_zag pa 
[\[45b.6\]]med pa'i chos rnams bstan pa de shes rab kyi pha rol tu phyin pa ma yin gyi gang 'dus ma byas su gtogs pa/_'jig rten las 'das pa/_mi gnas pa/_zag pa med pa'i chos rnams bstan pa 'di bzhin nyid dang /_ma nor ba de bzhin nyid dang /_gzhan ma yin pa de bzhin 
[\[45b.7\]]nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang stong pa nyid dang /_mtshan ma med pa dang /_smon pa med pa dang /_mi skye ba dang /_mngon par 'dus ma byas pa'i chos bstan pa de shes rab kyi pha 
[\[46a\]]
[\[46a.1\]]rol tu phyin pa ma yin gyi gang stong pa nyid dang /_mtshan ma med pa dang /_smon pa med pa dang /_mi skye ba dang /_mngon par 'dus ma byas pa'i chos bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_
[\[46a.2\]]ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa gang rig pa dang /_rnam par grol ba dang /_'dod chags dang bral ba dang /_'gog pa dang /_mya ngan las 'das pa bstan pa de shes rab kyi pha rol tu phyin pa ma yin gyi 
[\[46a.3\]]gang rig pa dang /_rnam par grol ba dang /_'dod chags dang bral ba dang /_'gog pa dang /_mya ngan las 'das pa bstan pa'i de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu 
[\[46a.4\]]phyin pa'o/_/rab kyi rtsal gyis rnam par gnon pa de ci'i phyir zhe na/_gzugs su gtogs pa shes rab kyi pha rol tu phyin pa ma yin/_de bzhin du tshor ba dang /_'du shes dang /_'du byed rnams dang /_rnam par shes par gtogs pa yang shes rab kyi pha rol tu phyin pa ma 
[\[46a.5\]]yin/_sa dang /_chu dang /_me dang /_rlung dang /_nam mkhar gtogs pa yang shes rab kyi pha rol tu phyin pa ma yin/_'dod pa'i khams dang /_gzugs kyi khams dang /_gzugs med pa'i khams su gtogs pa yang shes rab kyi pha rol tu phyin pa ma yin/_
[\[46a.6\]]'dus byas dang /_'dus ma byas su gtogs pa yang shes rab kyi pha rol tu phyin pa ma yin/_'jig rten pa dang /_'jig rten las 'das pa dang /_zag pa dang bcas pa dang /_zag pa med pa'i chos su gtogs pa yang shes rab kyi pha rol tu phyin pa ma yin/_dge ba 
[\[46a.7\]]dang mi dge ba'i chos su gtogs pa yang shes rab kyi pha rol tu phyin pa ma yin/_sems can gyi khams su gtogs pa yang shes rab kyi pha rol tu phyin pa ma yin zhing /_chos de dag las rnam par grol ba yang shes rab kyi pha rol tu phyin pa ma yin pa'i phyir ro/_/
[\[46b\]]
[\[46b.1\]]rab kyi rtsal gyis rnam par gnon pa shes rab kyi pha rol tu phyin pa ni/_chos gang du yang gtogs pa yang ma yin/_mi gtogs pa yang ma yin te/_gang gtogs pa dang /_gang mi gtogs pa'i chos rnams kyi de bzhin nyid dang /_ma nor ba de bzhin nyid dang /_gzhan 
[\[46b.2\]]ma yin pa de bzhin nyid dang /_ji lta ba bzhin gyi de bzhin nyid de shes rab kyi pha rol tu phyin pa'o/_/rab kyi rtsal gyis rnam par gnon pa de bzhin nyid ces bya ba de gang gi tshig [{]bla dgas [,]bla dwags [}]yin zhe na/_rab kyi rtsal gyis rnam par gnon pa ji ltar byis pa so so'i skye bo rnams kyis 
[\[46b.3\]]dmigs pa'i chos rnams kyis dmigs pa'i chos de dag ni de bzhin du ma yin zhing gzhan du'ang ma yin la/_ji ltar chos rnams de bzhin gshegs pa dang /_de bzhin gshegs pa'i nyan thos dang /_byang chub sems dpas mthong ba'i chos de lta bu ni de bzhin nyid ma 
[\[46b.4\]]nor ba de bzhin nyid dang /_gzhan ma yin pa de bzhin nyid de de'i phyir de bzhin nyid ces bya'o/_/rab kyi rtsal gyis rnam par gnon pa 'di ni byang chub sems dpa' sems dpa' chen po rnams kyi shes rab kyi pha rol tu phyin pa bstan pa'o/_/rab kyi rtsal gyis rnam par gnon pa 
[\[46b.5\]]shes rab kyi pha rol tu phyin pa 'di ni chos gang 'bri ba'i phyir ram/_'phel ba'i phyir nye bar gnas pa ma yin no/_/chos gang 'du ba'i phyir ram/_'bral ba'i phyir ram/_bri ba'i phyir ram/_gang ba'i phyir ram/[ {]stsogs [,]sogs [}]pa'i phyir ram/_mi [{]stsogs [,]sogs [}]pa'i phyir ram/_'pho ba'i phyir 
[\[46b.6\]]ram/_mi 'pho ba'i phyir ram/_skye ba'i phyir ram/_'gog pa'i phyir ram/_kun nas nyon mongs pa'i phyir ram/_rnam par byang ba'i phyir ram/_'jug pa'i phyir ram/_ldog pa'i phyir ram/_kun 'byung ba'i phyir ram/_nub pa'i phyir ram/_mtshan nyid kyi phyir ram/_mnyam pa'i 
[\[46b.7\]]phyir ram/_mi mnyam pa'i phyir ram/_kun rdzob kyi phyir ram/_don dam pa'i phyir ram/_bde ba'i phyir ram/_sdug bsngal gyi phyir ram/_rtag pa'i phyir ram/_mi rtag pa'i phyir ram/_sdug pa'i phyir ram/_mi sdug pa'i phyir ram/_bdag gi phyir ram/_bdag 
[\[47a\]]
[\[47a.1\]]med pa'i phyir ram/_bden pa'i phyir ram/[ {]brdzun [,]rdzun [}]pa'i phyir ram/_byed pa po'i phyir ram/_byed pa po med pa'i phyir ram/_'byung ba'i phyir ram/_mi 'byung ba'i phyir ram/_ngo bo nyid kyi phyir ram/_ngo bo nyid med pa'i phyir ram/_'chi 'pho ba'i phyir ram/_
[\[47a.2\]]skye ba'i phyir ram/_skyes pa'i phyir ram/_mngon par 'grub pa'i phyir ram/_skye ba'i phyir ram/_skye ba kun 'byung ba'i phyir ram/_tshogs pa'i phyir ram/_ma tshogs pa'i phyir ram/_'dod chags dang bcas pa'i phyir ram/_'dod chags dang bral ba'i phyir ram/_zhe sdang 
[\[47a.3\]]dang bcas pa'i phyir ram/_zhe sdang dang bral ba'i phyir ram/_gti mug dang bcas pa'i phyir ram/_gti mug dang bral ba'i phyir ram/_phyin ci log gi phyir ram/_phyin ci log ma yin pa'i phyir ram/_dmigs pa'i phyir ram/_dmigs pa med pa'i phyir ram/_zad pa'i phyir 
[\[47a.4\]]ram/_mi zad pa'i phyir ram/_shes pa'i phyir ram/_mi shes pa'i phyir ram/_mtho ba'i phyir ram/_dma' ba'i phyir ram/_phan pa'i phyir ram/_mi phan pa'i phyir ram/_'gro ba'i phyir ram/_mi 'gro ba'i phyir ram/_yod pa'i phyir ram/_med pa'i phyir ram/_rjes su 
[\[47a.5\]]chags pa'i phyir ram/_khong khro ba'i phyir ram/_snang ba'i phyir ram/_mun pa'i phyir ram/_le lo'i phyir ram/_brtson 'grus brtsam pa'i phyir ram/_stong pa nyid kyi phyir ram/_stong pa nyid ma yin pa'i phyir ram/_mtshan ma'i phyir ram/_mtshan ma med pa'i phyir ram/_
[\[47a.6\]]smon pa'i phyir ram/_smon pa med pa'i phyir ram/_mngon par 'du byed pa'i phyir ram/_mngon par 'du mi byed pa'i phyir ram/_nub pa'i phyir ram/_nub pa ma yin pa'i phyir ram/_rig pa'i phyir ram/_rnam par grol ba'i phyir ram/_zhi ba'i phyir ram/_nye bar ma zhi 
[\[47a.7\]]ba'i phyir ram/_'grub pa'i phyir ram/_mi 'grub pa'i phyir ram/_tshul bzhin gyi phyir ram/_tshul bzhin ma yin pa'i phyir ram/_yongs su shes pa'i phyir ram/_yongs su mi shes pa'i phyir ram/_nges par 'byung ba'i phyir ram/_nges par 'byung ba ma yin pa'i phyir 
[\[47b\]]
[\[47b.1\]]ram/_'dul ba'i phyir ram/_'dul ba ma yin pa'i phyir ram/_tshul khrims kyi phyir ram/_'chal pa'i tshul khrims kyi phyir ram/_rnam par g.yeng ba'i phyir ram/_rnam par g.yeng ba ma yin pa'i phyir ram/_shes rab kyi phyir ram/_'chal pa'i shes rab 
[\[47b.2\]]kyi phyir ram/_rnam par shes pa'i phyir ram/_rnam par shes pa ma yin pa'i phyir ram/_gnas pa'i phyir ram/_mi gnas pa'i phyir ram/_skal ba mnyam pa'i phyir ram/_skal ba mi mnyam pa'i phyir ram/_'byung ba'i phyir ram/_'jig pa'i phyir ram/_thob pa'i 
[\[47b.3\]]phyir ram/_ma thob pa'i phyir ram/_mngon par rtogs pa'i phyir ram/_mngon par rtogs pa ma yin pa'i phyir ram/_mngon sum du bya ba'i phyir ram/_mngon sum du bya ba ma yin pa'i phyir ram/_rab tu rtogs pa'i phyir ram/_rab tu ma rtogs pa'i phyir nye bar gnas pa ma 
[\[47b.4\]]yin no/_/de bzhin nyid kyi le'u ste gsum pa'o//_//bam po gsum pa/_rab kyi rtsal gyis rnam par gnon pa 'di lta ste/_dper na skyes bu rmi lam rmis pas rmi lam gyi rang bzhin bshad pa ston kyang /_rmi lam gyi rang bzhin bstan pa med do/_/de ci'i 
[\[47b.5\]]phyir zhe na/_rmi lam nyid kyang med na rmi lam gyi rang bzhin bstan pa lta ga la yod/_rab kyi rtsal gyis rnam par gnon pa de bzhin du shes rab kyi pha rol tu phyin pa'i rang bzhin ston kyang /_shes rab kyi pha rol tu phyin pa'i rang bzhin gang yang med do/_/rab kyi rtsal gyis 
[\[47b.6\]]rnam par gnon pa 'di lta ste/_dper na rmi lam ni chos gang bstan par yang nye bar gnas pa ma yin no/_/de bzhin du shes rab kyi pha rol tu phyin pa yang chos gang bstan par yang nye bar gnas pa ma yin no/_/rab kyi rtsal gyis rnam par gnon pa 'di lta ste/_dper na sgyu ma 
[\[47b.7\]]mthong ba'i skyes bu sgyu ma'i rang bzhin bshad pa ston kyang sgyu ma'i rang bzhin gang yang med na/_sgyu ma'i rang bzhin bstan pa'i ngo bo nyid lta ga la yod/_de bzhin du shes rab kyi pha rol tu phyin pa ston kyang shes rab kyi pha rol tu phyin pa'i rang bzhin bstan pa gang yang med do/_/
[\[48a\]]
[\[48a.1\]]rab kyi rtsal gyis rnam par gnon pa 'di lta ste/_dper na sgyu ma ni chos gang mngon par 'grub pa'i phyir yang nye bar gnas pa ma yin no/_/de bzhin du shes rab kyi pha rol tu phyin pa yang chos gang mngon par 'grub pa'i phyir yang nye bar gnas pa ma 
[\[48a.2\]]yin no/_/rab kyi rtsal gyis rnam par gnon pa 'di lta ste/_dper na mig yor mthong ba'i skyes bu mig yor gyi rang bzhin ston kyang mig yor gyi rang bzhin gang yang med na/_mig yor gyi rang bzhin bstan pa lta ga la yod/_rab kyi rtsal gyis rnam par gnon pa de bzhin 
[\[48a.3\]]du shes rab kyi pha rol tu phyin pa ston kyang shes rab kyi pha rol tu phyin pa'i rang bzhin gang yang med na shes rab kyi pha rol tu phyin pa'i rang bzhin bstan pa lta ga la yod/_rab kyi rtsal gyis rnam par gnon pa 'di lta ste/_dper na mig yor ni chos gang bstan par yang nye bar gnas pa 
[\[48a.4\]]ma yin no/_/de bzhin du shes rab kyi pha rol tu phyin pa yang chos gang bstan par yang nye bar gnas pa ma yin no/_/rab kyi rtsal gyis rnam par gnon pa 'di lta ste/_dper na smig rgyu mthong ba'i skyes bu smig rgyu bshad pa ston kyang smig rgyu bstan pa gang yang med na smig rgyu bstan 
[\[48a.5\]]pa'i rang bzhin lta ga la yod/_rab kyi rtsal gyis rnam par gnon pa de bzhin du shes rab kyi pha rol tu phyin pa ston kyang shes rab kyi pha rol tu phyin pa'i rang bzhin bstan pa gang yang med do/_/rab kyi rtsal gyis rnam par gnon pa 'di lta ste/_dper na smig rgyu ni chos gang bstan 
[\[48a.6\]]par yang nye bar gnas pa ma yin no/_/de bzhin du shes rab kyi pha rol tu phyin pa yang chos gang bstan par yang nye bar gnas pa ma yin no/_/rab kyi rtsal gyis rnam par gnon pa 'di lta ste/_dper na brag ca'i spyod yul la gnas pa'i skyes bus/_brag ca'i sgra thos kyi de ni mi 
[\[48a.7\]]mthong ste/_nam bdag gis sgra phyung ba de'i tshe sgra thos so/_/de bzhin du shes rab kyi pha rol tu phyin pa bstan pa'i tshig thos par 'gyur yang chos gang bstan pa thos par 'gyur ba med de/_gzhan du na nam mngon par bshad pa de'i tshe kun shes shing thos pa'i lam du 'gyur ro/_/
[\[48b\]]
[\[48b.1\]]rab kyi rtsal gyis rnam par gnon pa 'di lta ste/_dper na lbu ba rdos pa mthong ba'i skyes bu lbu ba rdos pa'i rang bzhin ston kyang lbu ba rdos pa'i rang bzhin nang dang phyi nas kyang mi dmigs na de bstan pa'i rang bzhin dmigs par lta ga la 'gyur/_rab kyi rtsal gyis rnam par 
[\[48b.2\]]gnon pa de bzhin du shes rab kyi pha rol tu phyin pa ston kyang shes rab kyi pha rol tu phyin pa'i rang bzhin yang mi dmigs so/_/rab kyi rtsal gyis rnam par gnon pa 'di lta ste/_dper na lbu ba rdos pa de ni chos gang mngon par 'grub pa'i rang bzhin du yang nye bar mi 'gro'o/_/rab kyi 
[\[48b.3\]]rtsal gyis rnam par gnon pa de bzhin du shes rab kyi pha rol tu phyin pa yang chos gang mngon par 'grub pa'i rang bzhin du yang nye bar mi 'gro'o/_/rab kyi rtsal gyis rnam par gnon pa 'di lta ste/_dper na chu'i chu bur mthong ba'i skyes bu chu'i chu bur gyi rang bzhin ston kyang /_
[\[48b.4\]]chu'i chu bur gyi rang bzhin yang med na chu'i chu bur gyi rang bzhin bstan pa lta ga la yod/_rab kyi rtsal gyis rnam par gnon pa de bzhin du shes rab kyi pha rol tu phyin pa ston kyang shes rab kyi pha rol tu phyin pa'i rang bzhin med do/_/rab kyi rtsal gyis rnam par gnon pa 'di lta ste/_
[\[48b.5\]]dper na chu'i chu bur ni chos gang mngon par 'grub pa 'byung bar nye bar gnas pa ma yin no/_/rab kyi rtsal gyis rnam par gnon pa de bzhin du shes rab kyi pha rol tu phyin pa yang chos gang mngon par 'grub pa 'byung bar nye bar gnas pa ma yin no/_/rab kyi rtsal gyis rnam par 
[\[48b.6\]]gnon pa 'di lta ste/_dper na skyes bus chu shing gi snying po kun du btsal kyang mi rnyed mod kyi 'on kyang de'i 'dab ma rnams kyis dgos pa byed do/_/rab kyi rtsal gyis rnam par gnon pa de bzhin du shes rab kyi pha rol tu phyin pa yang snying po med mod gyi/_/shes rab kyi pha 
[\[48b.7\]]rol tu phyin pas dgos pa byed do/_/rab kyi rtsal gyis rnam par gnon pa 'di lta ste/_dper na skyes bu nam mkha' ston par tha snyad 'dogs kyang nam mkha' la ni bstan pa ci yang med do/_/rab kyi rtsal gyis rnam par gnon pa de bzhin du shes rab kyi pha rol tu phyin pa 
[\[49a\]]
[\[49a.1\]]zhes tha snyad 'dogs kyang chos gang yang bstan par yang tha snyad gdags par bya ba med do/_/rab kyi rtsal gyis rnam par gnon pa 'di lta ste/_dper na nam mkha' zhes tha snyad 'dogs kyang chos gang bstan par yang yongs su 'grub cing tha snyad gdags 
[\[49a.2\]]pa med do/_/rab kyi rtsal gyis rnam par gnon pa de bzhin du shes rab kyi pha rol tu phyin pa zhes tha snyad 'dogs kyang tshig gang bstan par yang tha snyad du gdags pa med do/_/rab kyi rtsal gyis rnam par gnon pa 'di lta ste/_dper na grib ma dang nyin logs zhes tha snyad du 
[\[49a.3\]]'dogs kyang de gnyis ni chos gang yongs su ma grub pa'i phyir yang nye bar mi gnas la snang ba yang mngon no/_/rab kyi rtsal gyis rnam par gnon pa de bzhin du shes rab kyi pha rol tu phyin pa zhes tha snyad 'dogs pa'i tshig tu 'gro yang chos gang bstan par yang tha snyad kyi tshig tu yang 
[\[49a.4\]]mi 'gro la/_chos rnams snang bar yang byed do/_/rab kyi rtsal gyis rnam par gnon pa 'di lta ste/_dper na nor bu rin po che sbyangs pa ni snang ba chen por nye bar gnas par gyur kyang snang ba de nang ngam/_phyi rol na yang med do/_/rab kyi rtsal gyis rnam par gnon pa de bzhin du 
[\[49a.5\]]shes rab kyi pha rol tu phyin pa snang ba'i bya ba chen pos nye bar gnas kyang snang ba de ni nang ngam/_phyi rol du mthong bar nye bar mi 'gro'o/_/rab kyi rtsal gyis rnam par gnon pa 'di lta ste/_dper na yungs mar gyi mar me bus na de'i 'od 'phro ba yud tsam yang mi gnas mod kyi snang 
[\[49a.6\]]bar yang byed de/_snang ba des gzugs rnams kyang mthong bar 'gyur ro/_/rab kyi rtsal gyis rnam par gnon pa de bzhin du shes rab kyi pha rol tu phyin pa chos gang la yang mi gnas mod kyi chos rnams kyi snang ba'i bya ba yang byed do/_/snang ba des 'phags pa rnams chos 
[\[49a.7\]]thams cad yang dag pa ji lta ba bzhin du mthong bar 'gyur ro/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das shes rab kyi pha rol tu phyin pa bstan pa dang /_shes rab kyi pha rol tu phyin pa yongs su ma grub pa 
[\[49b\]]
[\[49b.1\]]bstan pa ngo mtshar lags so/_/de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/de de bzhin te/_shA ri'i bu de de bzhin no/_/gzugs yongs su ma grub pas shes rab kyi pha rol tu phyin pa 
[\[49b.2\]]yongs su ma grub bo/_/tshor ba dang /_'du shes dang /_'du byed rnams dang /_rnam par shes pa yongs su ma grub pas shes rab kyi pha rol tu phyin pa yongs su ma grub bo/_/ma rig pa yongs su ma grub pas shes rab kyi pha rol tu phyin pa yongs su ma grub bo/_/
[\[49b.3\]]'du byed yongs su ma grub pa dang /_rnam par shes pa yongs su ma grub pa dang /_ming dang gzugs yongs su ma grub pa dang /_skye mched drug yongs su ma grub pa dang /_reg pa yongs su ma grub pa dang /_tshor ba yongs su ma grub pa dang /_sred pa yongs su ma grub 
[\[49b.4\]]pa dang /_len pa yongs su ma grub pa dang /_srid pa yongs su ma grub pa dang /_skye ba yongs su ma grub pa dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa yongs su ma grub 
[\[49b.5\]]pas shes rab kyi pha rol tu phyin pa yongs su ma grub bo/_/khams dang /_skye mched yongs su ma grub pas shes rab kyi pha rol tu phyin pa yongs su ma grub bo/_/mi rtag pa dang /_sdug bsngal ba dang /_bdag med pa dang /_zhi ba dang /_phyin ci log dang /_sgrib pa dang /_
[\[49b.6\]]lta ba rnam par spyod pa dang /_sogs pa dang /_nye bar sogs pa yongs su ma grub pas shes rab kyi pha rol tu phyin pa yongs su ma grub bo/_/bde ba dang /_sdug bsngal ba dang /_bde ba yang ma yin/_sdug bsngal ba yang ma yin pa yongs su ma grub pas shes rab kyi pha rol 
[\[49b.7\]]tu phyin pa yongs su ma grub bo/_/skye ba dang /_'jig pa dang /_gnas pa dang /_gzhan du 'gyur ba yongs su ma grub pas shes rab kyi pha rol tu phyin pa yongs su ma grub bo/_/kun 'byung ba dang /_nub pa dang /_bdag dang /_sems can dang /_srog dang /_gso 
[\[50a\]]
[\[50a.1\]]pa dang /_skyes bu dang /_gang zag dang /_shed las skyes dang /_shed bu dang /_byed pa po dang /_byed du 'jug pa dang /_slong ba po dang /_kun nas slong ba po dang /_tshor ba po dang /_tshor bar byed pa po dang /_shes par byed pa dang /_shes par byed du 
[\[50a.2\]]'jug pa yongs su ma grub pas shes rab kyi pha rol tu phyin pa yongs su ma grub bo/_/bden pa dang /[ {]brdzun [,]rdzun [}]pa dang /_'dus byas dang /_'dus ma byas dang /_'gro ba dang /_mi 'gro ba dang /_mthong ba dang bcas pa dang /_mi mthong ba dang /_nang dang phyi yongs su ma grub 
[\[50a.3\]]pas shes rab kyi pha rol tu phyin pa yongs su ma grub bo/_/sa dang /_chu dang /_me dang /_rlung dang /_'dod pa dang /_gzugs dang /_gzugs med pa dang /_nam mkha' dang /_rnam par shes pa dang /_chos kyi khams yongs su ma grub pas shes rab kyi pha rol tu phyin pa yongs 
[\[50a.4\]]su ma grub bo/_/las kyi rnam par smin pa dang /_rgyu dang /_rkyen dang /_chad pa dang /_rtag pa dang /_'das pa dang /_ma 'ongs pa dang /_da ltar byung ba dang /_sngon gyi mtha' dang /_phyi ma'i mtha' dang /_dbus dang /_tshul khrims dang /_'chal pa'i tshul khrims dang /_bzod 
[\[50a.5\]]pa dang /_gnod sems dang /_brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab dang /_sems dang /_yid dang /_rnam par shes pa dang /_de ma thag pa dang /_'chi 'pho dang /_skye ba dang /_kun nas nyon 
[\[50a.6\]]mongs pa dang /_rnam par byang ba dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_'phags pa'i bden pa dang /_tshad med pa dang /_bsam gtan dang /_
[\[50a.7\]]rnam par thar pa dang /_ting nge 'dzin dang /_snyoms par 'jug pa dang /_mngon par shes pa dang /_stong pa nyid dang /_mtshan ma med pa dang /_smon pa med pa dang /_dge ba dang /_mi dge ba dang /_zag pa dang bcas pa dang /_zag pa med pa dang /_'jig rten pa dang /_'jig 
[\[50b\]]
[\[50b.1\]]rten las 'das pa dang /_kha na ma tho ba dang bcas pa dang /_kha na ma tho ba med pa dang /_'dus byas dang /_'dus ma byas dang /_lung du bstan pa dang /_lung du ma bstan pa dang /_dkar po dang /_nag po dang /_dkar nag ma yin pa dang /_gtogs pa dang /_mi gtogs pa 
[\[50b.2\]]dang /_ngan pa dang /_bzang po dang /_'bring dang /_'dod chags dang /_zhe sdang dang /_gti mug dang /_mthong ba dang /_thos pa dang /_bye brag phyed pa dang /_rnam par shes pa dang /_rlom sems dang /_gnas pa dang /_rnam par rtog pa dang /_dpyod pa dang /_rnam par dpyod 
[\[50b.3\]]pa dang /_dmigs pa dang /_sgyu dang /_phrag dog dang /_ser sna dang /_'du ba dang /_gnyis kyi mtshan nyid dang /_ma skyes pa dang /_mngon par 'du mi byed pa dang /_zhi gnas dang /_lhag mthong dang /_rig pa dang /_rnam par grol ba dang /_zad pa dang /_'dod chags dang 
[\[50b.4\]]bral ba dang /_'gog pa dang /_phung po thams cad nges par 'dor ba dang /_'byung ba dang /_kun rdzob pa dang /_don dam pa dang /_nyan thos kyi sa dang /_rang sangs rgyas kyi sa dang /_thams cad mkhyen pa'i ye shes dang /_chags pa med pa'i ye shes dang /_rang byung gi ye 
[\[50b.5\]]shes dang /_mi mnyam pa dang mnyam pa'i ye shes dang /_byang chub sems dpa'i smon lam dang /_nyan thos kyi dge 'dun dang /_rang sangs rgyas kyi phun sum tshogs pa dang /_tshad med par gtogs pa dang /_mi mnyam pa dang mnyam pa'i chos kyi ye shes dang /_chos thams 
[\[50b.6\]]cad kyi ji lta ba bzhin bstan du med pa dang /_chos thams cad shes pa dang /_mthong ba yongs su ma grub pas shes rab kyi pha rol tu phyin pa yongs su ma grub bo/_/bsil bar gyur pa dang /_zhi ba dang /_rab tu zhi ba yongs su ma grub pas shes rab kyi pha rol tu phyin pa yongs 
[\[50b.7\]]su ma grub bo/_/sems can yongs su smin par bya ba yongs su ma grub pas shes rab kyi pha rol tu phyin pa yongs su ma grub bo/_/mtshan phun sum tshogs pa dang /_sangs rgyas kyi zhing yongs su dag pa dang /_sangs rgyas kyi stobs dang /_mi 'jigs pa dang /_sangs 
[\[51a\]]
[\[51a.1\]]rgyas kyi chos ma 'dres pa [{]bcwa [,]bco [}]brgyad yongs su ma grub pas shes rab kyi pha rol tu phyin pa yongs su ma grub bo/_/mya ngan las 'das pa yongs su ma grub pas shes rab kyi pha rol tu phyin pa yongs su ma grub bo/_/dge ba dang /_mi dge ba'i chos thams 
[\[51a.2\]]cad kyi bar du yongs su ma grub pas shes rab kyi pha rol tu phyin pa yongs su ma grub ste/_de bzhin du thams cad la yang rgyas par sbyar ro/_/shA ri'i bu 'di lta ste/_dper na nam mkha' ni gzugs med/_bstan du med/_dngos po med de/_yongs su ma grub bo/_/
[\[51a.3\]]de bzhin du shes rab kyi pha rol tu phyin pa yang gzugs med/_bstan du med/_dngos po med de yongs su ma grub pa'o/_/shA ri'i bu 'di lta ste/_dper na 'ja' ni tshon gyi rnam pa sna tshogs su kun du snang yang de la tshon gang yang yongs su grub pa med de mi dmigs so/_/de bzhin 
[\[51a.4\]]du shes rab kyi pha rol tu phyin pa yang bstan pa sna tshogs su nye bar gnas mod kyi de la bstan pa'i rang bzhin mi dmigs so/_/shA ri'i bu 'di lta ste/_dper na nam mkha' la sor mo lnga yongs su grub par sngon nam yang sus kyang ma mthong ngo /_/shA ri'i bu de bzhin du 
[\[51a.5\]]shes rab kyi pha rol tu phyin pa yongs su grub pa'i rang bzhin sngon nam yang sus kyang ma mthong ngo /_/de skad ces bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das shes rab kyi pha rol tu phyin pa 'di ni mthong 
[\[51a.6\]]bar dka' ba lags so/_/bka' stsal pa/_shA ri'i bu 'di ltar su la yang mthong bar nye bar mi 'gro'o/_/gsol pa/_bcom ldan 'das shes rab kyi pha rol tu phyin pa ni khong du chud par dka' ba lags so/_/bka' stsal pa/_shA ri'i bu 'di ltar 'di la ni gang mngon par 
[\[51a.7\]]rdzogs par rtogs pa yongs su grub pa'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni bstan du ma mchis pa lags so/_/bka' stsal pa/_shA ri'i bu 'di ltar chos gang bstan par yang nye bar gnas pa 
[\[51b\]]
[\[51b.1\]]ma yin no/_/gsol pa/_bcom ldan 'das shes rab kyi pha rol tu phyin pa 'di ni rang bzhin ma mchis pa lags so/_/bka' stsal pa/_shA ri'i bu gzugs dang /_tshor ba dang /_'du shes dang /_'du byed rnams dang /_rnam par shes pa rang bzhin med pas shes 
[\[51b.2\]]rab kyi pha rol tu phyin pa 'di rang bzhin med do/_/khams dang /_skye mched dang /_rten cing 'brel par 'byung ba rang bzhin med pas shes rab kyi pha rol tu phyin pa rang bzhin med do/_/phyin ci log dang /_sgrib pa dang /_lta bar gyur pa dang /_sred pa rnam par spyod pa rang bzhin med pas 
[\[51b.3\]]shes rab kyi pha rol tu phyin pa rang bzhin med do/_/bdag dang /_sems can dang /_srog dang /_gso ba dang /_skyes bu dang /_gang zag dang /_shed las skyes dang /_shed bu dang /_byed pa po dang /_byed du 'jug pa dang /_slong ba po dang /_kun nas slong ba po dang /_tshor 
[\[51b.4\]]ba po dang /_tshor bar byed pa po rang bzhin med pas shes rab kyi pha rol tu phyin pa rang bzhin med do/_/sa dang /_chu dang /_me dang /_rlung dang /_nam mkha' dang /_rnam par shes pa dang /_chos kyi khams kyi rang bzhin med pas shes rab kyi pha rol tu phyin pa rang bzhin med do/_/
[\[51b.5\]]'dod pa dang /_gzugs dang /_gzugs med pa'i khams rang bzhin med pas shes rab kyi pha rol tu phyin pa rang bzhin med do/_/tshul khrims dang /_'chal pa'i tshul khrims dang /_bzod pa dang /_gnod sems dang /_brtson 'grus dang /_le lo dang /_bsam gtan 
[\[51b.6\]]dang /_rnam par g.yeng ba dang /_shes rab dang /_'chal pa'i shes rab rang bzhin med pas shes rab kyi pha rol tu phyin pa rang bzhin med do/_/byang chub kyi phyogs kyi chos rnams rang bzhin med pas shes rab kyi pha rol tu phyin pa rang bzhin med do/_/'phags pa'i 
[\[51b.7\]]bden pa dang /_zhi gnas dang /_lhag mthong dang /_mngon par shes pa dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa rang bzhin med pas shes rab kyi pha rol tu phyin pa rang bzhin med do/_/rig pa dang /_rnam par grol ba rang 
[\[52a\]]
[\[52a.1\]]bzhin med pas shes rab kyi pha rol tu phyin pa rang bzhin med do/_/zad pa dang /_'dod chags dang bral ba dang /_'gog pa rang bzhin med pas shes rab kyi pha rol tu phyin pa rang bzhin med do/_/mi skye ba shes pa dang /_'gog pa shes pa rang bzhin med pas 
[\[52a.2\]]shes rab kyi pha rol tu phyin pa rang bzhin med do/_/mya ngan las 'das pa rang bzhin med pas shes rab kyi pha rol tu phyin pa rang bzhin med do/_/nyan thos kyi sa dang /_rang sangs rgyas kyi sa dang /_sangs rgyas kyi sa rang bzhin med pas shes rab kyi pha rol tu phyin pa rang bzhin med do/_/
[\[52a.3\]]don dam pa shes pa bstan pa dang /_kun rdzob rang bzhin med pas shes rab kyi pha rol tu phyin pa rang bzhin med do/_/chags pa med pa'i ye shes dang /_thams cad mkhyen pa'i ye shes rang bzhin med pas shes rab kyi pha rol tu phyin pa rang bzhin med do/_/de skad ces bka' stsal 
[\[52a.4\]]pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das shes rab kyi pha rol tu phyin pa 'di ni chos gang yongs su grub pa'i slad du nye bar gnas pa ma lags/_'gog pa'i slad du ma lags so/_/bka' stsal pa/_shA ri'i bu 'di 
[\[52a.5\]]ltar shes rab kyi pha rol tu phyin pa ni chos gang skye ba'i phyir ram yongs su grub pa'i phyir ram/_'gog pa'i phyir ram/_bdag med pa'i phyir nye bar gnas pa ma yin no/_/gsol pa/_bcom ldan 'das shes rab kyi pha rol tu phyin pa 'di ni chos gang la yang dmigs pa'i tshul 
[\[52a.6\]]gyis nye bar gnas pa ma lags so/_/bka' stsal pa/_shA ri'i bu 'di ltar chos nyid kyang med na gang la dmigs par 'gyur te/_'di ltar chos thams cad dmigs pa med do/_/gsol pa/_bcom ldan 'das shes rab kyi pha rol tu phyin pa 'di ni chos gang 'bri ba'am/_'phel 
[\[52a.7\]]ba'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang 'bri bar 'gyur ba'am/_'phel bar 'gyur ba'i chos gang yang yang dag par rjes su mi mthong ngo /_/gsol pa/_bcom ldan 'das shes rab 
[\[52b\]]
[\[52b.1\]]kyi pha rol tu phyin pa 'di ni chos gang las yang dag par 'da' ba'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa 'di ni yang dag par 'da' bar bya ba'i chos gang yang mi dmigs so/_/gsol pa/_bcom ldan 
[\[52b.2\]]'das shes rab kyi pha rol tu phyin pa 'di ni chos gang yang 'bri ba'am/_sogs pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang 'bri ba'am/_sogs par 'gyur ba'i chos gang yang mi dmigs 
[\[52b.3\]]so/_/gsol pa/_bcom ldan 'das shes rab kyi pha rol tu phyin pa 'di ni chos gang yang 'du ba'am/_'bral ba'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa 'di ni kun du sbyor ba'am/_kun du mi sbyor ba'i 
[\[52b.4\]]chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang gi tshul lam/_tshul ma lags pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang 
[\[52b.5\]]bkur ba'am/_rnam par bkur ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang la yang phan pa'am/_gnod pa'i slad du nye bar gnas pa ma lags so/_/bka' stsal pa/_shA ri'i bu 'di 
[\[52b.6\]]ltar shes rab kyi pha rol tu phyin pa ni gang la phan pa'am/_gnod par bya ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang 'byung ba'am/_mi 'byung ba'i slad du nye bar gnas pa ma lags so/_/bka' 
[\[52b.7\]]stsal pa/_shA ri'i bu 'di ltar shes rab kyi pha rol tu phyin pa 'di ni chos gang 'byung ba'am/_mi 'byung ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang la yang sbyor ba'am/_mi sbyor ba'i slad du 
[\[53a\]]
[\[53a.1\]]nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang sbyor ba'am/_mi sbyor ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di 
[\[53a.2\]]ni chos gang dang yang gnas pa'am/_mi gnas pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa 'di ni chos gang gnas par byed pa'am/_gnas par mi byed pa'i chos gang yang mi dmigs so/_/
[\[53a.3\]]gsol pa/_bcom ldan 'das shes rab kyi pha rol tu phyin pa 'di ni chos gang 'jug pa'am/_ldog pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang 'jug pa'am/_ldog pa'i chos gang yang 
[\[53a.4\]]mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang gi bya ba'am/_byed pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang gi bya ba'am/_byed 
[\[53a.5\]]par 'gyur ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang gi mnyam pa'am/_mi mnyam pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu 
[\[53a.6\]]phyin pa ni chos gang mnyam pa 'am/_mi mnyam pa'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang yang sdud pa'am/_kun sdud pa'i slad du nye bar gnas pa ma lags so/_/bka' stsal pa/_shA ri'i 
[\[53a.7\]]bu 'di ltar shes rab kyi pha rol tu phyin pa ni chos gang bsdu bar bya ba'am/_dor bar bya ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni bgyi ba gang gis kyang nye bar gnas pa ma lags so/_/bka' stsal pa/_
[\[53b\]]
[\[53b.1\]]shA ri'i bu 'di ltar shes rab kyi pha rol tu phyin pa ni chos gang bya ba byed pa'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni zab pa lags so/_/bka' stsal pa/_shA ri'i bu gzugs zab pas shes rab kyi pha rol 
[\[53b.2\]]tu phyin pa zab bo/_/shA ri'i bu tshor ba dang /_'du shes dang /_'du byed rnams dang /_rnam par shes pa zab pas shes rab kyi pha rol tu phyin pa zab bo/_/ma rig pa zab pas shes rab kyi pha rol tu phyin pa zab bo/_/'du byed dang /_rnam par shes pa dang /_ming dang /_
[\[53b.3\]]gzugs dang /_skye mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa zab pas 
[\[53b.4\]]shes rab kyi pha rol tu phyin pa zab bo/_/phyin ci log zab pas shes rab kyi pha rol tu phyin pa zab bo/_/sgrib pa lnga zab pas shes rab kyi pha rol tu phyin pa zab bo/_/lta ba zab pas shes rab kyi pha rol tu phyin pa zab bo/_/bdag zab pas shes rab kyi pha rol tu phyin pa zab 
[\[53b.5\]]bo/_/sems can zab pas shes rab kyi pha rol tu phyin pa zab bo/_/spros pa zab pas shes rab kyi pha rol tu phyin pa zab bo/_/spros pa med pa zab pas shes rab kyi pha rol tu phyin pa zab bo/_/tshul khrims dang /_'chal pa'i tshul khrims zab pas shes rab kyi pha 
[\[53b.6\]]rol tu phyin pa zab bo/_/bzod pa dang /_gnod sems dang /_brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab dang /_dbang po dang /_stobs dang /_byang chub kyi yan lag dang /_dran pa nye bar 
[\[53b.7\]]gzhag pa dang /_yang dag par spong ba dang /_phyin ci ma log pa dang /_lam yan lag brgyad pa dang /_sdug bsngal ba dang /_kun 'byung ba dang /_'gog pa dang /_lam dang /_rnam par grol ba'i ye shes mthong ba dang /_'das pa dang /_ma 'ongs pa dang /_da ltar 
[\[54a\]]
[\[54a.1\]]byung ba dang /_dus gsum mnyam pa nyid zab pas shes rab kyi pha rol tu phyin pa zab bo/_/mi 'jigs pa bzhi dang /_rdzu 'phrul gyi rkang pa dang /_mngon par shes pa zab pas shes rab kyi pha rol tu phyin pa zab bo/_/'das pa dang /_ma 'ongs pa dang /_
[\[54a.2\]]da ltar byung ba la thogs pa med pa'i ye shes zab pas shes rab kyi pha rol tu phyin pa zab bo/_/sangs rgyas dang /_chos dang /_dge 'dun zab pas shes rab kyi pha rol tu phyin pa zab bo/_/zad pa shes pa dang /_mi skye ba shes pa dang /_mi 'gog pa shes pa dang /_mngon par 
[\[54a.3\]]'du mi byed pa shes pa dang /_'dod chags dang bral ba shes pa zab pas shes rab kyi pha rol tu phyin pa zab bo/_/sgrib pa zab pas shes rab kyi pha rol tu phyin pa zab bo/_/shA ri'i bu 'di lta ste/_dper na rgya mtsho ni rgya che zhing zab ste dpag tu med do/_/de bzhin du shes rab 
[\[54a.4\]]kyi pha rol tu phyin pa yang rgya che zhing zab ste dpag tu med do/_/sha ra dwa ti'i bu zab ces bya ba ni chos rin po che dpag tu med pa bstsags par gyur pa gang gting mi rnyed pa'o/_/sha ra dwa ti'i bu zab ces bya ba ni de la 'gro bar mi rnyed pa'o/_/sha ra dwa ti'i bu zab ces bya ba ni de'i yon tan 
[\[54a.5\]]gyi mtha' mi rtogs pa'o/_/sha ra dwa ti'i bu zab mo 'di lta ste/_dper na mtsho chen po rgya mtsho ni rin po che thams cad bsags pa/_rin po che dpag tu med pas gang ba/_rin po che chen pos rab tu gang ba'o/_/de bzhin du shes rab kyi pha rol tu phyin pa yang chos rin po che thams 
[\[54a.6\]]cad bsags pa/_chos rin po che chen po bsags pa/_chos rin po che dpag tu med pa bsags pa'o/_/gsol pa/_bcom ldan 'das shes rab kyi pha rol tu phyin pa 'di ni chos gang bstan par yang nye bar gnas pa ma lags so/_/bka' stsal pa/_shA ri'i bu 
[\[54a.7\]]'di ltar shes rab kyi pha rol tu phyin pa ni chos gang bstan pa'i chos gang yang dmigs par nye bar gnas pa ma yin no/_/gsol pa/_bcom ldan 'das shes rab kyi pha rol tu phyin pa 'di ni chos gang 'tshal ba'am/_ma 'tshal bar nye bar gnas pa ma lags so/_/
[\[54b\]]
[\[54b.1\]]bka' stsal pa/_shA ri'i bu 'di ltar shes rab kyi pha rol tu phyin pa ni chos gang shes pa'am/_mi shes par 'gyur ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang bsrung ba'am/_sba ba'i slad 
[\[54b.2\]]du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang bsrung ba'am/_sba bar bya ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang 
[\[54b.3\]]yang kun du sdud pa'am/_yongs su sdud pa'i slad du nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang kun du bsdu ba'am/_yongs su bsdu bar bya ba'i chos gang yang mi dmigs so/_/gsol pa/_
[\[54b.4\]]bcom ldan 'das shes rab kyi pha rol tu phyin pa 'di'i chos gang gi gnas sam/_gzhir yang nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang la gnas sam/_gzhir bya ba'i chos gang yang mi dmigs so/_/
[\[54b.5\]]gsol pa/_bcom ldan 'das shes rab kyi pha rol tu phyin pa 'di ni chos gang gi gnas sam/_gzhir yang nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang la gnas sam/_gzhir bya ba'i chos gang 
[\[54b.6\]]yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang la yang mngon par zhen par nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni gang la mngon par zhen par bya ba'i 
[\[54b.7\]]chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang la yang lhag par zhen par nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang la 
[\[55a\]]
[\[55a.1\]]lhag par zhen par bya ba'i chos gang yang yang dag par rjes su mi mthong ngo /_/gsol pa/_bcom ldan 'das shes rab kyi pha rol tu phyin pa 'di ni chos gang dang yang gnas pa'am/_mi gnas par nye bar gnas pa ma lags so/_/bka' stsal pa/_shA 
[\[55a.2\]]ri'i bu 'di ltar shes rab kyi pha rol tu phyin pa ni gang dang lhan cig tu gnas pa'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang gi mtshams sbyar ba'am/_mtshams sbyar ba ma lags par yang nye bar gnas pa ma lags 
[\[55a.3\]]so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang mtshams sbyar bar bya ba'am/_mtshams sbyar bar bya ba ma yin pa'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang la yang 
[\[55a.4\]]'dod chags sam/_'dod chags dang bral bar nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang la chags par 'gyur ba'am/_mi chags par 'gyur ba'i chos gang yang mi dmigs so/_/gsol pa/_bcom 
[\[55a.5\]]ldan 'das shes rab kyi pha rol tu phyin pa 'di ni chos gang la yang zhe sdang ngam/_zhe sdang ma mchis par nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang la zhe sdang dang bcas pa'am/_zhe sdang med pa'i chos gang 
[\[55a.6\]]yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang la yang gti mug gam/_gti mug dang bral bar nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang la 
[\[55a.7\]]rmongs pa'am/_rmongs par mi 'gyur ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang gi shes pa po'am/_shes par bgyid pa ma lags so/_/bka' stsal pa/_shA ri'i bu 'di ltar shes rab kyi pha 
[\[55b\]]
[\[55b.1\]]rol tu phyin pa ni chos gang shes pa'am/_chos gang shes par byed par 'gyur ba'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni chos gang gi rang bzhin nam/_rang bzhin ma lags par yang nye bar gnas pa ma 
[\[55b.2\]]lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang gi rang bzhin nam/_rang bzhin ma yin par yang yang dag par rjes su mi mthong ngo /_/gsol pa/_bcom ldan 'das shes rab kyi pha rol tu phyin pa 'di ni chos gang gi dag 
[\[55b.3\]]pa'am/_rnam par dag par yang nye bar gnas pa ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang sbyong ba'am/_rnam par sbyong ba'i chos gang yang yang dag par rjes su mi mthong ngo /_/gsol pa/_bcom ldan 'das shes 
[\[55b.4\]]rab kyi pha rol tu phyin pa 'di ni rang bzhin gyis yongs su dag pa lags so/_/bka' stsal pa/_sha ra dwa ti'i bu gzugs yongs su dag pas shes rab kyi pha rol tu phyin pa yongs su dag go/_/shA ri'i bu tshor ba dang /_'du shes dang /_'du byed rnams dang /_rnam par shes 
[\[55b.5\]]pa yongs su dag pas shes rab kyi pha rol tu phyin pa yongs su dag go/_/ma rig pa yongs su dag pas shes rab kyi pha rol tu phyin pa yongs su dag go/_/'du byed yongs su dag pa dang /_rnam par shes pa yongs su dag pa dang /_ming dang gzugs yongs su 
[\[55b.6\]]dag pa dang /_skye mched drug yongs su dag pas shes rab kyi pha rol tu phyin pa yongs su dag go/_/reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga ba dang /_na ba dang /_'chi ba yongs su dag pas shes rab kyi pha rol tu phyin pa 
[\[55b.7\]]yongs su dag go/_/mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa yongs su dag pas shes rab kyi pha rol tu phyin pa yongs su dag go/_/phyin ci log dang /_sgrib pa dang /_lta bar gyur pa yongs su dag pas 
[\[56a\]]
[\[56a.1\]]shes rab kyi pha rol tu phyin pa yongs su dag go/_/'dod chags dang /_zhe sdang dang /_gti mug yongs su dag pas shes rab kyi pha rol tu phyin pa yongs su dag go/_/bdag dang /_sems can dang /_srog dang /_gso ba dang /_skyes bu 
[\[56a.2\]]dang /_gang zag dang /_shed las skyes dang /_shed bu dang /_byed pa po dang /_byed du 'jug pa dang /_tshor ba po dang /_tshor bar byed pa dang /_slong ba po dang /_kun nas slong ba po dang /_mthong ba po yongs su dag pas shes rab kyi pha rol tu phyin pa yongs su dag go/_/
[\[56a.3\]]chad pa dang /_rtag pa yongs su dag pas shes rab kyi pha rol tu phyin pa yongs su dag go/_/mtha' dang /_mtha' med pa yongs su dag pas shes rab kyi pha rol tu phyin pa yongs su dag go/_/sbyin pa yongs su dag pas shes rab kyi pha rol tu phyin pa yongs su dag go/_/
[\[56a.4\]]tshul khrims dang /_bzod pa dang /_brtson 'grus dang /_bsam gtan dang /_shes rab yongs su dag pas shes rab kyi pha rol tu phyin pa yongs su dag go/_/dbang po dang /_stobs dang /_byang chub kyi yan lag dang /_bsam gtan dang /_rnam par thar pa dang /_ting nge 
[\[56a.5\]]'dzin dang /_snyoms par 'jug pa yongs su dag pas shes rab kyi pha rol tu phyin pa yongs su dag go/_/byams pa dang /_snying rje dang /_dga' ba dang /_btang snyoms yongs su dag pas shes rab kyi pha rol tu phyin pa yongs su dag go/_/dran pa nye bar gzhag pa dang /_
[\[56a.6\]]yang dag pa'i spong ba yongs su dag pas shes rab kyi pha rol tu phyin pa yongs su dag go/_/phyin ci ma log pa yongs su dag pas shes rab kyi pha rol tu phyin pa yongs su dag go/_/sdug bsngal ba dang /_kun 'byung ba dang /_'gog pa dang /_lam yongs su dag pas 
[\[56a.7\]]shes rab kyi pha rol tu phyin pa yongs su dag go/_/mngon par shes pa yongs su dag pas shes rab kyi pha rol tu phyin pa yongs su dag go/_/lam yongs su dag pas shes rab kyi pha rol tu phyin pa yongs su dag go/_/nyan thos kyis yongs su dag pas shes 
[\[56b\]]
[\[56b.1\]]rab kyi pha rol tu phyin pa yongs su dag go/_/rang sangs rgyas kyi sa yongs su dag pas shes rab kyi pha rol tu phyin pa yongs su dag go/_/sangs rgyas kyi sa yongs su dag pas shes rab kyi pha rol tu phyin pa yongs su dag go/_/sangs rgyas dang /_chos dang /_dge 'dun yongs su 
[\[56b.2\]]dag pas shes rab kyi pha rol tu phyin pa yongs su dag go/_/'das pa dang /_ma 'ongs pa dang /_da ltar byung ba mthong ba yongs su dag pas shes rab kyi pha rol tu phyin pa yongs su dag go/_/thogs pa med pa'i ye shes yongs su dag pas shes rab kyi pha rol tu phyin pa yongs 
[\[56b.3\]]su dag go/_/sangs rgyas kyi chos ma 'dres pa [{]bcwa [,]bco [}]brgyad yongs su dag pas shes rab kyi pha rol tu phyin pa yongs su dag go/_/'dod pa'i khams yongs su dag pa dang /_gzugs kyi khams yongs su dag pa dang /_gzugs med pa'i khams yongs su dag pas shes rab kyi 
[\[56b.4\]]pha rol tu phyin pa yongs su dag go/_/sa'i khams yongs su dag pas shes rab kyi pha rol tu phyin pa yongs su dag go/_/chu dang /_me dang /_rlung gi khams yongs su dag pas shes rab kyi pha rol tu phyin pa yongs su dag go/_/sems can gyi khams yongs su dag pa 
[\[56b.5\]]dang /_chos kyi dbyings yongs su dag pa dang /_nam mkha'i khams yongs su dag pas shes rab kyi pha rol tu phyin pa yongs su dag go/_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 
[\[56b.6\]]'di ltar shes rab kyi pha rol tu phyin pa rang bzhin gyis yongs su dag pa ngo mtshar lags so/_/bka' stsal pa/_shA ri'i bu nam mkha' yongs su dag pas shes rab kyi pha rol tu phyin pa yongs su dag go/_/gsol pa/_bcom ldan 'das shes rab kyi pha rol tu phyin pa ni 
[\[56b.7\]]gzugs ma mchis/_bstan du ma mchis pa lags so/_/bka' stsal pa/_shA ra dwa ti'i bu 'di ltar shes rab kyi pha rol tu phyin pa ni chos gang gi gzugs yongs su grub pa'am/_bstan par nye bar gnas pa ma yin no/_/gsol pa/_bcom ldan 'das shes rab kyi pha 
[\[57a\]]
[\[57a.1\]]rol tu phyin pa 'di ni thogs pa ma mchis pa lags so/_/bka' stsal pa/_sha ra dwa ti'i bu 'di ltar shes rab kyi pha rol tu phyin pa ni gang la thogs pa'i chos gang yang yang dag par rjes su mi mthong ngo /_/gsol pa/_bcom ldan 'das shes rab kyi pha 
[\[57a.2\]]rol tu phyin pa 'di ni ma bgyis pa'o/_/bka' stsal pa/_sha ra dwa ti'i bu byed pa po mi dmigs pa'i phyir ro/_/gsol pa/_bcom ldan 'das shes rab kyi pha rol tu phyin pa 'di ni yang dag par 'du ba ma lags so/_/bka' stsal pa/_sha ra dwa ti'i bu 'di ltar shes rab kyi pha rol 
[\[57a.3\]]tu phyin pa ni chos gang dang lhan cig tu 'du bar 'gyur ba'i chos gang yang yang dag par rjes su mi mthong ngo /_/gsol pa/_bcom ldan 'das shes rab kyi pha rol tu phyin pa 'di ni gdags su ma mchis pa lags so/_/bka' stsal pa/_sha ra dwa ti'i bu 'di ltar shes rab kyi pha rol 
[\[57a.4\]]tu phyin pa ni chos gang gis gdags pa'i chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni thun mong ma lags so/_/bka' stsal pa/_shA ri'i bu 'di ltar shes rab kyi pha rol tu phyin pa ni chos gang dang thun mong du 'gyur ba'i 
[\[57a.5\]]chos gang yang mi dmigs so/_/gsol pa/_bcom ldan 'das shes rab kyi pha rol tu phyin pa 'di ni mtshan nyid ma mchis pa lags so/_/bka' stsal pa/_sha ra dwa ti'i bu mtshan nyid mi dmigs pa'i phyir ro/_/gsol pa/_bcom ldan 'das shes rab kyi pha rol tu 
[\[57a.6\]]phyin pa 'di ni snang ba ma mchis pa lags so/_/bka' stsal pa/_snang ba mi dmigs pa'i phyir ro/_/gsol pa/_bcom ldan 'das shes rab kyi pha rol tu phyin pa 'di ni mtha' yas pa'i pha rol tu phyin pa lags so/_/bka' stsal pa/_sha ra dwa ti'i bu gzugs mtha' 
[\[57a.7\]]yas pas pha rol tu phyin pa 'di mtha' yas so/_/tshor ba dang /_'du shes dang /_'du byed rnams dang /_rnam par shes pa mtha' yas pas pha rol tu phyin pa 'di mtha' yas so/_/phyin ci log mtha' yas pas pha rol tu phyin pa 'di mtha' yas so/_/sgrib pa mtha' 
[\[57b\]]
[\[57b.1\]]yas pas pha rol tu phyin pa 'di mtha' yas so/_/ma rig pa mtha' yas pa dang /_'du byed rnams mtha' yas pa dang /_rnam par shes pa mtha' yas pa dang /_ming dang gzugs mtha' yas pa dang /_skye mched drug dang /_reg pa dang /_tshor ba dang /_sred pa dang /_
[\[57b.2\]]len pa dang /_srid pa dang /_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa mtha' yas pas pha rol tu phyin pa 'di mtha' yas so/_/lta bar gyur pa mtha' yas pa dang /_'dod 
[\[57b.3\]]chags dang /_zhe sdang dang /_gti mug mtha' yas pa dang /_chad pa dang /_rtag pa mtha' yas pa dang /_sngon gyi mtha'i mu mtha' yas pas pha rol tu phyin pa 'di mtha' yas so/_/phyi ma'i mtha'i mu mtha' yas pas pha rol tu phyin pa 'di mtha' yas so/_/sbyin pa mtha' 
[\[57b.4\]]yas pa dang /_tshul khrims mtha' yas pa dang /_bzod pa mtha' yas pa dang /_brtson 'grus mtha' yas pa dang /_bsam gtan mtha' yas pa dang /_shes rab mtha' yas pas pha rol tu phyin pa 'di mtha' yas so/_/dran pa nye bar gzhag pa mtha' yas pa 
[\[57b.5\]]dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag mtha' yas pa dang /_phyin ci ma log pa mtha' yas pas pha rol tu phyin pa 'di mtha' yas so/_/bsam gtan dang /_rnam par thar pa dang /_ting nge 'dzin 
[\[57b.6\]]dang /_snyoms par 'jug pa mtha' yas pas pha rol tu phyin pa 'di mtha' yas so/_/dmigs pa mtha' yas pas pha rol tu phyin pa 'di mtha' yas so/_/rig pa dang /_rnam par grol ba'i ye shes mthong ba mtha' yas pas pha rol tu phyin pa 'di mtha' yas so/_/
[\[57b.7\]]nyan thos kyi sa dang /_rang sangs rgyas kyi sa mtha' yas pas pha rol tu phyin pa 'di mtha' yas so/_/nyan thos kyi chos dang /_rang sangs rgyas kyi chos dang /_sangs rgyas kyi chos mtha' yas pas pha rol tu phyin pa 'di mtha' yas so/_/bdag dang sems can mtha' 
[\[58a\]]
[\[58a.1\]]yas pas pha rol tu phyin pa 'di mtha' yas so/_/'dod pa'i khams mtha' yas pas pha rol tu phyin pa 'di mtha' yas so/_/gzugs kyi khams mtha' yas pa dang /_gzugs med pa'i khams mtha' yas pas pha rol tu phyin pa 'di mtha' yas 
[\[58a.2\]]so/_/mngon par shes pa mtha' yas pa dang /_sgrib pa mtha' yas pas pha rol tu phyin pa 'di mtha' yas so/_/'das pa dang /_ma 'ongs pa dang /_da ltar byung ba'i ye shes mthong ba mtha' yas pas pha rol tu phyin pa 'di mtha' yas so/_/chags pa med pa mtha' 
[\[58a.3\]]yas pa dang /_nam mkha' mtha' yas pa dang /_chos kyi dbyings mtha' yas pas pha rol tu phyin pa 'di mtha' yas so/_/shA ri'i bu shes rab kyi pha rol tu phyin pa ni thog ma dang /_bar dang tha ma mi dmigs so/_/gang gis kyang mi dmigs so/_/shA ri'i bu 'di lta ste/_shes rab 
[\[58a.4\]]kyi pha rol tu phyin pa 'di ni mtha' yas mu med pa'o/_/'di lta ste/_dper na nam mkha'i mtha' mi dmigs pa de bzhin du shes rab kyi pha rol tu phyin pa'i mtha' yang mi dmigs so/_/sa'i khams mtha' yas pas shes rab kyi pha rol tu phyin pa mtha' yas par blta'o/_/chu'i 
[\[58a.5\]]khams mtha' yas pa dang /_me'i khams mtha' yas pa dang /_rlung gi khams mtha' yas pa dang /_nam mkha'i khams mtha' yas pa dang /_rnam par shes pa'i khams mtha' yas pas shes rab kyi pha rol tu phyin pa mtha' yas par khong du chud par bya'o/_/shA ri'i 
[\[58a.6\]]bu shes rab kyi pha rol tu phyin pa ni mtha' med/_dbus med/_mu med par khong du chud par bya'o/_/shA ri'i bu 'di ltar shes rab kyi pha rol tu phyin pa ni yul na mi gnas/_phyogs na mi gnas so/_/shA ri'i bu gzugs mu med pas shes rab kyi pha rol tu phyin pa mu med par 
[\[58a.7\]]rig par bya'o/_/de bzhin du sbyar te/_'di ltar tshor ba dang /_'du shes dang /_'du byed rnams dang /_rnam par shes pa mu med pas shes rab kyi pha rol tu phyin pa mu med par rig par bya'o/_/ma rig pa mu med pa nas/_rga shi dang /_mya ngan dang /_smre sngags 'don pa 
[\[58b\]]
[\[58b.1\]]dang /_sdug bsngal ba dang /_yid mi bde ba dang /_'khrug pa'i bar du mu med pas shA ri'i bu shes rab kyi pha rol tu phyin pa mu med par rig par bya'o/_/phyin ci log mu med pa dang /_sgrib pa mu med pa dang /_lta bar song ba mu med pas shA ri'i bu shes rab kyi pha rol tu phyin pa mu med 
[\[58b.2\]]par rig par bya'o/_/bdag mu med pa dang /_sems can mu med pas shes rab kyi pha rol tu phyin pa mu med par rig par bya'o/_/sbyin pa mu med pa dang /_tshul khrims mu med pa dang /_bzod pa mu med pa dang /_brtson 'grus mu med pa dang /_bsam gtan mu med pa dang /_
[\[58b.3\]]shes rab mu med pas shes rab kyi pha rol tu phyin pa mu med par rig par bya'o/_/dran pa nye bar gzhag pa dang /_yang dag par spong ba mu med pas shes rab kyi pha rol tu phyin pa mu med par rig par bya'o/_/dbang po dang /_stobs dang /_byang chub kyi yan lag dang /_bsam 
[\[58b.4\]]gtan dang /_rnam par thar pa dang /_ting nge 'dzin dang /_snyoms par 'jug pa mu med pas shes rab kyi pha rol tu phyin pa mu med par rig par bya'o/_/shA ri'i bu sdug bsngal dang /_kun 'byung ba dang /_'gog pa dang /_lam mu med pas shes rab kyi pha rol tu phyin pa mu med par 
[\[58b.5\]]rig par bya'o/_/shA ri'i bu mngon par shes pa mu med pa dang /_rnam par grol ba mu med pa dang /_rnam par grol ba'i ye shes mthong ba mu med pas shes rab kyi pha rol tu phyin pa mu med par rig par bya'o/_/shA ri'i bu so so'i skye bo'i chos mu med pa dang /_nyan thos kyi 
[\[58b.6\]]chos mu med pa dang /_rang sangs rgyas kyi chos mu med pa dang /_sangs rgyas kyi chos mu med pas shes rab kyi pha rol tu phyin pa mu med par rig par bya'o/_/shA ri'i bu rig pa mu med pa dang /_rnam par grol ba mu med pa dang /_rnam par grol ba'i ye shes mthong ba mu 
[\[58b.7\]]med pas shes rab kyi pha rol tu phyin pa mu med par rig par bya'o/_/sha ra dwa ti'i bu mu med pa dmigs su med pas shes rab kyi pha rol tu phyin pa mu med pa zhes bya'o/_/mtha' dmigs su med pas mtha' yas pa zhes bya'o/_/sha ra dwa ti'i bu mtha' med pa zhes bya 
[\[59a\]]
[\[59a.1\]]ba de ni mu med pa'i tshig go/_/shA ri'i bu bdag ma skyes pas chos thams cad mtha' yas par rig par bya'o/_/shA ri'i bu nam mkha' mtha' yas pas chos thams cad mtha' yas mu med par rig par bya'o/_/de skad ces bka' stsal pa dang /_bcom ldan 
[\[59a.2\]]'das la tshe dang ldan pa sha ra dwa ti'i bus 'di skad ces gsol to/_/bcom ldan 'das chos 'di byang chub sems dpa' ji lta bu dag gi yul du 'gyur ba lags/_bcom ldan 'das kyis bka' stsal pa/_shA ri'i bu chos 'di ni byang chub sems dpa' gang dag chos kyang mi dmigs 
[\[59a.3\]]na chos ma yin pa lta ci smos/_lam yang mi dmigs na/_lam ma yin pa lta ci smos/_tshul khrims kyang mi dmigs shing rlom sems su mi byed na 'chal pa'i tshul khrims lta ci smos te/_khams gsum thams cad du yang mi gtogs/_srid par 'gro ba dang /_'chi 'pho 
[\[59a.4\]]dang skye ba thams cad du yang mi gtogs/_lus dang srog la yang mi chags na/_phyi rol gyi dngos po rnams la lta ci smos te/_'khor ba'i rgyun mthar byas pa/_srid pa'i rgya mtsho chen po las rgal ba/_g.yul chen po las 'das pa'i byang chub sems dpa' de dag gi yul dang 
[\[59a.5\]]bgrod pa yin no/_/yul thams cad yul ma yin par gang gis yongs su shes pa de dang de dag ni rnam pa de lta bu'i skyes bu dam pa dag ste/_yul thams cad la mi chags pa de dang de dag ni seng ge chen po'o/_/yul thams cad la ma zhugs pa de dang de dag ni rnam pa de 
[\[59a.6\]]lta bu dag go/_/yul thams cad kyis mi gos pa de dang de dag ni yul dang ma 'dres pa'o/_/yul thams cad las yang dag par 'das pa de dang de dag ni ded dpon chen po ste/_shA ri'i bu chos 'di ni de dag gi yul dang bgrod pa ma yin no/_/shA ri'i bu 'khor 'di ni gang chos 
[\[59a.7\]]'di la ma mos shing yul du ma gyur pa'am/_gang chos rnam pa 'di lta bu 'di la som nyi dang bcas pa 'am/_the tsom dang bcas pa'i byang chub sems dpa' gcig kyang ngas ma mthong ngo /_/shA ri'i bu 'khor 'di ni chos 'di la the tsom med do/_/nem nur med do/_/yid gnyis 
[\[59b\]]
[\[59b.1\]]med do/_/shA ri'i bu byang chub sems dpa' 'di dag ni chos 'di la yid gnyis med de/_shA ri'i bu skyes bu dam pa 'di dag ni sems can thams cad kyi yid gnyis yang dag par gzhom pa'i phyir gnas pa'o/_/shA ri'i bu 'di dag ni 'di lta bu'i chos la som nyi med de/_
[\[59b.2\]]som nyi las yang dag par 'das pa'o/_/shA ri'i bu gang yang phyi ma'i tshe phyi ma'i dus na chos bstan pa 'di nyan pa de dag kyang chos thams cad la the tsom med par gnas te/_sems can thams cad kyi the tsom gcad pa'i phyir zhugs par 'gyur ro/_/shA ri'i bu sems 
[\[59b.3\]]can dge ba'i rtsa ba chung ngu rnams ni chos 'di la mos par ngas ma bshad do/_/chos 'di la de dag gi go skabs med de/_'di ni de dag gi nor ma yin no/_/shA ri'i bu chos bstan pa 'di gang dag gi rna lam du thos pa'i sems can de dag kyang dge ba'i rtsa ba chung ngu dang ldan pa ma 
[\[59b.4\]]yin na/_gang dag 'dzin pa dang /_'chang ba dang /_klog pa dang /_kun chub par byed pa lta ci smos te/_de dag sangs rgyas bcom ldan 'das rnams kyis sangs rgyas kyi chos la nges par lung bstan te/_ji ltar da ltar nga seng ge'i sgra sgrogs pa dang /_'jigs pa 
[\[59b.5\]]med pa'i sgra dang /_skyes bu chen po'i sgra dang /_rang byung gi sgra sgrogs pa bzhin du de dag kyang seng ge'i sgra sgrog par 'gyur ro/_/gang dag tha na chos 'di la dad pa bskyed nas/_bla na med pa yang dag par rdzogs pa'i byang chub la 'dun pa skyed par 'gyur ba de dag gi lung bstan 
[\[59b.6\]]pa yang de nyid yin no/_/de ci'i phyir zhe na/_shA ri'i bu sems can gang dag chos zab mo thos nas/_dga' ba dang /_mchog tu dga' ba dang /_mos pa skyed pa de dag ni shin tu rnyed par dka'o/_/shA ri'i bu de bas kyang sems can gang chos zab mo thos nas kyang bla na 
[\[59b.7\]]med pa yang dag par rdzogs pa'i byang chub tu sems skyed cing mos pa skyed de/_dge ba chen po dang ldan pa ni shin tu rnyed par dka' ste/_shA ri'i bu shes rab kyi pha rol tu phyin pa bstan pa 'di gang dag gi rna lam du thos par 'gyur ba dang /_thos nas klog pa dang /_mos 
[\[60a\]]
[\[60a.1\]]pa dang /_dga' ba dang /_yid bde ba chen po skyed pa dang /_phyir zhing nyan pa'i phyir chos 'di la 'dun pa skyed pa'i sems can de dag kyang 'khor ba chen por zhugs par ngas ma bshad na lung nod pa dang /_kha ton byed pa dang /_gzhan la ston pa lta ci smos/_shA 
[\[60a.2\]]ri'i bu nyan thos dang /_rang sangs rgyas kyi theg pa la nges par ma zhugs shing ma nges pa ni ngas bla na med pa yang dag par rdzogs pa'i byang chub tu lung bstan to/_/shA ri'i bu chos kyi mchog 'di la chos chung ngu dang ldan pa'i sems can rnams kyi go skabs ngas ma mthong ngo /_/shA ri'i bu 
[\[60a.3\]]sangs rgyas kyi byang chub 'di ni rgya che na sems can ni phal cher dman pa la mos shing chos chung ngu dang ldan te/_'di lta bu'i chos zab mo chags pa med pa la dge bar ma byas shing mi mkhas so/_/shA ri'i bu 'di ni sems can gang dag rgya che zhing chos rgya chen po la mos pa/_theg pa chen 
[\[60a.4\]]po la yang dag par zhugs pa/_dgos pa shin tu yongs su rnyed pa/_go cha chen po shin tu bgos pa/_don legs pa rnam par rtogs pa/_lam chen po dang drang zhing nyam nga ba med pa/_tshang tshing med pa mnyam pa/_smig ma dang tsher ma med pa/_ngam grog dang g.yang sa med 
[\[60a.5\]]pa/_gtsang ba/_gnod pa med pa/_gya gyu med pa/_yon po med par zhugs pa dang /_shA ri'i bu gang dag 'jig rten la phan pa dang /_'jig rten la bde ba dang /_'jig rten la snying brtse ba dang /_lha dang mi rnams kyi don dang /_phan pa dang bde ba'i phyir zhugs pa/_snang 
[\[60a.6\]]ba byed pa'i sems can rnams kyi mu stegs su gyur pa/_snying rje chen po dang ldan pa/_phan par snying brtse ba/_phan par 'dod pa/_bde bar 'dod pa/_grub pa dang bde bar 'dod pa/_sems can thams cad la bde bar sbyar bar nye bar gnas pa'i byang chub sems dpa' sems dpa' chen po 
[\[60a.7\]]de lta bu de dag gi nor chen po yin no/_/shA ri'i bu sems can chen po de dag ni chos dkon mchog 'di tshol ba ste/_'di ni de dag gi nor dam pa'o/_/de ci'i phyir zhe na/_shA ri'i bu sems can bsod nams ma byas pa/_dman pa la mos pa/_dad pa rab tu nyams pa rnams ni chos 
[\[60b\]]
[\[60b.1\]]kyi nor rgya chen po 'di la mos pa mi skye'o/_/shA ri'i bu ngas de la dgongs te/_sems can dman pa la mos pa rnams kyang /_dman pa la mos pa dang /_rgya chen po la mos pa rnams kyang rgya chen po la mos par khams so sor sbyor ro zhes bshad do/_/de nas bcom ldan 
[\[60b.2\]]'das la tshe dang ldan pa sha ra dwa ti'i bus 'di skad ces gsol to/_/bcom ldan 'das shes rab kyi pha rol tu phyin pa'i spyod yul gang lags/_de skad ces gsol pa dang /_bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/_/sha ra dwa 
[\[60b.3\]]ti'i bu shes rab kyi pha rol tu phyin pa'i yul dang spyod yul ni mtha' yas so/_/shA ri'i bu 'di lta ste/_dper na rlung gi khams kyi yul dang spyod yul ni mtha' yas so/_/de bzhin du shes rab kyi pha rol tu phyin pa'i yul dang spyod yul yang mtha' yas so/_/shA ri'i 
[\[60b.4\]]bu 'di lta ste/_dper na nam mkha' ni rlung gi khams kyi yul dang spyod yul lo/_/de bzhin du shes rab kyi pha rol tu phyin pa'i yul dang spyod yul ni nam mkha'o/_/shA ri'i bu 'di lta ste/_dper na nam mkha'i khams kyi yul dang spyod yul ni mtha' yas so/_/de bzhin du 
[\[60b.5\]]shes rab kyi pha rol tu phyin pa'i yul dang spyod yul yang mtha' yas so/_/shA ri'i bu 'di lta ste/_dper na nam mkha'i khams dang /_rlung gi khams ni gang na yang mi snang zhing chos gang mngon par 'grub pa'i mtshan nyid du yang nye bar gnas pa ma yin no/_/shA ri'i bu 
[\[60b.6\]]de bzhin du shes rab kyi pha rol tu phyin pa yang chos gang la yang mi snang zhing chos gang mngon par 'grub pa'i mtshan nyid du yang nye bar gnas pa ma yin no/_/shA ri'i bu 'di lta ste/_dper na nam mkha'i khams dang /_rlung gi khams ni gzung du med cing yongs su ma grub pas kha 
[\[60b.7\]]dog gi mtshan ma'i grangs su mi 'gro'o/_/sha ra dwa ti'i bu de bzhin du shes rab kyi pha rol tu phyin pa yang gzung du med cing yongs su ma grub pas kha dog dang mtshan ma gang gis kyang gang gi grangs su yang nye bar 'gro ba ma yin no/_/shA ri'i bu 'di lta ste/_dper na nam mkha'i 
[\[61a\]]
[\[61a.1\]]khams dang /_rlung gi khams ni chos gang yongs su grub par mthong bar nye bar 'gro ba ma yin no/_/de bzhin du shes rab kyi pha rol tu phyin pa yang chos gang yang yongs su grub par mthong bar nye bar 'gro ba ma yin no/_/gsol pa/_bcom ldan 'das 
[\[61a.2\]]shes rab kyi pha rol tu phyin pa 'di'i mtshan nyid gang lags/_bka' stsal pa/_sha ra dwa ti'i bu shes rab kyi pha rol tu phyin pa 'di ni mtshan nyid med do/_/shA ri'i bu 'di lta ste/_dper na nam mkha'i khams dang /_rlung gi khams ni chos gang gi yongs su grub pa'i mtshan nyid du yang 
[\[61a.3\]]nye bar 'gro ba ma yin no/_/shA ri'i bu de bzhin du shes rab kyi pha rol tu phyin pa yang chos gang yongs su grub pa'i mtshan nyid du yang nye bar 'gro ba ma yin te/_shA ri'i bu 'di ltar med pas shes rab kyi pha rol tu phyin pa ni mtshan nyid med pa'o/_/shA ri'i bu 'di lta ste/_dper na nam 
[\[61a.4\]]mkha'i khams ni gang du yang mi chags so/_/de bzhin du shes rab kyi pha rol tu phyin pa yang gang du yang mi chags te/_de'i phyir chags pa med pa'i mtshan nyid ces bya'o/_/shA ri'i bu chags pa med pa la ni mtshan nyid ci yang med mod kyi 'on kyang gang gi phyir shes rab kyi pha rol tu phyin pa 
[\[61a.5\]]chags pa med pa'i mtshan nyid do zhes bya ba de ni tha snyad kyi tshig go/_/shA ri'i bu chags pa med pa la ni mtshan nyid med cing mtshan ma med de/_de nyid mtshan nyid med par bstan to/_/shA ri'i bu chags pa med pa zhes bya ba de ni chags pa yongs su shes pa'o/_/de ni chags pa mi 
[\[61a.6\]]dmigs pa'o/_/de ni chags pa'i yang dag pa ji lta ba bzhin no/_/de ni chags pa'i phyin ci log yongs su shes pa'o/_/shA ri'i bu chags pa la chags pa med de/_de'i phyir chags pa'i yang dag pa ji lta ba nyid dang /_chags pa mi dmigs pa ni chags pa med pa zhes 
[\[61a.7\]]bya'o/_/shA ri'i bu ye shes bstan pas shes rab kyi pha rol tu phyin pa 'di chags pa med pa'i mtshan nyid do/_/shA ri'i bu chos thams cad ni chags pa med pa'i mtshan nyid de/_chos gang gi mtshan nyid gang yin pa de ni mtshan nyid med pa ste/_chos gang yang mtshan nyid mngon 
[\[61b\]]
[\[61b.1\]]par 'grub pa'i phyir nye bar gnas pa ma yin no/_/gang la mtshan nyid med pa de ni mtshan nyid med pa zhes bya'o/_/gang mtshan nyid med pa de la chags pa med do/_/gal te chos kyi dbyings mtshan nyid cig yod na ni chos thams cad la chags par yang 'gyur na/_gang gi phyir chos 
[\[61b.2\]]thams cad la mtshan nyid med pa de'i phyir de dag la chags pa med de/_des na chos thams cad chags pa med pa'i mtshan nyid ces bya ste/_ji skad du brjod pa de bzhin du ni ma yin no/_/gang chags pa med pa'i mtshan nyid de ni brjod par mi nus so/_/de ci'i phyir zhe na/_med pa'i 
[\[61b.3\]]phyir chags pa med pa'i mtshan nyid do/_/dben pa'i phyir chags pa med pa'i mtshan nyid do/_/mi dmigs pa'i phyir chags pa med pa'i mtshan nyid do/_/shA ri'i bu chos gang chags pa med pa'i mtshan nyid kyi chos gang yin pa de ni mthong ba cir yang nye bar gnas pa ma yin zhing mi mthong 
[\[61b.4\]]bar yang ma yin mod kyi/_'on kyang de sems can rnams la chags pa med pa'i mtshan nyid ces bstan pa byas so/_/shA ri'i bu kun nas nyon mongs pa'i mtshan nyid gang yin pa de ni mtshan nyid med pa ste/_kun nas nyon mongs pa ni mtshan nyid kyis nye bar gnas pa ma yin gyi/_shA ri'i 
[\[61b.5\]]bu kun nas nyon mongs pa ni phyin ci log gis nye bar gnas pa'o/_/phyin ci log gang yin pa de ni mtshan nyid med pa'o/_/gang mtshan nyid med pa de tha snyad kyis kyang mtshan nyid med de/_de mtshan nyid med pa kho na'o/_/shA ri'i bu rnam par byang ba de yang mtshan nyid med pa'o/_/de 
[\[61b.6\]]ci'i phyir zhe na/_shA ri'i bu kun nas nyon mongs pa nyid kyang mtshan nyid med na rnam par byang ba lta ci smos/_shA ri'i bu gang kun nas nyon mongs pa yongs su shes pa de ni yang dag pa ji lta ba bzhin te/_de la kun nas nyon mongs pa ci yang med mod kyi/_sems can rnams ni phyin ci 
[\[61b.7\]]log pas kun nas nyon mongs so/_/gang phyin ci log pa de yang dag pa ma yin no/_/gang yang dag pa ma yin pa de la yang dag pa yongs su grub pa 'am mtshan nyid med do/_/shA ra dwa ti'i bu gang de ltar shes pa de ni rnam par byang ba zhes bya'o/_/kun nas nyon mongs pa 
[\[62a\]]
[\[62a.1\]]nyid kyang mtshan nyid med na rnam par byang ba lta ci smos/_shA ri'i bu 'di lta ste/_kun nas nyon mongs pa 'am/_rnam par byang ba'i chos 'di gnyis ni mtshan nyid med cing yongs su ma grub pa'o/_/shA ri'i bu chos thams cad ni mtshan nyid med cing yongs su 
[\[62a.2\]]ma grub pa ste/_de ni chags pa med pa zhes bya'o/_/chos thams cad chags pa med pa'i mtshan nyid ces bya ba ni chos thams cad chags pa med pa yin na/_shA ri'i bu byis pa so so'i skye bo thams cad ni chags pa med pa la chags so/_/shA ri'i bu 'di ni chos thams cad chags pa med 
[\[62a.3\]]pa'i mtshan nyid de/_ye shes kyi spyod yul zhes bstan to/_/shA ri'i bu 'di ni shes rab kyi pha rol tu phyin pa'i spyod yul lo/_/chags pa med pa'i mtshan nyid ye shes kyi spyod yul ni shes rab kyi pha rol tu phyin pa ste/_de'i phyir shes rab kyi pha rol tu phyin pa'i spyod yul mtha' yas zhes 
[\[62a.4\]]bya'o/_/gang chags pa med pa'i de'i yul dang spyod yul mtha' yas so/_/shA ri'i bu spyod yul zhes bya ba de ni spyod yul med pa'i tshig [{]bla dgas [,]bla dwags [}]so/_/shA ri'i bu shes rab kyi pha rol tu phyin pa ni spyod yul bstan pa'i mtshan nyid kyis phye ba ma yin no/_/sha ri'i bu yul zhes bya ba 
[\[62a.5\]]de ni chos thams cad yul med pa'o/_/de ni yang dag pa ji lta ba nyid dang /_ji lta ba bzhin no/_/med pa'i phyir chos thams cad yul med de/_chos rnams de ltar yongs su shes pa de ni yul dang spyod yul zhes bya ste/_ji skad du brjod pa bzhin du ni ma yin no/_/gang chos rnams de ltar 
[\[62a.6\]]yongs su shes pa de ni gang la yang chags pa med de/_chags pa med pa'i mtshan nyid ces bya'o/_/de'i phyir shes rab kyi pha rol tu phyin pa chags pa med pa'i mtshan nyid ces bya'o/_/shA ri'i bu 'di lta bu'i chos 'di la grogs mang du mi rnyed do/_/'di lta bu'i chos 'chad pa dang /_yang dag 
[\[62a.7\]]par rab tu ston pa dang /_rnam par 'byed pa gang yin pa de ni de bzhin gshegs pa'i ye shes kyi yul bstan pa'o/_/shA ri'i bu'i chos 'di la ni bden pa mthong ba'i nyan thos dang /_byang chub sems dpa' sems dpa' chen po phyir mi ldog pa lta ba phun sum tshogs pa'i gang zag phyir mi zlog 
[\[62b\]]
[\[62b.1\]]pa rnams ma gtogs par grogs gzhan gang yang med de/_lta ba phun sum tshogs pa chos 'di la spyod pa de dag kyang the tsom du 'gyur ro/_/shA ri'i bu byang chub sems dpa' the tsom med pa/_lus mngon sum du gyur pa rnams chos 'di la bzod pa thob par 'gyur gyi/_shA ri'i bu byis 
[\[62b.2\]]pa so so'i skye bo rnams ni ma yin no/_/shA ri'i bu shes rab kyi pha rol tu phyin pa bstan pa 'di ni dman pa la mos pa'i sems can rnams kyi lag tu 'gro bar mi 'gyur gyi/_shA ri'i bu shes rab kyi pha rol tu phyin pa bstan pa 'di ni sems can gang dge ba'i rtsa ba yongs su dag pa dang ldan 
[\[62b.3\]]pa sangs rgyas mang po la bsnyen bkur byas pa de dag gi lag tu 'gro bar 'gyur ro/_/shes rab kyi pha rol tu phyin pa bstan pa 'di ni sems can gang dag dge ba'i rtsa ba bskyed pa/_bsam pa dge ba/_sangs rgyas bcom ldan 'das rnams la lhag par bya ba byas pa/_byang chub 
[\[62b.4\]]kyi phyir sa bon bskyed pa/_sangs rgyas kyi theg pa la zhugs pa/_sangs rgyas bcom ldan 'das rnams dang nye bar gnas pa/_tshul bzhin kun 'dri ba de dag gi lag tu 'gro bar 'gyur ro/_/shes rab kyi pha rol tu phyin pa bstan pa 'di ni gang dag bzod pa 'thob pa dang /_nye 
[\[62b.5\]]bar 'gyur ba dang /_bzod pa 'thob pa de dag gi lag tu 'gro bar 'gyur ro/_/gang dag lung bstan pa de dag kyang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_smon lam gyi dbang gis ni ma gtogs so/_/gang dag 
[\[62b.6\]]lung ma bstan pa de dag kyang myur du mngon sum du lung bstan pa thob par 'gyur ro/_/shA ri'i bu sems can gang dag dge ba'i rtsa ba yongs su ma smin pa'i rna lam du mdo sde 'di thos par gyur pa de dag kyang lung bstan pa nyid du rig par bya na/_gang mdo sde 'di rnyed pa dang /_yi ger 
[\[62b.7\]]'dri ba dang /_'chang ba dang /_lung nod pa dang /_kha ton byed pa dang /_gzhan la yang rgya cher rab tu ston pa lta ci smos/_shA ri'i bu sems can gang dag dge ba'i rtsa ba yongs su ma smin pa de dag gis mdo sde 'di mnyan pa dang /_yi ger 'dri ba dang /_klog pa dang /_kha ton byed pa de ni 
[\[63a\]]
[\[63a.1\]]gnas med de/_shA ri'i bu chos kyi rnam grangs 'di ni sems can gang dag dge ba'i rtsa ba 'bar ba rnams kyi lag tu 'gro bar 'gyur ro/_/shA ri'i bu khyod mos par bya'o/_/khyod kyis khong du chud par bya'o/_/byang chub sems dpa'i theg pa can rnam/_nyan thos kyi theg pa 
[\[63a.2\]]can gyi rigs kyi bu'am/_rigs kyi bu mo des chos 'di rnyed na/_spro ba chung ba dang /_le lo dang gnyid che ba dang /_shes bzhin med pa dang /_dran pa nye bar mi 'jog pa dang /_sems g.yeng ba dang /_zang zing la chags pa dang /_brkam pa dang /_mu cor smra ba dang /_smyon 
[\[63a.3\]]thabs dang /_kha phyar dang /_dbang po phyal bar mi bya'o/_/shA ri'i bu dge ba'i rtsa ba byas pa dag kyang mi slu'o/_/byang chub sems dpa' chos 'di rnyed nas bag yod pa dang /_brtson 'grus dang /_spro ba dang /_mos pa dang /_le lo med pa dang /_dbang po bsdams pa dang /_mu cor 
[\[63a.4\]]mi smra ba rab tu bsten par bya'o/_/dran pa nye bar gzhag pa dang /_mang du thos pa la sbyor bar bya'o/_/brtson 'grus brtsams la 'di lta bu'i yon tan 'di dag yongs su bskang ba'i phyir 'bad par bya'o/_/shA ri'i bu 'di lta bu'i chos thos pa'i 'bras bu ni 'di ma yin te/_gang 
[\[63a.5\]]byang chub sems dpa' dang /_nyan thos 'di lta bu'i chos thos na bag med par mi 'gyur ba dang /_yid rton par mi 'gyur ba dang /_'dun pa yongs su nyams pa dang /_brtson 'grus bri ba dang /_ma dris pa ston pa dang /_gnod sems mang du 'gyur ba de ni thos pa'i 'bras bu ma 
[\[63a.6\]]yin no/_/de dag gis 'di lta bu'i chos 'di thos pa ma yin no/_/shA ri'i bu thos zhes bya ba de ni yang dag pa'i nan tan gyi tshig [{]bla dgas [,]bla dwags [}]te/_log pa'i nan tan gyi ni ma yin no/_/shA ri'i bu log par zhugs pas ni chos 'di thos par mi 'gyur ro/_/shA ri'i bu thos nas khyod 
[\[63a.7\]]don la mkhas shing nan tan gyis gnas par bya'o/_/shA ri'i bu log par zhugs pa rnams la ni rjes su 'thun pa'i bzod pa yang med do/_/shA ri'i bu gang ji skad bstan pa'i chos 'di la log par mi sgrub pa de ni chos 'di la nan tan byed pa zhes bya'o/_/shA ri'i bu bzod pa phun sum 
[\[63b\]]
[\[63b.1\]]tshogs pa'i gang zag nan tan la gnas pa dag ni phyir ngan song du 'gro bar mi 'gyur gyi/_myur du chos 'di yang dag par sgrub par 'gyur ro/_/dge ba'i rtsa ba ngan ngon tsam la yid brtan par mi bya ste/_chos 'di yongs su ma grub kyi bar du brtson pa mi gtong bas kyang yid brtan par mi bya'o/_/
[\[63b.2\]]shA ri'i bu gang chos 'di la bslabs pa dang /_yongs su grub pa dang /_bzod pa thob pa de ni phyir ngan song du 'gro bar 'gyur ba'i las mi byed de/_de ni phyir le lo dang /_'bri ba la sten par mi 'gyur te/_de phyir ldog pa'i 'jigs pa med par 'gyur ro/_/de lhod par yang mi 'gyur ro/_/de 
[\[63b.3\]]ci'i phyir zhe na/_shA ri'i bu de ni kun nas nyon mongs pa dang /_rnam par byang ba yongs su shes pa yin no/_/des chos thams cad ni phyin ci log las byung ste/_yang dag pa ma yin pa'o zhes yang dag pa ji lta ba bzhin du mthong ba yin no/_/de ltar yang dag par mthong ba de ni bzod pa phun 
[\[63b.4\]]sum tshogs pa yin no/_/des pa dang tshig nyung ba dang /_tshul khrims rnam par dag pa la gnas pa dang /_cho ga dang /_spyod yul dang /_spyod pa dang /_sdom pa phun sum tshogs pa yin te/_gang zag sems can de lta bu la lha rnams kyang mos par 'gyur na mi rnams lta ci smos/_sems 
[\[63b.5\]]can de lta bu la lha rnams kyang dga' bar 'gyur na mi rnams lta ci smos/_de dag gi gan du lha rnams kyang 'gro bar gyur na mi rnams lta ci smos/_de dag la lha rnams kyis bkur sti bya bar 'os pa yin na mi rnams kyis lta ci smos/_de dag la lha rnams kyang srung bar 'gyur na mi rnams lta ci 
[\[63b.6\]]smos/_de bzhin du klu dang /_gnod sbyin dang /_srin po dang /_nam mkha' lding dang /_dri za rnams kyang de dag la srung bar 'gyur/_de dag la srung ba dang /_sgrib pa dang /_sbed pa'i phyir 'bad par 'gyur ro/_/dpe'i le'u zhes bya ste bzhi pa'o//_//bam po bzhi pa/_de nas 
[\[63b.7\]]tshe dang ldan pa shA ri'i bus tshe dang ldan pa rab 'byor la 'di skad ces smras so/_/tshe dang ldan pa rab 'byor ston pa yang 'di na mngon sum du gyur/_'khor 'di yang chos zab mo bstan pa'i snod du gyur te/_tshe dang ldan pa rab 'byor 'khor 'di ni dag cing zab mo'i chos thos par 'dod na/_
[\[64a\]]
[\[64a.1\]]khyod ci'i phyir shes rab kyi pha rol tu phyin pa la brtsams te spobs par mi byed par cang mi smra bar 'dug/_de skad ces smras pa dang /_tshe dang ldan pa rab 'byor gyis 'di skad ces smras so/_/tshe dang ldan pa kho bos ni gang brtsams te spobs par bya ba'i chos de yang 
[\[64a.2\]]dag par rjes su mi mthong ngo /_/tshe dang ldan pa shA ri'i bu kho bos ni shes rab kyi pha rol tu phyin pa yang dag par rjes su mi mthong /_byang chub sems dpa' dang /_spobs pa dang /_gang spobs par 'gyur ba dang /_gang gis spobs par 'gyur ba dang /_gang las spobs par 
[\[64a.3\]]'gyur ba yang mi mthong ste/_tshe dang ldan pa shA ri'i bu kho bos de ltar shes rab kyi pha rol tu phyin pa dang /_byang chub sems dpa' sems dpa' chen po dang /_gang spobs par 'gyur ba dang /_gang gis spobs par 'gyur ba dang /_gang las spobs par 'gyur ba dang /_gang 
[\[64a.4\]]gi spobs par 'gyur ba mi mthong na/_ji skad du bstan par bya/_kho bos gang las brtsams te spobs par bya/_shA ri'i bu 'di la shes rab kyi pha rol tu phyin pa 'di ni tha snyad med pa/_smrar med pa/_brjod du med pa'o/_/tshe dang ldan pa shA ri'i bu shes rab kyi pha rol tu phyin pa ni 
[\[64a.5\]]smra ba'am/_bsnyad pa 'am/_brjod par mi nus te/_gang de ltar lan 'debs pa ni shes rab kyi pha rol tu phyin pa'o/_/tshe dang ldan pa shA ri'i bu shes rab kyi pha rol tu phyin pa ni 'das pa dang /_ma 'ongs pa dang /_da ltar byung ba ma yin no/_/tshe dang ldan pa shA ri'i bu shes rab kyi 
[\[64a.6\]]pha rol tu phyin pa ni 'das pa'i mtshan nyid dang /_ma 'ongs pa'i mtshan nyid dang /_da ltar byung ba'i mtshan nyid du bstan par mi nus te/_tshe dang ldan pa sha ra dwa ti'i bu shes rab kyi pha rol tu phyin pa 'di ni tha snyad ma yin te/_mtshan nyid med pa'o/_/tshe dang ldan pa sha ra dwa ti'i bu 
[\[64a.7\]]mtshan nyid gang gis shes rab kyi pha rol tu phyin pa bstan pa'i mtshan nyid de yang dag par rjes su mi mthong ngo /_/tshe dang ldan pa sha ra dwa ti'i bu gzugs kyi 'das pa'i mtshan nyid dam/_ma 'ongs pa'i mtshan nyid dam/_da ltar byung ba'i mtshan nyid gang yin pa de shes rab kyi pha 
[\[64b\]]
[\[64b.1\]]rol tu phyin pa ma yin no/_/tshor ba dang /_'du shes dang /_'du byed rnams dang /_rnam par shes pa 'das pa'i mtshan nyid dang /_ma 'ongs pa'i mtshan nyid dang /_da ltar byung ba'i mtshan nyid gang yin pa de shes rab kyi pha rol tu phyin pa ma yin no/_/tshe dang ldan pa sha ra dwa ti'i bu 
[\[64b.2\]]'das pa dang /_ma 'ongs pa dang /_da ltar byung ba'i gzugs kyi mtshan nyid de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid gang yin pa de shes rab kyi pha rol tu phyin pa'o/_/'das pa dang /_ma 'ongs pa dang /_
[\[64b.3\]]da ltar byung ba'i tshor ba dang /_'du shes dang /_'du byed rnams dang /_rnam par shes pa'i mtshan nyid kyi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba bzhin gyi de bzhin nyid gang yin pa de shes rab kyi pha rol tu phyin pa'o/_/tshe dang 
[\[64b.4\]]ldan pa sha ra dwa ti'i bu 'das pa dang /_ma 'ongs pa dang /_da ltar byung ba'i gzugs dang /_tshor ba dang /_'du shes dang /_'du byed rnams dang /_rnam par shes pa'i mtshan nyid kyi de bzhin nyid dang /_ma nor ba de bzhin nyid dang /_gzhan ma yin pa de bzhin nyid dang /_ji lta ba 
[\[64b.5\]]bzhin gyi de bzhin nyid de ni gdags pa 'am/_tshig gi las kyis brjod par ram/_bsnyad par ram/_lan gdab par mi nus so/_/tshe dang ldan pa sha ra dwa ti'i bu gang de ltar shes rab kyi pha rol tu phyin pa la 'jug pa des/_shes rab kyi pha rol tu phyin pa rtogs so/_/tshe dang 
[\[64b.6\]]ldan pa sha ra dwa ti'i bu shes rab kyi pha rol tu phyin pa ni chos gang bstan pa'i mtshan nyid du yang nye bar gnas pa ma yin te/_gzugs bstan pa'i mtshan nyid dang /_tshor ba dang /_'du shes dang /_'du byed rnams dang /_rnam par shes pa bstan pa'i mtshan nyid du nye bar gnas pa 
[\[64b.7\]]ma yin no/_/rten cing 'brel par 'byung ba bstan pa'i mtshan nyid du nye bar gnas pa ma yin no/_/ming dang gzugs kyi mtshan nyid dang /_bdag gi mtshan nyid dang /_sems can gyi mtshan nyid dang /_chos kyi dbyings kyi mtshan nyid dang /_'du ba'i mtshan nyid dang /_'bral ba'i 
[\[65a\]]
[\[65a.1\]]mtshan nyid dang /_rgyu'i mtshan nyid dang /_rkyen gyi mtshan nyid dang /_sdug bsngal gyi mtshan nyid dang /_bde ba'i mtshan nyid dang /_rnam par gzhag pa'i mtshan nyid dang /_rnam par mi gzhag pa'i mtshan nyid dang /_skye ba'i mtshan nyid dang /_'jig pa'i mtshan nyid 
[\[65a.2\]]dang /_kun nas nyon mongs pa'i mtshan nyid dang /_rnam par byang ba'i mtshan nyid dang /_rang bzhin gyi mtshan nyid dang /_kun rdzob kyi mtshan nyid dang /_don dam pa'i mtshan nyid dang /_bden pa'i mtshan nyid dang /[ {]brdzun [,]rdzun [}]pa'i mtshan nyid dang /_'pho ba'i mtshan nyid dang /_'jug pa'i mtshan 
[\[65a.3\]]nyid du nye bar gnas pa ma yin no/_/de ci'i phyir zhe na/_tshe dang ldan pa shA ri'i bu shes rab kyi pha rol tu phyin pa ni mtshan nyid thams cad dang bral ba ste/_'di ni shes rab kyi pha rol tu phyin pa zhe'am/_'di na shes rab kyi pha rol tu phyin pa zhe'am/_'dis shes rab kyi pha rol tu phyin pa 
[\[65a.4\]]zhe'am/_'di'i shes rab kyi pha rol tu phyin pa zhes de su'i mthong bar yang nye bar mi 'gro'o/_/tshe dang ldan pa sha ra dwa ti'i bu chos gang gis shes rab kyi pha rol tu phyin pa bstan pa'i chos de kho bos yang dag par rjes su mi mthong ngo /_/tshe dang ldan pa sha ra dwa ti'i bu shes rab kyi pha rol tu 
[\[65a.5\]]phyin pa ni chos gang nges par bstan par yang nye bar 'gro ba'am/_nye bar 'gro bar 'gyur ba ma yin no/_/tshe dang ldan pa sha ra dwa ti'i bu shes rab kyi pha rol tu phyin pa ni gzugs nges par bstan par nye bar 'gro ba ma yin no/_/tshor ba dang /_'du shes dang /_'du byed rnams dang /_rnam 
[\[65a.6\]]par shes pa nges par bstan par nye bar 'gro ba ma yin/_mig dang /_rna ba dang /_sna dang /_lce dang /_lus dang /_yid nges par bstan par nye bar 'gro ba ma yin/_khams rnams nges par bstan par nye bar 'gro ba ma yin/_rten cing 'brel par 'byung ba nges par bstan par nye bar 'gro ba 
[\[65a.7\]]ma yin/_rig pa dang /_rnam par grol ba nges par bstan par nye bar 'gro ba ma yin no/_/tshe dang ldan pa sha ra dwa ti'i bu gang 'jig rten las 'das pa'i shes rab nges par 'byed par 'gro ba yang /_shes rab kyi pha rol tu phyin pa nges par bstan par nye bar mi 'gro'o/_/shA ri'i bu 'di lta 
[\[65b\]]
[\[65b.1\]]ste/_chos gang nges par bstan par yang nye bar mi 'gro ba'i chos de ji ltar brjod cing nges par bstan par 'gyur/_tshe dang ldan pa sha ra dwa ti'i bu gang dag chos rnams kyi tshul de ltar rab tu shes pa de dag gis shes rab kyi pha rol tu phyin pa bstan pa rab tu shes so/_/tshe dang ldan pa sha ra dwa 
[\[65b.2\]]ti'i bu shes rab kyi pha rol tu phyin pa ni chos gang bstan pa dang nges par bstan par yang nye bar gnas pa ma yin no/_/tshe dang ldan pa sha ra dwa ti'i bu shes rab kyi pha rol tu phyin pa ni gzugs bstan pa dang /_nges par bstan par nye bar gnas pa ma yin no/_/tshor ba dang /_'du shes 
[\[65b.3\]]dang /_'du byed rnams dang /_rnam par shes pa bstan pa dang /_nges par bstan par nye bar gnas pa ma yin/_ming dang gzugs bstan pa dang /_nges par bstan par nye bar gnas pa ma yin/_kun nas nyon mongs pa dang /_rnam par byang ba bstan pa dang /_nges par bstan 
[\[65b.4\]]par nye bar gnas pa ma yin/_rten cing 'brel par 'byung ba bstan pa dang /_nges par bstan par nye bar gnas pa ma yin/_phyin ci log rnams bstan pa dang /_nges par bstan par nye bar gnas pa ma yin/_sems can gyi khams dang /_bdag gi khams bstan pa dang /_nges 
[\[65b.5\]]par bstan par nye bar gnas pa ma yin/_sa'i khams dang /_chu'i khams dang /_me'i khams dang /_rlung gi khams bstan pa dang /_nges par bstan par nye bar gnas pa ma yin/_'dod pa'i khams dang /_gzugs kyi khams dang /_gzugs med pa'i khams bstan 
[\[65b.6\]]pa dang /_nges par bstan par nye bar gnas pa ma yin/_tshul khrims dang /_'chal pa'i tshul khrims bstan pa dang /_nges par bstan par nye bar gnas pa ma yin/_bzod pa dang /_gnod sems dang /_brtson 'grus dang /_le lo dang /_bsam gtan dang /_rnam par 
[\[65b.7\]]g.yeng ba dang /_shes rab dang /_'chal pa'i shes rab bstan pa dang /_nges par bstan par nye bar gnas pa ma yin/_dran pa nye bar gzhag pa dang /_yang dag pa'i spong ba dang /_rdzu 'phrul gyi rkang pa dang /_tshad med pa dang /_dbang po dang /_stobs dang /_byang chub kyi 
[\[66a\]]
[\[66a.1\]]yan lag dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_mngon par shes pa bstan pa dang /_nges par bstan par nye bar gnas pa ma yin no/_/bden pa dang /_lam dang /_'bras bu bstan pa 
[\[66a.2\]]dang /_nges par bstan par nye bar gnas pa ma yin/_nyan thos dang /_rang sangs rgyas dang /_byang chub sems dpa'i bstan pa dang /_nges par bstan par nye bar gnas pa ma yin/_nyan thos dang /_rang sangs rgyas kyi chos dang /_byang chub sems dpa'i chos bstan pa 
[\[66a.3\]]dang /_nges par bstan par nye bar gnas pa ma yin/_chos gang shes pa dang /_mi shes pa dang /_bstan pa dang /_bstan du med par nye bar gnas pa ma yin/_mi skye ba shes pa dang /_zad pa shes pa dang /_'gog pa shes pa bstan pa 'am/_bstan pa ma yin par nye bar 
[\[66a.4\]]gnas pa ma yin/_mya ngan las 'das pa bstan pa'am/_bstan pa ma yin par nye bar gnas pa ma yin no/_/tshe dang ldan pa sha ra dwa ti'i bu 'di lta ste/_chos gang bstan pa'am/_bstan pa ma yin par yang nye bar gnas pa ma yin pa de'i tha snyad ji ltar bstan par bya/_
[\[66a.5\]]tshe dang ldan pa sha ra dwa ti'i bu su shes rab kyi pha rol tu phyin pa ni chos gang bstan pa 'am/_bstan pa ma yin par yang nye bar gnas pa ma yin par bstan pa 'di lta bu khong du chud pa des shes rab kyi pha rol tu phyin pa yang shes shing shes rab kyi pha rol tu phyin pa bstan pa yang shes 
[\[66a.6\]]so/_/tshe dang ldan pa sha ra dwa ti'i bu shes rab kyi pha rol tu phyin pa ni chos gang la yang sbyor ba'am/_mi sbyor ba'i phyir nye bar gnas pa ma yin no/_/de ci'i phyir zhe na/_tshe dang ldan pa sha ra dwa ti'i bu shes rab kyi pha rol tu phyin pa ni gzugs la kun du sbyor bar yang mi byed/_kun 
[\[66a.7\]]du mi sbyor bar yang mi byed do/_/de bzhin du tshor ba dang /_'du shes dang /_'du byed rnams dang /_rnam par shes pa la kun du sbyor bar yang mi byed/_kun du mi sbyor bar yang mi byed do/_/rten cing 'brel par 'byung ba la kun du sbyor bar yang mi byed/_kun du mi sbyor bar yang 
[\[66b\]]
[\[66b.1\]]mi byed do/_/'dod pa'i khams dang /_gzugs kyi khams dang /_gzugs med pa'i khams la kun du sbyor bar yang mi byed/_kun du mi sbyor bar yang mi byed do/_/sa'i khams dang /_chu'i khams dang /_me'i khams dang /_rlung gi khams la kun du sbyor bar yang mi byed/_kun du mi 
[\[66b.2\]]sbyor bar yang mi byed do/_/sems can gyi khams dang /_bdag gi khams dang /_chos kyi dbyings dang /_nam mkha'i khams la kun du sbyor bar yang mi byed/_kun du mi sbyor bar yang mi byed do/_/tshul khrims dang /_'chal pa'i tshul khrims dang /_bzod pa dang /_gnod sems dang /_
[\[66b.3\]]brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal ba'i shes rab la kun du sbyor bar yang mi byed/_kun du mi sbyor bar yang mi byed do/_/dran pa nye bar gzhag pa rnams dang /_yang dag par spong ba rnams dang /_rdzu 'phrul gyi rkang pa rnams 
[\[66b.4\]]dang /_tshad med pa rnams dang /_dbang po rnams dang /_stobs rnams dang /_byang chub kyi yan lag rnams dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa la kun du sbyor bar yang mi byed/_kun du mi sbyor bar yang mi byed do/_/lam dang 
[\[66b.5\]]lam gyi 'bras bu dang /_sdug bsngal dang /_kun 'byung ba dang /_'gog pa la kun du sbyor bar yang mi byed/_kun du mi sbyor bar yang mi byed do/_/nyan thos kyis dang /_rang sangs rgyas kyi sa dang /_byang chub sems dpa'i sa la kun du sbyor bar yang mi byed/_kun du mi sbyor bar 
[\[66b.6\]]yang mi byed do/_/nyan thos kyi chos dang /_rang sangs rgyas kyi chos dang /_byang chub sems dpa'i chos la kun du sbyor bar yang mi byed/_kun du mi sbyor bar yang mi byed do/_/'das pa dang /_ma 'ongs pa dang /_da ltar byung ba shes pa dang /_dus gsum mnyam pa nyid la kun 
[\[66b.7\]]du sbyor bar yang mi byed/_kun du mi sbyor bar yang mi byed do/_/thogs pa med pa dang /_mi skye ba shes pa dang /_zad pa shes pa dang /_mya ngan las 'das pa la kun tu sbyor bar yang mi byed do/_/kun du mi sbyor bar yang mi byed do/_/tshe dang ldan pa sha ra dwa ti'i bu 'di lta ste/_chos 
[\[67a\]]
[\[67a.1\]]gang la yang kun du sbyor ba'am/_kun du sbyor ba ma yin par gnas pa ma yin pa de ji ltar bstan par bya/_tshe dang ldan pa sha ra dwa ti'i bu kho bos chos gang la spobs par 'gyur ba dang /_gang gis kho bo spobs par 'gyur ba dang /_gang la kho bo spobs par 
[\[67a.2\]]'gyur ba dang /_gang la kho bos brtsam par spobs par 'gyur ba'i chos de yang dag par rjes su mi mthong ste/_kho bos dbang de mthong bas kho bos de skad smras so/_/rab 'byor gyi le'u zhes bya ste lnga pa'o//_//de nas bcom ldan 'das kyis byang chub sems dpa' 
[\[67a.3\]]sems dpa' chen po rab kyi rtsal gyis rnam par gnon pa la 'di skad ces bka' stsal to/_/rab kyi rtsal gyis rnam par gnon pa 'di la byang chub sems dpa' sems dpa' chen po shes rab kyi pha rol tu phyin pa la spyod pa ni chos gang la yang mi spyod do/_/de ci'i phyir zhe na/_rab 
[\[67a.4\]]kyi rtsal gyis rnam par gnon pa chos thams cad ni phyin ci log las byung ba/_bden pa ma yin pa/_med pa log pa yang dag pa ma yin pa ste/_rab kyi rtsal gyis rnam par gnon pa/_de'i phyir gang chos 'ga' zhig la spyod na de ni phyin ci log la spyod pa'o/_/de ni yang dag pa ma 
[\[67a.5\]]yin pa la spyod pa'o/_/rab kyi rtsal gyis rnam par gnon pa byang chub sems dpa' ni phyin ci log spyod pas rab tu phye ba'am/_yang dag pa ma yin pa spyod pas rab tu phye ba ma yin no/_/byang chub sems dpa' phyin ci log gam/_yang dag pa ma yin pa la spyod pa de ni shes 
[\[67a.6\]]rab kyi pha rol tu phyin pa la spyod pa ma yin no/_/gang phyin ci log dang /_yang dag pa ma yin pa de la spyod pa gang yang med pas de'i phyir byang chub sems dpa' de la mi spyod do/_/rab kyi rtsal gyis rnam par gnon pa phyin ci log ces bya ba 'di ni log par byis pa so so'i skye bo rnams 
[\[67a.7\]]kyis bzung ba ste/_chos de ni ji lta ba bzhin du ma yin/_gang dag ji ltar bzung ba de bzhin du ma yin pa de ni phyin ci log dang /_yang dag pa ma yin pa zhes bya'o/_/rab kyi rtsal gyis rnam par gnon pa byang chub sems dpa' ni phyin ci log dang /_yang dag pa ma yin pa la mi 
[\[67b\]]
[\[67b.1\]]spyod do/_/rab kyi rtsal gyis rnam par gnon pa byang chub sems dpa' ni yang dag pa smra ba ste/_phyin ci log ma yin pa spyod pa'o/_/gang du yang dag pa la phyin ci log pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/
[\[67b.2\]]rab kyi rtsal gyis rnam par gnon pa spyod pa thams cad yang dag par chad pa ni byang chub sems dpa'i spyod pa ste/_'di ni byang chub sems dpa'i spyod pa'o/_/'dis byang chub sems dpa'i spyod pa'o/_/'di ni byang chub sems dpa'i spyod pa'o/_/'di las byang chub sems dpa'i 
[\[67b.3\]]spyod pa'o zhes byang chub sems dpa'i spyod pa de kun du bstan par mi nus te/_byang chub sems dpa'i spyod pa ni de lta bus rab tu phye ba ma yin no/_/byang chub sems dpa' dag ni so so'i skye bo'i spyod pa bzlog pa'o/_/nyan thos kyi spyod pa bzlog pa dang /_rang sangs rgyas kyi spyod pa 
[\[67b.4\]]bzlog pa dang /_spyod pa thams cad bzlog pa'i phyir byang chub sems dpa'i spyad pa la spyod do/_/rab kyi rtsal gyis rnam par gnon pa byang chub sems dpa' 'di dag ni sangs rgyas kyi chos de dag go/_/'dis sangs rgyas kyi chos de dag go/_/'di ni sangs rgyas kyi chos 
[\[67b.5\]]de dag go/_/'di'i sangs rgyas kyi chos de dag go zhes sangs rgyas kyi chos gang yin pa de dag la yang mi spyod cing mngon par zhen pa med de/_rab kyi rtsal gyis rnam par gnon pa byang chub sems dpa' ni de ltar mi spyod do/_/rab kyi rtsal gyis rnam par gnon pa de dag 
[\[67b.6\]]thams cad ni rnam par rtog pa la spyod pa'o/_/byang chub sems dpa' spyod pa ni rtog pa thams cad spangs pa yin pas byang chub sems dpa' ni rnam par rtog pa dang /_mi rtog pa la mi spyod do/_/rab kyi rtsal gyis rnam par gnon pa rtog pa zhes bya ba de ni chos rnams la 
[\[67b.7\]]rnam par rtog pa'o/_/chos thams cad ni rnam par mi rtog pa yin pas/_chos thams cad la brtag par mi nus so/_/de'i phyir gang chos la rtog pa de log par rtog pa'o/_/rab kyi rtsal gyis rnam par gnon pa chos ni rtog pa 'am/_mi rtog pa ma yin no/_/rab kyi rtsal 
[\[68a\]]
[\[68a.1\]]gyis rnam par gnon pa rtog pa zhes bya ba de ni mtha' gcig go/_/mi rtog pa zhes bya ba de ni mtha' gnyis te/_rab kyi rtsal gyis rnam par gnon pa byang chub sems dpa' ni mtha' dang mtha' med pa la mi spyod do/_/gang mtha' dang mtha' med pa la mi spyod pa des ni 
[\[68a.2\]]dbus yang dag par rjes su mi mthong ngo /_/rab kyi rtsal gyis rnam par gnon pa dbus yang dag par rjes su mthong zhing dbus la spyod na ni mtha' nyid la spyod do/_/rab kyi rtsal gyis rnam par gnon pa dbus la ni spyod pa bstan pa'am/_nges par bstan pa gang yang med do/_/rab kyi rtsal gyis 
[\[68a.3\]]rnam par gnon pa dbus zhes bya ba de ni 'phags pa'i lam yan lag brgyad pa'i tshig [{]bla dgas [,]bla dwags [}]so/_/rab kyi rtsal gyis rnam par gnon pa 'phags pa'i lam yan lag brgyad pa ni chos gang dmigs pa dang /_chos gang mthong ba'i phyir nye bar gnas pa ma yin no/_/rab kyi rtsal gyis 
[\[68a.4\]]rnam par gnon pa nam chos gang la yang sgom par yang mi byed/_mi sgom par yang mi byed pa de'i tshe lam gyi rgyun gcad ces bya'o/_/de chos thams cad la sgom par yang mi byed/_mi sgom par yang mi byed pas sgom pa las yang dag par 'das nas chos mnyam pa nyid rnyed de/_chos 
[\[68a.5\]]mnyam pa nyid des lam gyi 'du shes kyang mi 'byung na/_lam mthong bar lta ga la 'gyur/_rab kyi rtsal gyis rnam par gnon pa lam gyi rgyun gcad ces bya ba de ni dge slong zag pa zad pa/_dgra bcom pa'i tshig [{]bla dgas [,]bla dwags [}]so/_/de ci'i phyir zhe na/_des bsgoms pa yang med cing bsgoms 
[\[68a.6\]]pa med pa yang ma yin par lam bsgoms pa med pas de'i phyir bsgoms pa med ces bya'o/_/bsgom pa med pa yang de la med pas de'i phyir bsgom pa med ces bya'o/_/de bsgom pa dang bral bas de'i phyir bsgom pa med ces bya'o/_/rab kyi rtsal gyis rnam par gnon pa gal te bsgom pa'am/_
[\[68a.7\]]sgom par byed pa zhig yod na ni de dmigs par 'gyur te/_de bsgom pa med par mi 'gyur ro/_/rab kyi rtsal gyis rnam par gnon pa bsgom pa med pa zhes bya ba ni de bsgom pa dang bral bas bsgom pa med pa ste/_'di dngos po dang bral bas de'i phyir bsgom pa med pa zhes bya ste/_ji skad 
[\[68b\]]
[\[68b.1\]]du brjod pa bzhin du ni ma yin no/_/de ci'i phyir zhe na/_bsgom pa med pa ni brjod du med pa'o/_/bsgom pa med pa 'di ni bral ba'o/_/bral ba gang zhe na/_gang phyin ci log kun nas mi ldang ba dang /_gang yang dag pa ma yin pa kun nas mi ldang ba'o/_/rab kyi rtsal gyis rnam par 
[\[68b.2\]]gnon pa phyin ci log gis phyin ci log kun nas mi slong ste/_phyin ci log ni kun nas langs pa nyid ma yin no/_/de la kun nas slong ba ci yang med do/_/gal te de la slong ba 'ga' zhig yod na ni der yang brjod na 'di ltar yang dag pa ma yin pa las byung bas de'i phyir phyin ci log 
[\[68b.3\]]ces bya'o/_/rab kyi rtsal gyis rnam par gnon pa byang chub sems dpas ni chos thams cad phyin ci log med par khong du chud do/_/de ci'i phyir zhe na/_des phyin ci log ni yang dag pa ma yin par shes pa'i phyir ro/_/phyin ci log la ni phyin ci log med de/_gang gis phyin ci log 
[\[68b.4\]]yang dag pa ma yin pa dang /_phyin ci log la phyin ci log med par shes pa des chos thams cad phyin ci log ma yin par khong du chud do/_/gang phyin ci log med par khong du chud pa de la phyin ci log gang yang mi 'byung ngo /_/gang la phyin ci log med pa de la spyod pa gang yang med do/_/
[\[68b.5\]]rab kyi rtsal gyis rnam par gnon pa spyod pa thams cad ni spyod pa las byung ba dang /_spyod pa la rnam par rtog pas phyin ci log go/_/byang chub sems dpa' ni spyod pa la rnam par mi rtog ste/_de'i phyir de phyin ci log med par gnas pa zhes bya'o/_/gang phyin ci log med pa de ni 
[\[68b.6\]]phyir gang la yang mi spyod de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa spyod pa med pa zhes bya ba de chos gang la yang mi spyod rnam par mi spyod cing spyod pa'i mtshan nyid mi ston pa'o/_/de ni byang chub sems dpa'i spyod pa 
[\[68b.7\]]zhes bya ste/_gang 'di lta bur spyod pa de ni shes rab kyi pha rol tu phyin pa la spyod pa'o/_/rab kyi rtsal gyis rnam par gnon pa byang chub sems dpa' gzugs kyi dmigs pa la spyod na shes rab kyi pha rol tu phyin pa la spyod pa ma yin no/_/tshor ba dang /_'du shes dang /_'du byed 
[\[69a\]]
[\[69a.1\]]rnams dang /_rnam par shes pa'i dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_des dmigs pa thams cad rab tu dben par shes pa'i phyir ro/_/dben pa gang yin pa de la spyod pa gang yang med de/_de'i 
[\[69a.2\]]phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' mig gi dmigs pa la spyod na shes rab kyi pha rol tu phyin pa la spyod pa ma yin no/_/rna ba dang /_sna dang /_lce dang /_lus dang /_yid kyi dmigs pa la spyod 
[\[69a.3\]]na shes rab kyi pha rol tu phyin pa la spyod pa ma yin no/_/de ci'i phyir zhe na/_des dmigs pa thams cad yang dag pa ma yin par shes pa'i phyir ro/_/gang dmigs pa thams cad yang dag pa ma yin par shes pa de ni gang la yang mi spyod de/_de'i phyir spyod pa med pa ni byang chub sems 
[\[69a.4\]]dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' gzugs dang /_sgra dang /_dri dang /_ro dang /_reg bya dang /_chos kyi dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_des dmigs pa thams cad phyin 
[\[69a.5\]]ci log las byung bar shes shing gang phyin ci log pa de yang dag pa ma yin par yongs su shes pa'i phyir ro/_/gang gis phyin ci log yang dag pa ma yin par yongs su shes pa de ni dmigs pa gang la yang mi spyod de/_de'i phyir spyod pa med pa ni byang chub sems dpa'i spyod pa zhes 
[\[69a.6\]]bya'o/_/rab kyi rtsal gyis rnam par gnon pa byang chub sems dpa' ming dang gzugs kyi dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_des dmigs pa thams cad dmigs pa med par mthong ba'i phyir ro/_/gang gis dmigs pa 
[\[69a.7\]]thams cad dmigs pa med par khong du chud pa de ni dmigs pa gang la yang mi spyod de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' sems dpa' chen po dag sems can dang /_bdag gi 
[\[69b\]]
[\[69b.1\]]dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis sems can du 'du shes pa dang /_bdag tu 'du shes pa de yang dag pa ma yin par shes pa'i phyir ro/_/gang gis sems can du 'du shes pa dang /_bdag tu 'du shes 
[\[69b.2\]]pa yang dag pa ma yin par shes pa de spyod pa gang la yang mi spyod do/_/gang spyad pa gang la yang mi spyod pa de spyod pa med pa ste/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' srog tu 'du shes 
[\[69b.3\]]pa dang /_gso ba dang /_skyes bu dang /_gang zag dang /_shed las skyes dang /_shed bu dang /_slong ba po dang /_kun nas slong ba po dang /_byed pa po dang /_byed du 'jug pa dang /_tshor ba po dang /_tshor bar byed par 'du shes pa dang /_shes par byed pa dang /_shes pa por 'du 
[\[69b.4\]]shes pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gi 'du shes thams cad rnam par bshig pa'i phyir ro/_/gang gis 'du shes thams cad rnam par bshig pa de dag phyir 'du shes gang la yang mi spyod de/_de'i phyir spyod pa med 
[\[69b.5\]]pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' phyin ci log dang /_lta bar gyur pa dang /_sgrib pa la spyod na shes rab kyi pha rol tu phyin pa la spyod pa ma yin no/_/phyin ci log dang /_lta bar gyur pa dang /_sgrib pa dmigs 
[\[69b.6\]]pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis phyin ci log dang /_lta bar gyur pa dang /_sgrib pa'i dmigs pa yongs su shes pa'i phyir ro/_/gang yongs su shes pa de spyod pa med de/_de'i phyir spyod pa med pa ni/_byang chub sems 
[\[69b.7\]]dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' rten cing 'brel par 'byung ba'i dmigs pa la spyod pa shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis rten cing 'brel par 'byung ba yang shes shing rten cing 
[\[70a\]]
[\[70a.1\]]'brel par 'byung ba'i dmigs pa yang shes pa'i phyir ro/_/gang rten cing 'brel par 'byung ba'i dmigs pa shes pa de la spyod pa gang yang med do/_/de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa 
[\[70a.2\]]byang chub sems dpa' dag 'dod pa'i khams kyi dmigs pa la spyod na/_shes rab kyi pha rol tu phyin pa la spyod pa ma yin no/_/gzugs dang /_gzugs med pa'i khams kyi dmigs pa la spyod na/_shes rab kyi pha rol tu phyin pa la spyod pa ma yin no/_/de ci'i phyir zhe na/_de dag 
[\[70a.3\]]gis 'dod pa'i khams dang /_gzugs kyi khams dang /_gzugs med pa'i khams kyi dmigs pa rnam par bshig pa'i phyir ro/_/gang 'dod pa'i khams dang /_gzugs kyi khams dang /_gzugs med pa'i khams kyi dmigs pa rnam par 'jig pa de la spyod pa gang yang 
[\[70a.4\]]med de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dag tshul khrims dang /_'chal pa'i tshul khrims kyi dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir 
[\[70a.5\]]zhe na/_de dag gis tshul khrims dang /_'chal pa'i tshul khrims kyi dmigs pa yongs su shes pa'i phyir ro/_/gang tshul khrims dang /_'chal pa'i tshul khrims kyi dmigs pa shes pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes 
[\[70a.6\]]bya'o/_/rab kyi rtsal gyis rnam par gnon pa byang chub sems dpa' dag bzod pa dang /_gnod sems dang /_brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab kyi dmigs pa la spyod na shes rab kyi pha rol 
[\[70a.7\]]tu phyin pa la spyod pa ma yin no/_/de ci'i phyir zhe na/_de dag gis dmigs pa thams cad yongs su shes pa'i phyir ro/_/gang dmigs pa thams cad yongs su shes pa de la ni spyod pa gang yang med do/_/de'i phyir spyod pa med pa ni byang chub sems dpa'i spyod pa zhes bya'o/_/rab kyi 
[\[70b\]]
[\[70b.1\]]rtsal gyis rnam par gnon pa byang chub sems dpa' dag phyin ci log ma yin pa dang /_yang dag par spong ba dang /_dran pa nye bar gzhag pa dang /_tshad med pa'i dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis dmigs 
[\[70b.2\]]pa thams cad ya ma brlar shes pa'i phyir ro/_/gang dmigs pa thams cad ya ma brlar yongs su shes pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dag dbang po 
[\[70b.3\]]dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa'i dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis dbang po dang /_stobs dang /_byang chub kyi yan lag dang /_ting nge 'dzin dang /_
[\[70b.4\]]snyoms par 'jug pa'i dmigs pa rnam par bshig pa'i phyir ro/_/gang rnam par 'jig pa de la spyod pa gang yang med de/_de'i phyir spyod pa med pa zhes bya ba ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dag sdug bsngal dang /_
[\[70b.5\]]kun 'byung ba dang /_'gog pa dang /_lam gyi dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gi sdug bsngal dang /_kun 'byung ba dang /_'gog pa dang /_lam gyi dmigs pa rnam par bshig pa'i phyir ro/_/gang rnam 
[\[70b.6\]]par 'jig pa de la rnam par 'jig pa gang yang med cing de la yang spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dag rig pa dang /_rnam par grol ba'i dmigs pa la 
[\[70b.7\]]spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis rig pa dang /_rnam par grol ba'i dmigs pa rnam par bshig pa'i phyir ro/_/gang rnam par 'jig pa de la spyod pa gang yang med de/_de'i phyir spyod pa med pa ni byang chub sems 
[\[71a\]]
[\[71a.1\]]dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dag mi skye ba'i dmigs pa 'am/_zad pa'i dmigs pa 'am/_mngon par 'du mi byed pa'i dmigs pa la spyod na shes rab kyi pha rol tu phyin pa la spyod pa ma yin no/_/
[\[71a.2\]]de ci'i phyir zhe na/_de dag gis mi skye ba dang /_zad pa dang /_mngon par 'du mi byed pa'i dmigs pa rnam par bshig pa'i phyir ro/_/gang rnam par 'jig pa de la yang spyod pa gang yang med do/_/de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam 
[\[71a.3\]]par gnon pa byang chub sems dpa' dag sa dang /_chu dang /_me dang /_rlung dang /_nam mkha'i dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis sa dang /_chu dang /_me dang /_rlung dang /_nam mkha'i dmigs pa rnam par bshig 
[\[71a.4\]]pa'i phyir ro/_/gang rnam par 'jig pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dang /_nyan thos dang /_rang sangs rgyas kyi sa'i dmigs pa la spyod na 
[\[71a.5\]]shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis nyan thos dang /_rang sangs rgyas kyi sa'i dmigs pa rnam par bshig pa'i phyir ro/_/gang rnam par 'jig pa de la spyod pa gang yang med de/_de'i phyir spyod pa med pa ni byang chub sems dpa'i spyod 
[\[71a.6\]]pa zhes bya'o/_/rab kyi rtsal gyis rnam par gnon pa byang chub sems dpa' dag nyan thos dang /_rang sangs rgyas kyi chos kyi dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis nyan thos dang /_rang sangs rgyas kyi chos 
[\[71a.7\]]kyi dmigs pa rnam par bshig pa'i phyir ro/_/gang rnam par 'jig pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa byang chub sems dpa' dag mya ngan las 'das pa'i dmigs pa 
[\[71b\]]
[\[71b.1\]]la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis mya ngan las 'das pa'i dmigs pa yongs su shes pa'i phyir ro/_/gang yongs su shes pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/
[\[71b.2\]]rab kyi rtsal gyis rnam par gnon pa byang chub sems dpa' dag mtshan yongs su dag pa'i dmigs pa la spyod dam/_sangs rgyas kyi zhing yongs su dag pa'i dmigs pa la spyod dam/_nyan thos phun sum tshogs pa'i dmigs pa la spyod dam/_byang chub sems dpa' phun sum tshogs 
[\[71b.3\]]pa'i dmigs pa la spyod na shes rab kyi pha rol tu phyin pa la spyod pa ma yin no/_/de ci'i phyir zhe na/_de dag gis mtshan yongs su dag pa'i dmigs pa dang /_sangs rgyas kyi zhing yongs su dag pa'i dmigs pa dang /_nyan thos phun sum tshogs pa'i dmigs pa dang /_byang chub 
[\[71b.4\]]sems dpa' phun sum tshogs pa'i dmigs pa rnam par bshig pa'i phyir ro/_/gang rnam par 'jig pa de la spyod pa gang yang med de/_de'i phyir spyod pa med pa ni byang chub sems dpa'i spyod pa zhes bya'o/_/rab kyi rtsal gyis rnam par gnon pa de ltar spyod pa'i byang chub sems 
[\[71b.5\]]dpa' ni shes rab kyi pha rol tu phyin pa la spyod pa'o/_/'di ni byang chub sems dpa' shes rab kyi pha rol tu phyin pa la spyod pa'i dmigs pa thams cad yongs su shes pa'i spyod pa dang /_dmigs pa thams cad rnam par 'jig pa'i spyod pa'o/_/rab kyi rtsal gyis rnam par gnon pa 
[\[71b.6\]]byang chub sems dpa' de ltar spyod na gzugs kyi dmigs pa rnam par dag pa la mi spyod do/_/de bzhin du tshor ba dang /_'du shes dang /_'du byed rnams dang /_rnam par shes pa'i dmigs pa rnam par dag pa la mi spyod do/_/de ci'i phyir zhe na/_des gzugs kyi dmigs pa rang 
[\[71b.7\]]bzhin gyis rnam par dag par yongs su shes pa'i phyir ro/_/spyod pa de lta bu gang yin pa de byang chub sems dpa' shes rab kyi pha rol tu phyin pa la spyod pa'o/_/rab kyi rtsal gyis rnam par gnon pa de ltar spyod pa'i byang chub sems dpa' ni mig gi dmigs pa rnam par dag pa 
[\[72a\]]
[\[72a.1\]]la mi spyod do/_/rna ba dang /_sna dang /_lce dang /_lus dang /_yid kyi dmigs pa rnam par dag pa la mi spyod do/_/de ci'i phyir zhe na/_des yid kyi bar gyi dmigs pa rang bzhin gyis rnam par dag par yongs su shes pa'i phyir ro/_/spyod pa de lta bu gang yin 
[\[72a.2\]]pa de byang chub sems dpa'i shes rab kyi pha rol tu phyin pa la spyod pa'o/_/rab kyi rtsal gyis rnam par gnon pa de ltar spyod pa'i byang chub sems dpa' ni gzugs dang /_sgra dang /_dri dang /_ro dang /_reg bya dang /_chos kyi dmigs pa rnam par dag pa la mi spyod do/_/de ci'i phyir zhe na/_des chos kyi 
[\[72a.3\]]bar gyi dmigs pa rang bzhin gyis rnam par dag par yongs su shes pa'i phyir ro/_/spyod pa de lta bu gang yin pa de byang chub sems dpa'i shes rab kyi pha rol tu phyin pa la spyod pa'o/_/rab kyi rtsal gyis rnam par gnon pa de ltar spyod pa'i byang chub sems dpa' ni ming dang gzugs kyi 
[\[72a.4\]]dmigs pa rnam par dag pa la mi spyod do/_/de ci'i phyir zhe na/_des ming dang gzugs kyi dmigs pa rang bzhin gyis rnam par dag par yongs su shes pa'i phyir ro/_/spyod pa de lta bu gang yin pa de byang chub sems dpa'i shes rab kyi pha rol tu phyin pa la spyod pa'o/_/rab kyi rtsal 
[\[72a.5\]]gyis rnam par gnon pa de ltar spyod pa'i byang chub sems dpa' ni bdag dang sems can gyi dmigs pa rnam par dag pa la mi spyod do/_/de ci'i phyir zhe na/_des bdag dang /_sems can gyi dmigs pa rang bzhin gyis rnam par dag par yongs su shes pa'i phyir ro/_/spyod pa de lta bu 
[\[72a.6\]]gang yin pa de byang chub sems dpa'i shes rab kyi pha rol tu phyin pa la spyod pa'o/_/rab kyi rtsal gyis rnam par gnon pa de ltar spyod pa'i byang chub sems dpa' ni srog dang /_'byung ba dang /_gang zag dang /_byed pa po dang /_byed du 'jug pa dang /_slong ba po dang /_kun nas slong ba po dang /_
[\[72a.7\]]tshor ba po dang /_tshor bar byed pa dang /_lta ba'i dmigs pa rnam par dag pa la mi spyod do/_/de ci'i phyir zhe na/_des srog dang /_'byung ba dang /_gang zag dang /_byed pa po dang /_byed du 'jug pa dang /_slong ba po dang /_kun nas slong ba po dang /_tshor ba po dang /_tshor bar byed pa 
[\[72b\]]
[\[72b.1\]]dang /_lta ba'i dmigs pa rang bzhin gyis rnam par dag par yongs su shes pa'i phyir ro/_/spyod pa de lta bu gang yin pa de byang chub sems dpa'i shes rab kyi pha rol tu phyin pa la spyod pa'o/_/rab kyi rtsal gyis rnam par gnon pa de ltar spyod pa'i byang chub sems dpa' ni phyin ci 
[\[72b.2\]]log dang /_lta bar gyur pa'i dmigs pa rnam par dag pa la mi spyod do/_/de ci'i phyir zhe na/_des phyin ci log dang /_lta bar gyur pa'i dmigs pa rang bzhin gyis rnam par dag par yongs su shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems 
[\[72b.3\]]dpa' ni sgrib pa'i dmigs pa rnam par dag pa la mi spyod do/_/de ci'i phyir zhe na/_des sgrib pa'i dmigs pa rang bzhin gyis rnam par dag par yongs su shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni rten cing 'brel par 'byung ba'i 
[\[72b.4\]]dmigs pa rnam par dag pa la mi spyod do/_/de ci'i phyir zhe na/_des rten cing 'brel par 'byung ba'i dmigs pa rang bzhin gyis rnam par dag par yongs su shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni 'dod pa'i khams dang /_
[\[72b.5\]]gzugs kyi khams dang /_gzugs med pa'i khams kyi dmigs pa rnam par dag par mi spyod do/_/de ci'i phyir zhe na/_des 'dod pa'i khams dang /_gzugs kyi khams dang /_gzugs med pa'i khams kyi dmigs pa rang bzhin gyis rnam par dag par yongs su shes pa'i phyir ro/_/
[\[72b.6\]]rab kyi rtsal gyis rnam par gnon pa de ltar spyod pa'i byang chub sems dpa' ni tshul khrims dang /_'chal pa'i tshul khrims kyi dmigs pa rnam par dag pa la mi spyod do/_/de ci'i phyir zhe na/_des tshul khrims dang /_'chal pa'i tshul khrims kyi dmigs pa rang bzhin gyis rnam par 
[\[72b.7\]]dag par yongs su shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni bzod pa dang /_gnod sems dang /_brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab kyi 
[\[73a\]]
[\[73a.1\]]dmigs pa rnam par dag pa la mi spyod do/_/de ci'i phyir zhe na/_des bzod pa dang /_gnod sems dang /_brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab kyi dmigs pa rang 
[\[73a.2\]]bzhin gyis rnam par dag par yongs su shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni 'das pa dang /_ma 'ongs pa dang /_da ltar byung ba'i dmigs pa rnam par dag pa la mi spyod do/_/de ci'i phyir zhe na/_des 'das pa dang /_ma 
[\[73a.3\]]'ongs pa dang /_da ltar byung ba'i dmigs pa rang bzhin gyis rnam par dag par yongs su shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' sems dpa' chen po ni thogs pa med pa'i dmigs pa rnam par dag pa la mi spyod do/_/
[\[73a.4\]]de ci'i phyir zhe na/_des thogs pa med pa'i dmigs pa rang bzhin gyis yongs su dag par shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni mngon par shes pa'i dmigs pa rnam par dag pa la mi spyod do/_/de ci'i phyir zhe na/_
[\[73a.5\]]des mngon par shes pa'i dmigs pa rang bzhin gyis yongs su dag par shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni thams cad mkhyen pa'i dmigs pa rnam par dag pa la mi spyod do/_/de ci'i phyir zhe na/_des thams 
[\[73a.6\]]cad mkhyen pa'i dmigs pa rang bzhin gyis yongs su dag par shes pa'i phyir ro/_/rab kyi rtsal gyis rnam par gnon pa de ltar spyod pa'i byang chub sems dpa' ni shes rab kyi pha rol tu phyin pa la spyod pa ste/_de ni dmigs pa rnam par dag pa gang la yang mi spyod do/_/de 
[\[73a.7\]]ci'i phyir zhe na/_dmigs pa thams cad rang bzhin gyis yongs su rnam par dag pa'i phyir ro/_/rab kyi rtsal gyis rnam par gnon pa 'di ni byang chub sems dpa' sems dpa' chen po'i dmigs pa thams cad rang bzhin gyis yongs su dag pa shes rab kyi pha rol tu phyin 
[\[73b\]]
[\[73b.1\]]pa la spyod pa'o/_/rab kyi rtsal gyis rnam par gnon pa de ltar spyod pa'i byang chub sems dpa' 'di ni gzugs so zhes yang dag par rjes su mi mthong /_'dis gzugs zhes yang dag par rjes su mi mthong /_'di'i gzugs zhes yang dag par rjes su mi mthong /_'di 
[\[73b.2\]]las gzugs zhes yang dag par rjes su mi mthong ste/_de de ltar gzugs yang dag par rjes su mi mthong bas gzugs mi 'deg_/mi 'jog_/gzugs mi skyed/_mi 'gog_/gzugs la mi spyod/_rnam par mi spyod do/_/gzugs kyi dmigs pa la mi spyod/_rnam 
[\[73b.3\]]par mi spyod do/_/rab kyi rtsal gyis rnam par gnon pa de ltar spyod pa'i byang chub sems dpa' 'di ni tshor ba'o/_/'di ni 'du shes so/_/'di ni 'du byed rnams so/_/'di ni rnam par shes pa'o zhes yang dag par rjes su mi mthong /_'dis rnam par shes pa zhes yang dag par rjes su 
[\[73b.4\]]mi mthong /_'di'i rnam par shes pa zhes yang dag par rjes su mi mthong /_'di las rnam par shes pa zhes yang dag par rjes su mi mthong ste/_de de ltar rnam par shes pa yang dag par rjes su mi mthong bas rnam par shes pa mi 'deg_/mi 'jog_/rnam par shes pa mi skyed/_mi 
[\[73b.5\]]'gog_/rnam par shes pa la mi spyod/_rnam par mi spyod do/_/rnam par shes pa'i dmigs pa la mi spyod rnam par mi spyod do/_/rab kyi rtsal gyis rnam par gnon pa de ltar spyod pa'i byang chub sems dpa' ni shes rab kyi pha rol tu phyin pa la spyod pa'o/_/rab kyi rtsal gyis rnam par 
[\[73b.6\]]gnon pa gzhan yang de ltar spyod pa'i byang chub sems dpa' ni gzugs la 'das pa zhes mi spyod/_gzugs la ma 'ongs pa zhes mi spyod/_gzugs la da ltar byung ba zhes mi spyod do/_/de bzhin du tshor ba dang /_'du shes dang /_'du byed rnams dang /_rnam par shes pa la 'das pa 
[\[73b.7\]]dang /_ma 'ongs pa dang /_da ltar byung ba zhes mi spyod do/_/gzugs la bdag ces mi spyod/_gzugs la bdag gi zhes mi spyod do/_/de bzhin du tshor ba dang /_'du shes dang /_'du byed rnams dang /_rnam par shes pa la bdag ces mi spyod/_rnam par shes pa la bdag gi 
[\[74a\]]
[\[74a.1\]]zhes mi spyod do/_/gzugs la sdug bsngal zhes mi spyod do/_/de bzhin du tshor ba dang /_'du shes dang /_'du byed rnams dang /_rnam par shes pa la sdug bsngal zhes mi spyod do/_/gzugs la bdag gi dang /_gzhan gyi zhes mi spyod do/_/de bzhin 
[\[74a.2\]]du tshor ba dang /_'du shes dang /_'du byed rnams dang /_rnam par shes pa la bdag gi dang /_gzhan gyi zhes mi spyod do/_/rab kyi rtsal gyis rnam par gnon pa de ltar spyod pa'i byang chub sems dpa' ni shes rab kyi pha rol tu phyin pa la spyod pa'o/_/rab kyi rtsal gyis rnam par 
[\[74a.3\]]gnon pa gzhan yang byang chub sems dpa' shes rab kyi pha rol tu phyin pa la spyod pa ni gzugs kyi kun 'byung ba la mi spyod/_gzugs kyi 'gog pa la mi spyod/_gzugs la zab ces mi spyod/_gzugs la mi zab ces mi spyod/_gzugs la stong zhes mi spyod/_
[\[74a.4\]]gzugs la mi stong zhes mi spyod/_gzugs la mtshan ma zhes mi spyod/_gzugs la mtshan ma med pa zhes mi spyod/_gzugs la smon pa zhes mi spyod/_gzugs la smon pa med pa zhes mi spyod/_gzugs la mngon par 'du byed pa zhes mi spyod/_gzugs la 
[\[74a.5\]]mngon par 'du mi byed pa zhes mi spyod do/_/de bzhin du tshor ba dang /_'du shes dang /_'du byed rnams dang /_rnam par shes pa'i kun 'byung ba la mi spyod/_rnam par shes pa'i 'gog pa la mi spyod/_rnam par shes pa la zab ces mi spyod/_rnam par shes pa la mi zab 
[\[74a.6\]]ces mi spyod/_rnam par shes pa la stong zhes mi spyod/_rnam par shes pa la mi stong zhes mi spyod/_rnam par shes pa la mtshan ma zhes mi spyod/_rnam par shes pa la mtshan ma med pa zhes mi spyod/_rnam par shes pa la smon pa zhes mi spyod/_rnam par shes pa la 
[\[74a.7\]]smon pa med pa zhes mi spyod/_rnam par shes pa la mngon par 'du byed pa zhes mi spyod/_rnam par shes pa la mngon par 'du mi byed pa zhes mi spyod do/_/de ci'i phyir zhe na/_rab kyi rtsal gyis rnam par gnon pa 'di dag thams cad ni rlom sems su gyur pa dang /_g.yos 
[\[74b\]]
[\[74b.1\]]pa dang /_spros pa dang /_sred par gtogs pa'i phyir ro/_/bdag gis spyad par bya'o zhes bya ba de ni g.yos pa'o/_/'dir spyad par bya'o zhes bya ba de ni spros pa'o/_/'dis spyod do zhes bya ba de ni sred par gtogs pa'o/_/'di la spyad par bya'o zhes bya ba de ni rlom sems so/_/rab 
[\[74b.2\]]kyi rtsal gyis rnam par gnon pa de la byang chub sems dpa' dag ni de dag thams cad rlom sems dang /_g.yos pa dang /_spros pa dang /_sred par gtogs par shes nas mi shes pa thams cad yang dag par gzhom pa'i phyir ci la yang rlom sems su mi byed do/_/rlom sems su mi byed 
[\[74b.3\]]pas gang la yang mi spyod/_gang la yang mi sbyor ro/_/de dag gnas med cing 'du ba yang med/_'bral ba yang med pas ci yang ldan par mi byed do/_/rab kyi rtsal gyis rnam par gnon pa 'di ni byang chub sems dpa' sems dpa' chen po shes rab kyi pha rol tu phyin pa la spyod pa'i 
[\[74b.4\]]rlom sems thams cad yang dag par 'joms pa'o/_/rab kyi rtsal gyis rnam par gnon pa gzhan yang byang chub sems dpa' shes rab kyi pha rol tu phyin pa la de ltar spyod pa ni gzugs la rtag ce'am/_mi rtag ces mi spyod do/_/gzugs la stong zhe'am/_mi stong 
[\[74b.5\]]zhes mi spyod do/_/gzugs la sgyu ma lta bu zhes mi spyod do/_/gzugs la rmi lam lta bu zhes mi spyod do/_/gzugs la mig yor lta bu zhes mi spyod do/_/gzugs la brag ca lta bu zhes mi spyod do/_/de bzhin du tshor ba dang /_'du shes dang /_'du byed rnams dang /_rnam par 
[\[74b.6\]]shes pa la rtag ce'am/_mi rtag ces mi spyod do/_/rnam par shes pa la stong zhe'am/_mi stong zhes mi spyod do/_/rnam par shes pa la sgyu ma lta bu zhes mi spyod do/_/rnam par shes pa la rmi lam lta bu zhes mi spyod do/_/rnam par shes pa la mig yor lta bu zhes mi spyod do/_/
[\[74b.7\]]rnam par shes pa la brag ca lta bu zhes mi spyod do/_/de ci'i phyir zhe na/_rab kyi rtsal gyis rnam par gnon pa de dag thams cad ni rnam par brtags pa dang /_rnam par dpyad pa dang /_spyad pa dang /_rnam par spyad pa ma yin pa'i phyir ro/_/rab kyi rtsal gyis rnam par gnon pa byang 
[\[75a\]]
[\[75a.1\]]chub sems dpa' ni de dag thams cad rnam par brtags pa dang /_rnam par dpyad pa dang /_spyad pa dang /_rnam par spyad pa ma yin par shes nas/_spyod pa thams cad yang dag par gzhom pa dang /_spyod pa thams cad yongs su shes par bya ba'i phyir 
[\[75a.2\]]shes rab kyi pha rol tu phyin pa la spyod do/_/rab kyi rtsal gyis rnam par gnon pa 'di ni byang chub sems dpa'i spyod pa zhes bstan pa'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po rab kyi rtsal gyis rnam par gnon pas 
[\[75a.3\]]'di skad ces gsol to/_/byang chub sems dpa'i shes rab kyi pha rol tu phyin pa la spyod pa 'di ni bsam gyis mi khyab pa lags so/_/bka' stsal pa/_rab kyi rtsal gyis rnam par gnon pa de de bzhin te/_gzugs bsam gyis mi khyab pas/_byang chub sems dpa'i 
[\[75a.4\]]shes rab kyi pha rol tu phyin pa la spyod pa 'di bsam gyis mi khyab bo/_/de bzhin du tshor ba dang /_'du shes dang /_'du byed rnams dang /_rnam par shes pa bsam gyis mi khyab pas/_byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/ming 
[\[75a.5\]]dang gzugs bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/rten cing 'brel par 'byung ba bsam gyis mi khyab pa dang /_kun nas nyon mongs pa bsam gyis mi khyab pas byang chub sems dpa'i shes rab kyi pha 
[\[75a.6\]]rol tu phyin pa la spyod pa 'di bsam gyis mi khyab bo/_/las kyi rnam par smin pa bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/phyin ci log bsam gyis mi khyab pa dang /_lta bar gyur pa bsam gyis mi khyab 
[\[75a.7\]]pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/'dod pa'i khams bsam gyis mi khyab pa dang /_gzugs kyi khams dang /_gzugs med pa'i khams bsam gyis mi khyab pas byang chub sems dpa'i shes rab kyi pha rol tu 
[\[75b\]]
[\[75b.1\]]phyin pa la spyod pa 'di bsam gyis mi khyab bo/_/bdag bsam gyis mi khyab pa dang /_sems can bsam gyis mi khyab pa dang /_sbyin pa bsam gyis mi khyab pa dang /_ser sna bsam gyis mi khyab pa dang /_tshul khrims bsam gyis mi khyab pa dang /_'chal pa'i tshul khrims 
[\[75b.2\]]bsam gyis mi khyab pa dang /_bzod pa bsam gyis mi khyab pa dang /_gnod sems bsam gyis mi khyab pa dang /_brtson 'grus bsam gyis mi khyab pa dang /_le lo bsam gyis mi khyab pa dang /_bsam gtan bsam gyis mi khyab pa dang /_rnam par g.yeng ba bsam 
[\[75b.3\]]gyis mi khyab pa dang /_shes rab bsam gyis mi khyab pa dang /_'chal pa'i shes rab bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/'dod chags dang /_zhe sdang dang /_gti mug bsam gyis mi khyab 
[\[75b.4\]]pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/dran pa nye bar gzhag pa bsam gyis mi khyab pa dang /_yang dag pa'i spong ba dang /_phyin ci ma log pa dang /_tshad med pa dang /_rdzu 'phrul gyi rkang pa bsam gyis mi khyab pas byang 
[\[75b.5\]]chub sems dpa'i shes rab kyi pha rol tu phyin pa la spyod pa 'di yang bsam gyis mi khyab bo/_/dbang po dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa bsam gyis mi khyab pas byang chub sems dpa'i shes rab kyi pha rol tu phyin pa la 
[\[75b.6\]]spyod pa 'di bsam gyis mi khyab bo/_/sdug bsngal dang /_kun 'byung ba dang /_'gog pa dang /_lam bsam gyis mi khyab pas byang chub sems dpa'i shes rab kyi pha rol tu phyin pa 'di bsam gyis mi khyab bo/_/rig pa dang /_rnam par grol ba bsam gyis mi khyab pa dang /_
[\[75b.7\]]zad pa shes pa dang /_mi skye ba shes pa dang /_mngon par 'du mi byed pa shes pa bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/nyan thos dang /_rang sangs rgyas kyi sa bsam gyis mi khyab pas byang chub 
[\[76a\]]
[\[76a.1\]]sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/nyan thos dang /_rang sangs rgyas kyi chos bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/mngon par 
[\[76a.2\]]shes pa bsam gyis mi khyab pa dang /_'das pa dang /_ma 'ongs pa dang /_da ltar byung ba bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo//_//bam po lnga pa/_thogs pa med pa'i ye shes bsam 
[\[76a.3\]]gyis mi khyab pa dang /_mya ngan las 'das pa bsam gyis mi khyab pa dang /_sangs rgyas kyi chos bsam gyis mi khyab pas byang chub sems dpa'i shes rab kyi pha rol tu phyin pa la spyod pa 'di bsam gyis mi khyab bo/_/de ci'i phyir zhe na/_rab kyi rtsal gyis rnam par gnon pa byang 
[\[76a.4\]]chub sems dpa'i shes rab kyi pha rol tu phyin pa la spyod pa ni sems kyi skyed pa ma yin pa'i phyir te/_de'i phyir bsam gyis mi khyab pa zhes bya'o/_/rab kyi rtsal gyis rnam par gnon pa sems bskyed ces bya ba de ni phyin ci log go/_/rab kyi rtsal gyis rnam par gnon pa sems 
[\[76a.5\]]zhes bya ba de ni sems rab tu rtogs pa'o/_/rab kyi rtsal gyis rnam par gnon pa sems kyi rang bzhin gang yin pa de skye ba dang 'byung ba med do/_/rab kyi rtsal gyis rnam par gnon pa phyin ci log dang ldan pa'i sems skye ste/_de la sems kyang sgrib pa med la/_phyin ci log 
[\[76a.6\]]gang gis bskyed pa de yang sgrib pa med pa ma yin no/_/rab kyi rtsal gyis rnam par gnon pa byis pa so so'i skye bo rnams ni/_sems sgrib pa med pa dang /_gang du skye ba de yang sgrib pa med pa dang /_gang gis bskyed pa de yang sgrib pa med par mi shes so/_/de dag ni sems 
[\[76a.7\]]dben par mi shes shing /_dmigs pa dben par mi shes pas/_bdag gi sems/_'di'i sems/_'di las sems zhes mngon par zhen to/_/de dag la mngon par zhen pas dge ba zhes mngon par zhen/_mi dge ba zhes mngon par zhen/_bde ba zhes mngon par zhen/_
[\[76b\]]
[\[76b.1\]]sdug bsngal ba zhes mngon par zhen/_chad pa zhes mngon par zhen/_rtag pa zhes mngon par zhen/_lta bar gyur pa zhes mngon par zhen/_sgrib pa zhes mngon par zhen/_tshul khrims dang /_'chal pa'i tshul khrims zhes mngon par zhen/_'dod pa'i khams dang /_gzugs 
[\[76b.2\]]kyi khams dang /_gzugs med pa'i khams zhes mngon par zhen/_rten cing 'brel par 'byung ba zhes mngon par zhen/_ming dang gzugs zhes mngon par zhen/_'dod chags dang /_zhe sdang dang /_gti mug ces mngon par zhen/_phrag dog dang /_ser sna zhes mngon par 
[\[76b.3\]]zhen/_nga'o snyam pa'i nga rgyal zhes mngon par zhen/_sdug bsngal zhes mngon par zhen/_kun 'byung zhes mngon par zhen/_'gog pa zhes mngon par zhen/_lam zhes mngon par zhen/_dran pa nye bar gzhag pa dang /_yang dag pa'i spong ba dang /_phyin ci ma log pa dang /_rdzu 'phrul 
[\[76b.4\]]gyi rkang pa dang /_dbang po dang /_stobs dang /_byang chub kyi yan lag ces mngon par zhen/_bsam gtan dang /_rnam par thar pa dang /_ting nge 'dzin dang /_snyoms par 'jug pa zhes mngon par zhen/_mi skye ba dang /_zad pa dang /_mngon par 'du mi byed pa zhes mngon par zhen/_nyan 
[\[76b.5\]]thos dang /_rang sangs rgyas kyis zhes mngon par zhen/_nyan thos dang /_rang sangs rgyas kyi chos la yang mngon par zhen/_mngon par shes pa la yang mngon par zhen/_mya ngan las 'das pa la yang mngon par zhen/_sangs rgyas kyi ye shes la yang mngon par zhen/_mtshan ma 
[\[76b.6\]]la yang mngon par zhen/_sangs rgyas kyi zhing la yang mngon par zhen/_nyan thos phun sum tshogs pa la yang mngon par zhen/_byang chub sems dpa'i phun sum tshogs pa la yang mngon par zhen to/_/rab kyi rtsal gyis rnam par gnon pa de la byang chub sems dpas mngon par zhen 
[\[76b.7\]]pa 'di lta bu dag ni sems can rnams kyi phyin ci log gi sems las byung bar mthong nas/_phyin ci log gang la yang sems mi bskyed de/_de ci'i phyir zhe na/_shes rab kyi pha rol tu phyin pa ni sems dang bral ba'i phyir ro/_/rab kyi rtsal gyis rnam par gnon pa gang sems rang bzhin 
[\[77a\]]
[\[77a.1\]]gyis 'od gsal ba dang /_rang bzhin gyis yongs su dag pa de la sems bskyed pa gang yang med do/_/rab kyi rtsal gyis rnam par gnon pa dmigs pa yod pas/_byis pa so so'i skye bo rnams sems bskyed do/_/de la byang chub sems dpas dmigs pa yang 
[\[77a.2\]]rab tu shes shing /_sems gang nas skye zhes/_sems skye ba yang rab tu shes pas de 'di snyam du sems 'di ni rang bzhin gyis 'od gsal ba'o zhes rtog cing de 'di snyam du sems te/_dmigs pa la brten nas sems skye'o snyam mo/_/des dmigs pa yongs su shes pas 
[\[77a.3\]]sems mi skyed mi 'gog ste/_de'i sems 'od gsal ba dang /_kun nas nyon mongs pa can ma yin par yid du 'ong ba dang /_yongs su dag pa yin no/_/de sems mi skye ba la gnas pas chos gang yang mi skye mi 'gog go/_/rab kyi rtsal gyis rnam par gnon pa 'di ni shes rab 
[\[77a.4\]]kyi pha rol tu phyin pa la spyod pa'i byang chub sems dpa'i skye ba yongs su shes pa ste/_gang 'di ltar spyod pa'i byang chub sems dpa' de ni shes rab kyi pha rol tu phyin pa la spyod pa'o/_/de ltar spyod pa de dag shes rab kyi pha rol tu phyin pa la spyod do zhe'am/_'di na shes rab kyi pha rol tu 
[\[77a.5\]]phyin pa la spyod do zhe'am/_'dis shes rab kyi pha rol tu phyin pa la spyod do zhe'am/_'di nas shes rab kyi pha rol tu phyin pa la spyod do zhes de 'di snyam du mi sems so/_/gal te 'di ni shes rab kyi pha rol tu phyin pa zhe'am/_'dis shes rab kyi pha rol tu phyin pa zhe'am/_'di'i 
[\[77a.6\]]shes rab kyi pha rol tu phyin pa zhe'am/_'di nas shes rab kyi pha rol tu phyin pa zhes kun shes na ni/_shes rab kyi pha rol tu phyin pa la spyod pa ma yin no/_/bdag shes rab kyi pha rol tu phyin pa la spyod do snyam pa'i shes rab kyi pha rol tu phyin pa de yang yang dag par rjes su mi 
[\[77a.7\]]mthong mi dmigs pa ni shes rab kyi pha rol tu phyin pa la spyod pa'o/_/de skad ces bka' stsal pa dang /_bcom ldan 'das la byang chub sems dpa' sems dpa' chen po rab kyi rtsal gyis rnam par gnon pas 'di skad ces gsol to/_/bcom ldan 'das 'di lta ste/_shes 
[\[77b\]]
[\[77b.1\]]rab kyi pha rol tu phyin pa la spyod pa byang chub sems dpa'i spyod pa 'di ni bla na ma mchis pa lags so/_/bcom ldan 'das 'di lta ste/_shes rab kyi pha rol tu phyin pa la spyod pa/_byang chub sems dpa'i spyod pa 'di ni 'od gsal ba lags so/_/bcom ldan 'das 'di lta ste/_shes 
[\[77b.2\]]rab kyi pha rol tu phyin pa la spyod pa byang chub sems dpa'i spyod pa 'di ni ltag na ma mchis pa lags so/_/bcom ldan 'das 'di lta ste/_shes rab kyi pha rol tu phyin pa la spyod pa byang chub sems dpa'i spyod pa 'di ni mngon par 'phags pa lags so/_/bcom ldan 'das 'di lta ste/_
[\[77b.3\]]shes rab kyi pha rol tu phyin pa la spyod pa byang chub sems dpa'i spyod pa 'di ni mi non pa lags te/_bdud dam/_bdud kyi 'khor tam/_gzhan yang mtshan ma la spyod pa dang /_dmigs pa la spyod pa dang /_bdag tu lta ba dang /_sems can du lta ba dang /_srog tu lta ba dang /_gang zag 
[\[77b.4\]]tu lta ba dang /_chad par lta ba dang /_rtag par lta ba dang /_phung por lta ba dang /_khams su lta ba dang /_skye mched du lta ba dang /_sangs rgyas su lta ba dang /_chos su lta ba dang /_dge 'dun du lta ba dang /_mya ngan las 'da' bar lta ba dang /_thob par 'du shes pa dang /_nga rgyal can 
[\[77b.5\]]dang /_'dod chags dang /_zhe sdang dang /_gti mug la spyod pa dang /_phyin ci log la spyod pa dang /_log pa'i lam la rab tu gnas pa gang gis kyang mi non pa lags so/_/bcom ldan 'das 'di lta ste/_shes rab kyi pha rol tu phyin pa la spyod pa byang chub sems dpa'i spyod pa 
[\[77b.6\]]'di ni 'jig rten thams cad las mngon par 'phags pa lags so/_/de skad ces gsol pa dang /_bcom ldan 'das kyis byang chub sems dpa' sems dpa' chen po rab kyi rtsal gyis rnam par gnon pa la 'di skad ces bka' stsal to/_/de de bzhin no/_/rab kyi rtsal 
[\[77b.7\]]gyis rnam par gnon pa/_de de bzhin te/_byang chub sems dpa' 'di ni bdud dam/_bdud kyi ris kyi lha'i bu 'am/_bdud kyi 'khor gyis mi non pa'o/_/tha na mya ngan las 'da' bar lta ba 'am/_mya ngan las 'das pa la mngon par zhen pa'i byis pa so so'i skye bo 
[\[78a\]]
[\[78a.1\]]thams cad kyis mi non pa'o/_/rab kyi rtsal gyis rnam par gnon pa 'di ni byang chub sems dpa' rnams kyi spyod pa yin gyi/_'di ni so so'i skye bo thams cad kyi spyod pa ma yin/_'di ni slob pa dang /_mi slob pa dang /_nyan thos kyi theg pa can dang /_rang sangs 
[\[78a.2\]]rgyas kyi theg pa can rnams kyi spyod pa ma yin no/_/rab kyi rtsal gyis rnam par gnon pa gal te nyan thos kyi theg pa can nam/_rang sangs rgyas kyi theg pa can rnams kyi spyod par gyur du zin na ni de dag la nyan thos kyi theg pa can nam/_rang sangs rgyas kyi theg pa can zhes bya ba'i tha snyad 
[\[78a.3\]]'di gang yang med par 'gyur te/_byang chub sems dpa' nyid du 'gyur zhing /_de dag mi 'jigs pa bzhi thob pa'i de bzhin gshegs par 'gyur ba zhig na/_rab kyi rtsal gyis rnam par gnon pa 'di ltar spyod pa 'di nyan thos kyi theg pa can rnams kyi ma yin/_rang sangs rgyas kyi 
[\[78a.4\]]theg pa can rnams kyi ma yin te/_de'i phyir de dag byang chub sems dpa' zhes bya ba'i grangs su mi 'gro/_mi 'jigs pa bzhi thob pa'i de bzhin gshegs par yang mi 'gyur ro/_/rab kyi rtsal gyis rnam par gnon pa gang shes rab kyi pha rol tu phyin pa la spyod pa 'di ni mi 'jigs pa'i 
[\[78a.5\]]sa lags so/_/rab kyi rtsal gyis rnam par gnon pa de ltar spyod pa'i byang chub sems dpa' dag ni bla na med pa yang dag par rdzogs pa'i byang chub tu mngon par rdzogs par sangs ma rgyas kyang smon lam gyi dbang dang /_sangs rgyas bcom ldan 'das rnams kyis byin gyis brlabs kyi dbang 
[\[78a.6\]]gis myur du mi 'jigs pa bzhi 'thob par 'gyur ro/_/rab kyi rtsal gyis rnam par gnon pa nyan thos kyi theg pa can rnams dang /_rang sangs rgyas kyi theg pa can rnams la/_mi 'jigs pa bzhi med de/_de dag la de bzhin gshegs pa yang mi 'jigs pa bzhi byin gyis mi rlob 
[\[78a.7\]]bo/_/rab kyi rtsal gyis rnam par gnon pa smon lam gyi dbang gis gang la mi 'jigs pa bzhi thob par 'gyur ba de ni byang chub sems dpa'i sa'o/_/de ci'i phyir zhe na/_rab kyi rtsal gyis rnam par gnon pa shes rab kyi pha rol tu phyin pa'i byang chub sems dpa' dag ni so sor yang 
[\[78b\]]
[\[78b.1\]]dag par rig pa bzhi thob par 'gyur ba'i phyir te/_bzhi gang zhe na 'di lta ste don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa'o/_/'di bzhi dang ldan pa de dag 
[\[78b.2\]]mngon par rdzogs par sangs ma rgyas kyang smon lam gyi dbang gis mi 'jigs pa bzhi rab tu 'dzin to/_/de bzhin gshegs pas kyang de dag dge ba'i rtsa ba dang ldan par mkhyen shes rab kyi pha rol tu phyin pa'i sa yang rjes su thob par mkhyen nas mi 'jigs pa bzhi byin gyis brlab bo/_/
[\[78b.3\]]rab kyi rtsal gyis rnam par gnon pa de'i phyir byang chub sems dpa'i so so yang dag par rig pa bzhi thob par 'dod cing myur du mi 'jigs pa bzhi la mkhas par 'gyur bar 'dod na shes rab kyi pha rol tu phyin pa la bslab par bya'o/_/spyad par bya'o/_/rab kyi rtsal gyis rnam par gnon pa 
[\[78b.4\]]gzhan yang shes rab kyi pha rol tu phyin pa la spyod pa'i byang chub sems dpas chos thams cad kyi rgyu dang /_kun 'byung ba dang /_nub pa dang /_'gog pa yang rab tu shes te/_de shes rab kyi pha rol tu phyin pa la chos gang yang mi sbyor ro/_/chos thams cad kyi rgyu dang /_kun 'byung ba dang /_
[\[78b.5\]]'gog pa dang /_lam dang /_mtshan nyid rab tu shes pas gzugs la sgom par yang mi byed/_mi sgom par yang mi byed/_de bzhin du tshor ba dang /_'du shes dang /_'du byed rnams dang /_rnam par shes pa la sgom par yang mi byed/_mi sgom par yang mi byed/_ming dang gzugs la 
[\[78b.6\]]sgom par yang mi byed/_mi sgom par yang mi byed/_kun nas nyon mongs pa dang /_rnam par byang ba la sgom par yang mi byed/_mi sgom par yang mi byed/_phyin ci log dang /_sgrib pa dang /_lta bar gyur pa la sgom par yang mi byed/_mi sgom par yang mi byed/_'dod chags dang /_zhe 
[\[78b.7\]]sdang dang /_gti mug la sgom par yang mi byed/_mi sgom par yang mi byed/_'dod pa'i khams dang /_gzugs kyi khams dang /_gzugs med pa'i khams la sgom par yang mi byed/_mi sgom par yang mi byed/_sems can gyi khams dang /_bdag gi khams la sgom par 
[\[79a\]]
[\[79a.1\]]yang mi byed/_mi sgom par yang mi byed/_chad par lta ba dang /_rtag par lta ba la sgom par yang mi byed/_mi sgom par yang mi byed/_sbyin pa dang /_ser sna dang /_tshul khrims dang /_'chal pa'i tshul khrims dang /_bzod pa dang /_gnod sems dang /_
[\[79a.2\]]brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab la sgom par yang mi byed/_mi sgom par yang mi byed/_dran pa nye bar gzhag pa dang /_yang dag par spong ba dang /_phyin ci ma log pa dang /_rdzu 'phrul gyi rkang pa 
[\[79a.3\]]dang /_tshad med pa la sgom par yang mi byed/_mi sgom par yang mi byed/_dbang po dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa la sgom par yang mi byed/_mi sgom par yang mi byed/_rten cing 'brel par 'byung ba la sgom par yang mi 
[\[79a.4\]]byed/_mi sgom par yang mi byed/_sdug bsngal ba dang /_kun 'byung ba dang /_'gog pa dang /_lam la sgom par yang mi byed/_mi sgom par yang mi byed/_mi skye ba'i shes pa dang /_zad pa shes pa dang /_mngon par 'du mi byed pa shes pa la sgom par yang mi byed/_mi 
[\[79a.5\]]sgom par yang mi byed/_so so'i skye bo'i sa dang /_nyan thos kyi sa dang /_rang sangs rgyas kyi sa dang /_byang chub sems dpa'i sa la sgom par yang mi byed/_mi sgom par yang mi byed/_so so'i skye bo'i chos dang /_nyan thos kyi chos dang /_rang sangs rgyas kyi chos dang /_byang chub 
[\[79a.6\]]sems dpa'i chos dang /_sangs rgyas kyi chos la sgom par yang mi byed/_mi sgom par yang mi byed/_zhi gnas dang /_lhag mthong la sgom par yang mi byed/_mi sgom par yang mi byed/_mya ngan las 'das pa la sgom par yang mi byed/_mi sgom par yang mi byed/_'das pa dang /_
[\[79a.7\]]ma 'ongs pa dang /_da ltar byung ba'i ye shes mthong ba la sgom par yang mi byed/_mi sgom par yang mi byed/_thogs pa med pa la sgom par yang mi byed/_mi sgom par yang mi byed/_sangs rgyas kyi ye shes dang /_sangs rgyas kyi mi 'jigs pa la sgom par yang mi byed/_mi sgom 
[\[79b\]]
[\[79b.1\]]par yang mi byed do/_/de ci'i phyir zhe na/_rab kyi rtsal gyis rnam par gnon pa/_gzugs dang /_tshor ba dang /_'du shes dang /_'du byed rnams dang /_rnam par shes pa ni bsgom par bya ba ma yin pa'i phyir ro/_/ming dang gzugs dang /_phyin ci log dang /_lta bar 
[\[79b.2\]]gyur pa dang /_dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs rnams dang /_byang chub kyi yan lag dang /_ting nge 'dzin dang /_snyoms par 'jug pa dang /_mngon par shes pa dang /_zad pa shes pa dang /_mngon par 
[\[79b.3\]]shes pa dang /_mngon par 'du mi byed pa shes pa ni bsgom par bya ba ma yin pa'i phyir ro/_/so so'i skye bo'i sa dang /_nyan thos kyi sa dang /_rang sangs rgyas kyi sa dang /_byang chub sems dpa'i sa ni bsgom par bya ba ma yin pa'i phyir ro/_/so so'i skye bo dang /_nyan thos dang /_rang 
[\[79b.4\]]sangs rgyas dang /_byang chub sems dpa'i chos ni bsgom par bya ba ma yin pa'i phyir ro/_/mya ngan las 'das pa ni bsgom par bya ba ma yin pa'i phyir ro/_/'das pa dang /_ma 'ongs pa dang /_da ltar byung ba'i ye shes mthong ba ni bsgom par bya ba ma yin pa'i phyir ro/_/thogs pa 
[\[79b.5\]]med pa'i ye shes ni bsgom par bya ba ma yin pa'i phyir ro/_/yang dag par rdzogs pa'i sangs rgyas kyi ye shes kyang bsgom par bya ba ma yin pa'i phyir ro/_/de ci'i phyir zhe na/_rab kyi rtsal gyis rnam par gnon pa dngos po yongs su grub pa gang yang med pa'i phyir tha snyad 'di dag 
[\[79b.6\]]thams cad ni yang dag pa ma yin pa ste/_de la ngo bo nyid gang yang med do/_/rab kyi rtsal gyis rnam par gnon pa chos thams cad ni yang dag pa ma yin pa/_ma byung ba ste/_dngos po med pa'i rang bzhin no/_/de ci'i phyir zhe na/_phyin ci log gang yin pa de ni yang dag pa ma yin te chos 
[\[79b.7\]]thams cad ni phyin ci log las byung ba'i phyir ro/_/phyin ci log gang yin pa de yang dag pa ma yin pa'o/_/rab kyi rtsal gyis rnam par gnon pa chos thams cad ni dngos po med pa ste/_rang bzhin med pa'i phyir dngos po mi dmigs so/_/rab kyi rtsal gyis rnam par gnon pa dngos 
[\[80a\]]
[\[80a.1\]]po med pa zhes bya ba ni yang dag pa ma yin zhing ma byung ba ste/_de'i phyir dngos po med pa zhes bya'o/_/rab kyi rtsal gyis rnam par gnon pa dngos po med pa zhes bya ba de ni yongs su bstan pa'o/_/gang la dngos po med pa de la bsgom pa'ang med mi bsgom pa yang 
[\[80a.2\]]med do/_/rab kyi rtsal gyis rnam par gnon pa sems can rnams ni phyin ci log las byung bas sgom par yang mi byed/_mi sgom par yang mi byed de/_de la ni dngos po ci yang med do/_/de ci'i phyir zhe na/_rab kyi rtsal gyis rnam par gnon pa chos thams cad ni dngos po med pa'i phyir/_
[\[80a.3\]]dngos po med pa'i rang bzhin te/_dngos po dang bral bas 'di la ni bsgom par bya ba ci yang med do/_/rab kyi rtsal gyis rnam par gnon pa gang gi tshe byang chub sems dpa' chos 'di dag la chos kyi rjes su lta zhing gnas te/_shes rab kyi pha rol tu phyin pa la spyod cing chos gang la yang 
[\[80a.4\]]sgom par yang mi byed/_mi sgom par yang mi byed pa de ni shes rab kyi pha rol tu phyin pa la spyod pa zhes bya'o/_/rab kyi rtsal gyis rnam par gnon pa de ltar spyod cing de ltar gnas na byang chub sems dpa'i shes rab kyi pha rol tu phyin pa bsgom pa yongs su rdzogs par 'gyur ro/_/rab kyi 
[\[80a.5\]]rtsal gyis rnam par gnon pa gzhan yang byang chub sems dpa' sems dpa' chen po shes rab kyi pha rol tu phyin pa la spyod pa ni/_gzugs dang phrad pa'i rgyur sems mi skyed do/_/tshor ba dang /_'du shes dang /_'du byed rnams dang /_rnam par shes pa dang phrad pa'i rgyur sems mi skyed/_tha ba dang 
[\[80a.6\]]ldan pa'i sems mi skyed/_gnod sems dang ldan pa'i sems mi skyed/_ser sna dang ldan pa'i sems mi skyed/_kun nas nyon mongs pa dang ldan pa'i sems mi skyed/_le lo dang ldan pa'i sems mi skyed/_rnam par g.yeng ba dang ldan pa'i sems mi skyed/_'chal pa'i shes rab dang 
[\[80a.7\]]ldan pa'i sems mi skyed/_'dod pa dang phrad pa dang ldan pa'i sems mi skyed/_gzugs kyi dmigs pa la mngon par zhen pa dang ldan pa'i sems mi skyed/_brnab sems dang ldan pa'i sems mi skyed/_phra ma dang ldan pa'i sems mi skyed/_log par lta ba dang ldan pa'i sems mi skyed/_
[\[80b\]]
[\[80b.1\]]longs spyod la mngon par zhen pa dang ldan pa'i sems mi skyed/_dbang phyug la mngon par zhen pa dang ldan pa'i sems mi skyed/_longs spyod chen po'i rigs su skyes pa la mngon par zhen pa dang ldan pa'i sems mi skyed/_lhar skye ba la mngon par zhen pa dang ldan pa'i sems mi skyed/_
[\[80b.2\]]'dod pa'i khams la mngon par zhen pa dang ldan pa'i sems mi skyed/_gzugs dang gzugs med pa'i khams la mngon par zhen pa dang ldan pa'i sems mi skyed/_nyan thos kyi sa dang ldan pa'i sems mi skyed/_rang sangs rgyas kyis dang ldan pa'i sems mi skyed/_byang chub sems dpa'i 
[\[80b.3\]]spyod pa la mngon par zhen pa dang ldan pa'i sems mi skyed de/_tha na mya ngan las 'das par lta ba dang ldan pa'i sems kyang mi skyed do/_/de sems rnam par dag pa 'di dang ldan pa'i sems can rnams la byams pa dang /_snying rje dang /_dga' ba dang /_btang snyoms kyis khyab par byed do/_/des 
[\[80b.4\]]sems can du 'du shes pa rnam par bshig pa yin te/_sems can du 'du shes pa la'ang mi gnas/_tshangs pa'i gnas bzhi po de dag la'ang mngon par mi zhen te/_thabs la mkhas pa dang ldan pas shes rab kyi pha rol tu phyin pa chos de dag dang ldan zhing shes rab kyi pha rol tu phyin pa la 
[\[80b.5\]]spyod pa de'i shes rab kyi pha rol tu phyin pa bsgom pa myur du yongs su rdzogs par 'gyur ro/_/de ltar shes rab kyi pha rol tu phyin pa bsgom pa de ni gzugs khas mi len mi 'dzin to/_/tshor ba dang /_'du shes dang /_'du byed rnams dang /_rnam par shes pa khas mi len mi 'dzin to/_/
[\[80b.6\]]phyin ci log dang /_sgrib pa dang /_lta bar gyur pa khas mi len mi 'dzin to/_/'dod pa'i khams dang /_gzugs kyi khams dang /_gzugs med pa'i khams khas mi len mi 'dzin to/_/chad pa dang rtag pa khas mi len mi 'dzin to/_/rten cing 'brel par 'byung ba khas mi len mi 
[\[80b.7\]]'dzin to/_/sa dang /_chu dang /_me dang /_rlung gi khams khas mi len mi 'dzin to/_/'dod chags dang /_zhe sdang dang /_gti mug khas mi len mi 'dzin to/_/nam mkha'i khams khas mi len mi 'dzin to/_/tshul khrims dang /_'chal pa'i tshul khrims khas mi len mi 'dzin 
[\[81a\]]
[\[81a.1\]]to/_/bzod pa dang /_gnod sems dang /_brtson 'grus dang /_le lo dang /_bsam gtan dang /_rnam par g.yeng ba dang /_shes rab dang /_'chal pa'i shes rab khas mi len mi 'dzin to/_/dran pa nye bar gzhag pa dang /_yang dag pa'i spong ba dang /_tshad 
[\[81a.2\]]med pa dang /_rdzu 'phrul gyi rkang pa khas mi len mi 'dzin to/_/dbang po dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa khas mi len mi 'dzin to/_/mngon par shes pa khas mi len mi 'dzin to/_/sdug bsngal dang /_kun 'byung ba dang /_'gog 
[\[81a.3\]]pa dang /_lam khas mi len mi 'dzin to/_/mi skye ba shes pa dang /_zad pa shes pa dang /_mngon par 'du mi byed pa khas mi len mi 'dzin to/_/bdag gi khams dang /_sems can gyi khams dang /_chos kyi dbyings khas mi len mi 'dzin to/_/so so'i skye bo dang /_nyan thos dang /_rang sangs 
[\[81a.4\]]rgyas kyis khas mi len mi 'dzin to/_/so so'i skye bo'i chos dang /_nyan thos dang /_rang sangs rgyas kyi chos khas mi len mi 'dzin to/_/'das pa dang /_ma 'ongs pa dang /_da ltar byung ba'i ye shes mthong ba khas mi len mi 'dzin to/_/thogs pa med pa'i ye shes mthong ba khas mi len mi 
[\[81a.5\]]'dzin to/_/sangs rgyas kyi ye shes dang /_stobs dang /_mi 'jigs pa khas mi len mi 'dzin to/_/sgrib pa khas mi len mi 'dzin to/_/de ci'i phyir zhe na/_rab kyi rtsal gyis rnam par gnon pa chos thams cad khas len pa med cing 'dzin pa med de gang gis kyang khas blangs pa med pa'i 
[\[81a.6\]]phyir ro/_/rab kyi rtsal gyis rnam par gnon pa gzung bar bya ba'i chos gang yang med de sus kyang ma bzung ngo /_/de ci'i phyir zhe na/_de la gzung bar bya ba'am/_'dzin par 'gyur ba ci yang med pa'i phyir ro/_/de ci'i phyir zhe na/_chos thams cad ni sgyu ma lta bu'i phyir snying po med pa'o/_/chos 
[\[81a.7\]]thams cad ni snying po mi dmigs pas ya ma brla'o/_/chos thams cad ni gzung du med pas mig yor dang mtshungs so/_/chos thams cad ni rang bzhin med pas gsog go/_/chos thams cad ni mnye mi bzod pa'i phyir dbu ba rdos pa lta bu'o/_/chos thams cad ni byung nas 'jig cing 
[\[81b\]]
[\[81b.1\]]'ju bas chu'i chu bur dang mtshungs so/_/chos thams cad ni phyin ci log las byung bas smig rgyu dang 'dra'o/_/chos thams cad ni snying po med pas chu shing gi snying po lta bu'o/_/chos thams cad ni gzung du med pas chu zla dang mtshungs so/_/chos thams cad ni yod pa ma yin pa la 
[\[81b.2\]]yongs su brtags pas 'ja' tshon dang 'dra'o/_/chos thams cad ni kun nas ldang ba med pas g.yo ba med do/_/chos thams cad ni ya ma brla'i rang bzhin la rtog pas chad pa stong pa dang mtshungs so/_/rab kyi rtsal gyis rnam par gnon pa de ltar chos thams cad yang dag par rjes su 
[\[81b.3\]]mthong ba'i byang chub sems dpa' ni ci yang khas mi len mi 'dzin to/_/mi 'dug go/_/lhag par yang chags nas mi gnas so/_/rab kyi rtsal gyis rnam par gnon pa 'di ni byang chub sems dpa'i shes rab kyi pha rol tu phyin pa la spyod pa'i chos thams cad la dad pa dang /_mi gnas 
[\[81b.4\]]pa dang /_lhag par chags pa med pa dang /_mngon par mi chags pa'o/_/rab kyi rtsal gyis rnam par gnon pa de ltar spyod pa'i byang chub sems dpa'i shes rab kyi pha rol tu phyin pa bsgom pa yongs su rdzogs par 'gyur ro/_/rab kyi rtsal gyis rnam par gnon pa gzhan yang de 
[\[81b.5\]]ltar slob pa'i byang chub sems dpa' ni gzugs la mi slob/_gzugs las yang dag par 'da' bar bya ba'i phyir mi slob/_tshor ba dang /_'du shes dang /_'du byed rnams dang /_rnam par shes pa la mi slob/_tshor ba dang /_'du shes dang /_'du byed rnams dang /_
[\[81b.6\]]rnam par shes pa las yang dag par 'da' bar bya ba'i phyir yang mi slob/_gzugs skye ba la mi slob/_gzugs 'gog pa la mi slob/_tshor ba dang /_'du shes dang /_'du byed rnams dang /_rnam par shes pa skye ba la mi slob/_rnam par shes pa 'gog pa la mi slob/_gzugs 
[\[81b.7\]]'dul ba dang /_mi 'dul ba'i phyir mi slob/_tshor ba dang /_'du shes dang /_'du byed rnams dang /_rnam par shes pa 'dul ba dang mi 'dul ba'i phyir mi slob/_gzugs las 'da' ba dang /_'jug pa dang /_gnas pa dang /_mi gnas pa'i phyir yang mi slob/_tshor ba dang /_
[\[82a\]]
[\[82a.1\]]'du shes dang /_'du byed rnams dang /_rnam par shes pa las 'da' ba dang /_'jug pa dang /_gnas pa dang /_mi gnas pa'i phyir yang mi slob bo/_/rab kyi rtsal gyis rnam par gnon pa de ltar slob pa'i byang chub sems dpa' ni gzugs rtag par yang mi slob/_gzugs 
[\[82a.2\]]bde ba dang /_gzugs sdug pa dang /_gzugs bdag tu yang mi slob/_tshor ba dang /_'du shes dang /_'du byed rnams dang /_rnam par shes pa rtag par yang mi slob/_rnam par shes pa bde ba dang /_rnam par shes pa sdug pa dang /_rnam par shes pa bdag tu yang mi slob bo/_/rab kyi rtsal 
[\[82a.3\]]gyis rnam par gnon pa de ltar slob pa'i byang chub sems dpa' ni gzugs 'das pa'i dmigs pa la mi spyod/_gzugs ma 'ongs pa'i dmigs pa la mi spyod/_gzugs da ltar byung ba'i dmigs pa la mi spyod do/_/tshor ba dang /_'du shes dang /_'du byed rnams dang /_rnam par shes 
[\[82a.4\]]pa 'das pa'i dmigs pa la mi spyod/_ma 'ongs pa'i dmigs pa la mi spyod/_da ltar byung ba'i dmigs pa la mi spyod do/_/rab kyi rtsal gyis rnam par gnon pa de ltar spyod pa'i byang chub sems dpa' ni 'das pa la stong pa'i rnam pa dang /_zhi ba'i rnam pa dang /_bdag med pa'i rnam par 
[\[82a.5\]]so sor rtog ste/_gang 'das pa de la stong pa dang /_zhi ba dang /_bdag med pa zhes de ltar yang mi spyod do/_/ma 'ongs pa la stong pa'i rnam pa dang /_zhi ba'i rnam pa dang /_bdag med pa'i rnam par so sor rtog ste/_gang ma 'ongs pa de la stong pa dang /_bdag med pa zhes de ltar yang 
[\[82a.6\]]mi spyod do/_/da ltar byung ba la stong pa'i rnam pa dang /_zhi ba'i rnam pa dang /_bdag med pa'i rnam par so sor rtog ste/_gang da ltar byung ba de la stong pa dang /_bdag med pa zhes de ltar yang mi spyod do/_/'das pa la stong pa'am/_bdag gam/_bdag gi'am/_rtag pa'am/_brtan 
[\[82a.7\]]pa'am/_ther zug pa'am/_mi 'gyur ba'i chos can zhes de ltar yang mi spyod do/_/ma 'ongs pa la stong pa'am/_bdag gam/_bdag gi'am/_rtag pa'am/_brtan pa'am/_ther zug pa'am/_mi 'gyur ba'i chos can zhes de ltar yang mi spyod do/_/da ltar byung ba la stong pa 
[\[82b\]]
[\[82b.1\]]'am/_bdag gam/_bdag gi'am/_rtag pa'am/_brtan pa'am/_ther zug pa'am/_mi 'gyur ba'i chos can zhes de ltar yang mi spyod do/_/rab kyi rtsal gyis rnam par gnon pa de ltar spyod pa'i byang chub sems dpa'i shes rab kyi pha rol tu phyin pa bsgom pa yongs su rdzogs 
[\[82b.2\]]par 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' la bdud sdig can gyis skabs mi rnyed do/_/de ltar spyod pa ni bdud kyi las thams cad khong du chud pas bdud kyi las de dag gis mi 'phrogs so/_/rab kyi rtsal gyis rnam par gnon pa 
[\[82b.3\]]gzhan yang de ltar spyod pa'i byang chub sems dpa' ni gzugs la mi dmigs/_tshor ba dang /_'du shes dang /_'du byed rnams dang /_rnam par shes pa la mi dmigs/_phyin ci log dang /_lta bar gyur pa la mi dmigs/_bdag tu mngon par zhen pa la mi dmigs/_
[\[82b.4\]]sems can du mngon par zhen pa la mi dmigs/_chad pa dang /_rtag pa la mi dmigs/_mtha' dang /_mtha' med pa la mi dmigs/_gzugs dang /_sgra dang /_dri dang /_ro dang /_reg pa la mi dmigs/_'dod pa'i khams dang /_gzugs kyi khams dang /_gzugs 
[\[82b.5\]]med pa'i khams la mi dmigs/_rten cing 'brel par 'byung ba la mi dmigs/_sa dang /_chu dang /_me dang /_rlung dang /_nam mkha'i khams la mi dmigs/_bden pa dang /[ {]brdzun [,]rdzun [}]pa la mi dmigs/_'du ba dang 'bral ba la mi dmigs/_'dod chags dang /_zhe sdang dang /_
[\[82b.6\]]gti mug la mi dmigs/_'dod chags dang /_zhe sdang dang /_gti mug spong ba la mi dmigs/_tshul khrims dang /_'chal pa'i tshul khrims la mi dmigs/_bzod pa dang /_gnod sems la mi dmigs/_brtson 'grus dang /_le lo la mi dmigs/_bsam gtan 
[\[82b.7\]]dang rnam par g.yeng ba la mi dmigs/_shes rab dang 'chal pa'i shes rab la mi dmigs/_dran pa nye bar gzhag pa dang /_yang dag pa'i spong ba dang /_rdzu 'phrul gyi rkang pa dang /_phyin ci log pa la mi dmigs/_dbang po dang /_stobs dang /_byang chub kyi yan lag 
[\[83a\]]
[\[83a.1\]]dang /_ting nge 'dzin dang /_snyoms par 'jug pa la mi dmigs/_byams pa dang /_snying rje dang /_dga' ba dang /_btang snyoms la mi dmigs/_mi skye ba shes pa dang /_zad pa shes pa dang /_mngon par 'du mi byed pa shes pa la mi dmigs/_so so'i skye 
[\[83a.2\]]bo dang /_nyan thos dang /_rang sangs rgyas kyi sa la mi dmigs/_so so'i skye bo dang /_nyan thos dang /_rang sangs rgyas kyi chos la mi dmigs/_kun 'byung ba dang /_'gog pa dang /_lam la mi dmigs/_mngon par shes pa dang /_ye shes mthong ba la mi dmigs/_rnam par grol ba 
[\[83a.3\]]la mi dmigs/_rnam par grol ba'i ye shes mthong ba la mi dmigs/_mya ngan las 'das pa la mi dmigs/_'das pa dang /_ma 'ongs pa dang /_da ltar byung ba'i ye shes mthong ba la mi dmigs/_thogs pa med pa'i ye shes la mi dmigs/_sangs rgyas kyi ye shes la mi dmigs/_
[\[83a.4\]]sangs rgyas kyi stobs dang mi 'jigs pa la mi dmigs/_sangs rgyas kyi zhing yongs su dag pa la mi dmigs/_mtshan yongs su dag pa la mi dmigs/_nyan thos phun sum tshogs pa la mi dmigs/_rang sangs rgyas phun sum tshogs pa la mi dmigs/_byang chub sems dpa' 
[\[83a.5\]]phun sum tshogs pa la mi dmigs so/_/de ci'i phyir zhe na/_rab kyi rtsal gyis rnam par gnon pa gang du 'di dag la dmigs par 'gyur ba'i 'dzin pa gang yang chos thams cad la med de chos thams cad dmigs pa med pa'i phyir ro/_/rab kyi rtsal gyis rnam par gnon pa ji srid du 
[\[83a.6\]]dmigs pa de srid du lhag par chags pa dang /_de srid du mngon par zhen pa dang /_de srid du len pa dang /_de srid du sdug bsngal dang /_yid mi bde ba dang /_de srid du mya ngan mi bzad pa'i zug rngu dang /_'khrug pa dang /_smre sngags 'don pa 'byung bar 'gyur ro/_/rab kyi rtsal gyis 
[\[83a.7\]]rnam par gnon pa ji srid du dmigs pa de srid du 'ching ba'o/_/de srid du lam med pa'o/_/de srid du sdug bsngal dang yid mi bde ba'o/_/ji srid du dmigs pa de srid du rlom sems dang /_g.yo ba dang /_spros pa'o/_/ji srid du dmigs pa de srid du 'thab pa dang /_rtsod pa dang /_
[\[83b\]]
[\[83b.1\]]'gyed pa'o/_/ji srid du dmigs pa de srid du ma rig pa'i mun pa dang /_gti mug go/_/ji srid du dmigs pa de srid du 'jigs pa'o/_/de srid du skrag pa'o/_/ji srid du dmigs pa de srid du bdud kyi zhags pa dang /_bdud kyis 'joms pa'o/_/ji srid du dmigs pa de 
[\[83b.2\]]srid du sdug bsngal gyis rab tu nyen cing bde ba kun du tshol bar 'gyur ba'o/_/rab kyi rtsal gyis rnam par gnon pa de la byang chub sems dpas nyes dmigs 'di dag mthong nas chos gang la yang mi dmigs so/_/de mi dmigs pas/_chos gang yang mi 'dzin to/_/de chos thams cad 
[\[83b.3\]]la 'dzin pa'am/_kun 'dzin par mi gnas so/_/dmigs pa med pa dang /_dmigs pa ya ma brla de dag la yang rlom sems su mi byed do/_/rab kyi rtsal gyis rnam par gnon pa de ltar spyod pa'i byang chub sems dpa' sems dpa' chen po ni chos gang la yang mngon par mi zhen/_
[\[83b.4\]]chos gang la yang mngon par mi dga'o/_/chos gang la yang lhag par chags nas mi gnas te/_rab kyi rtsal gyis rnam par gnon pa 'di ni byang chub sems dpa' shes rab kyi pha rol tu phyin pa la spyod pa'i chos thams cad la dmigs pa dang bral ba'o/_/rab kyi rtsal gyis rnam par 
[\[83b.5\]]gnon pa de ltar spyod pa'i byang chub sems dpa'i shes rab kyi pha rol tu phyin pa la bsgom pa yongs su rdzogs par 'gyur te de la bdud sdig can dang /_bdud kyi ris kyi lha dang /_bdud kyi 'khor dang /_bdud kyi byin gyis brlabs pa dag gis bar chad bya bar mi nus so/_/gang de la tho 'tsham 
[\[83b.6\]]pa dang /_gang de la bzung nas 'dul bar 'gyur ba'i glags rnyed par mi 'gyur ro/_/rtag tu bdud kyi las thams cad kyang khong du chud par 'gyur ro/_/bdud kyi las kyi dbang du 'gro bar mi 'gyur ro/_/bdud kyi gnas thams cad spa gong bar byed do/_/gzhan mu stegs can thams 
[\[83b.7\]]cad tshar gcad pa'i phyir gnas par 'gyur ro/_/gzhan mu stegs can spyod pa pa dang /_kun du rgyu thams cad zil gyis gnon par 'gyur ro/_/phas kyi rgol ba thams cad kyis mi rdzi bar 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' ni 
[\[84a\]]
[\[84a.1\]]gzugs su rtog pa dang mi rtog pa la mi gnas pa yin/_de bzhin du tshor ba dang /_'du shes dang /_'du byed rnams dang /_rnam par shes par rtog pa dang mi rtog pa la mi gnas pa yin te/_gzugs la rtog par yang mi byed mi rtog par yang mi byed/_tshor ba dang /_
[\[84a.2\]]'du shes dang /_'du byed rnams dang /_rnam par shes pa la rtog par yang mi byed mi rtog par yang mi byed/_sgrib pa dang lta bar gyur pa la rtog par yang mi byed mi rtog par yang mi byed/_chad pa dang /_rtag pa la rtog par yang mi byed/_mi rtog par yang mi byed do/_/'dod pa'i khams dang /_
[\[84a.3\]]gzugs kyi khams dang /_gzugs med pa'i khams la rtog par yang mi byed mi rtog par yang mi byed/_'dod chags dang /_zhe sdang dang /_gti mug la rtog par yang mi byed mi rtog par yang mi byed/_bden pa la rtog par yang mi byed mi rtog par yang mi byed/[ {]brdzun [,]rdzun [}]pa la rtog par yang 
[\[84a.4\]]mi byed mi rtog par yang mi byed/_sa dang /_chu dang /_me dang /_rlung gi khams la rtog par yang mi byed mi rtog par yang mi byed/_'du ba dang 'bral ba la rtog par yang mi byed mi rtog par yang mi byed/_rten cing 'brel par 'byung ba la rtog par yang mi byed mi rtog par yang mi byed/_bdag 
[\[84a.5\]]tu 'du shes pa la rtog par yang mi byed mi rtog par yang mi byed/_sems can du 'du shes pa dang /_srog tu 'du shes pa dang /_gang zag tu 'du shes pa rtog par yang mi byed mi rtog par yang mi byed/_gtong ba dang /_ser sna la rtog par yang mi byed/_mi rtog par yang mi byed/_
[\[84a.6\]]tshul khrims dang /_'chal pa'i tshul khrims la rtog par yang mi byed/_mi rtog par yang mi byed/_bzod pa dang /_gnod sems la rtog par yang mi byed/_mi rtog par yang mi byed/_brtson 'grus dang /_le lo la rtog par yang mi byed/_mi rtog par yang mi byed/_bsam gtan 
[\[84a.7\]]dang /_rnam par g.yeng ba la rtog par yang mi byed/_mi rtog par yang mi byed/_shes rab dang /_'chal pa'i shes rab la rtog par yang mi byed/_mi rtog par yang mi byed/_phyin ci ma log pa dang /_yang dag pa'i spong ba dang /_rdzu 'phrul gyi rkang pa dang /_dran pa nye bar gzhag 
[\[84b\]]
[\[84b.1\]]pa rnams la rtog par yang mi byed/_mi rtog par yang mi byed/_dbang po dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa la yang rtog par yang mi byed/_mi rtog par yang mi byed/_sdug bsngal dang /_kun 'byung ba dang /_'gog pa dang /_
[\[84b.2\]]lam la rtog par yang mi byed/_mi rtog par yang mi byed/_byams pa dang /_snying rje dang /_dga' ba dang /_btang snyoms la rtog par yang mi byed/_mi rtog par yang mi byed/_mi skye ba shes pa dang /_zad pa shes pa dang /_mngon par 'du mi byed pa shes pa la rtog par yang mi byed/_mi rtog 
[\[84b.3\]]par yang mi byed/_so so'i skye bo'i chos dang /_nyan thos kyi chos dang /_rang sangs rgyas kyi chos dang /_sangs rgyas kyi chos la rtog par yang mi byed/_mi rtog par yang mi byed/_so so'i skye bo'i sa dang /_nyan thos kyi sa dang /_rang sangs rgyas kyi sa dang /_sangs rgyas kyi sa la rtog 
[\[84b.4\]]par yang mi byed/_mi rtog par yang mi byed/_sgrib pa la rtog par yang mi byed/_mi rtog par yang mi byed/_'das pa dang /_ma 'ongs pa dang /_da ltar byung ba'i ye shes mthong ba la rtog par yang mi byed/_mi rtog par yang mi byed/_thogs pa med pa'i ye shes la rtog par yang mi 
[\[84b.5\]]byed/_mi rtog par yang mi byed/_rig pa dang /_rnam par grol ba la rtog par yang mi byed/_mi rtog par yang mi byed/_rnam par grol ba'i ye shes mthong ba la rtog par yang mi byed/_mi rtog par yang mi byed/_sangs rgyas kyi ye shes mthong ba dang /_mi 'jigs pa la rtog par yang 
[\[84b.6\]]mi byed/_mi rtog par yang mi byed/_mtshan yongs su dag pa la rtog par yang mi byed/_mi rtog par yang mi byed/_sangs rgyas kyi zhing yongs su dag pa la rtog par yang mi byed/_mi rtog par yang mi byed/_nyan thos phun sum tshogs pa la rtog par yang mi byed/_mi rtog par yang mi 
[\[84b.7\]]byed/_rang sangs rgyas phun sum tshogs pa la rtog par yang mi byed/_mi rtog par yang mi byed/_byang chub sems dpa' phun sum tshogs pa la rtog par yang mi byed/_mi rtog par yang mi byed do/_/de ci'i phyir zhe na/_rab kyi rtsal gyis rnam par gnon pa rtog pa yod na rtog pa 
[\[85a\]]
[\[85a.1\]]dang bral bar 'gyur ba'i phyir ro/_/rab kyi rtsal gyis rnam par gnon pa gang na rtog pa med pa de ni mi rtog pa med do/_/rab kyi rtsal gyis rnam par gnon pa byis pa so so'i skye bo thams cad ni rtog pa las byung ste/_de dag gi 'du shes ni log par rtog pa las byung bas 
[\[85a.2\]]de dag rtog par yang mi byed/_mi rtog par yang mi byed do/_/rab kyi rtsal gyis rnam par gnon pa rtog ces bya ba de ni mtha' gcig go/_/mi rtog ces bya ba de ni mtha' gnyis te/_gang na rtog pa dang mi rtog pa med pa de ni mtha' dang dbus med do/_/rab kyi rtsal gyis rnam par gnon pa 
[\[85a.3\]]dbus zhes bya bar rtog na de nyid kyang mtha' yin no/_/ji srid du rtog pa de srid du mi rtog pa ste/_de la ni rtog pa chad par mi 'gyur ro/_/rab kyi rtsal gyis rnam par gnon pa gang na rtog pa med cing mi rtog pa yang med pa de na rtog pa yang dag par chad do/_/rab kyi rtsal gyis rnam par gnon 
[\[85a.4\]]pa rtog pa chad ces bya ba de la chad pa gang yang med do/_/de ci'i phyir zhe na/_rab kyi rtsal gyis rnam par gnon pa rtog pa dang mi rtog pa ni/_phyin ci log las byung bas med pa'i phyir ro/_/de dag gi rnam par zhi ba gang yin pa de ni phyin ci log ma yin pa ste/_de la chad pa gang yang 
[\[85a.5\]]med do/_/rab kyi rtsal gyis rnam par gnon pa chad pa med pa zhes bya ba de ni sdug bsngal yang dag par chad pa'i tshig [{]bla dgas [,]bla dwags [}]te/_sdug bsngal yang dag par chad pa gang yang med do/_/gal te sdug bsngal yang dag par chad par 'gyur na ni sdug bsngal yongs su grub pa 
[\[85a.6\]]'ga' zhig kyang yod par 'gyur te/_sdug bsngal yang dag par chad ces bya ba de ni yongs su grub pa med par mthong ba'o/_/gang 'di sdug bsngal yang dag par chad ces bya ba de ni sdug bsngal yongs su shes pa'o/_/gang sdug bsngal la rtog par yang mi byed mi rtog par 
[\[85a.7\]]yang mi byed pa de ni sdug bsngal rnam par zhi ba'o/_/de ni sdug bsngal mi skye mi 'byung ba ste/_rab kyi rtsal gyis rnam par gnon pa de ltar mthong ba'i byang chub sems dpa' ni chos gang la yang rtog par yang mi byed/_mi rtog par yang mi byed/_rab kyi rtsal gyis rnam par gnon pa 
[\[85b\]]
[\[85b.1\]]'di ni byang chub sems dpa' shes rab kyi pha rol tu phyin pa la spyod pas rtog pa dang mi rtog pa thams cad yongs su shes pa'o/_/rab kyi rtsal gyis rnam par gnon pa de ltar spyod pa ni byang chub sems dpa'i shes rab kyi pha rol tu phyin pa bsgom pa yongs su rdzogs par 'gyur te/_de la 
[\[85b.2\]]bdud sdig can dang /_bdud kyi 'khor rnams bar chad bya ba'i phyir gnas par mi 'gyur ro/_/bdud kyi las byung zhing skyes pa rnams kyang khong du chud par 'gyur te/_bdud kyi las byung zhing skyes pa rnams kyi dbang du 'gro bar mi 'gyur ro/_/bdud sdig can pham par byed do/_/spa gong ba 
[\[85b.3\]]dang de'i phyogs nyung bar byed do/_/'jigs pa dang skrag pa med par 'gyur ro/_/bdud kyis mi thul bar 'gyur ro/_/de'i ngan song du 'gro ba thams cad rgyun chad par 'gyur ro/_/des lam ngan pa bkag par 'gyur ro/_/chu bo thams cad las rgal bar 'gyur ro/_/gti mug gi mun 
[\[85b.4\]]pa dang bral bar 'gyur ro/_/mig thob pas sems can thams cad la snang bar 'gyur ro/_/sangs rgyas kyi rigs rgyun mi gcod par gnas par 'gyur ro/_/lam mnyam pa nyid kyi phyir lam rgyun bcad par 'gyur ro/_/sems can thams cad la snying brtse bar 'gyur ro/_/chos la mig 
[\[85b.5\]]rnam par dag par 'gyur ro/_/le lo med cing brtson 'grus phun sum tshogs par 'gyur ro/_/gnod sems kyi sems med pas bzod pa 'thob par 'gyur ro/_/mi gnas pa'i bsam gtan pas bsam gtan par 'gyur ro/_/nges par rtogs pa'i shes rab dang ldan pas shes rab 
[\[85b.6\]]'thob par 'gyur ro/_/sgrib pa med cing 'gyod pa dang bral bar 'gyur ro/_/bdud kyi zhags pa thams cad dang bral bar 'gyur ro/_/sred pa'i dra ba thams cad dang bral bas bcings pa bcad par 'gyur ro/_/brjed pa med pas dran pa nye bar gnas par 'gyur ro/_/tshul khrims 
[\[85b.7\]]yongs su dag pa'i pha rol tu phyin pa thob pas tshul khrims rnam par dag par 'gyur ro/_/skyon thams cad bsal bas yon tan la gnas par 'gyur ro/_/rab tu g.yo ba med pas shes rab kyi stobs bskyed pa rnyed par 'gyur ro/_/phas kyi rgol ba thams cad kyis mi rdzi bar 'gyur 
[\[86a\]]
[\[86a.1\]]ro/_/chos thams cad rnam par dag pa'i pha rol tu phyin pa thob pas chos yongs su mi nyams par 'gyur ro/_/chos ston pa la bag tsha ba med par 'gyur ro/_/'khor gyi nang du 'gro ba la spa gong ba med par 'gyur ro/_/chos kyi sbyin pa la 'dzin pa med cing 
[\[86a.2\]]lhug par gtong bar 'gyur ro/_/lam mnyam pas lam rnam par sbyangs par 'gyur ro/_/lam ngan pa yongs su shes pas bsgom pa bsgoms par 'gyur ro/_/chos rnam par dag pas bag chags bsgom par 'gyur ro/_/shes rab rnam par dag pas sbyang ba sbyangs par 'gyur ro/_/rgya mtsho 
[\[86a.3\]]dang mtshungs pa'i phyir shes rab zab par 'gyur ro/_/bag tsha ba med pas gting dpag dka' bar 'gyur ro/_/chos rgya mtsho dpag tu med pas dpag tu med par 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' ni yon tan de rnams dang /_gzhan 
[\[86a.4\]]dag dang yang ldan pa yin te/_de dag gi yon tan ni rtogs par mi nus so/_/rab kyi rtsal gyis rnam par gnon pa gzhan yang byang chub sems dpa' de ltar shes rab kyi pha rol tu phyin pa la spyod pa ni gzugs dang mi ldan par mi 'gyur/_longs spyod dang mi ldan par mi 'gyur/_
[\[86a.5\]]g.yog dang mi ldan par mi 'gyur/_rus dang mi ldan par mi 'gyur/_rigs dang mi ldan par mi 'gyur/_yul dang mi ldan par mi 'gyur/_mtha' 'khob kyi yul du skye bar mi 'gyur/_mi dal ba rnyed par mi 'gyur ro/_/sems can yongs su ma dag pa las kyi mtha' 
[\[86a.6\]]yongs su ma dag pa rnams dang 'du bar mi 'gyur/_rang gi sems mi 'dor/_shes rab nyams par mi 'gyur te/_chos gang pha rol las thos pa de chos thams cad mnyam pa nyid dang sbyor ro/_/sangs rgyas kyi rigs dang thams cad mkhyen pa'i rigs mi gcod par gnas par 'gyur 
[\[86a.7\]]ro/_/sangs rgyas kyi chos la snang ba thob par 'gyur ro/_/thams cad mkhyen pa dang nye bar 'gyur ro/_/gal te de ltar bdud sdig can tho 'tsham pa'i phyir 'ongs na des de dag gi spobs pa gcod cing bdud kyi zhags pa thams cad gcod de/_bdud 'khor dang bcas pa thal 
[\[86b\]]
[\[86b.1\]]bar rlog go/_/bdud kyi ris bdud bye ba thams cad kyis kyang thul bar mi 'gyur gyi/_des bdud rnams 'jigs skrag nas 'bros par 'gyur te/_bdud sdig can 'di snyam du de ni bdag gi yul las rab tu 'das/_de ni phyir bdag gi yul la mi spyod/_de ni phyir bdag 
[\[86b.2\]]gi yul la mi gnas de ni phyir bdag gi yul la 'dug par mi 'gyur/_sems can gzhan yang bdag gi yul las grol bar byed/_sgrol bar byed do snyam du sems te/_de la byang chub sems dpa' des phyogs nyung ngur byed do/_/snyam nas mya ngan byed de/_ngu zhing smre 
[\[86b.3\]]sngags 'don to/_/de nyams dmas la sdug bsngal zhing yid mi bde ste/_yid la gcags par 'gyur ro/_/rab kyi rtsal gyis rnam par gnon pa gang gi tshe byang chub sems dpa' shes rab kyi pha rol tu phyin pa la spyod/_shes rab kyi pha rol tu phyin pa la sgom/_shes rab kyi pha rol 
[\[86b.4\]]tu phyin pa la sbyor bar byed pa de'i tshe bdud kyi gnas thams cad gzi chung zhing mog mog por 'gyur ro/_/bdud sdig can yang 'di snyam du 'dis bdag gi yul nas sems can rnams bskyabs par 'gyur/_'dis bdag gi yul nas sems can rnams sgrol bar 'gyur/_'dis 
[\[86b.5\]]bdag gi yul nas sems can rnams yongs su grol bar byed par 'gyur/_/'dis sems can rnams bdag gi yul nas 'dren par 'gyur/_'dis bdud kyi zhags pa gcod par 'gyur/_'dis sems can 'dod pa'i 'dam du bying ba rnams 'byin par 'gyur/_'dis sems 
[\[86b.6\]]can rnams lta ba'i dra ba las thar par byed par 'gyur/_'dis sems can rnams sgrib pa'i lam las 'don par 'gyur ro/_/'dis sems can rnams yang dag pa'i lam la rab tu dgod par 'gyur/_'dis sems can rnams lta ba'i thibs po las sgrol bar 'gyur ro/_/
[\[86b.7\]]snyam du sems shing /_sdug bsngal ba dang yid mi bde bar 'gyur/_mya ngan gyi zug rngu dang ldan zhing mya ngan gyi zug rngu chen pos zug par 'gyur ro/_/rab kyi rtsal gyis rnam par gnon pa bdud de dag gi don gyi dbang 'di mthong bas sdug bsngal zhing yid mi bde ste/_mya 
[\[87a\]]
[\[87a.1\]]ngan gyi zug rngus zug par 'gyur ro/_/rab kyi rtsal gyis rnam par gnon pa 'di lta ste/_dper na skyes bu nor gyi phung po chen po nyams par gyur pa ni sdug bsngal bar gyur te/_mi dga' zhing yid mi bde ba chen po dang ldan no/_/de bzhin du gang gi tshe byang chub 
[\[87a.2\]]sems dpa' shes rab kyi pha rol tu phyin pa la spyod/_shes rab kyi pha rol tu phyin pa la sgom/_shes rab kyi pha rol tu phyin pa la sbyor bar byed pa na bdud sdig can yang sems mi bde ba dang /_yid la gcags pa dang mya ngan gyi zug rngus zug ste/_sdug bsngal zhing rang gi 
[\[87a.3\]]gnas la yang mi dga' bar 'gyur ro/_/rab kyi rtsal gyis rnam par gnon pa gzhan yang bdud sdig can de dag gcig tu 'dus nas ji ltar bya/_ci zhig bya snyam sems shing the tshom dang /_mya ngan gyi zug rngus zug par 'gyur ro/_/de dag the tshom dang mya ngan gyi zug rngus 
[\[87a.4\]]zug par gyur nas byang chub sems dpa' shes rab kyi pha rol tu phyin pa la spyod pa la glags btsal ba'i phyir dong yang de na byang chub sems dpa'i spu yang mi g.yos na/_lus dang sems gzhan du 'gyur ba lta ci smos te/_'jigs shing spu zing zhes byed pa dang bral bar 'gyur/_
[\[87a.5\]]bdud sdig can du yang shes par 'gyur ro/_/shes nas kyang byin gyis rlob bo/_/des bdud sdig can byin gyis brlabs nas nyams smad par 'gyur/_'jigs shing sems zhum par 'gyur te/_de la glags rnyed par ma nus nas de 'di snyam du bdag gis kyang de la glags 
[\[87a.6\]]rnyed par ma nus na bdag gi 'khor gyis lta ci smos te/_gang gzhan dag gis byin gyis brlabs par lta ga la 'gyur snyam du sems so/_/de'i phyir bdud sdig can de dag 'jigs shing spro ba yongs su nyams nas sdug bsngal dang /_yid mi bde ba skyes te rang gi gnas su dong 
[\[87a.7\]]nas sems khong du chud cing 'khod de/_shes rab kyi pha rol tu phyin pa la spyod pa'i byang chub sems dpa' la se gol gtogs pa tsam gyi srid du yang sems rmongs par byed mi nus na gzhan bar chad bya bar lta ci smos/_rab kyi rtsal gyis rnam par gnon pa 'di ni byang chub sems 
[\[87b\]]
[\[87b.1\]]dpa' shes rab kyi pha rol tu phyin pa la spyod pas de lta bu'i shes rab kyi stobs bskyed par 'gyur ba'o/_/shes rab kyi stobs bskyed pa de lta bu dang ldan pas/_gal te stong gsum gyi stong chen po'i 'jig rten gyi khams kyi sems can de dag thams cad bdud du gyur la/_de dag 
[\[87b.2\]]thams cad kyang 'khor bdud mang po dang lhan cig tu shes rab kyi pha rol tu phyin pa la spyod pa'i byang chub sems dpa' la tho 'tsham pa'i bsam pas dong yang /_rab kyi rtsal gyis rnam par gnon pa bdud sdig can de dag thams cad kyis bar chad bya bar mi nus so/_/de ci'i phyir zhe na/_de'i 
[\[87b.3\]]tshe byang chub sems dpa' de lta bu'i shes rab kyi stobs bskyed pa dang /_shes rab kyi ral gri dang /_shes rab kyi mtshon cha dang ldan par 'gyur ba'i phyir ro/_/rab kyi rtsal gyis rnam par gnon pa de'i tshe byang chub sems dpa' shes rab bsam gyis mi khyab pa dang /_dpag tu med pa 
[\[87b.4\]]dang /_mi mnyam pa dang /_mnyam pa dang ldan par 'gyur ro/_/de'i phyir de la bdud sdig can gyis zil gyis gnon mi nus so/_/rab kyi rtsal gyis rnam par gnon pa 'di lta ste/_shes rab kyi pha rol tu phyin pa'i mtshon cha de ni mtshon cha chen po'o/_/rab kyi rtsal gyis rnam par 
[\[87b.5\]]gnon pa 'di lta ste/_shes rab kyi ral gri de ni ral gri chen po ste de ni bdud sdig can rnams kyi yul ma yin/_spyod yul ma yin no/_/rab kyi rtsal gyis rnam par gnon pa 'di lta ste/_byang chub sems dpa'i shes rab tha mal pa de lta bu'i shes rab kyang phyi rol gyi drang srong gang dag 
[\[87b.6\]]bsam gtan bzhi dang /_gzugs med pa'i snyoms par 'jug pa bzhi rnyed pa dang /_gang dag bdud kyi yul 'dod pa'i khams las 'das nas/_tshangs pa'i 'jig rten dang /_gzugs med pa'i lha'i ris bzhir skye ba de dag gi yul yang ma yin/_spyod yul yang ma yin na/_
[\[87b.7\]]shes rab kyi pha rol tu phyin pa la spyod pa'i shes rab lta ci smos te/_gang gzugs dang /_gzugs med pa'i khams kyi yul ma yin pa de/_bdud sdig can rnams kyi yul ga la yin/_rab kyi rtsal gyis rnam par gnon pa stobs bskyed rnyed pa'i byang chub sems dpa' ni de'i tshe 'di lta ste/_
[\[88a\]]
[\[88a.1\]]stobs chen po shes rab kyi pha rol tu phyin pa'i stobs dang ldan par 'gyur ro/_/rab kyi rtsal gyis rnam par gnon pa gang su dag shes rab kyi pha rol tu phyin pa'i stobs dang ldan par 'gyur ba dang /_shes rab kyi mtshon rnon po dang ldan par 'gyur ba de dag ni 
[\[88a.2\]]bdud sdig can rnams kyis mi tshugs mi thub bo/_/rab kyi rtsal gyis rnam par gnon pa gang la la shes rab kyi stobs dang /_shes rab kyi mtshon rnon po dang ldan pa de dag gang la yang gnas par mi byed de/_de dag mi gnas par 'gyur ro/_/de ci'i phyir zhe na/_rab kyi rtsal gyis 
[\[88a.3\]]rnam par gnon pa gnas par gyur na ni g.yo bar 'gyur ro/_/g.yo bar gyur na ni 'gul bar 'gyur ro/_/'gul bar gyur na ni spros par 'gyur ro/_/rab kyi rtsal gyis rnam par gnon pa gang dag gnas par 'gyur ba dang /_g.yo bar 'gyur ba dang /_'gul bar 'gyur 
[\[88a.4\]]ba dang /_spros par 'gyur ba de dag ni bdud sdig can gyi dbang du 'gro ba yin te/_bdud kyi zhags pa la yongs su grol bar mi 'gyur ro/_/rab kyi rtsal gyis rnam par gnon pa gang srid pa'i rtse mor skyes pa'i sems can gnas shing gnas dang 'brel pa/_gnas la chags pa de 
[\[88a.5\]]dag kyang yang bdud kyi yul du 'ong bar 'gyur te/_'di lta ste/_rangs byed kyi bu lhag spyod dang /_sgyu rtsal shes kyi bu ring 'phur dang /_gang gzhan gzugs med pa na gnas shing /_gnas dang 'brel pa/_gnas la chags pa de dag kyang bdud kyi zhags pa las yongs 
[\[88a.6\]]su ma grol zhing bdud kyi zhags pas mtshams bcad pa'o/_/rab kyi rtsal gyis rnam par gnon pa byang chub sems dpa' shes rab kyi pha rol tu phyin pa la spyod/_shes rab kyi pha rol tu phyin pa la sgom/_shes rab kyi pha rol tu phyin pa la sbyor bar byed pa na gang la gnas par mi 
[\[88a.7\]]byed de/_thams cad du'ang mi gnas par 'gyur ro/_/rab kyi rtsal gyis rnam par gnon pa gang gi tshe byang chub sems dpa' shes rab kyi pha rol tu phyin pa sgom pa dang ldan par gnas pa de'i tshe gzugs la gnas par mi 'gyur/_tshor ba dang /_'du shes dang /_'du byed 
[\[88b\]]
[\[88b.1\]]rnams dang /_rnam par shes pa la gnas par mi 'gyur ro/_/phyin ci log dang /_sgrib pa dang /_lta bar gyur pa la gnas par mi 'gyur/_ming dang gzugs la gnas par mi 'gyur/_'dod pa dang /_gzugs dang /_gzugs med pa'i khams la gnas par mi 'gyur/_
[\[88b.2\]]bdag dang sems can du 'du shes pa la gnas par mi 'gyur/_srog dang /_gang zag dang /_khams dang /_skye mched la gnas par mi 'gyur/_sa dang /_chu dang /_me dang /_rlung dang /_nam mkha' dang /_rnam par shes pa dang /_'du shes med 'du shes med min skye mched la 
[\[88b.3\]]gnas par mi 'gyur/_srid pa'i sred pa la gnas par mi 'gyur/_rnam par 'byor pa'i sred pa la gnas par mi 'gyur/_chad pa dang /_rtag pa la gnas par mi 'gyur/_mtha' dang mtha' med pa la gnas par mi 'gyur/_rten cing 'brel par 'byung ba la gnas par mi 'gyur/_sbyin pa 
[\[88b.4\]]dang /_ser sna la gnas par mi 'gyur/_tshul khrims dang /_'chal pa'i tshul khrims la gnas par mi 'gyur/_bzod pa dang /_gnod sems la gnas par mi 'gyur/_brtson 'grus dang /_le lo la gnas par mi 'gyur/_bsam gtan dang /_rnam par g.yeng ba la 
[\[88b.5\]]gnas par mi 'gyur/_shes rab dang /_'chal pa'i shes rab la gnas par mi 'gyur/_phyin ci log pa dang /_yang dag pa'i spong ba dang /_tshad med pa dang /_dran pa nye bar gzhag pa la gnas par mi 'gyur/_dbang po dang /_stobs dang /_byang chub kyi yan lag dang /_
[\[88b.6\]]ting nge 'dzin dang /_snyoms par 'jug pa la gnas par mi 'gyur/_sdug bsngal ba dang /_kun 'byung ba dang /_'gog pa dang /_lam la gnas par mi 'gyur/_mi skye ba dang /_zad pa shes pa dang /_mngon par 'du mi byed pa shes pa la gnas par mi 'gyur/_rig pa 
[\[88b.7\]]dang /_rnam par grol ba la gnas par mi 'gyur/_rnam par grol ba dang /_rnam par grol ba'i ye shes mthong ba la gnas par mi 'gyur/_so so'i skye bo dang /_nyan thos dang /_rang sangs rgyas kyi sa la gnas par mi 'gyur/_so so'i skye bo'i chos dang /_nyan thos kyi chos 
[\[89a\]]
[\[89a.1\]]dang /_rang sangs rgyas kyi chos dang /_sangs rgyas kyi chos la gnas par mi 'gyur/_mya ngan las 'das pa la gnas par mi 'gyur/_'das pa dang /_ma 'ongs pa dang /_da ltar byung ba dang /_thogs pa med pa la gnas par mi 'gyur/_dus gsum 
[\[89a.2\]]mnyam pa nyid la gnas par mi 'gyur/_sangs rgyas kyi ye shes dang /_stobs dang /_mi 'jigs pa la gnas par mi 'gyur/_thams cad mkhyen pa'i ye shes la gnas par mi 'gyur/_mtshan phun sum tshogs pa la gnas par mi 'gyur/_sangs rgyas kyi zhing phun 
[\[89a.3\]]sum tshogs pa la gnas par mi 'gyur/_nyan thos phun sum tshogs pa la gnas par mi 'gyur/_byang chub sems dpa' bkod pa phun sum tshogs pa la gnas par mi 'gyur/_chos thams cad la gnas par mi 'gyur te mi g.yo kun tu mi g.yo'o/_/des gnas thams 
[\[89a.4\]]cad rnam par btsal ba la mi gnas te lam la yang mngon par mi zhen/_gnas pa med pa la yang rlom sems su mi byed do/_/de 'di ni gnas so zhes mi dmigs/_'di na gnas so zhes mi dmigs/_'di'i gnas so zhes mi dmigs/_rlom sems su mi byed/_'dis 
[\[89a.5\]]gnas so zhes mi dmigs te de gnas thams cad la rlom sems su mi byed/_mi dmigs/_mngon par mi zhen pas gnas gang du yang nye bar mi 'gro/_nye bar mi ston/_mngon par dga' bar mi 'gyur/_lhag par chags nas mi gnas te/_gnas thams cad kyis mi 
[\[89a.6\]]gos/_mi chags pas gnas thams cad rnam par dag pa rjes su thob par 'gyur ro/_/rab kyi rtsal gyis rnam par gnon pa 'di ni shes rab kyi pha rol tu phyin pa la spyod pa'i byang chub sems dpa'i chos thams cad kyi gnas rnam par dag pa'i ye shes mthong ba ste/_des 
[\[89a.7\]]de la bdud sdig can rnams kyis glags mi rnyed cing /_bdud sdig can rnams kyis mi thub ste/_bdud sdig can rnams zil gyis non par 'gyur ro/_/spyod pa'i le'u zhes bya ste drug pa'o//_//bam po drug pa ste tha ma'o/_/rab kyi rtsal gyis rnam par gnon 
[\[89b\]]
[\[89b.1\]]pa gzhan yang byang chub sems dpa' bla na med pa yang dag par rdzogs pa'i byang chub tu sems ma bskyed par thog ma nyid du dge ba'i rtsa ba'i tshogs mang po yang dag par bsgrubs par 'gyur/_sangs rgyas mang po la bsnyen bkur byas par 'gyur/_sangs rgyas mang po la kun 
[\[89b.2\]]'dri bar 'gyur/_sangs rgyas bcom ldan 'das rnams la bya ba byas par 'gyur/_lhag pa'i bsam pa phun sum tshogs par 'gyur/_sbyin pa 'gyed pa la dga' bar 'gyur/_tshul khrims rnam par dag pa lhur len par 'gyur/_bzod pa dang des pa phun sum tshogs 
[\[89b.3\]]par 'gyur/_brtson 'grus dang ldan par 'gyur/_bsam gtan rnam par dag pa lhur len par 'gyur/_shes rab dang ldan par 'gyur/_shes rab rnam par dag pa lhur len par 'gyur te/_de bla na med pa yang dag par rdzogs pa'i byang chub tu sems bskyed nas shes 
[\[89b.4\]]rab kyi pha rol tu phyin pa la brtson te/_shes rab kyi stobs dang /_ye shes kyi stobs des ci nas kyang bdag la bdud sdig can gyis glags rnyed par ma gyur cig_/bdag la gtse bar ma gyur cig ces bdud sdig can rnams la byin gyis rlob bo/_/des byin gyis brlabs 
[\[89b.5\]]pas bdud kyis glags mi rnyed cing de la bar chad bya ba'i phyir nye bar gnas par mi 'gyur te/_byang chub sems dpa' de la bdag gis klan ka btsal ba'am/_tho btsam par bya'o snyam du yang sems mi bskyed do/_/gal te de dag gis bar chad bya ba'i phyir sems bskyed na 
[\[89b.6\]]de'i phyir bdag la sdug bsngal chen po 'byung bar yang dag par shes na/_de dag la 'jigs pa chen po nye bar gnas par 'gyur bas bdag med par mi 'gyur grang snyam ste/_skyo bar gyur nas tho btsam pa'i sems glon par 'gyur zhing /_de dag gi sems bskyed pa de dag 
[\[89b.7\]]kyang nub par 'gyur ro/_/rab kyi rtsal gyis rnam par gnon pa rnam grangs 'di byang chub sems dpa' la bdud sdig can rnams kyis bar chad bya ba'i phyir nye bar gnas shing bar chad bya ba'i skabs mi rnyed do/_/rab kyi rtsal gyis rnam par gnon pa gzhan yang shes rab kyi pha rol tu 
[\[90a\]]
[\[90a.1\]]phyin pa 'chad pa na byang chub sems dpas 'dun pa dang lhag pa'i bsam pa dang /_gus pa dang /_rim gro bya ba dang /_ston par 'du shes skyed par 'gyur/_pha rol tu phyin pa drug dang ldan pa'i gtam brjod pa na/_dogs pa dang /_the tshom dang /_yid gnyis skyed 
[\[90a.2\]]par mi 'gyur/_chos zab mo thos na mgo rmongs pa'am/_dogs pa'am/_the tshom skyed par mi 'gyur/_de nam du yang chos kyis phongs par 'gyur ba'i las sogs par mi 'gyur/_de nam du yang chos kyis phongs par 'gyur ba'i sems skyed par mi 'gyur te/_sems can 
[\[90a.3\]]gzhan mang po yang shes rab kyi pha rol tu phyin pa yang dag par 'dzin du bcug par 'gyur/_pha rol tu phyin pa thams cad la yang dag par dga' ba dang /_yang dag par gzengs bstod pa byas par 'gyur ro/_/de sngon gyi bsam pa rnam par dag pa dang /_sngon gyi bsam pa kun nas 
[\[90a.4\]]nyon mongs pa med pas bdud sdig can rnams bar chad bya ba'i phyir nye bar gnas par mi 'gyur/_bdud sdig can rnams kyis de la glags rnyed par mi 'gyur/_bdud kyi las byung zhing skyes pa thams cad khong du chud par 'gyur/_bdud kyi las kyis 'phrogs par mi 'gyur/_bdud 
[\[90a.5\]]kyi las kyi dbang du 'gro bar mi 'gyur ro/_/rab kyi rtsal gyis rnam par gnon pa rnam grangs 'dis kyang byang chub sems dpa' la bdud sdig can rnams tho btsam pa'i phyir nye bar gnas par mi 'gyur ro/_/rab kyi rtsal gyis rnam par gnon pa gzhan yang shes rab kyi pha rol tu phyin 
[\[90a.6\]]pa la spyod pa'i byang chub sems dpa' ni gzugs dang 'du ba'i mtshan ma la mi spyod/_gzugs dang 'bral ba'i mtshan ma la mi spyod/_tshor ba dang /_'du shes dang /_'du byed rnams dang /_rnam par shes pa 'du ba'i mtshan ma la mi spyod/_'bral ba'i mtshan ma la mi spyod/_
[\[90a.7\]]gzugs kyi mtshan nyid dang /_'du ba'i mtshan ma la mi spyod/_gzugs kyi mtshan nyid dang 'bral ba'i mtshan ma la mi spyod/_tshor ba dang /_'du shes dang /_'du byed rnams dang /_rnam par shes pa'i mtshan nyid dang /_'du ba'i mtshan ma la mi spyod/_'bral ba'i mtshan 
[\[90b\]]
[\[90b.1\]]ma la mi spyod/_gzugs rnam par dag pa'i mtshan ma la mi spyod/_gzugs rnam par dag pa'i mtshan ma med pa la mi spyod/_tshor ba dang /_'du shes dang /_'du byed rnams dang /_rnam par shes pa rnam par dag pa'i mtshan ma la mi spyod/_rnam par shes pa rnam par dag 
[\[90b.2\]]pa'i mtshan ma med pa la mi spyod/_gzugs kyi dmigs pa rnam par dag pa'i mtshan ma la mi spyod/_gzugs kyi dmigs pa rnam par dag pa'i mtshan ma med pa la mi spyod/_tshor ba dang /_'du shes dang /_'du byed rnams dang /_rnam par shes pa'i dmigs pa rnam par 
[\[90b.3\]]dag pa'i mtshan ma la mi spyod/_rnam par shes pa'i dmigs pa rnam par dag pa'i mtshan ma med pa la mi spyod/_gzugs 'byung ba rnam par dag pa dang /_'du ba la mi spyod/_gzugs 'byung ba rnam par dag pa dang /_'bral ba la mi spyod/_tshor ba dang /_'du shes dang /_'du 
[\[90b.4\]]byed rnams dang /_rnam par shes pa 'byung ba rnam par dag pa dang /_'du ba la mi spyod/_rnam par shes pa 'byung ba rnam par dag pa dang 'bral ba la mi spyod/_gzugs kyi dmigs pa ngo bo nyid rnam par dag pa dang /_'du ba la mi spyod/_gzugs kyi dmigs pa'i ngo bo nyid rnam par 
[\[90b.5\]]dag pa dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa'i dmigs pa'i ngo bo nyid rnam par dag pa dang /_'du ba la mi spyod/_rnam par shes pa'i dmigs pa'i ngo bo nyid rnam par dag pa dang 'bral ba la mi spyod/_gzugs 
[\[90b.6\]]kyi rang bzhin rnam par dag pa la mi spyod/_tshor ba dang /_'du shes dang /_'du byed rnams dang /_rnam par shes pa'i rang bzhin rnam par dag pa la mi spyod/_gzugs kyi dmigs pa rang bzhin rnam par dag pa dang /_'du ba la mi spyod/_gzugs kyi dmigs pa rang bzhin 
[\[90b.7\]]rnam par dag pa dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa dmigs pa rang bzhin rnam par dag pa dang /_'du ba la mi spyod/_rnam par shes pa'i dmigs pa rang bzhin rnam par dag pa dang 'bral ba la mi spyod/_gzugs 
[\[91a\]]
[\[91a.1\]]'das pa dang /_ma 'ongs pa dang /_da ltar byung ba'i rnam par dag pa la mi spyod/_tshor ba dang /_'du shes dang /_'du byed rnams dang /_rnam par shes pa 'das pa dang /_ma 'ongs pa dang /_da ltar byung ba'i rnam par dag pa la mi spyod/_gzugs kyi 
[\[91a.2\]]dmigs pa 'das pa dang /_ma 'ongs pa dang /_da ltar byung ba'i rnam par dag pa la mi spyod/_tshor ba dang /_'du shes dang /_'du byed rnams dang /_rnam par shes pa'i dmigs pa 'das pa dang /_ma 'ongs pa dang /_da ltar byung ba'i rnam par dag pa la mi spyod/_gzugs 'das pa 
[\[91a.3\]]dang /_ma 'ongs pa dang /_da ltar byung ba'i rnam par dag pa dang /_'du ba la mi spyod/_gzugs 'das pa dang /_ma 'ongs pa dang /_da ltar byung ba'i rnam par dag pa dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa 'das pa dang /_ma 'ongs pa 
[\[91a.4\]]dang /_da ltar byung ba'i rnam par dag pa dang /_'du ba la mi spyod/_rnam par shes pa 'das pa dang /_ma 'ongs pa dang /_da ltar byung ba'i rnam par dag pa dang 'bral ba la mi spyod/_gzugs kyi dmigs pa 'das pa dang /_ma 'ongs pa dang /_da ltar byung ba'i rnam par dag pa dang /_'du 
[\[91a.5\]]ba la mi spyod/_gzugs dmigs pa 'das pa dang /_ma 'ongs pa dang /_da ltar byung ba'i rnam par dag pa dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa'i dmigs pa 'das pa dang /_ma 'ongs pa dang /_da ltar byung ba'i 
[\[91a.6\]]rnam par dag pa dang /_'du ba la mi spyod/_tshor ba dang /_'du shes dang /_'du byed rnams dang /_rnam par shes pa'i dmigs pa 'das pa dang /_ma 'ongs pa dang /_da ltar byung ba'i rnam par dag pa dang 'bral ba la mi spyod do/_/de ltar spyod pa ni gzugs dang 'du bar yang mi 
[\[91a.7\]]byed 'bral bar yang mi byed/_tshor ba dang /_'du shes dang /_'du byed rnams dang /_rnam par shes pa dang 'du bar yang mi byed 'bral bar yang mi byed/_ming dang gzugs dang 'du bar yang mi byed 'bral bar yang mi byed/_phyin ci log pa dang /_lta bar gyur pa dang /_'du bar 
[\[91b\]]
[\[91b.1\]]yang mi byed 'bral bar yang mi byed/_'dod pa dang /_gzugs dang /_gzugs med pa'i khams dang /_'du bar yang mi byed 'bral bar yang mi byed/_'dod chags dang /_zhe sdang dang /_gti mug dang /_'du bar yang mi byed 'bral bar yang mi byed/_bdag dang /_sems 
[\[91b.2\]]can dang /_srog dang /_gang zag dang /_dngos po dang /_dngos po med par 'du shes pa dang /_'du bar yang mi byed 'bral bar yang mi byed/_chad pa dang /_rtag pa dang /_'du bar yang mi byed 'bral bar yang mi byed/_khams dang /_skye mched dang /_'du bar yang mi byed 'bral 
[\[91b.3\]]bar yang mi byed/_sa dang /_chu dang /_me dang /_rlung dang /_nam mkha' dang /_rnam par shes pa'i khams dang /_'du bar yang mi byed 'bral bar yang mi byed/_rten cing 'brel par 'byung ba dang /_'du bar yang mi byed 'bral bar yang mi byed/_'dod pa'i yon tan dang 'du bar 
[\[91b.4\]]yang mi byed 'bral bar yang mi byed/_kun nas nyon mongs pa dang /_rnam par byang ba dang /_'du bar yang mi byed 'bral bar yang mi byed/_gtong ba dang /_ser sna dang /_'du bar yang mi byed 'bral bar yang mi byed/_tshul khrims dang /_'chal pa'i tshul khrims dang /_'du bar 
[\[91b.5\]]yang mi byed 'bral bar yang mi byed/_bzod pa dang /_gnod sems dang /_'du bar yang mi byed 'bral bar yang mi byed/_brtson 'grus dang /_le lo dang /_'du bar yang mi byed 'bral bar yang mi byed/_bsam gtan dang /_rnam par g.yeng ba dang /_'du bar yang mi byed 
[\[91b.6\]]'bral bar yang mi byed/_shes rab dang /_'chal pa'i shes rab dang /_'du bar yang mi byed 'bral bar yang mi byed/_phyin ci ma log pa dang /_yang dag pa'i spong ba dang /_tshad med pa dang /_dran pa nye bar gzhag pa dang /_rdzu 'phrul gyi rkang pa dang /_'du bar yang mi byed 'bral 
[\[91b.7\]]bar yang mi byed/_dbang po dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa dang /_'du bar yang mi byed 'bral bar yang mi byed/_sdug bsngal dang /_kun 'byung ba dang /_'gog pa dang /_lam dang /_'du bar yang mi byed 'bral 
[\[92a\]]
[\[92a.1\]]bar yang mi byed/_zhi gnas dang lhag mthong dang /_'du bar yang mi byed 'bral bar yang mi byed/_rig pa dang /_rnam par grol ba dang /_'du bar yang mi byed 'bral bar yang mi byed/_rnam par grol ba'i ye shes mthong ba dang /_'du bar yang mi byed 'bral bar yang mi 
[\[92a.2\]]byed/_mngon par shes pa dang /_'du bar yang mi byed 'bral bar yang mi byed/_so so'i skye bo dang /_nyan thos dang /_rang sangs rgyas kyi sa dang /_'du bar yang mi byed 'bral bar yang mi byed/_mi skye ba dang /_zad pa dang /_mngon par 'du mi byed pa shes pa dang /_'du bar yang mi byed 
[\[92a.3\]]'bral bar yang mi byed/_'khor ba dang mya ngan las 'das pa dang /_'du bar yang mi byed 'bral bar yang mi byed/_sangs rgyas kyi ye shes dang /_stobs dang /_mi 'jigs pa dang /_'du bar yang mi byed 'bral bar yang mi byed/_mtshan phun sum tshogs pa dang /_'du bar yang mi byed 
[\[92a.4\]]'bral bar yang mi byed/_sangs rgyas kyi zhing gi bkod pa phun sum tshogs pa dang /_'du bar yang mi byed 'bral bar yang mi byed/_nyan thos dang /_byang chub sems dpa'i phun sum tshogs pa dang /_'du bar yang mi byed 'bral bar yang mi byed do/_/de ci'i phyir zhe na/_rab kyi rtsal gyis 
[\[92a.5\]]rnam par gnon pa chos thams cad ni 'du bar yang ma yin 'bral bar yang ma yin pa'i phyir ro/_/de ci'i phyir zhe na/_rab kyi rtsal gyis rnam par gnon pa chos thams cad ni 'du ba dang 'bral bar nye bar gnas pa ma yin pa'i phyir ro/_/rab kyi rtsal gyis rnam par gnon pa 'du ba zhes bya 
[\[92a.6\]]ba'i tshig de ni rtag pa'o/_/'bral ba zhes bya ba'i tshig de ni chad pa'o/_/rab kyi rtsal gyis rnam par gnon pa gang gis kyang chos thams cad 'du ba'am/_'bral bar gyur par khong du chud pa med do/_/rab kyi rtsal gyis rnam par gnon pa chos thams cad ni 'du ba'am 'bral ba'i phyir 
[\[92a.7\]]nye bar gnas pa gang yang med do/_/rab kyi rtsal gyis rnam par gnon pa gal te chos rnams la 'du ba'am/_'bral bar 'gyur ba 'ga' zhig yod na ni/_chos rnams kyi byed pa po dang /_byed du 'jug pa dang /_slong ba po dang /_kun nas slong ba po dang /_tshor ba po dang /_tshor bar 
[\[92b\]]
[\[92b.1\]]byed pa dang /_shes pa po dang /_shes par byed pa dang /_'du ba dang /_'bral ba rnyed par 'gyur te/_de bzhin gshegs pas kyang chos rnams kyi byed pa po dang /_byed du 'jug pa dang /_slong ba po dang /_kun nas slong ba po dang /_tshor ba po dang /_tshor bar byed pa dang /_shes 
[\[92b.2\]]pa po dang /_shes par byed pa dang /_'du bar byed pa po dang /_'bral bar byed pa po de ni 'di'o zhes bcas par 'gyur ba zhig na/_rab kyi rtsal gyis rnam par gnon pa gang gi phyir chos thams cad kyi 'du ba dang /_'bral ba nye bar gnas pa gang yang med pa de'i phyir chos rnams kyi 
[\[92b.3\]]byed pa po dang /_byed du 'jug pa dang /_slong ba po dang /_kun nas slong ba po dang /_tshor ba po dang /_tshor bar byed pa dang /_shes pa po dang /_shes par byed pa dang /_'du bar byed pa po dang /_'bral bar byed pa po gang yang mi dmigs te/_mi dmigs pas de bzhin gshegs pas 
[\[92b.4\]]kyang ma bcas so/_/rab kyi rtsal gyis rnam par gnon pa chos thams cad ni phyin ci log las byung ste/_phyin ci log de la yang 'du ba dang 'bral ba gang yang med do/_/de ci'i phyir zhe na/_rab kyi rtsal gyis rnam par gnon pa phyin ci log gi dngos po dmigs su med de/_de'i 'byung 
[\[92b.5\]]ba yang mi dmigs pa'i phyir ro/_/de ci'i phyir zhe na/_rab kyi rtsal gyis rnam par gnon pa phyin ci log ni med pa yang dag pa ma yin pa [{]brdzun [,]rdzun [}]pa gsog slu ba'i chos can te/_de la chos gang yang mi dmigs pas de ni phyin ci log ces bya'o/_/rab kyi rtsal gyis rnam par 
[\[92b.6\]]gnon pa phyin ci log ces bya ba 'di ni sems can rnams slu ba'o/_/'di ni sems can rnams la 'drid pa'o/_/'di ni sems can rnams kyi yang dag pa ma yin pa kun rtog pa'o/_/'di ni sems can rnams kyi rlom sems dang /_g.yo ba dang spros pa'o/_/rab kyi rtsal gyis 
[\[92b.7\]]rnam par gnon pa 'di lta ste/_dper na byis pa ni chad pa stong pas brid na de yang dag pa snyam du 'dzin to/_/rab kyi rtsal gyis rnam par gnon pa de bzhin du byis pa so so'i skye bo rnams kyang gsog dang /_phyin ci log gis brid pas rmongs nas 'di yang dag pa yin pa snyam du sems 
[\[93a\]]
[\[93a.1\]]so/_/de dag yang dag pa ma yin pa la yang dag par 'du shes shing phyin ci log pas de'i phyir phyin ci log de las dgrol dka' bar 'gyur ro/_/rab kyi rtsal gyis rnam par gnon pa de ltar na byis pa so so'i skye bo thams cad phyin ci log gi bcing bas bcings nas kun du 'khyam ste/_
[\[93a.2\]]'du ba dang 'bral ba med par de dag 'du ba snyam du sems 'du ba snyam du dmigs 'du ba zhes bzhag par mthong zhing 'bral ba zhes mngon par zhen to/_/rab kyi rtsal gyis rnam par gnon pa gang na 'du bar 'gyur ba de na 'bral bar 'gyur ro/_/gang 'du ba dang 'bral bar mi dmigs/_
[\[93a.3\]]rlom sems su mi byed/_mngon par mi zhen pa ni rab tu grol ba'o/_/gal te 'bral ba snyam du sems shing dmigs la mngon par zhen na ni de 'du ba nyid du 'gyur gyi 'bral ba ma yin no/_/rab kyi rtsal gyis rnam par gnon pa de la byang chub sems dpas don gyi dbang 'di mthong 
[\[93a.4\]]bas chos gang dang yang 'du bar yang mi byed 'bral bar yang mi byed/_chos gang 'du ba'i phyir ram/_'bral ba'i phyir yang nye bar gnas par mi 'gyur ro/_/rab kyi rtsal gyis rnam par gnon pa 'di ni shes rab kyi pha rol tu phyin pa la spyod pa'i byang chub sems dpas 'du ba dang /_'bral 
[\[93a.5\]]ba yongs su shes pa'o/_/rab kyi rtsal gyis rnam par gnon pa de ltar na byang chub sems dpa' myur du chos thams cad kyi pha rol khong du chud par 'gyur ro/_/rab kyi rtsal gyis rnam par gnon pa gzhan yang shes rab kyi pha rol tu phyin pa la spyod pa'i byang chub sems dpa' ni 
[\[93a.6\]]gzugs la mi chags pa nyid la mi spyod/_tshor ba dang /_'du shes dang /_'du byed rnams dang /_rnam par shes pa la mi chags pa nyid kyi la mi spyod/_gzugs la mi chags pa nyid kyi rnam par dag pa la mi spyod/_tshor ba dang /_'du shes dang /_'du byed rnams dang /_rnam 
[\[93a.7\]]par shes pa la mi chags pa nyid kyi rnam par dag pa la mi spyod/_gzugs la mi chags pa nyid kyi dmigs pa la mi spyod/_tshor ba dang /_'du shes dang /_'du byed rnams dang /_rnam par shes pa la mi chags pa nyid kyi dmigs pa la mi spyod/_gzugs la mi chags pa 
[\[93b\]]
[\[93b.1\]]nyid dang 'du ba la mi spyod/_gzugs la mi chags pa nyid dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa la mi chags pa nyid dang 'du ba la mi spyod/_rnam par shes pa la mi chags pa nyid dang 'bral ba la mi spyod/_gzugs 
[\[93b.2\]]la mi chags pa nyid kyi rnam par dag pa dang 'du ba la mi spyod/_gzugs la mi chags pa nyid kyi rnam par dag pa dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa la mi spyod pa nyid kyi rnam par dag pa dang 'du ba la mi spyod/_rnam par 
[\[93b.3\]]shes pa la mi chags pa nyid kyi rnam par dag pa dang 'bral ba la mi spyod/_gzugs kyi dmigs pa rnam par dag pa dang 'du ba la mi spyod/_gzugs kyi dmigs pa rnam par dag pa dang 'bral ba la mi spyod/_tshor ba dang /_'du shes dang /_'du byed rnams dang /_rnam par shes pa'i 
[\[93b.4\]]dmigs pa rnam par dag pa la mi spyod/_rnam par shes pa'i dmigs pa rnam par dag pa dang 'bral ba la mi spyod do/_/de ci'i phyir zhe na/_rab kyi rtsal gyis rnam par gnon pa byang chub sems dpas g.yo ba dang /_rlom sems dang /_'gul ba dang /_spyod pa dang /_rnam par spyod pa de dag 
[\[93b.5\]]thams cad yongs su shes nas gang la yang mi spyod/_rnam par mi spyod pa'i phyir ro/_/rab kyi rtsal gyis rnam par gnon pa gzhan yang shes rab kyi pha rol tu phyin pa la spyod pa'i byang chub sems dpa' ni gzugs 'das pa dang /_ma 'ongs pa dang /_da ltar byung ba la chags par mi 
[\[93b.6\]]spyod/_gzugs 'das pa dang /_ma 'ongs pa dang /_da ltar byung ba la mi chags par mi spyod/_tshor ba dang /_'du shes dang /_'du byed rnams dang /_rnam par shes pa 'das pa dang /_ma 'ongs pa dang /_da ltar byung ba la chags par mi spyod/_rnam par shes pa 'das 
[\[93b.7\]]pa dang /_ma 'ongs pa dang /_da ltar byung ba la mi chags par mi spyod/_gzugs 'das pa dang /_ma 'ongs pa dang /_da ltar byung ba rnam par dag pa la mi spyod/_gzugs 'das pa dang /_ma 'ongs pa dang /_da ltar byung ba rnam par dag pa ma yin pa la mi spyod/_tshor ba dang /_
[\[94a\]]
[\[94a.1\]]'du shes dang /_'du byed rnams dang /_rnam par shes pa 'das pa dang /_ma 'ongs pa dang /_da ltar byung ba rnam par dag pa la mi spyod/_rnam par shes pa 'das pa dang /_ma 'ongs pa dang /_da ltar byung ba rnam par dag pa ma yin pa la mi spyod/_gzugs 'das 
[\[94a.2\]]pa dang /_ma 'ongs pa dang /_da ltar byung ba la mi chags pa'i dmigs pa rnam par dag pa la mi spyod/_gzugs 'das pa dang /_ma 'ongs pa dang /_da ltar byung ba la mi chags pa'i dmigs pa rnam par dag pa ma yin pa la mi spyod/_tshor ba dang /_'du shes dang /_'du byed 
[\[94a.3\]]rnams dang /_rnam par shes pa 'das pa dang /_ma 'ongs pa dang /_da ltar byung ba la mi chags pa'i dmigs pa rnam par dag pa la mi spyod/_rnam par shes pa 'das pa dang /_ma 'ongs pa dang /_da ltar byung ba la mi chags pa'i dmigs pa rnam par dag pa ma yin pa la mi spyod do/_/
[\[94a.4\]]de ci'i phyir zhe na/_rab kyi rtsal gyis rnam par gnon pa shes rab kyi pha rol tu phyin pa la spyod pa'i byang chub sems dpa' ni spyod pa yang dag par rjes su mi mthong ba'i phyir ro/_/rab kyi rtsal gyis rnam par gnon pa shes rab kyi pha rol tu phyin pa la spyod pa'i byang chub sems dpa'i spyod pa thams 
[\[94a.5\]]cad la 'jug pa de ni spyod pa med pa'o/_/rab kyi rtsal gyis rnam par gnon pa de ltar spyod pa'i byang chub sems dpa' ni myur du thams cad mkhyen pa nyid kyi chos yongs su rdzogs par 'gyur ro/_/rab kyi rtsal gyis rnam par gnon pa gzhan yang shes rab kyi pha rol tu phyin pa la spyod pa'i byang 
[\[94a.6\]]chub sems dpa' ni gzugs la ma bsgribs pa zhes mi spyod/_ma bsgribs pa ma yin pa zhes mi spyod/_tshor ba dang /_'du shes dang /_'du byed rnams dang /_rnam par shes pa ma bsgribs pa zhes mi spyod/_rnam par shes pa ma bsgribs pa ma yin pa zhes mi spyod/_gzugs la zhi ba 
[\[94a.7\]]zhes mi spyod/_gzugs la ma zhi ba zhes mi spyod/_tshor ba dang /_'du shes dang /_'du byed rnams dang /_rnam par shes pa la zhi ba zhes mi spyod/_rnam par shes pa la ma zhi ba zhes mi spyod/_gzugs la rang bzhin gyis ma bsgribs pa zhes mi spyod/_gzugs la rang bzhin gyis 
[\[94b\]]
[\[94b.1\]]ma bsgribs pa ma yin pa zhes mi spyod/_tshor ba dang /_'du shes dang /_'du byed rnams dang /_rnam par shes pa la rang bzhin gyis ma bsgribs pa zhes mi spyod/_rnam par shes pa la rang bzhin gyis ma bsgribs pa ma yin pa zhes mi spyod/_gzugs la rang bzhin gyis zhi ba zhes mi 
[\[94b.2\]]spyod/_gzugs la rang bzhin gyis ma zhi ba zhes mi spyod/_tshor ba dang /_'du shes dang /_'du byed rnams dang /_rnam par shes pa la rang bzhin gyis zhi ba zhes mi spyod/_rnam par shes pa la rang bzhin gyis ma zhi ba zhes mi spyod/_gzugs 'das pa dang /_ma 'ongs pa dang /_
[\[94b.3\]]da ltar byung ba la rang bzhin gyis dben pa'am/_rang bzhin gyis zhi ba zhes mi spyod/_gzugs 'das pa dang /_ma 'ongs pa dang /_da ltar byung ba la rang bzhin gyis dben pa'am/_rang bzhin gyis zhi ba ma yin pa zhes mi spyod/_tshor ba dang /_'du shes dang /_'du byed rnams dang /_
[\[94b.4\]]rnam par shes pa 'das pa dang /_ma 'ongs pa dang /_da ltar byung ba la rang bzhin gyis dben pa'am/_rang bzhin gyis zhi ba zhes mi spyod/_rnam par shes pa 'das pa'am/_ma 'ongs pa'am/_da ltar byung ba la rang bzhin gyis dben pa ma yin pa'am/_rang bzhin gyis zhi ba ma yin 
[\[94b.5\]]pa zhes mi spyod do/_/rab kyi rtsal gyis rnam par gnon pa de ltar spyod pa'i byang chub sems dpa' ni myur du thams cad mkhyen pa nyid kyi chos yongs su rdzogs par 'gyur ro/_/rab kyi rtsal gyis rnam par gnon pa gzhan yang shes rab kyi pha rol tu phyin pa la spyod pa'i byang chub sems 
[\[94b.6\]]dpa' ni gzugs la rlom sems su mi byed/_de bzhin du tshor ba dang /_'du shes dang /_'du byed rnams dang /_rnam par shes pa la rlom sems su mi byed/_gzugs kyi rnam par dag pa la rlom sems su mi byed/_gzugs kyi dmigs pa rnam par dag pa la rlom sems 
[\[94b.7\]]su mi byed/_de bzhin du tshor ba dang /_'du shes dang /_'du byed rnams dang /_rnam par shes pa'i rnam par dag pa la rlom sems su mi byed/_rnam par shes pa'i dmigs pa rnam par dag pa la rlom sems su mi byed do/_/rab kyi rtsal gyis rnam par gnon pa gzhan yang shes rab kyi 
[\[95a\]]
[\[95a.1\]]pha rol tu phyin pa la spyod pa'i byang chub sems dpa' ni gzugs la mngon par mi zhen/_de bzhin du tshor ba dang /_'du shes dang /_'du byed rnams dang /_rnam par shes pa la mngon par mi zhen/_gzugs kyi rnam par dag pa la mngon par mi zhen/_tshor ba dang /_
[\[95a.2\]]'du shes dang /_'du byed rnams dang /_rnam par shes pa'i rnam par dag pa la mngon par mi zhen/_gzugs kyi dmigs pa rnam par dag pa la mngon par mi zhen/_tshor ba dang /_'du shes dang /_'du byed rnams dang /_rnam par shes pa'i dmigs pa rnam par dag pa la mngon 
[\[95a.3\]]par mi zhen to/_/rab kyi rtsal gyis rnam par gnon pa de ltar spyod pa'i byang chub sems dpa' ni myur du thams cad mkhyen pa nyid kyi chos rnams yongs su rdzogs par 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' ni de bzhin gshegs pa'i stobs bcu 
[\[95a.4\]]dang /_de bzhin gshegs pa'i mi 'jigs pa bzhi dang /_sangs rgyas kyi chos ma 'dres pa [{]bcwa [,]bco [}]brgyad dang /_byams pa chen po dang /_snying rje chen po dang /_dga' ba chen po dang /_btang snyoms chen po dang nye bar 'gyur ro/_/rab kyi rtsal gyis rnam par gnon pa de ltar spyod pa'i byang chub 
[\[95a.5\]]sems dpa' ni/_skyes bu chen po'i mtshan sum cu rtsa gnyis dang nye bar 'gyur/_gser gyi kha dog gi mdog dang nye bar 'gyur/_de bzhin gshegs pa'i 'od mtha' yas pa dang nye bar 'gyur/_glang po ltar lta ba dang nye bar 'gyur/_spyi gtsug bltar mi mthong ba dang nye bar 'gyur/_'das 
[\[95a.6\]]pa dang /_ma 'ongs pa dang /_da ltar byung ba la thogs pa med pa'i ye shes mthong ba dang nye bar 'gyur/_de bzhin gshegs pa'i gdams pa dang /_rjes su bstan pa dang /_cho 'phrul dang nye bar 'gyur/_'das pa dang /_ma 'ongs pa dang /_da ltar byung ba la thogs pa med pa'i ye shes mthong 
[\[95a.7\]]ba lung bstan pa dang nye bar 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' ni myur du sangs rgyas kyi chos yongs su dag pa thams cad thob par 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' ni myur du sangs 
[\[95b\]]
[\[95b.1\]]rgyas kyi zhing yongs su dag pa thob par 'gyur ro/_/myur du nyan thos dang byang chub sems dpa'i bkod pa phun sum tshogs pa yongs su 'dzin par 'gyur ro/_/rab kyi rtsal gyis rnam par gnon pa de ltar spyod pa'i byang chub sems dpa' ni gzugs la rab tu mi gnas/_tshor ba dang /_'du 
[\[95b.2\]]shes dang /_'du byed rnams dang /_rnam par shes pa la rab tu mi gnas/_ming dang gzugs la rab tu mi gnas/_phyin ci log dang sgrib pa dang lta bar gyur pa la rab tu mi gnas/_'dod pa dang gzugs dang gzugs med pa'i khams la rab tu mi gnas/_bdag gi khams dang 
[\[95b.3\]]sems can gyi khams la rab tu mi gnas/_gang zag dang srog tu 'du shes pa la rab tu mi gnas/_sa dang /_chu dang /_me dang /_rlung dang /_nam mkha' dang /_rnam par shes pa'i khams la rab tu mi gnas/_khams dang /_skye mched la rab tu mi gnas/_kun nas 
[\[95b.4\]]nyon mongs pa dang /_rnam par byang ba la rab tu mi gnas/_rten cing 'brel par 'byung ba la rab tu mi gnas/_gtong ba dang ser sna la rab tu mi gnas/_tshul khrims dang /_'chal pa'i tshul khrims la rab tu mi gnas/_bzod pa dang /_gnod sems la rab tu mi gnas/_
[\[95b.5\]]brtson 'grus dang /_le lo la rab tu mi gnas/_bsam gtan dang /_rnam par g.yeng ba la rab tu mi gnas/_shes rab dang /_'chal pa'i shes rab la rab tu mi gnas/_dran pa nye bar gzhag pa dang /_yang dag pa'i spong ba dang /_tshad med pa dang /_rdzu 'phrul gyi rkang pa dang /_
[\[95b.6\]]dbang po dang /_stobs dang /_byang chub kyi yan lag la rab tu mi gnas/_bsam gtan dang /_rnam par thar pa dang /_ting nge 'dzin dang /_snyoms par 'jug pa la rab tu mi gnas/_sdug bsngal dang /_kun 'byung ba dang /_'gog pa dang /_lam la rab tu mi gnas/_zad pa dang mngon par 
[\[95b.7\]]'du mi byed pa dang /_mi skye ba shes pa la rab tu mi gnas/_zhi gnas dang lhag mthong la rab tu mi gnas/_mngon par shes pa la rab tu mi gnas/_rig pa dang rnam par grol ba la rab tu mi gnas/_so so'i skye bo dang /_nyan thos dang /_rang sangs rgyas kyi sa la rab tu mi gnas/_
[\[96a\]]
[\[96a.1\]]so so'i skye bo dang /_nyan thos dang /_rang sangs rgyas dang /_sangs rgyas kyi chos la rab tu mi gnas/_mya ngan las 'das pa la rab tu mi gnas/_sangs rgyas kyi ye shes dang /_stobs dang /_mi 'jigs pa la rab tu mi gnas/_
[\[96a.2\]]thogs pa med pa'i ye shes la rab tu mi gnas/_'das pa dang /_ma 'ongs pa dang /_da ltar byung ba'i ye shes mthong ba la rab tu mi gnas/_sangs rgyas kyi zhing phun sum tshogs pa la rab tu mi gnas/_nyan thos bkod pa phun sum tshogs pa la rab tu mi 
[\[96a.3\]]gnas/_byang chub sems dpa' bkod pa phun sum tshogs pa la rab tu mi gnas so/_/de ci'i phyir zhe na/_rab kyi rtsal gyis rnam par gnon pa chos thams cad mi gnas pa'i phyir ro/_/rab kyi rtsal gyis rnam par gnon pa chos thams cad ni gnas med pa'o/_/
[\[96a.4\]]de ci'i phyir zhe na/_rab kyi rtsal gyis rnam par gnon pa chos thams cad ni gzhi med pa ste gzhi med pa'i phyir mi gnas so/_/rab kyi rtsal gyis rnam par gnon pa gal te chos thams cad la gnas yod par gyur na ni chos rnams kyi gzhi yod pa'am/_ther zug tu 
[\[96a.5\]]gnas par 'gyur te/_de bzhin gshegs pas kyang 'di ni chos rnams kyi rten/_'di ni chos rnams kyi gzhi 'di ni chos rnams kyi bsags pa zhes chos thams cad kyi gnas ston par 'gyur ba zhig na/_rab kyi rtsal gyis rnam par gnon pa gang gi phyir chos thams cad 
[\[96a.6\]]mi gnas shing gzhi med pa dang /_sogs pa med pa de'i phyir chos gang yang ther zug tu gnas pa med de de bas na de bzhin gshegs pas chos rnams kyi gnas dang gzhi dang sogs pa ma bstan to/_/rab kyi rtsal gyis rnam par gnon pa chos thams cad ni yongs su ma 
[\[96a.7\]]grub pa ste/_rang bzhin med pa'o/_/chos gang yang med cing yongs su ma grub pas chos rnams ni gang du yang mi gnas te/_de'i phyir chos thams cad ni mi gnas pa zhes bya'o/_/rab kyi rtsal gyis rnam par gnon pa gnas med pa'i tshul dang /_rten med 
[\[96b\]]
[\[96b.1\]]pa'i tshul gyis chos thams cad mi gnas pa ste/_rab kyi rtsal gyis rnam par gnon pa chos thams cad ni gnas pa med do/_/rab kyi rtsal gyis rnam par gnon pa 'di lta ste/_dper na chu bo chen po bzhi ni mtsho ma dros pa las 'bab ste/_mtsho chen po la ma thug 
[\[96b.2\]]par rgyun mi 'chad do/_/rab kyi rtsal gyis rnam par gnon pa de bzhin du chos thams cad kyang mngon par 'du byed pa zad par ma gyur gyi bar du gnas pa med do/_/rab kyi rtsal gyis rnam par gnon pa mngon par 'du mi byed ces bya ba de la gnas kyang med/_gnas ma yin 
[\[96b.3\]]pa yang med/_rgyun mi 'chad pa yang med de/_bgrang ba de thams cad de la med do/_/rab kyi rtsal gyis rnam par gnon pa gnas zhes bya ba'am/_rgyun chad ces bya ba'am/_gnas med ces bya ba'am/_mngon par 'du byed pa zhes bya ba de dag ni bgrang bar bstan 
[\[96b.4\]]pa'o/_/rab kyi rtsal gyis rnam par gnon pa gnas sam/_rten tam gzhi zhes bya ba de ni sems can rnams kyi ji ltar 'jug pa bstan pa byas pa'o/_/mngon par 'du byed pa med pa la ni bgrang ba 'di gang yang med de/_de'i phyir chos thams cad mi gnas pa zhes bya'o/_/
[\[96b.5\]]rab kyi rtsal gyis rnam par gnon pa 'di ni shes rab kyi pha rol tu phyin pa la spyod pa'i byang chub sems dpa'i chos thams cad la mi gnas par sbyor ba'o/_/rab kyi rtsal gyis rnam par gnon pa de ltar spyod pa'i byang chub sems dpa' ni myur du thams cad mkhyen pa nyid kyi chos 
[\[96b.6\]]rnams yongs su rdzogs par 'gyur/_bla na med pa yang dag par rdzogs pa'i byang chub la nye bar 'gyur/_myur du byang chub kyi snying por 'gro bar 'gyur/_myur du thams cad mkhyen pa'i ye shes thob par 'gyur/_myur du 'das pa dang /_ma 'ongs pa dang /_da ltar 
[\[96b.7\]]byung ba'i ye shes yongs su rdzogs par 'gyur/_myur du sems can thams cad kyi sems bskyed pa dang /_g.yos pa'i pha rol tu 'gro bar 'gyur ro/_/rab kyi rtsal gyis rnam par gnon pa de bas na byang chub sems dpa' sems dpa' chen po sems can thams cad kyi 
[\[97a\]]
[\[97a.1\]]don byed par 'dod pa dang /_sems can thams cad la sbyin pa sbyin par 'dod pa dang /_sems can thams cad la chos kyi sbyin pas tshim par byed par 'dod pa dang /_sems can thams cad kyi ma rig pa'i sgo nga'i sbubs gcog par 'dod 
[\[97a.2\]]pa dang /_sems can thams cad la ye shes chen po sangs rgyas kyi ye shes sgrub par 'dod pa dang /_sems can thams cad la snying brtse bar 'dod pa dang /_sems can thams cad la phan pa tshol bar 'dod pa dang /_sems can thams cad la chos kyi 
[\[97a.3\]]lo legs par byed par 'dod pa dang /_sems can thams cad la longs spyod kyi lo legs par byed par 'dod pa dang /_sems can thams cad la tshul khrims kyi lo legs par byed par 'dod pa dang /_sems can thams cad la bzod pa dang des pa'i lo legs 
[\[97a.4\]]par byed par 'dod pa dang /_sems can thams cad la brtson 'grus kyi lo legs par byed par 'dod pa dang /_sems can thams cad la bsam gtan gyi lo legs par byed par 'dod pa dang /_sems can thams cad la shes rab kyi lo legs par byed par 'dod pa dang /_sems 
[\[97a.5\]]can thams cad la rnam par grol ba'i lo legs par byed par 'dod pa dang /_sems can thams cad la mtho ris su skye ba'i lo legs par byed par 'dod pa dang /_sems can thams cad la rig pa dang rnam par grol ba'i lo legs par byed par 'dod pa dang /_sems 
[\[97a.6\]]can thams cad la rig pa dang rnam par grol ba'i ye shes mthong ba'i lo legs par byed par 'dod pa dang /_sems can thams cad la mya ngan las 'das pa'i lo legs par byed par 'dod pa dang /_sems can thams cad la sangs rgyas kyi chos kyi lo legs par 
[\[97a.7\]]byed par 'dod pa dang /_sems can thams cad la yon tan phun sum tshogs pa thams cad kyi lo legs par byed par 'dod pa dang /_dge sbyong dang /_bram ze dang /_lha dang /_bdud dang /_gzhan sus kyang chos dang 'thun par sngon ma bskor ba'i chos kyi 'khor 
[\[97b\]]
[\[97b.1\]]lo skor bar 'dod pa dang /_chos kyi gtam byed par 'dod pa dang /_sangs rgyas kyi sar lung bstan par 'dod pa dang /_nyan thos kyi sa la lung bstan par 'dod pa dang /_rang sangs rgyas kyi sa la lung bstan par 'dod pa dang /_sems can rnams kyi sngon gyi 
[\[97b.2\]]smon lam dang /_dge ba'i rtsa ba bskul bar 'dod pas shes rab kyi pha rol tu phyin pa 'di la bslab par bya/_brtson par bya/_'bad par bya'o/_/shes rab kyi pha rol tu phyin pa la bsgom par sbyor ba la brtson par bya'o/_/rab kyi rtsal gyis rnam par gnon pa 
[\[97b.3\]]ji ltar shes rab kyi pha rol tu phyin pa bstan pa 'di la brtson pa dang /_nan tan byed pa dang /_'di lta ste/_shes rab kyi pha rol tu phyin pa la gnas pa'i gnas pa de mi 'dor ba las sangs rgyas kyi chos thams cad myur du yongs su rdzogs par byed pa de lta bu'i byang chub sems 
[\[97b.4\]]dpa' chos gzhan gang yang ngas ma mthong ngo /_/rab kyi rtsal gyis rnam par gnon pa byang chub sems dpa' gang la la shes rab kyi pha rol tu phyin pa 'di la spyod na/_byang chub sems dpa' de bla na med pa yang dag par rdzogs pa'i byang chub dang nye zhing der thug par 
[\[97b.5\]]rig par bya'o/_/rab kyi rtsal gyis rnam par gnon pa shes rab kyi pha rol tu phyin pa 'di gang la la'i rna lam du thos pa dang /_thos nas kyang mos pa dang /_mngon par dga' ba dang /_yang dag par 'du shes bskyed pa de dag kyang dge ba'i rtsa ba des bla na med pa 
[\[97b.6\]]yang dag par rdzogs pa'i byang chub 'grub par 'gyur ro/_/zhes ngas bshad de der thug par yang rig par bya'o/_/rigs kyi bu'am rigs kyi bu mo de dag ni tshogs chen po bsags pas dge ba'i rtsa ba gzhan yang yongs su sdud par 'gyur ro/_/rab kyi rtsal gyis 
[\[97b.7\]]rnam par gnon pa shes rab kyi pha rol tu phyin pa'i thabs la mkhas pa bstan pa'i le'u 'di byang chub sems dpa' gang dag gi lag tu song bar gyur pa de dag kha cig sangs rgyas bcom ldan 'das rnams kyis mngon sum du lung ma bstan kyang de dag ni lung bstan pa dang 
[\[98a\]]
[\[98a.1\]]nye ste/_de dag ni ring po mi thogs par mngon sum du lung bstan pa thob par 'gyur bar rig par bya'o/_/rab kyi rtsal gyis rnam par gnon pa 'di lta ste/_dper na sems can gang dag dge ba bcu'i las kyi lam yang dag par bzung ste/_'dug 
[\[98a.2\]]pa'i sems can de dag byang gi sgra mi snyan du skye ba dang nye ba ste/_der thug par rig par bya'o/_/rab kyi rtsal gyis rnam par gnon pa de bzhin du shes rab kyi pha rol tu phyin pa 'di byang chub sems dpa' gang gi lag tu 'gro bar 'gyur ba de yang bla na med pa yang dag par rdzogs pa'i 
[\[98a.3\]]byang chub dang nye bar rig par bya'o/_/rab kyi rtsal gyis rnam par gnon pa 'di lta ste/_dper na sems can gang dag sbyin pa sbyin zhing /_lhug par gtong bar gyur la sems can rnams kyang sbyin pa dang /_snyan par smra ba dang /_don spyod pa dang /_don 'thun pas kun du sdud 
[\[98a.4\]]cing tshul khrims kyang srung la nga rgyal bcom pa'i sems can de dag myur du rigs mthon po dang longs spyod chen por 'gyur te/_der thug par rig par bya'o/_/rab kyi rtsal gyis rnam par gnon pa 'di lta ste/_dper na sems can gang dag sbyin pa'i ngang tshul can du gyur pa/_tshul 
[\[98a.5\]]khrims phun sum tshogs par gyur pa/_bzod pa phun sum tshogs par gyur pa/_sems can la byams pa skyed pa/_sems can rnams kyang tshul khrims 'dzin du 'jug cing dbang por 'gyur ba'i las bsags pa de dag ni myur du 'khor los sgyur ba'i rgyal po byed par 'gyur bar 
[\[98a.6\]]rig par bya'o/_/rab kyi rtsal gyis rnam par gnon pa de bzhin du shes rab kyi pha rol tu phyin pa 'di byang chub sems dpa' gang gi lag tu 'gro bar 'gyur ba de yang myur du byang chub kyi snying por 'gro bar rig par bya'o/_/rab kyi rtsal gyis rnam par gnon pa 'di lta ste/_dper na rgyal 
[\[98a.7\]]po rgyal rigs gang zla ba nya tshes [{]bcwa [,]bco [}]lnga la don byed cing 'dug pa'i mdun du 'khor lo rin po che byung bar gyur na/_de nyid 'khor los sgyur bar 'gyur zhing /_myur du de'i rin po che sna bdun thams cad kyang 'byung bar 'gyur bar rig par bya'o/_/rab kyi rtsal gyis rnam par gnon pa de 
[\[98b\]]
[\[98b.1\]]bzhin du shes rab kyi pha rol tu phyin pa'i le'u 'di byang chub sems dpa' gang gi lag tu 'gro bar 'gyur ba de myur du thams cad mkhyen pa'i dmigs pa dang ldan par 'gyur bar rig par bya'o/_/rab kyi rtsal gyis rnam par gnon pa 'di lta ste/_dper na sems can gang dag 
[\[98b.2\]]dge ba'i rtsa ba mchog dang ldan par gyur cing spyod pa yang bzang rgya chen po la yang mos par gyur la/_de dag mi'i lus la mi 'thun par 'du shes 'jog cing /_tshul khrims phun sum tshogs par gyur pa/_skye bo mang po'i bya ba byed par gyur pa lhar skye bar 'dod na/_de dag ni 
[\[98b.3\]]myur du rgyal chen bzhi'i ris kyi lha rnams dang skal ba mnyam par skye zhing de na yang dbang po byed par 'gyur bar rig par bya'o/_/rab kyi rtsal gyis rnam par gnon pa gang su dag dge ba'i rtsa ba yongs su dag pa dang /_dge ba'i rtsa ba mchog dang ldan la/_sngar sbyin pa sbyin zhing phyis bdag 
[\[98b.4\]]spyod pa dang /_sngar sems can gzhan dag gi bya ba byed de/_phyis bdag gi byed pa dang /_chos ma yin pa la 'dod cing /_chags pa med pa dang /_mi bzad pa'i 'dod pa dang /_chags pa med pa dang /_lha'i dbang po dang /_bdag por 'dod pa de dag ni ring po mi thogs par mi 
[\[98b.5\]]g.yo mi bskyod par sum cu rtsa gsum pa'i lha rnams kyi dbang po dang bdag po byed par 'gyur te/_lha'i dbang po brgya byin du yang 'gyur bar rig par bya'o/_/rab kyi rtsal gyis rnam par gnon pa de bzhin du shes rab kyi pha rol tu phyin pa 'di byang chub sems dpa' gang la nye bar gyur 
[\[98b.6\]]pa de myur du chos thams cad la dbang byed pa'i dbang po rjes su thob par 'gyur zhing der thug par rig par bya'o/_/rab kyi rtsal gyis rnam par gnon pa 'di lta ste/_dper na sems can gang dag tshangs pa'i gnas pa bzhi rnyed par 'gyur ba de dag ni myur du tshangs pa'i 'jig rten du skye bar 'gyur 
[\[98b.7\]]bar rig par bya'o/_/rab kyi rtsal gyis rnam par gnon pa de bzhin du shes rab kyi pha rol tu phyin pa 'di byang chub sems dpa' gang la nye bar gyur pa de myur du chos kyi 'khor lo bskor bar rig par bya'o/_/rab kyi rtsal gyis rnam par gnon pa 'di lta ste dper na dbyar gyi zla ba nye bar gnas pa na/_sa chen po 
[\[99a\]]
[\[99a.1\]]'di sprin la brten nas snum par 'gyur zhing char mthar gyis bab pas bangs nas chu 'byung ste/_gang du chu mig mang po byung ba des sa chen po'i steng 'di tshim par byed de/_de bzhin du sa chen po'i khong yang bangs par 'gyur/_steng 'di chus yog nas gang ljongs dang /_
[\[99a.2\]]thang rnams tshim par byed de/_de ltar sa chen po 'di thang sprin gyis bangs par byas pas rtswa dang /_shing gel pa dang /_sman dang nags tshal rnams kyang ngoms par 'gyur ro/_/de dag ngoms pas yal ga dang /_lo ma dang /_'dab ma mang po skye bar 'gyur/_me tog dang 'bras bu mang 
[\[99a.3\]]po yang 'chags par 'gyur ro/_/de'i tshe sa chen po 'dis yid du 'ong ba'i dri 'byin te/_de'i tshe sa chen po 'di me tog dang 'bras bu dang /_chu mig dang /_mtshe'u dang /_lteng ka dag gis mdzes par byas par 'gyur/_de na mi dang mi ma yin pa rnams me tog dang 'bras bu de rnams la za zhing 
[\[99a.4\]]dri de dag la yang snom pas dga' bar 'gyur ro/_/rab kyi rtsal gyis rnam par gnon pa de bzhin du nam byang chub sems dpa' la shes rab kyi pha rol tu phyin pa 'di mngon du gyur cing /_shes rab kyi pha rol tu phyin pa 'di la sbyor bar byed na/_rab kyi rtsal gyis rnam par gnon pa byang chub 
[\[99a.5\]]sems dpa' 'di ring po mi thogs par thams cad mkhyen pa'i ye shes kyis rlan par byas nas thams cad mkhyen pa'i ye shes rnam par 'byed par 'gyur/_thams cad mkhyen pa'i ye shes rab tu ston par 'gyur te/_des bla na med pa'i chos rin po che rab tu bstan pa'i phyir sems can 
[\[99a.6\]]rnams rlan par byed par rig par bya'o/_/rab kyi rtsal gyis rnam par gnon pa 'di lta ste/_dper na gang dag klu'i rgyal po ma dros pa'i gnas su skyes pa'i sems can de dag kyang klung chen po bzhi 'bebs shing rgya mtsho chen po 'gengs par 'gyur ro/_/rab kyi rtsal gyis rnam par 
[\[99a.7\]]gnon pa de bzhin du shes rab kyi pha rol tu phyin pa 'di byang chub sems dpa' gang dag gi lag tu song zhing 'di la slob pa de dag thams cad kyang chos chen po'i rgyun rab tu 'bebs shing chos kyi sbyin pa des sems can thams cad la tshim par byed par 'gyur ro/_/rab kyi rtsal gyis rnam 
[\[99b\]]
[\[99b.1\]]par gnon pa 'di lta ste/_dper na sems can gang dag ri'i rgyal po ri rab kyi drung du phyin pa de dag thams cad ni 'di lta ste/_gser gyi kha dog tu kha dog gcig par 'gyur ro/_/rab kyi rtsal gyis rnam par gnon pa de bzhin du shes rab kyi pha rol tu phyin pa bstan pa 'di byang chub 
[\[99b.2\]]sems dpa' gang gi lag tu song ba de dag thams cad kyang 'di lta ste/_de bzhin gshegs pa'i 'gro ba'am/_thams cad mkhyen pa'i 'gro bar 'gro ba gcig tu 'gyur ro/_/rab kyi rtsal gyis rnam par gnon pa 'di lta ste/_dper na mtsho chen po rgya mtsho ni chu thams cad kun tu 
[\[99b.3\]]'dzin te der rtag tu chu thams cad 'bab bo/_/rab kyi rtsal gyis rnam par gnon pa de bzhin du shes rab kyi pha rol tu phyin pa bstan pa 'di byang chub sems dpa' gang gi lag tu 'gro ba de myur du chos thams cad kyi rgya mtsho dang /_chos thams cad kyi snod dang /_chos thams cad yang dag par 
[\[99b.4\]]'du bar 'gyur te/_myur du chos kyi brdas mi 'khrugs par 'gyur zhing der thug par rig par bya'o/_/rab kyi rtsal gyis rnam par gnon pa 'di lta ste/_dper na nyi ma'i dkyil 'khor shar na 'od thams cad mog mog por byed do/_/rab kyi rtsal gyis rnam par gnon pa de bzhin du shes rab kyi 
[\[99b.5\]]pha rol tu phyin pa 'di la shar ba'i byang chub sems dpa' yang sems can thams cad la chos kyis snang bar byed par nye bar gnas par 'gyur te/_rab kyi rtsal gyis rnam par gnon pa byang chub sems dpa' la 'di shar bas sems can thams cad kyi dge ba'i rtsa ba snang bar byed par nye bar 
[\[99b.6\]]gnas par 'gyur/_sems can thams cad kyi sbyin gnas su 'gyur/_sems can thams cad kyi bsod nams kyi zhing rnam par dag par 'gyur/_sems can thams cad kyi 'gro bar bya bar 'gyur/_sems can thams cad kyis mchod par 'gyur/_rab tu stod par 'gyur 
[\[99b.7\]]ro/_/rab kyi rtsal gyis rnam par gnon pa shes rab kyi pha rol tu phyin pa 'di la slob pa'i byang chub sems dpa' ni byang chub sems dpa' mchog la slob pa'o/_/sems can thams cad kyi mya ngan las 'das pa'i lam rnam par sbyang ba'i phyir slob pa'o/_/de ci'i phyir zhe na/_rab kyi rtsal gyis 
[\[100a\]]
[\[100a.1\]]rnam par gnon pa shes rab kyi pha rol tu phyin pa'i bslab pa de ni mchog dam pa/_rab phul du byung ba bla na med pa'i bslab pa'o/_/rab kyi rtsal gyis rnam par gnon pa 'di la slob pa'i byang chub sems dpa' ni bslab pa thams cad kyi dam pa'i mchog rnyed 
[\[100a.2\]]par 'gyur ro/_/bslab pa thams cad bzung bas 'byung bar 'gyur/_bslab pa thams cad kyang ston par 'gyur/_bslab pa thams cad kyang thob par byed par 'gyur ro/_/rab kyi rtsal gyis rnam par gnon pa 'das pa dang /_ma 'ongs pa dang /_da ltar byung ba'i sangs 
[\[100a.3\]]rgyas bcom ldan 'das byang chub sems dpa'i spyad pa spyod pa ni bslab pa 'di la bslabs so/_/slob bo/_/slob par 'gyur ro/_/sangs rgyas bcom ldan 'das rnams bslab pa 'di la shin tu gnas nas sems can thams cad la bla na med pa'i bslab pa yongs su dag pa 
[\[100a.4\]]rab tu bstan/_yang dag par rab tu ston/_yang dag par rab tu ston par 'gyur ro/_/de ci'i phyir zhe na/_rab kyi rtsal gyis rnam par gnon pa 'di lta ste/_shes rab kyi pha rol tu phyin pa'i bslab pa 'di ni 'jig rten thams cad las mngon par 'phags pa'i bslab 
[\[100a.5\]]pa yin pa'i phyir ro/_/'di lta ste/_shes rab kyi pha rol tu phyin pa'i bslab pa ni 'jig rten thams cad kyi mchog_/'jig rten thams cad na rang byung gi bslab pa'o/_/rab kyi rtsal gyis rnam par gnon pa shes rab kyi pha rol tu phyin pa la slob pa'i byang chub sems 
[\[100a.6\]]dpa' ni 'jig rten pa dang /_'jig rten las 'das pa dang /_'dus byas dang /_'dus ma byas dang /_zag pa dang bcas pa dang /_zag pa med pa dang /_kha na ma tho ba dang bcas pa dang /_kha na ma tho ba med pa dang /_chos gang la yang slob par mi 'gyur/_gang du yang 
[\[100a.7\]]chags pa mi bskyed de/_chos thams cad la mi chags par gnas par 'gyur ro/_/de ci'i phyir zhe na/_rab kyi rtsal gyis rnam par gnon pa chos thams cad chags pa med/_bcings pa med/_grol ba med de/_chos gang yang 'du bar ram/_bcings pa nye bar 
[\[100b\]]
[\[100b.1\]]gnas pa ma yin pa'i phyir ro/_/rab kyi rtsal gyis rnam par gnon pa gzugs ni ma chags ma bcings ma grol ba'o/_/tshor ba dang /_'du shes dang /_'du byed rnams dang /_rnam par shes pa yang ma chags ma bcings ma grol ba'o/_/ming dang gzugs kyang ma chags ma 
[\[100b.2\]]bcings ma grol ba'o/_/phyin ci log dang sgrib pa dang lta bar gyur pa yang ma chags ma bcings ma grol ba'o/_/'dod chags dang /_zhe sdang dang /_gti mug kyang ma chags ma bcings ma grol ba'o/_/nang gi skye mched drug kyang ma chags ma bcings ma grol ba'o/_/phyi'i skye mched 
[\[100b.3\]]drug kyang ma chags ma bcings ma grol ba'o/_/'dod pa dang gzugs dang gzugs med pa'i khams kyang ma chags ma bcings ma grol ba'o/_/bdag gi khams dang sems can gyi khams kyang ma chags ma bcings ma grol ba'o/_/rten cing 'brel par 'byung ba yang ma chags ma bcings 
[\[100b.4\]]ma grol ba'o/_/kun nas nyon mongs pa dang rnam par byang ba yang ma chags ma bcings ma grol ba'o/_/de bzhin du gtong ba dang /_ser sna dang /_tshul khrims dang /_'chal pa'i tshul khrims dang /_bzod pa dang /_gnod sems dang /_brtson 'grus dang /_le lo dang /_bsam gtan 
[\[100b.5\]]dang /_rnam par g.yeng ba dang /_shes rab dang /_'chal pa'i shes rab kyang ma chags ma bcings ma grol ba'o/_/sdug bsngal dang /_kun 'byung ba dang /_'gog pa dang /_lam yang ma chags ma bcings ma grol ba'o/_/dran pa nye bar gzhag pa dang /_yang dag par spong ba dang /_
[\[100b.6\]]rdzu 'phrul gyi rkang pa dang /_tshad med pa dang /_phyin ci ma log pa yang ma chags ma bcings ma grol ba'o/_/dbang po dang /_stobs dang /_byang chub kyi yan lag dang /_ting nge 'dzin dang /_snyoms par 'jug pa yang ma chags ma bcings ma grol ba'o/_/sa dang /_chu dang /_me 
[\[100b.7\]]dang /_rlung dang /_nam mkha' dang /_rnam par shes pa'i khams kyang ma chags ma bcings ma grol ba'o/_/mi skye ba dang /_zad pa dang /_mngon par 'du mi byed pa shes pa yang ma chags ma bcings ma grol ba'o/_/rig pa dang /_rnam par grol ba yang ma chags ma bcings ma 
[\[101a\]]
[\[101a.1\]]grol ba'o/_/mngon par shes pa yang ma chags ma bcings ma grol ba'o/_/rnam par grol ba'i ye shes mthong ba yang ma chags ma bcings ma grol ba'o/_/so so'i skye bo dang /_nyan thos dang /_rang sangs rgyas kyi chos kyang ma chags ma bcings ma grol 
[\[101a.2\]]ba'o/_/mya ngan las 'das pa yang ma chags ma bcings ma grol ba'o/_/sangs rgyas kyi ye shes dang stobs dang mi 'jigs pa yang ma chags ma bcings ma grol ba'o/_/'das pa dang /_ma 'ongs pa dang /_da ltar byung ba la thogs pa med pa'i ye shes mthong ba yang ma chags ma bcings 
[\[101a.3\]]ma grol ba'o/_/de ci'i phyir zhe na/_rab kyi rtsal gyis rnam par gnon pa chos thams cad la bcing ba mi dmigs pas chos thams cad ni chags pa med bcings pa med do/_/de'i phyir de dag gi grol ba mi dmigs so/_/rab kyi rtsal gyis rnam par gnon pa chags pa med ces bya ba ni 
[\[101a.4\]]de dag la dgrol ba gang yang med mod kyi 'on kyang gang de ltar chos rnams mthong ba de ni chags pa med pa'i ye shes mthong ba zhes bya'o/_/rab kyi rtsal gyis rnam par gnon pa mi chags zhes bya ba ni chags pa mi dmigs shing chags pa med pa la chags pa yang dag pa'i ma yin pa'i 
[\[101a.5\]]phyir chags pa med pa zhes bya ste/_de la ni gang chags par 'gyur ba'am/_'ching bar 'gyur ba ci yang mi dmigs so/_/gang gi phyir gang chags par 'gyur ba dang 'ching bar 'gyur ba mi dmigs pa de'i phyir mi chags pa zhes bya'o/_/rab kyi rtsal gyis rnam par gnon pa 
[\[101a.6\]]rtogs pa med ces bya ba ni rtogs pa mi dmigs shing rtogs pa yod pa ma yin pa'i phyir rtogs pa med pa zhes bya ste/_de la ni rtogs par 'gyur ba ci yang med do/_/de la gang rtogs pa ci yang mi dmigs te/_gang gi phyir gang rtogs pa mi dmigs pa de'i phyir rtogs pa med 
[\[101a.7\]]pa zhes bya'o/_/gang chags pa med cing rtogs pa med pa de la rnam par grol ba ga la yod/_gang chags par mi 'gyur 'ching bar mi 'gyur ba ni grol ba bral ba/_bsil bar gyur pa rab tu rnam par grol ba ste/_de la ni phyir yang rtogs par bya ba gang yang med pas de'i phyir grol ba 
[\[101b\]]
[\[101b.1\]]zhes bya ste/_de la thar pa yang med do/_/rab kyi rtsal gyis rnam par gnon pa 'di ni shes rab kyi pha rol tu phyin pa la spyod pa'i byang chub sems dpa' chos thams cad ma chags ma bcings ma grol ba'i ye shes mthong ba la 'jug pa'o/_/rab kyi rtsal gyis rnam par gnon 
[\[101b.2\]]pa de ltar spyod pa'i byang chub sems dpa' ni/_bla na med pa yang dag par rdzogs pa'i byang chub la nye bar 'gyur/_myur du thams cad mkhyen pa'i ye shes thob par 'gyur ro/_/rab kyi rtsal gyis rnam par gnon pa shes rab kyi pha rol tu phyin pa la brtson pa shes rab kyi pha rol tu 
[\[101b.3\]]phyin pa la spyod pa'i byang chub sems dpa' thams cad kyi the tshom gcod pa'i phyir ngas phyag rgya 'di bzhag go/_/rab kyi rtsal gyis rnam par gnon pa phyi ma'i tshe phyi ma'i dus lnga brgya pa tha ma la nga'i nyan thos rnams shes rab kyi pha rol tu phyin pa 'di 'dzin mi nus pa'i phyir ngas phyag rgya 'di 
[\[101b.4\]]bstan cing byin gyis brlabs so/_/de nas bcom ldan 'das kyis bzang skyong dang /_ded dpon bzang po la sogs pa byang chub sems dpa' lnga brgya dang /_byang chub sems dpa' sems dpa' chen po rab kyi rtsal gyis rnam par gnon pa la bka' stsal pa/_rigs kyi bu dag khyed kyis de bzhin 
[\[101b.5\]]gshegs pa yongs su mya ngan las 'das nas phyi ma'i tshe phyi ma'i dus dam pa'i chos nub cing rab tu rnam par 'jig ste/_zad par 'gyur ba'i dus na de bzhin gshegs pas bskal pa bye ba khrag khrig 'bum phrag mang por yang dag par bsgrubs pa'i chos rin po che'i mdzod/_shes rab 
[\[101b.6\]]kyi pha rol tu phyin pa sngon du 'gro ba shes rab kyi pha rol tu phyin pa 'byung ba shes rab kyi pha rol tu phyin pa'i gnas 'di gzung ba dang gzhan la yang rgya cher yang dag par ston nus sam/_de skad ces bka' stsal pa dang /_bcom ldan 'das la byang chub sems dpa' de dag gis 'di skad ces 
[\[101b.7\]]gsol to/_/bcom ldan 'das bdag cag gis de bzhin gshegs pas bskal pa bye ba khrag khrig 'bum phrag mang por yang dag par bsgrubs pa bla na med pa'i chos rin po che'i mdzod/_shes rab kyi pha rol tu phyin pa'i sngon du 'gro ba shes rab kyi pha rol tu phyin pa 'byung ba shes 
[\[102a\]]
[\[102a.1\]]rab kyi pha rol tu phyin pa'i gnas 'di gzung ba dang /_gzhan dag la yang rgya cher yang dag par rab tu ston pa'i rngo thogs lags so/_/bcom ldan 'das dus de ni 'jigs pa chen po mya ngan chen po ma rungs pa chen por 'gyur te/_sems can chos kyis phongs par 
[\[102a.2\]]'gyur ba'i las dang ldan pa phal cher 'byung /_log par chags shing brkam pa/_log pa'i 'dod chags kyis chags pa/_chos ma lags pa la 'dod chags kyis chags pa/_phrag dog dang 'dod pas yongs su zin pa'i sems dang ldan pa/_khro ba gtum pa/_brlang ba bka' 
[\[102a.3\]]blo mi bde ba/_g.yon can mi srun pa sgyu can/_chos ma lags pa spyod pa dang /_'thab pa dang /_rtsod pa dang /_mtshang 'dru ba dang /_'dreg pa mang ba/_sdom pa la mi gnas pa/_'dod pa dang /_brkam pa'i zil gyis gnon pa/_le lo can/_brtson 'grus chung ba/_dran pa nyams pa/_shes 
[\[102a.4\]]bzhin can ma lags pa/_gcam bu mu cor smra ba/_kha phyar can/_sdig pa'i las khong na sbed cing 'chab pa/_'dod chags dang /_zhe sdang dang /_gti mug che ba/_ma rig pa'i sgo nga'i sbubs dang /_gti mug gi mun nag gi zil gyis gnon pa/_bdud kyi phyogs dang 'thun par spyod pa/_chos 
[\[102a.5\]]'dul ba zab mo chos rin po che'i mdzod 'di la phyir rgol ba 'byung /_mi stsu ba'i ngang tshul can 'byung lags mod kyi/_bcom ldan 'das bdag cag rnams de bzhin gshegs pas bskal pa bye ba khrag khrig 'bum phrag mang por dge ba'i rtsa ba bsgrubs pa bla na med pa'i chos rin po che'i 
[\[102a.6\]]mdzod 'di 'dzin cing klog par spro lags so/_/gang dag tha ma'i dus de na chos 'di tshol ba chos 'di la slob 'tshal ba/_g.yo ma mchis pa drang ba/_sgyu ma mchis pa gang srog gi phyir yang mi gtong ba/_chos 'di lta bu la mi rgol ba chos kyi rnam grangs 'di spong bar mi 'gyur ba/_chos 
[\[102a.7\]]kyi rnam grangs 'di la rgyab kyis phyogs par mi 'gyur ba ni rab tu nyung bar 'gyur te/_de dag gi don bgyi zhing spro ba stsal nas/_chos 'di lta bu la yang dag par gzengs bstod par bgyi/_yang dag par rab tu dga' bar bgyi lags so/_/de nas bcom ldan 'das de'i dus 
[\[102b\]]
[\[102b.1\]]na chos kyi gnas shes rab kyi pha rol tu phyin pa bstan pa 'di byin gyis brlabs te chos kyi rnam grangs 'di la bdud sdig can rnams kyi zhags pa gcad pa'i phyir byin gyis brlab pa mdzad do/_/de nas bcom ldan 'das 'dzum pa mdzad pa dang /_stong gsum gyi stong chen po'i 'jig 
[\[102b.2\]]rten gyi khams 'di snang ba chen pos khyab par gyur to/_/lha rnams kyis kyang mi mthong /_mi rnams kyis kyang lha mthong ngo /_/gang der 'dus pa'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po de dag 
[\[102b.3\]]thams cad kyis lha'i me tog bcom ldan 'das la gtor/_lha'i gos kyang phul nas sgra skad chen po phyung ste/_a la la de bzhin gshegs pas bdud sdig can rnams kyi spyod yul ma lags pa byin gyis brlabs pa 'di ni byin gyis rlabs chen po lags te/_chos kyi byin gyi 
[\[102b.4\]]rlabs 'dis bdud kyi zhags pa thams cad bkum mo/_/rigs kyi bu'am rigs kyi bu mo de dag bdud sdig can gyis 'jigs so snyam du dogs par mi bgyi'o/_/gang chos kyi rnam grangs 'di 'dzin pa dang /_klog pa dang /_gzhan dag la yang rgya cher yang dag par rab tu ston pa'i byang 
[\[102b.5\]]chub sems dpa' de dag ni bdud sde dang bcas pa las rgal bar 'gyur lags so/_/gang chos kyi rnam grangs 'di 'dzin pa dang /_klog pa dang /_gzhan la yang rgya cher yang dag par ston pa de dag ni bdud sdig can sde dang bcas pa las rgyal bar 'gyur ro/_/de nas bcom ldan 'das kyis byang 
[\[102b.6\]]chub sems dpa' rab kyi rtsal gyis rnam par gnon pa la 'di skad ces bka' stsal to/_/de de bzhin no/_/rab kyi rtsal gyis rnam par gnon pa de de bzhin te/_lha'i bu de dag gis tshig ji skad smras pa bzhin te/_rab kyi rtsal gyis rnam par gnon pa de bzhin gshegs pas chos 
[\[102b.7\]]kyi rnam grangs 'di la bdud sdig can rnams kyi mtshams bcad do/_/rab kyi rtsal gyis rnam par gnon pa rigs kyi bu'am rigs kyi bu mo gang chos kyi rnam grangs 'di 'dzin pa dang /_'chang ba dang /_klog pa dang /_gzhan la yang rgya cher yang dag par rab tu ston pa de dag ni bdud sdig can 
[\[103a\]]
[\[103a.1\]]rnams kyi spyod yul du mi 'gyur te/_rigs kyi bu dang rigs kyi bu mo de dag ni bdud sdig can rnams kyis mi tshugs par 'gyur ro/_/gang dag chos kyi rnam grangs 'di 'dzin pa dang /_'chang ba dang /_klog pa dang /_gzhan dag la yang rgya cher yang dag par rab tu 
[\[103a.2\]]ston pa de dag ni bdud dang phyir rgol ba choms par 'gyur/_g.yul las rgyal bar 'gyur ro/_/rab kyi rtsal gyis rnam par gnon pa chos kyi rnam grangs 'di ni kun nas nyon mongs pa can dang bdud kyi zhags pas bcings pa'i sems can rnams kyi lag tu 'gro bar mi 'gyur te/_rab kyi rtsal 
[\[103a.3\]]gyis rnam par gnon pa 'di ni cang shes pa rnams kyis yin gyi cang shes pa ma yin pa rnams kyis ma yin no/_/rab kyi rtsal gyis rnam par gnon pa 'di lta ste dper na glang po che cang shes dang rta cang shes gang yin pa de dag ni khams kyi rgyal po rnams kyis yongs su spyod pa mi byed do/_/
[\[103a.4\]]de dag ni skye bo gtum po rnams kyis mthong bar yang mi 'gro'o/_/rab kyi rtsal gyis rnam par gnon pa glang po che cang shes dang rta cang shes de lta bu ni 'khor los sgyur ba'i rgyal pos mthong ba nye bar 'gro ste/_de dag gi longs spyod dang bsnyen bkur bya ba dang yongs su spyad pa'i phyir yang mngon 
[\[103a.5\]]par byung bas de dag ni 'khor los sgyur ba'i rgyal po rnams kyi yongs su spyod par 'gyur ro/_/rab kyi rtsal gyis rnam par gnon pa de bzhin du 'di lta bu'i chos kyi rnam grangs 'di ni mi cang shes kyi sems can rnams kyi longs spyod kyi phyir lag tu 'gro bar 'gyur ro/_/rab kyi 
[\[103a.6\]]rtsal gyis rnam par gnon pa 'di lta ste dper na klu'i rgyal po nyer rtsi dang /_klu'i rgyal po rab gnas dang /_klu'i rgyal po sa srung gi bu dang /_de dag ni mi rnams kyi longs spyod kyi phyir nye bar mi 'gro_/mi rnams kyis mthong bar nye bar mi 'gro_/de dag ni gzhan gyi nye bar spyod pa 
[\[103a.7\]]dang longs spyod kyi phyir yang nye bar mi 'gro'i/_klu'i rgyal po de dag ni lha cang shes rnams kyi longs spyod kyi phyir nye bar 'gro'o/_/ji lta ji lta bur lha'i dbang po brgya byin bkod pa byas nas 'gro ba na/_klu'i rgyal po de dag kyang de lta de lta bur de 'dra ba'i bkod pa byas nas longs spyod kyi 
[\[103b\]]
[\[103b.1\]]phyir nye bar 'gro'o/_/rab kyi rtsal gyis rnam par gnon pa de bzhin du chos kyi rnam grangs 'di ni 'di lta ste/_mi'i dbang po mi cang shes rnams kyis klog pa dang /_bshad pa dang /_rab tu bstan pa'i nye bar spyod pa dang /_longs spyod du 'gyur te/_chos kyi rnam grangs 'di 
[\[103b.2\]]ni de dag gi bkod pa chen po dang /_rgyas pa chen po dang /_chos kyi snang ba byed par 'gyur/_de dag chos kyi rnam grangs 'di la chos kyi dga' ba bdun po myong bar 'gyur ro/_/gang chos kyi rnam grangs 'di las tshul gcig tsam 'dzin pa de dag kyang mchog tu dga' ba dang ldan par 'gyur 
[\[103b.3\]]na gang thams cad rdzogs par bris pa dang /_'dzin pa dang /_'chang ba dang /_mchod pa dang /_rgyas par byed pa lta ci smos/_chos kyi rnam grangs 'dis mi'i dbang po dang mi cang shes de dag bzung bar 'gyur ro/_/'di ni cang shes ma yin pa rnams kyi spyod yul ma yin no/_/rab kyi 
[\[103b.4\]]rtsal gyis rnam par gnon pa 'di ni the tshom thams cad gcod pa'i phyir ngas de dag smras so/_/chos kyi rnam grangs 'di bshad pa na/_byang chub sems dpa' du ma dpag tu med pa dag gis mi skye ba'i chos la bzod pa thob par gyur to/_/sems can grangs med dpag tu med pa dag gis bla na med pa yang 
[\[103b.5\]]dag par rdzogs pa'i byang chub tu sems bskyed de/_de dag byang chub tu nges par 'gyur ba de bzhin gshegs pas bstan to/_/bcom ldan 'das kyis de skad ces bka' stsal nas/_byang chub sems dpa' sems dpa' chen po rab kyi rtsal gyis rnam par gnon pa dang /_'khor bzhi dang /_lha dang /_mi dang /_
[\[103b.6\]]lha ma yin dang /_klu dang /_gnod sbyin dang /_dri za dang /_nam mkha' lding dang /_mi 'am ci dang /_lto 'phye chen po dang bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/phan yon gyi le'u zhes bgyi ste bdun pa'o//_//'phags pa rab kyi rtsal gyis rnam 
[\[103b.7\]]par gnon pas zhus pa/_shes rab kyi pha rol tu phyin pa bstan pa rdzogs so//_//rgya gar gyi mkhan po shI len dra bo d+hi dang /_dzi na mi tra dang /_zhu chen gyi lots+tsha ba ban de ye shes sdes bsgyur cing zhus te/_skad gsar chad kyis kyang bcos nas gtan la phab pa//_//
[\[104a\]]
[\[104a.1\]{D15}]@#/_/rgya gar skad du/_Ar+ya pany+tsa sha ti kA pradz+nyA pA ra mi tA/_bod skad du/_'phags pa shes rab kyi pha rol tu phyin pa lnga brgya pa/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa 
[\[104a.2\]]dus gcig na/_bcom ldan 'das rgyal po'i khab na/_bya rgod kyi phung po'i ri la dge slong gi dge 'dun chen po dang /_byang chub sems dpa'i tshogs chen po dang thabs cig tu bzhugs te/_de nas bcom ldan 'das kyis tshe dang ldan pa rab 'byor 
[\[104a.3\]]la bka' stsal pa/_rab 'byor gzugs ni dngos po med pa/_dngos po ngan pa/_dngos po yod pa'o/_/rab 'byor tshor ba dang /_'du shes dang /_'du byed rnams dang /_rnam par shes pa ni dngos po med pa/_dngos po ngan pa/_dngos po yod 
[\[104a.4\]]pa'o/_/rab 'byor mig dang /_gzugs rnams dang /_mig gi rnam par shes pa dang /_rna ba dang /_sgra rnams dang /_rna ba'i rnam par shes pa dang /_sna dang /_dri rnams dang /_sna'i rnam par shes pa dang /_lce dang /_ro rnams dang /_lce'i rnam 
[\[104a.5\]]par shes pa dang /_lus dang /_reg bya rnams dang /_lus kyi rnam par shes pa dang /_yid dang /_chos rnams dang /_yid kyi rnam par shes pa ni dngos po med pa/_dngos po ngan pa/_dngos po yod pa'o/_/de ltar gzugs de le'u gsum du byis pa so 
[\[104a.6\]]so'i skye bo rnams kyis yang dag pa ji lta ba bzhin du rab tu mi shes pas gzugs de la mngon par zhen to/_/mngon par sgrub bo/_/sgrib par byed do/_/de dag gzugs de la mngon par zhen cing mngon par sgrub ste/_sgrib par byed pas nyan thos kyi 
[\[104a.7\]]theg pa'am/_rang sangs rgyas kyi theg pas kyang nges par 'byung bar mi 'gyur na/_theg pa chen pos lta smos kyang ci dgos/_de ltar mngon par zhen cing mngon par sgrub ste/_sgrib par byed pas/_'di lta ste/_sems can dmyal ba rnams dang /_dud 'gro 
[\[104b\]]
[\[104b.1\]]dang /[ {]yi dgas [,]yi dwags [}]rnams dang /_lha rnams dang /_mi rnams kyi nang du yun ring por rga shi myong ngo /_/rab 'byor de bzhin du/_tshor ba dang /_'du shes dang /_'du byed rnams dang /_rnam par shes pa dngos po med pa dang /_dngos po ngan pa dang /_dngos 
[\[104b.2\]]po yod pa dang /_rab 'byor mig dang /_gzugs rnams dang /_mig gi rnam par shes pa dang /_rna ba dang /_sgra rnams dang /_rna ba'i rnam par shes pa dang /_sna dang /_dri rnams dang /_sna'i rnam par shes pa dang /_lce dang /_ro rnams dang /_lce'i rnam 
[\[104b.3\]]par shes pa dang /_lus dang /_reg bya rnams dang /_lus kyi rnam par shes pa dang /_yid dang /_chos rnams dang /_yid kyi rnam par shes pa dngos po med pa dang /_dngos po ngan pa dang /_dngos po yod pa de ltar yid kyi rnam par shes pa de le'u gsum du byis 
[\[104b.4\]]pa so so'i skye bo rnams kyis yang dag pa ji lta ba bzhin du rab tu mi shes pas rnam par shes pa de la mngon par zhen to/_/mngon par sgrub bo/_/sgrib par byed do/_/de dag rnam par shes pa de la mngon par zhen cing mngon par sgrub ste/_sgrib par byed pas nyan thos kyi 
[\[104b.5\]]theg pa'am/_rang sangs rgyas kyi theg pas kyang nges par 'byung bar mi 'gyur na theg pa chen pos lta smos kyang ci dgos/_de ltar mngon par zhen cing mngon par sgrub ste/_sgrib par byed pas 'di lta ste sems can dmyal ba rnams dang /_dud 'gro dang /[ {]yi dgas [,]yi dwags [}]
[\[104b.6\]]rnams dang /_lha dang mi rnams kyi nang du yun ring por rga shi myong ngo /_/mkhas pa rnams kyis ni gzugs de de ltar le'u gsum du yang dag par ji lta ba bzhin du rab tu shes pas mngon par zhen par mi byed cing mngon par sgrub par mi byed kyi gsal bar byed do/_/mngon par 
[\[104b.7\]]zhen par mi byed cing mngon par sgrub par mi byed kyi gsal bar byed pas theg pa chen pos kyang nges par 'byung bar 'gyur na nyan thos kyi theg pa'am/_rang sangs rgyas kyi theg pas lta smos kyang ci dgos/_de ltar mngon par zhen par mi byed cing mngon par sgrub par mi byed kyi gsal 
[\[105a\]]
[\[105a.1\]]bar byed pas 'di lta ste/_sems can dmyal ba rnams dang /_dud 'gro dang /[ {]yi dgas [,]yi dwags [}]rnams dang /_lha dang mi rnams kyi nang du rga shi myong ba ma yin no/_/rab 'byor de bzhin du tshor ba dang /_'du shes dang /_'du byed rnams dang /_rnam par shes pa dang /_
[\[105a.2\]]mig dang /_gzugs rnams dang /_mig gi rnam par shes pa dang /_rna ba dang /_sgra rnams dang /_rna ba'i rnam par shes pa dang /_sna dang /_dri rnams dang /_sna'i rnam par shes pa dang /_lce dang /_ro rnams dang /_lce'i rnam par shes pa dang /_lus dang /_reg bya 
[\[105a.3\]]rnams dang /_lus kyi rnam par shes pa rnams dang /_yid dang /_chos rnams dang /_yid kyi rnam par shes pa le'u gsum du mkhas pa rnams kyis yang dag pa ji lta ba bzhin du rab tu shes pas mngon par zhen par mi byed cing mngon par sgrub par mi byed kyi gsal 
[\[105a.4\]]bar byed do/_/mngon par zhen par mi byed cing mngon par sgrub par mi byed kyi gsal bar byed pas theg pa chen pos kyang nges par 'byung bar 'gyur na nyan thos kyi theg pa'am/_rang sangs rgyas kyi theg pas lta smos kyang ci dgos/_de ltar mngon par zhen par mi byed cing mngon 
[\[105a.5\]]par sgrub par mi byed kyi gsal bar byed pas 'di lta ste/_sems can dmyal ba rnams dang /_dud 'gro dang /[ {]yi dgas [,]yi dwags [}]rnams dang /_lha dang mi rnams kyi nang du rga shi myong ba ma yin no/_/rab 'byor gzugs ni skye ba'o/_/'jig pa'o/_/gzugs kyi skye ba gang yin pa 
[\[105a.6\]]de ni gzugs kyi skye ba med pa'o/_/gzugs kyi skye ba med pa gang yin pa de ni gzugs kyi skye ba med pa'i rang bzhin te/_byang chub sems dpa' sems dpa' chen po gzugs kyi skye ba med pa'i rang bzhin de yang dag pa ji lta ba bzhin du rab tu shes pas gzugs kyi skye ba med pa 
[\[105a.7\]]gang yin pa de yang dag par sgrub bo/_/rab 'byor de bzhin du tshor ba dang /_'du shes dang /_'du byed rnams dang /_rnam par shes pa ni skye ba'o/_/'chi ba'o/_/rnam par shes pa'i skye ba gang yin pa de ni rnam par shes pa skye ba med pa'o/_/rnam par shes pa'i skye ba med pa gang yin 
[\[105b\]]
[\[105b.1\]]pa de ni rnam par shes pa'i skye ba med pa'i rang bzhin te/_byang chub sems dpa' rnam par shes pa'i skye ba med pa'i rang bzhin te/_yang dag pa ji lta ba bzhin te/_yang dag pa ji lta ba bzhin du rab tu shes pas rnam par shes pa'i skye ba med pa gang yin pa de yang dag par sgrub bo/_/
[\[105b.2\]]rab 'byor gang la la zhig gzugs ni bdag gam bdag gi'o zhes de skad smra na de ni phyi rol byis pa so so'i skye bo'i phyogs la gnas pa ste/_log par lta ba'o zhes nga smra'o/_/rab 'byor gang la la zhig tshor ba dang /_'du shes dang /_'du byed rnams dang /_rnam par shes pa bdag 
[\[105b.3\]]gam bdag gi'o zhes de skad smra na/_de ni phyi rol byis pa so so'i skye bo'i phyogs la gnas pa ste/_log par lta ba'o zhes nga smra'o/_/rab 'byor gang la la zhig gzugs ni sngon byas pa'i rgyu las byung ba'o zhe'am/_dbang phyug gis sprul pa'i rgyu las byung ba'o zhe'am/_rgyu med rkyen 
[\[105b.4\]]med pa'o zhes de skad smra na de ni phyi rol byis pa so so'i skye bo'i phyogs la gnas pa ste/_log par lta ba'o zhes nga smra'o/_/rab 'byor gang la la zhig tshor ba dang /_'du shes dang /_'du byed rnams dang /_rnam par shes pa ni sngon byas pa'i rgyu las byung ba'o zhe'am/_dbang 
[\[105b.5\]]phyug gis sprul pa'i rgyu las byung ba'o zhe'am/_rgyu med rkyen med pa'o zhes de skad smra na de ni phyi rol byis pa so so'i skye bo'i phyogs la gnas pa ste/_log par lta ba'o/_/zhes nga smra'o/_/rab 'byor gang yang gzugs ni gzugs su yod pa'i mtshan nyid do/_/tshor ba 
[\[105b.6\]]ni myong ba'i mtshan nyid do/_/'du shes ni kun du shes pa'i mtshan nyid do/_/'du byed rnams ni mngon par 'du byed pa'i mtshan nyid do/_/rnam par shes pa ni rnam par shes pa'i mtshan nyid do zhes de skad smra na de ni phyi rol pas kyang phyi rol so so'i skye bo'i phyogs la gnas pa ste/_
[\[105b.7\]]log par lta ba'o zhes nga smra'o/_/rab 'byor de gang yang gzugs ni sdug bsngal ba ste/_rab tu ma zhi ba'o/_/gzugs 'gog pa ni bde ba dang zhi ba'o zhes de skad smra na de ni phyi rol pas kyang phyi rol zhes bya ba nas log par lta ba'i bar du'o zhes nga smra'o/_/rab 'byor gang yang tshor ba 
[\[106a\]]
[\[106a.1\]]dang /_'du shes dang /_'du byed rnams dang /_rnam par shes pa ni sdug bsngal ba ste rab tu ma zhi ba'o/_/rnam par shes pa 'gog pa ni bde ba dang /_zhi ba'o zhes de skad smra na de ni phyi rol pas kyang phyi rol zhes bya ba nas log par lta ba'i bar du'o zhes nga 
[\[106a.2\]]smra'o/_/rab 'byor gang yang gzugs ni med pa nyid do zhes de skad smra na de ni phyi rol pas kyang phyi rol so so'i skye bo'i phyogs la gnas pa ste/_log par lta ba'o zhes nga smra'o/_/rab 'byor gang yang tshor ba dang /_'du shes dang /_'du byed rnams dang /_rnam par shes pa 
[\[106a.3\]]ni med pa nyid do zhes de skad smra na de ni phyi rol pas kyang phyi rol so so'i skye bo'i phyogs la gnas pa ste/_log par lta ba'o zhes nga smra'o/_/rab 'byor gang yang bcom ldan 'das kyis gzugs rang bzhin med pa dang /_skye ba med pa dang /_'gag pa med pa dang /_gdod ma nas 
[\[106a.4\]]zhi ba dang /_rang bzhin gyis yongs su mya ngan las 'das par bstan pa gang yin pa'i bstan pa de thams cad ni ldem por dgongs pa ma yin pa dgongs pa ma yin pa ste/_sgra ji bzhin pa nyid du shes par bya'o zhes de skad smra na de ni phyi rol pas kyang phyi rol so so'i skye bo'i phyogs 
[\[106a.5\]]la gnas pa ste/_log par lta ba'o zhes nga smra'o/_/rab 'byor gang yang bcom ldan 'das kyis tshor ba dang /_'du shes dang /_'du byed rnams dang /_rnam par shes pa rang bzhin med pa dang /_skye ba med pa dang /_'gag pa med pa dang /_gdod ma nas zhi ba dang /_rang 
[\[106a.6\]]bzhin gyis yongs su mya ngan las 'das par bstan pa gang yin pa'i bstan pa de thams cad ni ldem por dgongs pa ma yin pa/_dgongs pa ma yin pa ste/_sgra ji bzhin pa nyid du shes par bya'o zhes de skad smra na de ni phyi rol pas kyang phyi rol so so'i skye bo'i phyogs la gnas pa ste/_
[\[106a.7\]]log par lta ba'o zhes nga smra'o/_/rab 'byor gzugs ni yod de gang gzugs la mngon par zhen pa dang /_skye ba dang /_bstan par 'gyur ba'o/_/gzugs ni yod de gang gzugs la kun nas nyon mongs pa dang /_gnas pa dang /_'jug par 'gyur ba'o/_/gzugs ni yod 
[\[106b\]]
[\[106b.1\]]de/_gang gzugs la rnam par byang ba dang /_'byor pa dang dbang du 'gyur ba'o/_/rab 'byor tshor ba dang /_'du shes dang /_'du byed rnams dang /_rnam par shes pa ni yod de/_gang rnam par shes pa la mngon par zhen pa dang /_skye ba dang /_bstan par 'gyur ba'o/_/
[\[106b.2\]]rab 'byor tshor ba dang /_'du shes dang /_'du byed rnams dang /_rnam par shes pa ni yod de/_gang rnam par shes pa la kun nas nyon mongs pa dang /_gnas pa dang /_'jug par 'gyur ba'o/_/tshor ba dang /_'du shes dang /_'du byed rnams dang /_rnam par shes pa ni 
[\[106b.3\]]yod de/_gang rnam par shes pa la rnam par byang ba dang /_'byor pa dang /_dbang du 'gyur ba'o/_/rab 'byor gzugs ni yod de/_gang byang chub sems dpa' rnams kyis spangs shing yongs su shes te bstan na dbang du 'gyur ba'o/_/rab 'byor gzugs ni yod de/_gang 
[\[106b.4\]]spangs shing yongs su shes te yang dag par bstan na dbang du 'gyur ba'o/_/rab 'byor gzugs ni yod de/_gang spangs shing yongs su shes na chos dkar po dang ldan pa dang /_chos thams cad la dbang sgyur ba dang bde ba chen po la gnas par 'gyur ba'o/_/rab 'byor tshor ba 
[\[106b.5\]]dang /_'du shes dang /_'du byed rnams dang /_rnam par shes pa ni yod de/_gang byang chub sems dpa' rnams kyis spangs shing yongs su shes te bstan na dbang du 'gyur ba'o/_/rab 'byor tshor ba dang /_'du shes dang /_'du byed rnams dang /_rnam par shes pa 
[\[106b.6\]]ni yod de/_gang spangs shing yongs su shes te yang dag par bstan na dbang du 'gyur ba'o/_/rab 'byor tshor ba dang /_'du shes dang /_'du byed rnams dang /_rnam par shes pa ni yod de/_gang spangs shing yongs su shes na chos dkar po dang ldan pa dang /_chos thams 
[\[106b.7\]]cad la dbang sgyur ba dang /_bde ba chen po la gnas par 'gyur ro/_/rab 'byor byang chub sems dpa' gang la la zhig gzugs la gzugs tsam dang /_sdug bsngal tsam du yang dag par rjes su mi mthong ba de gzugs la bdag tu dmigs so/_/gang gzugs la bdag tu 
[\[107a\]]
[\[107a.1\]]dmigs pa de gzugs la bdag tu lta bar dmigs so/_/gang gzugs la bdag tu lta bar dmigs pa de gzugs la thams cad dmigs so/_/gang gzugs la thams cad dmigs pa de/_gzugs la thams cad mi dmigs so/_/gzugs 
[\[107a.2\]]la thams cad dmigs pa na thams cad mi dmigs pa de'i dmigs pa de yongs su grub pa yin no/_/de dmigs pa de la gnas na nyan thos kyi theg pa dang /_rang sangs rgyas kyi theg pas kyang nges par 'byung bar mi 'gyur na theg pa chen pos lta smos kyang ci dgos/_/rab 'byor 
[\[107a.3\]]byang chub sems dpa' gang la la zhig tshor ba dang /_'du shes dang /_'du byed rnams dang /_rnam par shes pa la rnam par shes pa tsam dang /_sdug bsngal tsam du yang dag par rjes su mi mthong ba de rnam par shes pa la bdag tu dmigs so/_/gang rnam par shes pa la bdag 
[\[107a.4\]]tu dmigs pa de rnam par shes pa la bdag tu lta bar dmigs so/_/gang rnam par shes pa la bdag tu lta bar dmigs pa de rnam par shes pa la thams cad dmigs so/_/gang rnam par shes pa la thams cad dmigs pa de rnam par shes pa la thams cad mi dmigs so/_/gang 
[\[107a.5\]]rnam par shes pa la thams cad dmigs pa na thams cad mi dmigs pa de'i dmigs pa de yongs su grub pa yin no/_/de dmigs pa de la gnas na nyan thos kyi theg pa dang /_rang sangs rgyas kyi theg pas kyang nges par 'byung bar mi 'gyur na theg pa chen pos lta 
[\[107a.6\]]smos kyang ci dgos/_rab 'byor gang yang gzugs la gzugs tsam dang /_sdug bsngal tsam du yang dag par rjes su mthong ba de gzugs la bdag tu mi dmigs so/_/gang gzugs la bdag tu mi dmigs pa de gzugs la bdag tu lta bar mi dmigs so/_/gang 
[\[107a.7\]]gzugs la bdag tu lta bar mi dmigs pa de gzugs la thams cad mi dmigs so/_/gang gzugs la thams cad mi dmigs pa de gzugs la thams cad dmigs so/_/gang gzugs la thams cad mi dmigs pa na thams cad dmigs pa de'i dmigs pa de yongs su 
[\[107b\]]
[\[107b.1\]]grub pa yin no/_/de dmigs pa de la gnas na nyan thos dang /_rang sangs rgyas kyi theg pas nges par 'byung bar 'gyur gyi theg pa chen pos ni ma yin no/_/rab 'byor gang yang tshor ba dang /_'du shes dang /_'du byed rnams dang /_rnam par shes pa la rnam par shes pa tsam 
[\[107b.2\]]dang /_sdug bsngal tsam du yang dag par rjes su mthong ba de rnam par shes pa la bdag tu mi dmigs so/_/gang rnam par shes pa la bdag tu mi dmigs pa de rnam par shes pa la bdag tu lta bar mi dmigs so/_/gang rnam par shes pa la bdag tu lta bar mi dmigs pa de 
[\[107b.3\]]rnam par shes pa la thams cad mi dmigs so/_/gang rnam par shes pa la thams cad mi dmigs pa de rnam par shes pa la thams cad dmigs so/_/gang rnam par shes pa la thams cad mi dmigs pa na thams cad dmigs pa de'i dmigs pa de yongs su grub pa yin no/_/de mi dmigs 
[\[107b.4\]]pa de la gnas na/_nyan thos kyi theg pa dang /_rang sangs rgyas kyi theg pas nges par 'byung bar 'gyur gyi theg pa chen pos ni ma yin no/_/rab 'byor gang la la zhig gzugs la yang dag pa ma yin pa kun brtags pa tsam dang /_'khrul pa tsam du yang dag par rjes su mi mthong ba de 
[\[107b.5\]]gzugs la gzugs su dmigs so/_/gang gzugs la gzugs su dmigs pa de gzugs la gzugs su lta bar dmigs so/_/gang gzugs la gzugs su lta bar dmigs pa de gzugs la thams cad dmigs so/_/gang gzugs la thams cad dmigs pa de gzugs la 
[\[107b.6\]]thams cad mi dmigs so/_/gang gzugs la thams cad dmigs pa na thams cad mi dmigs pa de'i dmigs pa de yongs su grub pa yin no/_/de dmigs pa de la gnas na nyan thos kyi theg pa dang /_rang sangs rgyas kyi theg pas kyang nges par 'byung bar mi 'gyur na theg pa chen pos 
[\[107b.7\]]lta smos kyang ci dgos/_rab 'byor gang yang tshor ba dang /_'du shes dang /_'du byed rnams dang /_rnam par shes pa la yang dag pa ma yin pa kun brtags pa tsam dang /_'khrul pa tsam du yang dag par rjes su mi mthong ba de rnam par shes pa la rnam par shes par dmigs so/_/
[\[108a\]]
[\[108a.1\]]gang rnam par shes pa la rnam par shes par dmigs pa de rnam par shes pa la rnam par shes par lta bar dmigs so/_/gang rnam par shes pa la rnam par shes par lta bar dmigs pa de rnam par shes pa la thams cad dmigs so/_/gang rnam par shes pa 
[\[108a.2\]]la thams cad dmigs pa de rnam par shes pa la thams cad mi dmigs so/_/gang rnam par shes pa la thams cad dmigs pa na thams cad mi dmigs pa de'i dmigs pa de yongs su grub pa yin no/_/de dmigs pa de la gnas na nyan thos kyi theg pa'am/_rang sangs rgyas kyi 
[\[108a.3\]]theg pas kyang nges par 'byung bar mi 'gyur na/_theg pa chen pos lta smos kyang ci dgos/_rab 'byor gang gzugs la yang dag pa ma yin pa kun brtags pa tsam dang /_'khrul pa tsam du yang dag par rjes su mthong ba de gzugs la gzugs su mi dmigs so/_/gang 
[\[108a.4\]]gzugs la gzugs su mi dmigs pa de gzugs la gzugs su lta bar mi dmigs so/_/gang gzugs la gzugs su lta bar mi dmigs pa de gzugs la thams cad mi dmigs so/_/gang gzugs la thams cad mi dmigs pa de gzugs la thams cad mi dmigs so/_/
[\[108a.5\]]gang gzugs la thams cad mi dmigs pa na thams cad dmigs pa de'i dmigs pa de yongs su grub pa yin no/_/de mi dmigs pa de la gnas na theg pa chen pos kyang nges par 'byung bar 'gyur na nyan thos kyi theg pa'am/_rang sangs rgyas kyi theg pas lta smos kyang ci dgos/_rab 
[\[108a.6\]]'byor gang tshor ba dang /_'du shes dang /_'du byed rnams dang /_rnam par shes pa la yang dag pa ma yin pa kun brtags pa tsam dang /_'khrul pa tsam du yang dag par rjes su mthong ba de rnam par shes pa la rnam par shes par mi dmigs so/_/gang rnam par shes pa la rnam par 
[\[108a.7\]]shes par mi dmigs pa de rnam par shes pa la rnam par shes par lta bar mi dmigs so/_/gang rnam par shes pa la rnam par shes par lta bar mi dmigs pa de rnam par shes pa la thams cad mi dmigs so/_/gang rnam par shes pa la thams cad mi dmigs pa de rnam par shes pa la 
[\[108b\]]
[\[108b.1\]]thams cad dmigs so/_/gang rnam par shes pa la thams cad mi dmigs na thams cad dmigs pa de'i mi dmigs pa de yongs su grub pa yin no/_/de dmigs pa de la theg pa chen pos kyang nges par 'byung bar 'gyur na nyan thos kyi theg pa'am/_rang sangs rgyas kyi theg 
[\[108b.2\]]pas lta smos kyang ci dgos/_/rab 'byor byang chub sems dpa' gzugs la sgra ji bzhin du mngon par zhen te/_tha snyad du kun du spyod na 'jig tshogs la lta bar kun du spyod pa yin/_yang 'byung ba'i sred pa la kun du spyod pa yin/_'jig pa yongs su tshol bar kun du spyod pa yin 
[\[108b.3\]]te/_gzugs yongs su mi shes pa'i rtags yin no/_/de bzhin du byang chub sems dpa' tshor ba dang /_'du shes dang /_'du byed rnams dang /_rnam par shes pa sgra ji bzhin du mngon par zhen te/_tha snyad du kun du spyod na 'jig tshogs la lta bar kun du spyod pa yin/_yang 
[\[108b.4\]]'byung ba'i sred pa la kun du spyod pa yin/_'jig pa yongs su tshol bar kun du spyod pa yin te/_rnam par shes pa yongs su mi shes pa'i rtags yin no/_/rab 'byor byang chub sems dpa' gzugs la sgra ji bzhin du mngon par zhen te/_tha snyad du kun du mi spyod na 'jig tshogs la lta 
[\[108b.5\]]bar kun du spyod pa ma yin/_yang 'byung ba'i sred pa la kun du spyod pa ma yin/_'jig pa yongs su tshol bar kun du spyod pa ma yin te/_gzugs yongs su shes pa'i rtags yin no/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par shes 
[\[108b.6\]]pa la sgra ji bzhin du mngon par zhen te/_tha snyad du kun du mi spyod na 'jig tshogs la lta bar kun du spyod pa ma yin/_yang 'byung ba'i sred pa la kun du spyod pa ma yin/_'jig pa yongs su tshol bar kun du spyod pa ma yin te/_rnam par shes pa yongs su shes pa'i rtags yin no/_/rab 
[\[108b.7\]]'byor byang chub sems dpa' gzugs la rkyen gang dag yongs su bzung na rnam par byang bar 'gyur ba'i sems kyi sa bon ni gsum po 'di dag ste/_mos pa sems kyi sa bon dang /_yid 'byung ba sems kyi sa bon dang /_chud mi gson pa sems kyi sa bon no/_/rab 'byor byang chub sems 
[\[109a\]]
[\[109a.1\]]dpas gzugs la mngon par zhen pa med pa'i sems dang /_'bral ba'i sems dang /_yongs su sbyong ba'i sems dang /_sems gsum po 'di dag bskyed par bya'o/_/rab 'byor byang chub sems dpas gzugs la sems skye ba dang /_mi skye ba dang /_cher 
[\[109a.2\]]skye ba dang /_mnyam du skye ba de yang dag par rjes su mthong ste/_de ltar yang dag par rjes su mthong na myur du bla na med pa'i byang chub mngon par rdzogs pa'i byang chub mngon par rdzogs par 'tshang rgya'o/_/rab 'byor byang chub sems dpas tshor ba dang /_'du shes dang /_'du 
[\[109a.3\]]byed rnams dang /_rnam par shes pa la rkyen gang dag yongs su bzung na rnam par byang bar 'gyur ba'i sems kyi sa bon ni gsum po 'di dag ste/_mos pa sems kyi sa bon dang /_yid 'byung ba sems kyi sa bon dang /_chud mi gson pa sems kyi sa bon no/_/rab 'byor byang chub 
[\[109a.4\]]sems dpas tshor ba dang /_'du shes dang /_'du byed rnams dang /_rnam par shes pa la mngon par zhen pa'i sems dang bral ba'i sems dang /_yongs su sbyong ba'i sems dang /_sems gsum po 'di dag bskyed par bya'o/_/rab 'byor gal te byang chub sems dpas 
[\[109a.5\]]tshor ba dang /_'du shes dang /_'du byed rnams dang /_rnam par shes pa la sems skye ba dang /_mi skye ba dang /_cher skye ba dang /_mnyam du skye ba dang /_de ltar yang dag par rjes su mthong ste/_de de ltar yang dag par rjes su mthong na myur du bla na med pa yang dag par rdzogs 
[\[109a.6\]]pa'i byang chub mngon par rdzogs par 'tshang rgya'o/_/rab 'byor gal te byang chub sems dpas gzugs la yod pa nyid dang /_de bzhin du yod pa nyid dam med pa nyid du yang dag par rjes su mthong na de kho na mi shes pa'i byang chub sems dpar rig par bya'o/_/rab 'byor gal te 
[\[109a.7\]]byang chub sems dpas tshor ba dang /_'du shes dang /_'du byed rnams dang /_rnam par shes pa la yod pa nyid dang de bzhin du yod pa nyid dam med pa nyid du yang dag par rjes su mthong na de kho na mi shes pa'i byang chub sems dpar rig par bya'o/_/rab 'byor gal te byang chub 
[\[109b\]]
[\[109b.1\]]sems dpas gzugs la yod pa ma yin pa dang de bzhin du yod pa ma yin pa dang /_yod pa yang ma yin/_med pa yang ma yin par yang dag par rjes su mthong na de kho na shes pa'i byang chub sems dpa' zhes bya'o/_/rab 'byor gal te byang chub sems dpa' tshor ba dang /_'du shes dang /_'du 
[\[109b.2\]]byed rnams dang /_rnam par shes pa la yod pa ma yin pa dang /_de bzhin du yod pa ma yin pa dang /_yod pa yang ma yin/_med pa yang ma yin par yang dag par rjes su mthong na de kho na shes pa'i byang chub sems dpa' zhes bya'o/_/rab 'byor byang chub sems dpa' gzugs la 
[\[109b.3\]]sems mnyam par gzhag par 'dod cing gzugs la mos la/_gzugs la sems de skyod kun du skyod rnam par skyod na/_mos pa ngan pa'i byang chub sems dpar rig par bya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par shes 
[\[109b.4\]]pa la sems mnyam par gzhag par 'dod cing rnam par shes pa la mos la/_rnam par shes pa la sems de skyod/_kun du skyod/_rnam par skyod na mos pa ngan pa'i byang chub sems dpar rig par bya'o/_/rab 'byor byang chub sems dpa' gzugs la sems mnyam 
[\[109b.5\]]par 'dod cing /_sems de gzugs la mos pa na/_gzugs la sems mi 'dogs/_kun du mi 'dogs/_rnam par mi 'dogs na mos pa bzang po'i byang chub sems dpar rig par bya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam 
[\[109b.6\]]par shes pa la sems mnyam par gzhag par 'dod cing sems de rnam par shes pa la mos pa na rnam par shes pa la sems mi 'dogs/_kun du mi 'dogs/_rnam par mi 'dogs na mos pa bzang po'i byang chub sems dpar rig par bya'o/_/rab 'byor byang chub sems dpa' gzugs la 
[\[109b.7\]]mtshan nyid med pa'i chos yongs su shes par bya ba dang /_sdug bsngal rab tu zhi bar bya ba dang /_mya ngan las 'das pa la gcig tu nges par bya ba'i phyir zhugs na/_yang dag par zhugs par rig par bya'o/_/byang chub sems dpa' de ltar yang dag par zhugs pa ni myur du bla na med 
[\[110a\]]
[\[110a.1\]]pa yang dag par rdzogs pa'i byang chub mngon par rdzogs par 'tshang rgya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par shes pa la mtshan nyid med pa'i chos yongs su shes par bya ba dang /_sdug bsngal 
[\[110a.2\]]rab tu zhi bar bya ba dang /_mya ngan las 'das pa la gcig tu nges par bya ba'i phyir zhugs na/_yang dag par zhugs par rig par bya'o/_/byang chub sems dpa' de ltar yang dag par zhugs pa ni myur du bla na med pa yang dag par rdzogs pa'i byang chub mngon par rdzogs par 
[\[110a.3\]]'tshang rgya'o/_/mtshan nyid med par shes bya dang /_/sdug bsngal zhi bar bya ba dang /_/zhi ba gcig tu nges bya bar/_/byang chub sems dpa' sgrub par byed/_/rab 'byor byang chub sems dpa' gzugs la snang ba med pa dang /_kun du snang ba dang /_de la gnas pa 
[\[110a.4\]]dang /_de la 'jug pa'i chos yang dag pa ji lta ba bzhin du shes na/_myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par 
[\[110a.5\]]shes pa la snang ba med pa dang /_kun du snang ba dang /_de la gnas pa dang /_de 'jug pa'i chos yang dag pa ji lta ba bzhin du rab tu shes pa na/_myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/chos gang snang ba med pa dang /_/
[\[110a.6\]]kun du snang ba nyid dang ni/_/de la gnas dang rab 'jug pa/_/de shes nas ni byang chub 'thob/_/rab 'byor byang chub sems dpa' gzugs la gzugs yongs su tshol ba na de mi dmigs te/_gzugs mi snang bar byas shing gzugs kyi chos nyid kyang rab tu rtogs par byas 
[\[110a.7\]]na/_myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par shes pa la rnam par shes pa yongs su tshol ba na de mi dmigs te/_rnam par 
[\[110b\]]
[\[110b.1\]]shes pa mi snang bar byas shing rnam par shes pa'i chos nyid kyang rab tu rtogs par byas nas myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/rab tu btsal na mi dmigs chos/_/sems la dngos por mi snang ba/_/chos nyid legs par shes pa 
[\[110b.2\]]yi/_/blo ldan byang chub 'thob par 'gyur/_/rab 'byor byang chub sems dpa' gzugs la dngos po med par mkhas pa ni gzugs 'jig pa dang ldan zhing gzugs kyi chos kyi dbyings las mi g.yo bar myur du bla na med pa yang dag par rdzogs pa'i byang chub mngon par rdzogs par 'tshang 
[\[110b.3\]]rgya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par shes pa la dngos po med par mkhas pa ni rnam par shes pa 'jig pa dang ldan zhing rnam par shes pa'i chos kyi dbyings las mi g.yo bar myur du bla na med pa yang dag par rdzogs 
[\[110b.4\]]pa'i byang chub mngon par rdzogs par 'tshang rgya'o/_/blo ldan dngos po med mkhas pa/_/rnam par 'jig dang ldan gyur cing /_/chos kyi dbyings las mi g.yo bar/_/thams cad mkhyen pa nyid 'thob 'gyur/_/rab 'byor byang chub sems dpas gzugs la don dang bral ba dang /_
[\[110b.5\]]don med pa dang /_don chen por yang dag pa ji lta ba bzhin du rab tu shes na myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la don 
[\[110b.6\]]dang bral ba dang don med pa dang /_don chen por yang dag pa ji lta ba bzhin du shes na myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/don bral ba dang don med dang /_/don che ba yi don du ni/_/shes nas byang chub sems dpa' rnams/_/byang chub 
[\[110b.7\]]chen po 'thob par 'gyur/_/rab 'byor byang chub sems dpa' sems dpa' chen pos gzugs la rnam par rtog pa'i 'dod chags dang /_rab tu rtog pa'i 'dod chags dang /_rnam par rtog pa'i 'dod chags dang /_'dod chags dang /_'dod chags chen po dang /_'dod chags 
[\[111a\]]
[\[111a.1\]]lnga yongs su shes par byas te/_yongs su spang bar bya'o/_/rab 'byor byang chub sems dpa' sems dpa' chen pos tshor ba dang /_'du shes dang /_'du byed rnams dang /_rnam par shes pa la rnam par rtog pa'i 'dod chags dang /_rab tu rtog pa'i 'dod chags 
[\[111a.2\]]dang /_rnam par rtog pa'i 'dod chags dang /_'dod chags dang 'dod chags chen po dang 'dod chags lnga yongs su shes par byas te yongs su spang bar bya'o/_/rab 'byor byang chub sems dpas gzugs la 'dod chags lnga po 'di dag yongs su spangs nas/_gzugs kyi rang bzhin mi 
[\[111a.3\]]dmigs so/_/gzugs kyi rang bzhin mi dmigs pas gzugs la gzugs su mi dmigs so/_/gzugs la gzugs su mi dmigs pas gzugs la gzugs dmigs te/_gang gzugs la gzugs dmigs pa de nyid gzugs la gzugs mi dmigs pa'o/_/de 
[\[111a.4\]]gzugs mi dmigs pa des gzugs rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la 
[\[111a.5\]]'dod chags lnga po 'di dag yongs su spangs nas rnam par shes pa'i rang bzhin mi dmigs so/_/rnam par shes pa'i rang bzhin mi dmigs pas rnam par shes par mi dmigs so/_/rnam par shes pa la rnam par shes par mi dmigs pas rnam par shes pa la rnam par shes par mi dmigs 
[\[111a.6\]]te/_gang rnam par shes pa la rnam par shes pa dmigs pa de nyid rnam par shes pa la rnam par shes pa mi dmigs pa'o/_/de nas rnam par shes pa dmigs pa mi dmigs pa des rnam par shes pa rnam pa thams cad du zil gyis mnan nas 'di lta ste/_bla na med pa yang dag par rdzogs 
[\[111a.7\]]pa'i byang chub tu nges par 'byung ngo /_/rab 'byor byang chub sems dpa' gzugs la rnam par rtog pa dang /_rnam par dpyod pa'i zhe sdang dang /_rab tu rtog pa dang /_rnam par dpyod pa'i zhe sdang dang /_rnam par rtog pa dang /_rnam par dpyod pa'i zhe sdang dang /_zhe sdang dang /_zhe sdang chen po 
[\[111b\]]
[\[111b.1\]]dang /_zhe sdang lnga yongs su shes par byas te yongs su spang bar bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la rnam par rtog pa dang /_rnam par dpyod pa'i zhe sdang dang /_rab tu rtog pa dang /_rnam par dpyod pa'i zhe sdang dang /_
[\[111b.2\]]rnam par rtog pa dang /_rnam par dpyod pa'i zhe sdang dang /_zhe sdang dang /_zhe sdang chen po dang /_zhe sdang lnga yongs su shes par byas te yongs su spang bar bya'o/_/rab 'byor byang chub sems dpas gzugs la zhe sdang lnga po 'di dag yongs su spangs nas gzugs kyi rang bzhin mi dmigs so/_/
[\[111b.3\]]gzugs kyi rang bzhin mi dmigs pas gzugs la gzugs su mi dmigs so/_/gzugs la gzugs su mi dmigs pas gzugs la gzugs dmigs te/_gang gzugs la gzugs dmigs pa de nyid gzugs la gzugs mi dmigs pa'o/_/de gzugs dmigs pa mi 
[\[111b.4\]]dmigs pa des gzugs rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la zhe sdang lnga po 'di dag yongs 
[\[111b.5\]]su spangs nas rnam par shes pa'i rang bzhin mi dmigs so/_/rnam par shes pa'i rang bzhin mi dmigs pas rnam par shes pa la rnam par shes par mi dmigs so/_/rnam par shes pa la rnam par shes pa mi dmigs pas rnam par shes pa la rnam par shes pa dmigs te/_gang rnam 
[\[111b.6\]]par shes pa la rnam par shes pa dmigs pa de nyid rnam par shes pa la rnam par shes pa mi dmigs pa'o/_/de rnam par shes pa dmigs pa mi dmigs pa des rnam par shes pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/
[\[111b.7\]]rab 'byor byang chub sems dpa' gzugs la 'khrul pa'i gti mug dang /_'khrul pa'i rgyu'i gti mug dang /_mi 'khrul pa'i rgyu'i gti mug dang /_gti mug dang /_gti mug chen po dang /_gti mug lnga yongs su shes par byas te yongs su spang bar bya'o/_/rab 'byor byang chub sems dpas 
[\[112a\]]
[\[112a.1\]]tshor ba dang /_'du shes dang /_'du byed rnams dang /_rnam par shes pa la 'khrul pa'i gti mug dang /_'khrul pa'i rgyu'i gti mug dang /_mi 'khrul pa'i rgyu'i gti mug dang /_gti mug dang /_gti mug chen po dang /_gti mug lnga yongs su shes par byas te yongs 
[\[112a.2\]]su spang bar bya'o/_/rab 'byor byang chub sems dpas gzugs la gti mug lnga po 'di dag yongs su spangs nas gzugs kyi rang bzhin mi dmigs so/_/gzugs kyi rang bzhin mi dmigs pas gzugs la gzugs su mi dmigs so/_/gzugs la gzugs su mi dmigs pas gzugs 
[\[112a.3\]]la gzugs dmigs te/_gang gzugs la gzugs dmigs pa de nyid gzugs la gzugs mi dmigs pa'o/_/de gzugs dmigs pa mi dmigs pa des gzugs rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 
[\[112a.4\]]'byung ngo /_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la gti mug lnga po 'di dag yongs su spangs nas rnam par shes pa'i rang bzhin mi dmigs so/_/rnam par shes pa'i rang bzhin mi dmigs pas rnam par shes pa la rnam par 
[\[112a.5\]]shes par mi dmigs so/_/rnam par shes pa la rnam par shes par mi dmigs pas rnam par shes pa la rnam par shes pa dmigs te/_gang rnam par shes pa la rnam par shes pa dmigs pa de nyid rnam par shes pa la rnam par shes pa mi dmigs pa'o/_/de rnam par shes pa 
[\[112a.6\]]dmigs pa mi dmigs pa des rnam par shes pa rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems dpas gzugs la mang du thos pa'i nga rgyal dang /_mngon par mtho ba'i nga rgyal dang /_
[\[112a.7\]]mngon pa'i nga rgyal dang /_nga rgyal dang /_nga rgyal chen po dang /_nga rgyal lnga yongs su shes par byas te yongs su spang bar bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la mang du thos pa'i nga rgyal dang /_mngon par 
[\[112b\]]
[\[112b.1\]]mtho ba'i nga rgyal dang /_mngon pa'i nga'i nga rgyal dang /_nga rgyal dang /_nga rgyal chen po dang /_nga rgyal lnga yongs su shes par byas te yongs su spang bar bya'o/_/rab 'byor byang chub sems dpas gzugs la nga rgyal lnga po 'di dag yongs su spangs nas gzugs kyi rang bzhin mi dmigs 
[\[112b.2\]]so/_/gzugs kyi rang bzhin mi dmigs pas gzugs la gzugs su mi dmigs so/_/gzugs la gzugs su mi dmigs pas gzugs la gzugs dmigs te/_gang gzugs la gzugs dmigs pa de nyid gzugs la gzugs mi dmigs pa'o/_/de gzugs dmigs pa mi 
[\[112b.3\]]dmigs pa des gzugs rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la nga rgyal lnga po 'di dag 
[\[112b.4\]]yongs su spangs nas rnam par shes pa'i rang bzhin mi dmigs so/_/rnam par shes pa'i rang bzhin mi dmigs pas rnam par shes pa la rnam par shes par mi dmigs so/_/rnam par shes pa la rnam par shes par mi dmigs pas rnam par shes pa la rnam par shes pa dmigs te/_gang rnam 
[\[112b.5\]]par shes pa la rnam par shes pa dmigs pa de nyid rnam par shes pa la rnam par shes pa mi dmigs pa'o/_/de rnam par shes pa dmigs pa mi dmigs pa des rnam par shes pa rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 
[\[112b.6\]]'byung ngo /_/rab 'byor byang chub sems dpas gzugs la rang bzhin la phyin ci log gi lta ba dang /_yod do snyam pa'i lta ba dang /_skur pa 'debs pa'i lta ba dang /_lta ba dang /_lta ba chen po dang /_lta ba lnga yongs su shes par byas te yongs su spang bar bya'o/_/rab 'byor byang 
[\[112b.7\]]chub sems dpas tshor ba dang /_'du shes dang /_'du byed rnams dang /_rnam par shes pa la rang bzhin la phyin ci log pa'i lta ba dang /_yod do snyam pa'i lta ba dang /_skur pa 'debs pa'i lta ba dang /_lta ba dang /_lta ba chen po dang /_lta ba lnga yongs su shes par byas te yongs su spang bar 
[\[113a\]]
[\[113a.1\]]bya'o/_/rab 'byor byang chub sems dpas gzugs la lta ba lnga po 'di dag yongs su spangs nas gzugs kyi rang bzhin mi dmigs so/_/gzugs kyi rang bzhin mi dmigs pas gzugs la gzugs su mi dmigs so/_/gzugs la gzugs su mi dmigs 
[\[113a.2\]]pas gzugs la gzugs dmigs te gang gzugs la gzugs dmigs pa de nyid gzugs la gzugs mi dmigs pa'o/_/de gzugs dmigs pa mi dmigs pa des gzugs rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub 
[\[113a.3\]]tu nges par 'byung ngo /_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la lta ba lnga po 'di dag yongs su spangs nas rnam par shes pa'i rang bzhin mi dmigs so/_/rnam par shes pa'i rang bzhin mi dmigs pas rnam par 
[\[113a.4\]]shes pa la rnam par shes par mi dmigs so/_/rnam par shes pa la rnam par shes par mi dmigs pas rnam par shes pa la rnam par shes pa dmigs te/_gang rnam par shes pa la rnam par shes par dmigs pa de nyid rnam par shes pa la rnam par shes pa mi dmigs pa'o/_/de rnam 
[\[113a.5\]]par shes pa dmigs pa mi dmigs pa des rnam par shes pa rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems dpas gzugs dang chos la yid gnyis za ba dang /_'gro ba dang /_sdug 
[\[113a.6\]]bsngal la yid gnyis za ba dang /_mya ngan las 'das pa dang /_sangs rgyas dang byang chub sems dpa' la yid gnyis za ba dang /_yid gnyis za ba dang /_yid gnyis za ba chen po dang /_yid gnyis za ba lnga yongs su shes par byas te/_yongs su spang bar bya'o/_/rab 'byor byang chub sems 
[\[113a.7\]]dpas tshor ba dang /_'du shes dang /_'du byed rnams dang /_rnam par shes pa la chos la yid gnyis za ba dang /_'gro ba dang /_sdug bsngal la yid gnyis za ba dang /_mya ngan las 'das pa dang /_sangs rgyas dang byang chub sems dpa' la yid gnyis za ba dang /_yid gnyis za ba dang /_yid 
[\[113b\]]
[\[113b.1\]]gnyis za ba chen po dang /_yid gnyis za ba lnga yongs su shes par byas te yongs su spang bar bya'o/_/rab 'byor byang chub sems dpas gzugs la yid gnyis za ba 'di dag yongs su spangs nas gzugs kyi rang bzhin mi dmigs so/_/gzugs kyi rang bzhin mi dmigs pas gzugs 
[\[113b.2\]]la gzugs su mi dmigs so/_/gzugs la gzugs su mi dmigs pas gzugs la gzugs su dmigs te/_gang gzugs la gzugs dmigs pa de nyid gzugs la gzugs mi dmigs pa'o/_/de gzugs dmigs pa mi dmigs pa des gzugs rnam pa thams cad du zil gyis 
[\[113b.3\]]mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la yid gnyis za ba lnga po 'di dag yongs su spangs nas rnam par shes pa'i rang bzhin 
[\[113b.4\]]mi dmigs so/_/rnam par shes pa'i rang bzhin mi dmigs pas rnam par shes pa la rnam par shes par mi dmigs so/_/rnam par shes pa la rnam par shes par mi dmigs pas rnam par shes pa la rnam par shes pa dmigs te/_gang rnam par shes pa la rnam par shes pa dmigs 
[\[113b.5\]]pa de nyid rnam par shes pa la rnam par shes pa mi dmigs pa'o/_/de rnam par shes pa dmigs pa mi dmigs pa des rnam par shes pa rnam pa thams cad du zil gyis mnan nas 'di lta ste/_bla na med pa yang dag par rdzogs pa'i byang chub tu nges par 'byung ngo /_/rab 'byor byang chub sems 
[\[113b.6\]]dpa' gzugs yongs su tshol zhing gzugs kyi chos ston pa gzugs la lus dang /_ngag dang /_yid kyi las yongs su sbyong zhing gzugs de ji ltar brjod pa dang /_ji ltar bstan pa dang /_ji ltar bsnyad pa bzhin du yongs su tshol zhing chos ston te/_de la lus dang /_ngag dang /_yid kyi las 
[\[113b.7\]]yongs su sbyong ba gzugs la nyes pa yongs su tshol ba'i byang chub sems dpar rig par bya'o/_/gzugs la dam pa'i chos ma yin pa'i gtam can gyi byang chub sems dpar rig par bya'o/_/gzugs la lus dang /_ngag dang /_yid kyi las yongs su ma dag pa'i byang chub sems dpar 
[\[114a\]]
[\[114a.1\]]rig par bya'o/_/rab 'byor byang chub sems dpa' gzugs yongs su tshol zhing gzugs kyi chos ston la gzugs la lus dang /_ngag dang /_yid kyi las yongs su sbyong zhing gzugs de la ji ltar brjod pa bzhin du ma yin/_ji ltar bstan pa bzhin du ma yin/_
[\[114a.2\]]ji ltar bsnyad pa bzhin du ma yin par yongs su tshol zhing chos ston te/_de la lus dang /_ngag dang /_yid kyi las yongs su sbyong na gzugs la legs par tshol ba'i byang chub sems dpa' ste/_yang dag pa'i ngag gi las kyi gtam can gyi byang chub sems dpar rig par bya'o/_/
[\[114a.3\]]gzugs de la lus dang /_ngag dang /_yid kyi las yongs su dag pa'i byang chub sems dpar rig par bya'o/_/rab 'byor byang chub sems dpa' tshor ba dang /_'du shes dang /_'du byed rnams dang /_rnam par shes pa yongs su tshol zhing rnam par shes pa'i chos ston la/_rnam par 
[\[114a.4\]]shes pa la lus dang /_ngag dang /_yid kyi las yongs su sbyong zhing rnam par shes pa de ji ltar brjod pa dang /_ji ltar bstan pa dang /_ji ltar bsnyad pa bzhin du yongs su tshol zhing chos ston te/_de la lus dang /_ngag dang /_yid kyi las yongs su sbyong na/_rnam par shes pa la nyes par 
[\[114a.5\]]yongs su tshol ba'i byang chub sems dpar rig par bya'o/_/rnam par shes pa la dam pa'i chos ma yin pa'i gtam can gyi byang chub sems dpar rig par bya'o/_/rnam par shes pa la lus dang /_ngag dang yid kyi las yongs su ma dag pa'i byang chub sems dpar rig par bya'o/_/rab 'byor 
[\[114a.6\]]byang chub sems dpa' rnam par shes pa yongs su tshol zhing rnam par shes pa'i chos ston la/_rnam par shes pa la lus dang ngag dang /_yid kyi las yongs su sbyong zhing rnam par shes pa de la ji ltar brjod pa bzhin du ma yin/_ji ltar bstan pa bzhin du ma yin/_ji ltar bsnyad pa bzhin du ma yin 
[\[114a.7\]]par yongs su tshol zhing chos ston te/_de la lus dang ngag dang /_yid kyi las yongs su sbyong na rnam par shes pa la legs par tshol ba'i byang chub sems dpa' ste/_yang dag pa'i ngag gi las kyi gtam can gyi byang chub sems dpar rig par bya'o/_/rnam par shes pa de la lus dang ngag 
[\[114b\]]
[\[114b.1\]]dang /_yid kyi las yongs su dag pa'i byang chub sems dpar rig par bya'o/_/rab 'byor byang chub sems dpa' gzugs la sems mnyam par gzhag par 'dod cing gzugs de la nang du mos na/_gzugs la mos par bya ba'i gzugs dang /_mos pa'i gzugs gnyis 
[\[114b.2\]]dmigs par 'gyur ro/_/de la byang chub sems dpa' mos pa'i gzugs la mos par bya ba ji lta ba bzhin du ston tam/_mos par bya ba la mos pa ji lta ba bzhin du ston na gzugs la yang dag pa ma yin par ston pa'i byang chub sems dpar rig par bya'o/_/de ci'i phyir zhe na/_rab 'byor 
[\[114b.3\]]mos par bya ba'i gzugs las mos pa'i gzugs kyi mtshan nyid gud na med do/_/rab 'byor gal te mos par bya ba'i gzugs las mos pa'i gzugs kyi mtshan nyid gud na yod na ni mos par bya ba la sems can mos pa tha dad pa rnams dang /_mtshungs par lta ba tha dad par dmigs par 'gyur 
[\[114b.4\]]zhing rmi lam la sogs pa la dmigs pa med pa'i mos pas dmigs par yang mi 'gyur la/_byis pa so so'i skye bo rnams kyang gzugs la de kho na mthong bar 'gyur zhing rnam par mi rtog pa'i mos pa grub pa/_rigs pa la yang mos par bya ba'i gzugs rjes su 'jug par mi 'gyur ba zhig na/_rab 
[\[114b.5\]]'byor 'di ltar mos par bya ba la sems can mos pa tha dad pa rnams dang /_mtshungs par lta ba tha dad par ma gyur cing rmi lam la sogs pa la yang dmigs pa med pa'i mos pa dmigs la/_byis pa so so'i skye bo rnams kyang gzugs la de kho na mthong bar ma gyur te/_rnam par mi rtog pa'i mos 
[\[114b.6\]]pa grub pa/_rigs pa la yang mos par bya ba'i gzugs rjes su 'jug ste/_de'i phyir byang chub sems dpas mos pa'i gzugs las mos par bya ba'i gzugs kyi mtshan nyid gud na med par blta bar bya'o/_/gzhan du na mos par bya ba'i gzugs de ji lta ba bzhin du mtshan ma dang bcas pa'i lta ba'i mos 
[\[114b.7\]]pa'i gzugs kyang yang dag par byung ba ni ma gtogs so/_/de bas na don gzhan snang ngo /_/de ltar mthong ba'i byang chub sems dpas mos par bya ba'i gzugs kyi 'du shes rnam par 'jig ste/_de 'di snyam du sems so/_/mos par bya ba'i gzugs yod na mos pa'i gzugs rigs par 'gyur gyi/_
[\[115a\]]
[\[115a.1\]]med na ni ma yin par rig nas gzugs la 'khrul pa'i sems dmigs te/_mos pa'i gzugs kyi 'du shes kyang rnam par 'jig go/_/de gzugs gnyis kyi 'du shes rnam par bshig cing gzugs kyi 'du shes thams cad bshig nas gzugs thams cad mi dmigs so/_/
[\[115a.2\]]gzugs thams cad mi dmigs pas gzugs la 'khrul par dmigs so/_/gzugs la 'khrul par dmigs pas gzugs la 'khrul pa'i rgyu dmigs so/_/gzugs la 'khrul pa'i rgyu dmigs pas gzugs la 'khrul pa med pa'i chos yang dag par sgrub bo/_/gzugs la 
[\[115a.3\]]'khrul pa med pa'i chos yang dag par sgrub pas gzugs la 'khrul pa med pa'i rgyu dmigs so/_/gzugs la 'khrul pa med pa'i rgyu dmigs pas gzugs la 'khrul pa med pa'i chos yang dag par sgrub bo/_/gzugs la 'khrul pa med pa'i chos yang dag par sgrub pas gzugs la 'khrul pa med 
[\[115a.4\]]pa'i rgyu 'thun pa'i chos yang dag par sgrub ste/_des gzugs la 'khrul pa dang /_'khrul pa med pa'i chos snga nas yang dag par bsgrubs pa yin no/_/de gzugs la 'khrul pa med pa'i chos dang 'khrul pa med pa'i rgyu 'thun pa'i chos la brten nas sangs rgyas kyi chos thams cad sgom mo/_/sems 
[\[115a.5\]]can rnams kyang yongs su smin par byed do/_/sangs rgyas kyi zhing yang yongs su sbyong ngo /_/myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/_/byang chub sems dpa' gzugs la de ltar ston na yang dag par ston pa yin no/_/rab 'byor byang chub 
[\[115a.6\]]sems dpa' tshor ba dang /_'du shes dang /_'du byed rnams dang /_rnam par shes pa la sems mnyam par gzhag par 'dod cing rnam par shes pa de la nang du mos na rnam par shes pa la mos par bya ba'i gzugs dang /_mos pa'i gzugs gnyis dmigs par 'gyur ro/_/de la byang chub 
[\[115a.7\]]sems dpa' mos pa'i rnam par shes pa la mos pa la/_mos par bya ba ji lta ba bzhin du ston tam/_mos par bya ba la mos pa ji lta ba bzhin du ston na rnam par shes pa la yang dag pa ma yin par ston pa'i byang chub sems dpar rig par bya'o/_/de ci'i phyir zhe na/_rab 'byor mos par bya ba'i rnam 
[\[115b\]]
[\[115b.1\]]par shes pa las mos pa'i rnam par shes pa'i mtshan nyid gud na med do/_/rab 'byor gal te mos par bya ba'i rnam par shes pa las mos pa'i rnam par shes pa'i mtshan nyid gud na yod na ni mos par bya ba la sems can mos pa tha dad pa rnams dang /_mtshungs par lta ba tha dad par dmigs 
[\[115b.2\]]par 'gyur zhing /_rmi lam la sogs pa la dmigs pa med pa'i mos pa dmigs par yang mi 'gyur la/_byis pa so so'i skye bo rnams kyang rnam par shes pa la de kho na mthong bar yang 'gyur zhing /_rnam par mi rtog pa'i mos pa grub par rigs pa la yang mos par bya ba'i rnam par shes par 
[\[115b.3\]]rjes su 'jug par mi 'gyur ba zhig na/_rab 'byor 'di ltar mos par bya ba la sems can mos pa tha dad pa rnams dang /_mtshungs par lta ba tha dad par ma gyur cing /_/rmi lam la sogs pa la yang dmigs pa med pa'i mos pa de dmigs la/_byis pa so so'i skye bo rnams kyang rnam par shes pa 
[\[115b.4\]]la de kho na mthong bar ma gyur te/_rnam par mi rtog pa'i mos pa grub pa/_rig pa la yang mos par bya ba'i rnam par shes pa rjes su 'jug ste/_de'i phyir byang chub sems dpas mos pa'i rnam par shes pa las mos par bya ba'i rnam par shes pa'i mtshan nyid gud na med par blta bar 
[\[115b.5\]]bya'o/_/gzhan du na mos par bya ba'i rnam par shes pa de ji lta ba bzhin du mtshan ma dang bcas pa'i lta ba'i mos pa'i rnam par shes pa yang yang dag par byung ba ni ma gtogs so/_/de bas na don gzhan snang ngo /_/de ltar mthong ba'i byang chub sems dpa' mos par bya ba'i rnam par 
[\[115b.6\]]shes pa'i 'du shes rnam par 'jig ste/_de 'di snyam du sems so/_/mos par bya ba'i rnam par shes pa yod na/_mos pa'i rnam par shes pa yang rigs par 'gyur gyi/_med na ni ma yin par rig nas mos pa'i rnam par shes pa la mos pa'i rnam par shes pa'i 'du shes kyang 
[\[115b.7\]]rnam par 'jig go/_/de rnam par shes pa gnyis kyi 'du shes rnam par bshig nas rnam par shes pa thams cad mi dmigs so/_/rnam par shes pa thams cad mi dmigs pas rnam par shes pa la 'khrul par dmigs so/_/rnam par shes pa la 'khrul par dmigs pas rnam par 
[\[116a\]]
[\[116a.1\]]shes pa la 'khrul pa'i rgyu dmigs so/_/rnam par shes pa la 'khrul pa'i rgyu dmigs pas rnam par shes pa la 'khrul pa med pa'i chos yang dag par sgrub bo/_/rnam par shes pa la 'khrul pa med pa'i chos yang dag par sgrub pas rnam par shes pa la 'khrul pa 
[\[116a.2\]]med pa'i rgyu 'thun pa'i chos yang dag par sgrub ste/_des rnam par shes pa la 'khrul pa dang /_'khrul pa med pa'i chos snga nas yang dag par bsgrubs pa yin no/_/de rnam par shes pa la 'khrul pa med pa'i chos dang /_'khrul pa med pa'i rgyu 'thun pa'i chos la brten nas 
[\[116a.3\]]sangs rgyas kyi chos thams cad sgom mo/_/sems can rnams kyang yongs su smin par byed do/_/sangs rgyas kyi zhing yang yongs su sbyong ngo /_/myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/_/byang chub sems dpa' rnam par shes 
[\[116a.4\]]pa la de ltar ston na/_yang dag par ston par rig par bya'o/_/rab 'byor byang chub sems dpas gzugs la dam pa'i chos nye bar bsgrub pa'i byams pa dang /_'jig rten pa'i bde ba nye bar bsgrub pa'i byams pa dang /_'jig rten las 'das pa'i bde ba nye bar bsgrub pa'i 
[\[116a.5\]]byams pa dang /_byams pa dang /_byams pa chen po dang /_byams pa rnam pa lnga bsgom par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la dam pa'i chos nye bar bsgrub pa'i byams pa dang /_'jig 
[\[116a.6\]]rten pa'i bde ba nye bar bsgrub pa'i byams pa dang /_'jig rten las 'das pa'i bde ba nye bar bsgrub pa'i byams pa dang /_byams pa dang /_byams pa chen po dang /_byams pa rnam pa lnga bsgom par bya'o/_rab 'byor byang chub sems dpas gzugs la mi sdud pa'i snying rje 
[\[116a.7\]]dang /_'du ba'i snying rje dang /_'bral ba'i snying rje dang /_snying rje dang /_snying rje chen po dang /_snying rje rnam pa lnga bsgom par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la mi sdud pa'i snying rje dang /_
[\[116b\]]
[\[116b.1\]]'du ba'i snying rje dang /_'bral ba'i snying rje dang /_snying rje dang /_snying rje chen po dang /_snying rje rnam pa lnga bsgom par bya'o/_/rab 'byor byang chub sems dpas gzugs la dam pa'i chos la dad pas brlan pa dang /_phan 'dogs pa dang /_rjes su yi rang ba'i dga' 
[\[116b.2\]]ba dang /_'jig rten pa'i bde bas brlan pa dang /_phan 'dogs pa dang /_rjes su yi rang ba'i dga' ba dang /_'jig rten las 'das pa'i bde bas brlan pa dang /_phan 'dogs pa dang /_rjes su yi rang ba'i dga' ba dang /_dga' ba dang /_dga' ba chen po dang /_
[\[116b.3\]]dga' ba rnam pa lnga bsgom par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la dam pa'i chos la dad pas brlan pa dang /_phan 'dogs pa dang /_rjes su yi rang ba'i dga' ba dang /_'jig rten 
[\[116b.4\]]pa'i bde bas brlan pa dang /_phan 'dogs pa dang /_rjes su yi rang ba'i dga' ba dang /_'jig rten las 'das pa'i bde bas brlan pa dang /_phan 'dogs pa dang /_rjes su yi rang ba'i dga' ba dang /_dga' ba dang /_dga' ba chen po dang /_dga' ba rnam pa lnga bsgom 
[\[116b.5\]]par bya'o/_/rab 'byor byang chub sems dpas gzugs la lta ba ngan pa dang /_kun nas nyon mongs pa med pa/_brtul ba'i btang snyoms dang /_nyes pa thams cad yongs su spang ba dang /_kun nas nyon mongs pa brtul ba'i btang snyoms dang /_yon tan thams cad 
[\[116b.6\]]yongs su bsdu ba dang /_kun nas nyon mongs pa med pa'i brtul ba'i btang snyoms dang /_btang snyoms dang /_btang snyoms chen po dang /_btang snyoms rnam pa lnga bsgom par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_
[\[116b.7\]]rnam par shes pa la lta ba ngan pa dang /_kun nas nyon mongs pa med pa brtul ba'i btang snyoms dang /_nyes pa thams cad yongs su spang ba dang /_kun nas nyon mongs pa med pa brtul ba'i btang snyoms dang /_yon tan thams cad yongs su bsdu ba dang /_kun nas nyon mongs pa 
[\[117a\]]
[\[117a.1\]]med pa brtul ba'i btang snyoms dang /_btang snyoms dang /_btang snyoms chen po dang /_btang snyoms lnga bsgom par bya'o/_/rab 'byor byang chub sems dpa' sbyin pa'i pha rol tu phyin pa la brtson pas gzugs la dam bcas pa'i sbyin pa dang /_
[\[117a.2\]]zang zing dang mi 'jigs pa bsgrub pa'i sbyin pa dang /_chos bsgrub pa'i sbyin pa dang /_sbyin pa dang /_sbyin pa chen po dang /_sbyin pa rnam pa lnga bsgom par bya'o/_/rab 'byor byang chub sems dpa' sbyin pa'i pha rol tu phyin pa la brtson pas tshor ba dang /_
[\[117a.3\]]'du shes dang /_'du byed rnams dang /_rnam par shes pa la dam bcas pa'i sbyin pa dang /_zang zing dang /_mi 'jigs pa bsgrub pa'i sbyin pa dang /_chos bsgrub pa'i sbyin pa dang /_sbyin pa dang /_sbyin pa chen po dang /_sbyin pa rnam pa lnga bsgom par bya'o/_/rab 'byor byang chub sems dpa' 
[\[117a.4\]]tshul khrims kyi pha rol tu phyin pa la brtson pas gzugs la yang dag par blangs pa dang brda can gyi sdom pa'i tshul khrims dang /_bsam gtan gyi sdom pa'i tshul khrims dang /_zag pa med pa'i sdom pa'i tshul khrims dang /_tshul khrims dang /_tshul khrims chen po dang /_tshul 
[\[117a.5\]]khrims rnam pa lnga bsgom par bya'o/_/rab 'byor byang chub sems dpa' tshul khrims kyi pha rol tu phyin pa la brtson pas tshor ba dang /_'du shes dang /_'du byed rnams dang /_rnam par shes pa la yang dag par blangs pa dang brda can gyi sdom pa'i tshul khrims dang /_bsam 
[\[117a.6\]]gtan gyi sdom pa'i tshul khrims dang /_zag pa med pa'i sdom pa'i tshul khrims dang /_tshul khrims dang /_tshul khrims chen po dang /_tshul khrims rnam pa lnga bsgom par bya'o/_/rab 'byor byang chub sems dpa' bzod pa'i pha rol tu phyin pa la brtson pas gzugs la sems can 
[\[117a.7\]]gnod pa byed pa la ji mi snyam pa'i bzod pa dang /_sdug bsngal dang du len pa'i bzod pa dang /_chos la nges par sems pa'i bzod pa dang /_bzod pa dang /_bzod pa chen po dang /_bzod pa rnam pa lnga bsgom par bya'o/_/rab 'byor byang chub sems dpa' bzod pa'i pha rol tu phyin pa la 
[\[117b\]]
[\[117b.1\]]brtson pas tshor ba dang /_'du shes dang /_'du byed rnams dang /_rnam par shes pa la sems can gnod pa byed pa la ji mi snyam pa'i bzod pa dang /_sdug bsngal dang du len pa'i bzod pa dang /_chos la nges par sems pa'i bzod pa dang /_bzod pa dang /_bzod pa chen po dang /_bzod 
[\[117b.2\]]pa rnam pa lnga bsgom par bya'o/_/rab 'byor byang chub sems dpa' brtson 'grus kyi pha rol tu phyin pa la brtson pas gzugs la lung nod pa dang /_kha ton bya ba sems pa'i brtson 'grus dang /_nyes pa thams cad yongs su spang ba'i brtson 'grus dang /_yon tan thams cad yongs su bsdu 
[\[117b.3\]]ba'i brtson 'grus dang /_brtson 'grus dang /_brtson 'grus chen po dang /_brtson 'grus rnam pa lnga bsgom par bya'o/_/rab 'byor byang chub sems dpa' brtson 'grus kyi pha rol tu phyin pa la brtson pas tshor ba dang /_'du shes dang /_'du byed rnams dang /_rnam par shes 
[\[117b.4\]]pa la lung nod pa dang /_kha ton bya ba sems pa'i brtson 'grus dang /_nyes pa thams cad yongs su spang ba'i brtson 'grus dang /_yon tan thams cad yongs su bsdu ba'i brtson 'grus dang /_brtson 'grus dang /_brtson 'grus chen po dang /_brtson 'grus rnam pa lnga bsgom 
[\[117b.5\]]par bya'o/_/rab 'byor byang chub sems dpa' bsam gtan gyi pha rol tu phyin pa la brtson pas gzugs la tshig 'bru la ltos pa'i dge ba'i bsam gtan dang /_tshig 'bru la mi ltos pa'i dge ba gdod ma nas dag pa'i 'jig rten pa'i bsam gtan dang /_'jig rten las 'das 
[\[117b.6\]]pa'i bsam gtan dang /_bsam gtan dang /_bsam gtan chen po dang /_bsam gtan rnam pa lnga bsgom par bya'o/_/rab 'byor byang chub sems dpa' bsam gtan gyi pha rol tu phyin pa la brtson pas tshor ba dang /_'du shes dang /_'du byed rnams dang /_rnam par shes pa la tshig 
[\[117b.7\]]'bru la ltos pa'i dge ba'i bsam gtan dang /_tshig 'bru la mi ltos pa'i dge ba gdod ma nas dag pa'i 'jig rten pa'i bsam gtan dang /_'jig rten las 'das pa'i bsam gtan dang /_bsam gtan dang /_bsam gtan chen po dang /_bsam gtan rnam pa lnga bsgom par 
[\[118a\]]
[\[118a.1\]]bya'o/_/rab 'byor byang chub sems dpa' shes rab kyi pha rol tu phyin pa la brtson pas gzugs la tshig 'bru la ltos pa'i bsam gtan la brten pa'i shes rab dang /_tshig 'bru la mi ltos pa'i dge ba gdod ma nas dag pa'i 'jig rten pa'i bsam gtan la brten pa'i 
[\[118a.2\]]shes rab dang /_'jig rten las 'das pa'i bsam gtan la brten pa'i shes rab dang /_shes rab dang /_shes rab chen po dang /_shes rab rnam pa lnga bsgom par bya'o/_/rab 'byor byang chub sems dpa' shes rab kyi pha rol tu phyin pa la brtson pas tshor ba dang /_'du shes dang /_
[\[118a.3\]]'du byed rnams dang /_rnam par shes pa la tshig 'bru la ltos pa'i dge ba'i bsam gtan la brten pa'i shes rab dang /_tshig 'bru la mi ltos pa'i dge ba gdod ma nas dag pa'i 'jig rten pa'i bsam gtan la brten pa'i shes rab dang /_'jig rten las 'das pa'i bsam gtan la brten pa'i 
[\[118a.4\]]shes rab dang /_shes rab dang /_shes rab chen po dang /_shes rab rnam pa lnga bsgom par bya'o/_/rab 'byor byang chub sems dpa' dge ba'i bshes gnyen la bsten pa dang ldan pas mnyan pas bsten pa dang /_bsnyen bkur bya ba dang /_yongs su spyad pa dang /_bslab pa'i cho ga dang 
[\[118a.5\]]'thun pas bsten pa dang /_nan tan gyis mgu bar bya bas bsten pa dang /_bsten pa dang /_bsten pa chen po dang /_dge ba'i bshes gnyen la bsten pa rnam pa lngas gzugs la dge ba'i bshes gnyen la bsten par bya'o/_/rab 'byor byang chub sems dpa' dge ba'i bshes gnyen la 
[\[118a.6\]]bsten pa dang ldan pas mnyan pas bsten pa dang /_bsnyen bkur bya ba dang /_yongs su spyad pa dang /_bslab pa'i cho ga bzhin du bsten pa dang /_nan tan gyis mgu bar bya bas bsten pa dang /_bsten pa dang /_bsten pa chen po dang /_dge ba'i bshes gnyen la bsten pa rnam pa lngas tshor ba 
[\[118a.7\]]dang /_'du shes dang /_'du byed rnams dang /_rnam par shes pa la dge ba'i bshes gnyen la [(]bstan [,]bsten [)]par bya'o/_/de ltar dge ba'i bshes gnyen la bsten pa'i byang chub sems dpa' ni rnam par thar pa'i thabs kyang yongs su 'dzin cing bsod nams mang po yang rab tu bskyed de 
[\[118b\]]
[\[118b.1\]]myur du bla na med pa yang dag par rdzogs pa'i byang chub tu yang nges par 'byung ngo /_/rab 'byor byang chub sems dpa' de bzhin gshegs pa la mchod pa la brtson pas bstod pa sna tshogs nye bar bsgrub pa'i mchod pa dang /_'thob pa dang /_bkur sti nye bar bsgrub pa'i mchod pa 
[\[118b.2\]]dang /_nan tan gyis mnyes par bya ba'i mchod pa dang /_mchod pa dang /_mchod pa chen po dang /_mchod pa rnam pa lngas gzugs la de bzhin gshegs pa la mchod par bya'o/_/rab 'byor byang chub sems dpa' de bzhin gshegs pa la mchod pa la brtson pas bstod pa sna 
[\[118b.3\]]tshogs nye bar bsgrub pa'i mchod pa dang /_'thob pa dang /_bkur sti nye bar bsgrub pa'i mchod pa dang /_nan tan gyis mnyes par bya ba'i mchod pa dang /_mchod pa dang /_mchod pa chen po dang /_mchod pa rnam pa lngas tshor ba dang /_'du shes dang /_'du byed rnams dang /_rnam par shes 
[\[118b.4\]]pa la de bzhin gshegs pa la mchod par bya'o/_/de ltar de bzhin gshegs pa la mchod pa la brtson pa'i byang chub sems dpa' la phyogs bcu'i 'jig rten gyi khams mtha' yas pa'i sangs rgyas bcom ldan 'das rnams kyis bsngags pa brjod pa mdzad do/_/lha dang /_mi dang /_
[\[118b.5\]]lha ma yin du bcas pa'i 'jig rten las kyang 'thob pa dang /_bkur sti rnyed do/_/sems can tshad med pa yang yongs su smin par byed do/_/sangs rgyas kyi zhing yang yongs su dag par byed de myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/_/
[\[118b.6\]]rab 'byor byang chub sems dpa' sbyin pa'i pha rol tu phyin pa dang ldan pa gzugs la mtshan ma dang bcas pa'i sbyin pa sgom na myur du sbyin pa'i pha rol tu phyin pa yongs su rdzogs par mi byed do/_/mtshan ma med pa'i sbyin pa sgom na ni myur du sbyin pa'i pha rol tu phyin pa yongs su rdzogs par 
[\[118b.7\]]byed do/_/rab 'byor byang chub sems dpa' gzugs la mtshan ma dang bcas pa'am/_mtshan ma med pa'i sbyin pa ji ltar sgom zhe na/_rab 'byor gal te byang chub sems dpa' gzugs la sbyin pa la mos na/_mos par bya ba'i sbyin pa'am/_mos pa'i sbyin pa dmigs te/_byang 
[\[119a\]]
[\[119a.1\]]chub sems dpa' gzugs la mtshan ma dang bcas pa'i sbyin pa bsgom pa rig par bya'o/_/rab 'byor gal te byang chub sems dpa' gzugs la sbyin pa la mos na 'di lta ste/_gzugs ngo bo nyid kyis dmigs su med pa dang /_de ltar dngos po dmigs su med pa 
[\[119a.2\]]dang /_rang bzhin gyis dmigs su med pas mos par bya ba'i sbyin pa mi dmigs shing mos pa'i sbyin pa mi dmigs te/_byang chub sems dpa' gzugs la mtshan ma med pa'i sbyin pa bsgom par rig par bya'o/_/rab 'byor byang chub sems dpa' sbyin pa'i pha rol tu phyin pa la brtson pas tshor ba 
[\[119a.3\]]dang /_'du shes dang /_'du byed rnams dang /_rnam par shes pa la mtshan ma dang bcas pa'i sbyin pa sgom na myur du sbyin pa'i pha rol tu phyin pa yongs su rdzogs par mi byed do/_/mtshan ma med pa'i sbyin pa sgom na ni myur du sbyin pa'i pha rol tu phyin pa yongs su rdzogs par byed do/_/rab 'byor byang chub 
[\[119a.4\]]sems dpa' rnam par shes pa la mtshan ma dang bcas pa'am/_mtshan ma med pa'i sbyin pa ji ltar sgom zhe na/_rab 'byor gal te byang chub sems dpa' rnam par shes pa la sbyin pa la mos na mos par bya ba'i sbyin pa'am mos pa'i sbyin pa dmigs te/_byang chub sems dpa' rnam par shes 
[\[119a.5\]]pa la mtshan ma dang bcas pa'i sbyin pa bsgom par rig par bya'o/_/rab 'byor gal te byang chub sems dpa' rnam par shes pa la sbyin pa la mos na/_'di lta ste/_rnam par shes pa ngo bo nyid kyis dmigs su med pa dang /_de ltar dngos po dmigs su med pa dang /_rang bzhin gyis dmigs 
[\[119a.6\]]su med pas mos par bya ba'i sbyin pa mi dmigs shing mos pa'i sbyin pa mi dmigs te/_byang chub sems dpa' rnam par shes pa la mtshan ma med pa'i sbyin pa bsgom par rig par bya'o/_/tshul khrims dang /_bzod pa dang /_brtson 'grus dang /_bsam gtan dang /_shes rab la yang de bzhin sbyar bar 
[\[119a.7\]]bya'o/_/rab 'byor byang chub sems dpas gzugs la stong pa nyid kyi ting nge 'dzin yongs su shes par bya'o/_/rab 'byor gzugs la stong pa nyid kyi ting nge 'dzin gang zhe na/_rab 'byor gang gzugs la dngos po med pa stong pa nyid dang /_de ltar dngos po stong pa nyid dang /_rang bzhin stong pa nyid la dmigs nas 
[\[119b\]]
[\[119b.1\]]sems rtse gcig tu byed pa 'di ni stong pa nyid kyi ting nge 'dzin te/_byang chub sems dpas de ltar gzugs la stong pa nyid kyi ting nge 'dzin yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la stong pa nyid kyi ting nge 'dzin 
[\[119b.2\]]yongs su shes par bya'o/_/rab 'byor rnam par shes pa la stong pa nyid kyi ting nge 'dzin gang zhe na/_rab 'byor gang rnam par shes pa la dngos po med pa stong pa nyid dang /_de ltar dngos po stong pa nyid dang /_rang bzhin stong pa nyid la dmigs nas sems rtse gcig tu byed pa 'di ni stong pa nyid kyi ting nge 
[\[119b.3\]]'dzin te/_rab 'byor byang chub sems dpas de ltar rnam par shes pa la stong pa nyid kyi ting nge 'dzin yongs su shes par bya'o/_/rab 'byor byang chub sems dpas gzugs la mtshan ma med pa'i ting nge 'dzin yongs su shes par bya'o/_/rab 'byor gzugs la mtshan ma med pa'i ting nge 'dzin gang zhe na/_
[\[119b.4\]]rab 'byor gang byang chub sems dpas gzugs la gzugs dngos po med pa stong pa nyid dang /_de ltar dngos po stong pa nyid dang /_rang bzhin stong pa nyid du de ltar yid la byed cing gzugs la dngos po'i mtshan ma 'gags te dngos po med pa'i mtshan ma'i rjes su 'brang ba'i rnam par shes pa dang 
[\[119b.5\]]yang bral/_de ltar dngos po'i mtshan ma rjes su 'brang ba'i rnam par shes pa dang yang bral/_dngos po dang /_dngos po med pa'i mtshan ma'i rjes su 'brang ba'i rnam par shes pa dang yang bral bar sems rtse gcig tu byed pa 'di ni rab 'byor gzugs la mtshan ma med pa'i ting nge 'dzin te/_byang chub sems 
[\[119b.6\]]dpas de ltar gzugs la mtshan ma med pa'i ting nge 'dzin yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la mtshan ma med pa'i ting nge 'dzin yongs su shes par bya'o/_/rab 'byor rnam par shes pa la mtshan ma med 
[\[119b.7\]]pa'i ting nge 'dzin gang zhe na/_rab 'byor gang byang chub sems dpas rnam par shes pa la rnam par shes pa dngos po med pa stong pa nyid dang /_de ltar dngos po stong pa nyid dang /_rang bzhin stong pa nyid du de ltar yid la byed cing rnam par shes pa la dngos po'i mtshan ma 'gags te/_dngos po med pa'i mtshan 
[\[120a\]]
[\[120a.1\]]ma'i rjes su 'brang ba'i rnam par shes pa dang yang bral/_de ltar dngos po'i mtshan ma'i rjes su 'brang ba'i rnam par shes pa dang yang bral/_dngos po dang dngos po med pa'i mtshan ma'i rjes su 'brang ba'i rnam par shes pa dang yang bral bar sems rtse gcig tu byed pa 'di ni rab 'byor rnam par shes pa la mtshan ma med 
[\[120a.2\]]pa'i ting nge 'dzin te/_byang chub sems dpas de ltar rnam par shes pa la mtshan ma med pa'i ting nge 'dzin yongs su shes par bya'o/_/rab 'byor byang chub sems dpas gzugs la smon pa med pa'i ting nge 'dzin yongs su shes par bya'o/_/rab 'byor gzugs la smon pa med pa'i ting nge 'dzin gang zhe na/_gang gzugs 
[\[120a.3\]]la stong pa nyid dang /_mtshan ma med pa'i ting nge 'dzin rnyed pas gzugs la dngos po med pa'i mtshan ma dang mi 'thun pa'i dmigs pa dang /_de ltar dngos po med pa'i mtshan ma dang mi 'thun pa'i dmigs pa dang /_dngos po dang dngos po med pa'i mtshan ma dang mi 'thun pa'i dmigs pa la sems rtse gcig tu byed 
[\[120a.4\]]pa 'di ni rab 'byor gzugs la smon pa med pa'i ting nge 'dzin te/_rab 'byor byang chub sems dpas de ltar gzugs la smon pa med pa'i ting nge 'dzin yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la smon pa med pa'i ting nge 
[\[120a.5\]]'dzin yongs su shes par bya'o/_/rab 'byor rnam par shes pa la smon pa med pa'i ting nge 'dzin gang zhe na/_rab 'byor gang rnam par shes pa la stong pa nyid dang /_mtshan ma med pa'i ting nge 'dzin rnyed pas rnam par shes pa la dngos po med pa'i mtshan ma dang mi 'thun pa'i dmigs pa dang /_de ltar dngos po'i mtshan ma dang /_
[\[120a.6\]]mi 'thun pa'i dmigs pa dang /_dngos po dang dngos po med pa'i mtshan ma dang mi 'thun pa'i dmigs pa la sems rtse gcig tu byed pa 'di ni rab 'byor rnam par shes pa la smon pa med pa'i ting nge 'dzin te/_rab 'byor byang chub sems dpas de ltar rnam par shes pa la smon pa med pa'i ting nge 'dzin yongs su shes par bya'o/_/
[\[120a.7\]]rab 'byor byang chub sems dpas gzugs la med pa'i don dang /_rnam par 'jig pa'i don dang /_dri ma dang bcas pa dang /_dri ma med pa'i don dang /_don gsum gyis mi rtag pa nyid yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la med pa'i 
[\[120b\]]
[\[120b.1\]]don dang /_rnam par 'jig pa'i don dang /_dri ma dang bcas pa dang /_dri ma med pa'i don dang /_don gsum gyis mi rtag pa nyid yongs su shes par bya'o/_/rab 'byor byang chub sems dpas gzugs la mngon par zhen pa'i don dang /_mtshan nyid rnam pa gsum gyi don dang /_'brel pa'i don dang /_don gsum gyis sdug bsngal nyid 
[\[120b.2\]]yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la mngon par zhen pa'i don dang mtshan nyid rnam pa gsum gyi don dang /_'brel pa'i don dang /_don gsum gyis sdug bsngal yongs su shes par bya'o/_/rab 'byor byang chub sems dpas 
[\[120b.3\]]gzugs la dngos po med pa bdag med pa'i don dang /_de ltar dngos po bdag med pa'i don dang /_rang bzhin bdag med pa'i don dang /_don gsum gyis bdag med pa nyid yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la dngos po 
[\[120b.4\]]med pa bdag med pa'i don dang /_de ltar dngos po bdag med pa'i don dang /_rang bzhin bdag med pa'i don dang /_don gsum gyis bdag med pa nyid yongs su shes par bya'o/_/rab 'byor byang chub sems dpas gzugs la gzugs dngos po med pa shin tu zhi ba'i don dang /_de ltar dngos po zhi ba'i don dang /_rang bzhin 
[\[120b.5\]]gyis rnam par dag pa zhi ba'i don dang /_don gsum gyis mya ngan las 'das pa zhi ba nyid yongs su shes par bya'o/_/rab 'byor byang chub sems dpas tshor ba dang /_'du shes dang /_'du byed rnams dang /_rnam par shes pa la rnam par shes pa dngos po med pa shin du zhi ba'i don dang /_de ltar dngos po zhi ba'i don dang /_
[\[120b.6\]]rang bzhin gyis rnam par dag pa zhi ba'i don dang /_don gsum gyis mya ngan las 'das pa zhi ba nyid yongs su shes par bya'o/_/bcom ldan 'das kyis de skad ces bka' stsal nas/_gnas brtan rab 'byor dang /_dge slong dang /_dge slong ma dang /_dge bsnyen dang /_dge bsnyen ma de dag dang /_lha dang /_mi dang /_lha ma 
[\[120b.7\]]yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa shes rab kyi pha rol tu phyin pa lnga brgya pa rdzogs so//_//skad gsar chad kyis kyang bcos nas gtan la phab pa//_//
[\[121a\]]
[\[121a.1\]{D16}]@#/_/rgya gar skad du/_Ar+ya badzra ts+tshid kanA ma pradz+nyA pA ra mi tA ma hA yA na sU tra/_bod skad du/_'phags pa shes rab kyi pha rol tu phyin pa rdo rje gcod pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis 
[\[121a.2\]]thos pa dus gcig na/_bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po dang /_byang chub sems dpa' sems dpa' chen po rab tu mang po dang thabs cig tu bzhugs te/_
[\[121a.3\]]de nas bcom ldan 'das snga dro'i dus kyi tshe sham thabs dang chos gos bgos te/_lhung bzed bsnams nas/_mnyan yod kyi grong khyer chen por bsod snyoms kyi phyir zhugs so/_/de nas bcom ldan 'das mnyan yod kyi grong khyer chen por bsod snyoms kyi phyir gshegs nas bsod snyoms kyi 
[\[121a.4\]]zhal zas mjug tu gsol te/_zhal zas kyi bya ba mdzad/_lhung bzed dang chos gos bzhag nas/_zhal bsil te/_gdan bshams pa la skyil mo krung bcas nas sku drang por bsrang ste/_dran pa mngon du bzhag nas bzhugs so/_/de nas dge slong mang po bcom ldan 'das ga la ba der dong 
[\[121a.5\]]ste lhags nas/_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'khod do/_/yang de'i tshe tshe dang ldan pa rab 'byor 'khor de nyid na 'dus par gyur te 'dug go/_/de nas tshe dang ldan pa rab 'byor stan las 
[\[121a.6\]]langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud de/_bcom ldan 'das la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i 
[\[121a.7\]]sangs rgyas kyis byang chub sems dpa' sems dpa' chen po rnams la phan gdags pa'i dam pa ji snyed pas phan gdags pa dang /_de bzhin gshegs pa dgra bcom pa yang dag par rdzogs pa'i sangs rgyas kyis byang chub sems dpa' sems dpa' chen po rnams la yongs su gtad pa'i dam pa ji snyed 
[\[121b\]]
[\[121b.1\]]pas yongs su gtad pa ni bcom ldan 'das ngo mtshar te/_bde bar gshegs pa ngo mtshar to/_/bcom ldan 'das byang chub sems dpa'i theg pa la yang dag par zhugs pas ji ltar gnas par bgyi/_ji ltar bsgrub par bgyi/_ji ltar sems rab tu gzung bar bgyi/_de skad ces gsol 
[\[121b.2\]]pa dang /_bcom ldan 'das kyis tshe dang ldan pa rab 'byor la 'di bka' stsal to/_/rab 'byor legs so legs so/_/rab 'byor de de bzhin no/_/de de bzhin te/_de bzhin gshegs pas byang chub sems dpa' sems dpa' chen po rnams la phan gdags pa'i dam pas phan btags so/_/
[\[121b.3\]]de bzhin gshegs pas byang chub sems dpa' sems dpa' chen po rnams yongs su gtad pa'i dam pas yongs su gtad do/_/rab 'byor de'i phyir nyon la legs par rab tu yid la zung shig dang /_byang chub sems dpa'i theg pa la yang dag par zhugs pas ji ltar gnas par bya ba dang /_
[\[121b.4\]]ji ltar bsgrub par bya ba dang /_ji ltar sems rab tu gzung bar bya ba ngas khyod la bshad do/_/bcom ldan 'das de de bzhin no zhes gsol nas tshe dang ldan pa rab 'byor bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/rab 'byor 'di la byang chub 
[\[121b.5\]]sems dpa'i theg pa la yang dag par zhugs pas 'di snyam du bdag gis ci tsam sems can du bsdu bar bsdus pa sgo nga las skyes pa'am/_mngal nas skyes pa'am/_drod gsher las skyes pa'am/_brdzus te skyes pa'am/_gzugs can nam/_gzugs med pa'am/_'du shes 
[\[121b.6\]]can nam/_'du shes med pa'am/_'du shes med 'du shes med min nam/_sems can gyi khams ji tsam sems can du gdags pas btags pa de dag thams cad phung po'i lhag ma med pa'i mya ngan las 'das pa'i dbyings su yongs su mya ngan las 'da'o/_/de ltar sems can tshad med pa yongs su 
[\[121b.7\]]mya ngan las 'das kyang sems can gang yang yongs su mya ngan las 'das par gyur pa med do snyam du sems bskyed par bya'o/_/de ci'i phyir zhe na/_rab 'byor gal te byang chub sems dpa' sems can du 'du shes 'jug na/_de byang chub sems dpa' zhes mi bya ba'i phyir ro/_/de ci'i phyir zhe na/_rab 
[\[122a\]]
[\[122a.1\]]'byor gang sems can du 'du shes 'jug gam/_srog tu 'du shes sam/_gang zag tu 'du shes 'jug na de byang chub sems dpa' zhes mi bya ba'i phyir te/_yang rab 'byor byang chub sems dpas dngos po la mi gnas par sbyin pa sbyin no/_/chos la yang mi gnas par sbyin pa 
[\[122a.2\]]sbyin no/_/gzugs la'ang mi gnas par sbyin pa sbyin no/_/sgra dang /_dri dang /_ro dang /_reg bya dang /_chos la yang mi gnas par sbyin pa sbyin no/_/rab 'byor ci nas mtshan mar 'du shes pa la'ang mi gnas pa de ltar byang chub sems dpas sbyin pa sbyin no/_/de ci'i phyir zhe na/_rab 'byor byang chub 
[\[122a.3\]]sems dpa' gang mi gnas par sbyin pa sbyin pa de'i bsod nams kyi phung po ni rab 'byor tshad gzung bar sla ba ma yin pa'i phyir ro/_/rab 'byor 'di ji snyam du sems/_shar phyogs kyi nam mkha' tshad gzung bar sla'am/_rab 'byor gyis gsol pa/_bcom ldan 'das de ni ma lags so/_/bcom 
[\[122a.4\]]ldan 'das kyis bka' stsal pa/_de bzhin du lho dang /_nub dang /_byang dang /_steng dang /_'og gi phyogs dang /_phyogs mtshams dang /_phyogs bcu'i nam mkha' tshad gzung bar sla'am/_rab 'byor gyis gsol pa/_bcom ldan 'das de ni ma lags so/_/bcom ldan 'das kyis bka' stsal 
[\[122a.5\]]pa/_rab 'byor de bzhin du byang chub sems dpa' gang mi gnas par sbyin pa sbyin pa de'i bsod nams kyi phung po yang tshad gzung bar sla ba ma yin no/_/rab 'byor 'di ji snyam du sems/_mtshan phun sum tshogs pas de bzhin gshegs par blta'am/_rab 'byor gyis gsol pa/_bcom ldan 'das de 
[\[122a.6\]]ni ma lags te/_mtshan phun sum tshogs pas de bzhin gshegs par mi lta'o/_/de ci'i slad du zhe na/_de bzhin gshegs pas mtshan phun sum tshogs par gang gsungs pa de nyid mtshan phun sum tshogs pa ma mchis pa'i slad du'o/_/de skad ces gsol pa dang /_bcom ldan 'das 
[\[122a.7\]]kyis tshe dang ldan pa rab 'byor la 'di skad ces bka' stsal to/_/rab 'byor ci tsam du mtshan phun sum tshogs pa de tsam du [{]brdzun [,]rdzun [}]no/_/ci tsam du mtshan phun sum tshogs pa med pa de tsam du mi [{]brdzun [,]rdzun [}]te/_de ltar de bzhin gshegs pa la mtshan dang /_mtshan med par blta'o/_/de skad ces bka' stsal pa 
[\[122b\]]
[\[122b.1\]]dang /_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ma 'ongs pa'i dus lnga brgya tha ma la dam pa'i chos rab tu rnam par 'jig par 'gyur ba na sems can gang la la dag 'di lta bu'i mdo sde'i tshig bshad pa 'di la yang dag par 'du shes skyed par 
[\[122b.2\]]'gyur ba lta mchis sam/_bcom ldan 'das kyis bka' stsal pa/_rab 'byor khyod 'di skad du ma 'ongs pa'i dus lnga brgya tha ma la dam pa'i chos rab tu rnam par 'jig par 'gyur ba na sems can gang la la dag 'di lta bu'i mdo sde'i tshig bshad pa 'di la yang dag par 'du shes skyed par 'gyur ba 
[\[122b.3\]]mchis sam zhes ma zer cig_/yang rab 'byor ma 'ongs pa'i dus lnga brgya tha ma la dam pa'i chos rab tu rnam par 'jig par 'gyur ba na byang chub sems dpa' sems dpa' chen po tshul khrims dang ldan pa/_yon tan dang ldan pa/_shes rab dang ldan pa dag 'byung ste/_rab 'byor byang chub 
[\[122b.4\]]sems dpa' sems dpa' chen po dag kyang sangs rgyas gcig la bsnyen bkur byas pa ma yin/_sangs rgyas gcig la dge ba'i rtsa ba bskyed pa ma yin gyi/_rab 'byor sangs rgyas brgya stong du ma la bsnyen bkur byas shing /_sangs rgyas brgya stong du ma la dge ba'i rtsa ba dag bskyed pa'i 
[\[122b.5\]]byang chub sems dpa' sems dpa' chen po dag 'byung ngo /_/gang dag 'di lta bu'i mdo sde'i tshig bshad pa 'di la sems dad pa cig tsam rnyed par 'gyur ba de dag ni rab 'byor de bzhin gshegs pas mkhyen to/_/rab 'byor de dag ni de bzhin gshegs pas gzigs te/_rab 'byor sems 
[\[122b.6\]]can de dag thams cad ni bsod nams kyi phung po dpag tu med pa bskyed cing rab tu sdud par 'gyur/_de ci'i phyir zhe na/_rab 'byor byang chub sems dpa' sems dpa' chen po de dag ni bdag tu 'du shes 'jug par mi 'gyur zhing sems can du 'du shes pa ma yin/_srog tu 'du 
[\[122b.7\]]shes pa ma yin/_gang zag tu'ang 'du shes 'jug par mi 'gyur ba'i phyir ro/_/rab 'byor byang chub sems dpa' sems dpa' chen po de dag ni chos su 'du shes pa dang /_chos med par yang 'du shes mi 'jug ste/_de dag ni 'du shes dang 'du shes med par yang 'jug par mi 'gyur ro/_/
[\[123a\]]
[\[123a.1\]]de ci'i phyir zhe na/_rab 'byor gal te byang chub sems dpa' sems dpa' chen po de dag chos su 'du shes 'jug na de nyid de dag gi bdag tu 'dzin par 'gyur zhing /_sems can du 'dzin pa dang /_srog tu 'dzin pa dang /_gang zag tu 'dzin par 'gyur ba'i phyir ro/_/
[\[123a.2\]]gal te chos med par 'du shes 'jug na yang de nyid de dag gi bdag tu 'dzin par 'gyur zhing /_sems can du 'dzin pa dang /_srog tu 'dzin pa dang /_gang zag tu 'dzin par 'gyur ba'i phyir ro/_/de ci'i phyir zhe na/_yang rab 'byor byang chub sems dpas chos kyang log par gzung bar mi bya ste/_
[\[123a.3\]]chos ma yin pa yang mi gzung ba'i phyir ro/_/de bas na de la dgongs te/_de bzhin gshegs pas chos kyi rnam grangs gzings lta bur shes pa rnams kyis chos rnams kyang spang bar bya na chos ma yin pa rnams lta ci smos zhes gsungs so/_/gzhan yang bcom ldan 'das kyis tshe dang ldan pa rab 
[\[123a.4\]]'byor la 'di skad ces bka' stsal to/_/rab 'byor 'di ji snyam du sems/_de bzhin gshegs pas gang bla na med pa yang dag par rdzogs pa'i byang chub mngon par rdzogs par sangs rgyas pa'i chos de gang yang yod dam/_de bzhin gshegs pas chos gang yang bstan tam/_de skad ces 
[\[123a.5\]]bka' stsal nas/_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das bcom ldan 'das kyis gsungs pa'i don bdag gis 'tshal ba ltar na/_de bzhin gshegs pas gang bla na med pa yang dag par rdzogs pa'i byang chub tu mngon par 
[\[123a.6\]]rdzogs par sangs rgyas pa'i chos de gang yang ma mchis so/_/de bzhin gshegs pas gang bstan pa'i chos de gang yang ma mchis so/_/de ci'i slad du zhe na/_de bzhin gshegs pas chos gang yang mngon par rdzogs par sangs rgyas pa'am bstan pa de gzung du ma mchis brjod du ma 
[\[123a.7\]]mchis te/_de ni chos kyang ma lags/_chos ma mchis pa'ang ma lags pa'i slad du'o/_/de ci'i slad du zhe na/_'phags pa'i gang zag rnams ni 'dus ma bgyis kyis rab tu phye ba'i slad du'o/_/bcom ldan 'das kyis bka' stsal pa/_rab 'byor 'di ji snyam du sems/_rigs kyi 
[\[123b\]]
[\[123b.1\]]bu'am/_rigs kyi bu mo gang la la zhig gis stong gsum gyi stong chen po'i 'jig rten gyi khams 'di rin po che sna bdun gyis rab tu gang bar byas te sbyin pa byin na/_rigs kyi bu'am/_rigs kyi bu mo de gzhi de las bsod nams kyi phung po mang du bskyed dam/_rab 'byor gyis gsol pa/_bcom ldan 
[\[123b.2\]]'das mang lags so/_/bde bar gshegs pa mang lags te/_rigs kyi bu'am/_rigs kyi bu mo de gzhi de las bsod nams kyi phung po mang du bskyed do/_/de ci'i slad du zhe na/_bcom ldan 'das bsod nams kyi phung po de nyid phung po ma mchis pa'i slad du ste/_des na de bzhin gshegs 
[\[123b.3\]]pas bsod nams kyi phung po bsod nams kyi phung po zhes gsungs so/_/bcom ldan 'das kyis bka' stsal pa/_rab 'byor rigs kyi bu'am/_rigs kyi bu mo gang gis stong gsum gyi stong chen po'i 'jig rten gyi khams 'di rin po che sna bdun gyis rab tu gang bar byas te sbyin pa byin pa bas/_gang 
[\[123b.4\]]gis chos kyi rnam grangs 'di las tha na tshig bzhi pa'i tshigs su bcad pa gcig tsam bzung nas gzhan dag la yang 'chad cing yang dag par rab tu ston na/_de gzhi de las bsod nams kyi phung po ches mang du grangs med dpag tu med pa bskyed do/_/de ci'i phyir zhe na/_rab 'byor de bzhin gshegs pa 
[\[123b.5\]]dgra bcom pa yang dag par rdzogs pa'i sangs rgyas kyi bla na med pa yang dag par rdzogs pa'i byang chub ni 'di las byung ste/_sangs rgyas bcom ldan 'das rnams kyang 'di las skyes pa'i phyir ro/_/de ci'i phyir zhe na/_rab 'byor sangs rgyas kyi chos rnams sangs rgyas kyi chos rnams zhes bya ba ni sangs 
[\[123b.6\]]rgyas kyi chos de dag med par de bzhin gshegs pas gsungs pa'i phyir te/_des na sangs rgyas kyi chos rnams zhes bya'o/_/rab 'byor 'di ji snyam du sems/_rgyun du zhugs pa 'di snyam du bdag gis rgyun du zhugs pa'i 'bras bu thob bo snyam du sems sam/_rab 'byor gyis gsol pa/_
[\[123b.7\]]bcom ldan 'das de ni ma lags so/_/de ci'i slad du zhe na/_bcom ldan 'das de ci la'ang zhugs pa ma mchis pa'i slad du ste/_des na rgyun du zhugs pa zhes bya'o/_/gzugs la'ang ma zhugs/_sgra la ma lags/_dri la ma lags/_ro la ma lags/_reg bya la ma lags/_chos 
[\[124a\]]
[\[124a.1\]]la 'ang ma zhugs te/_des na rgyun du zhugs pa zhes bgyi'o/_/bcom ldan 'das gal te rgyun du zhugs pa de 'di snyam du bdag gis rgyun du zhugs pa'i 'bras bu thob bo snyam du sems par gyur na de nyid de'i bdag tu 'dzin par 'gyur ro/_/sems can du 'dzin pa 
[\[124a.2\]]dang /_srog tu 'dzin pa dang /_gang zag tu 'dzin par 'gyur ro/_/bcom ldan 'das kyis bka' stsal pa/_rab 'byor 'di ji snyam du sems/_lan cig phyir 'ong ba 'di snyam du bdag gis lan cig phyir 'ong ba'i 'bras bu thob bo snyam du sems sam/_rab 'byor gyis gsol pa/_
[\[124a.3\]]bcom ldan 'das de ni ma lags so/_/de ci'i slad du zhe na/_gang lan cig phyir 'ong ba'i chos de gang yang ma mchis pa'i slad du ste/_des na lan cig phyir 'ong ba zhes bgyi'o/_/bcom ldan 'das kyis bka' stsal pa/_rab 'byor de ji snyam du sems/_phyir mi 'ong ba 'di snyam du bdag 
[\[124a.4\]]gis phyir mi 'ong ba'i 'bras bu thob bo snyam du sems sam/_rab 'byor gyis gsol pa/_bcom ldan 'das de ni ma lags so/_/de ci'i slad du zhe na/_gang phyir mi 'ong ba nyid du zhugs pa'i chos de gang yang ma mchis pa'i slad du ste/_des na phyir mi 'ong ba zhes bgyi'o/_/bcom ldan 'das 
[\[124a.5\]]kyis bka' stsal pa/_rab 'byor 'di ji snyam du sems/_yang dgra bcom pa 'di snyam du bdag gis dgra bcom pa nyid thob bo snyam du sems sam/_rab 'byor gyis gsol pa/_bcom ldan 'das de ni ma lags so/_/de ci'i slad du zhe na/_gang dgra bcom pa zhes bgyi ba'i chos de gang 
[\[124a.6\]]yang ma mchis pa'i slad du'o/_/bcom ldan 'das gal te dgra bcom pa 'di snyam du bdag gis dgra bcom pa nyid thob bo snyam du sems par gyur na de nyid de'i bdag tu 'dzin par 'gyur ro/_/sems can du 'dzin pa dang /_srog tu 'dzin pa dang /_gang zag tu 'dzin par 'gyur ro/_/bcom ldan 
[\[124a.7\]]'das bdag ni de bzhin gshegs pa dgra bcom pa yang dag par rdzogs pa'i sangs rgyas kyis nyon mongs pa med par gnas pa rnams kyi mchog tu bstan te/_bcom ldan 'das bdag 'dod chags dang bral ba dgra bcom pa lags kyang /_bcom ldan 'das bdag 'di snyam du bdag ni dgra 
[\[124b\]]
[\[124b.1\]]bcom pa'o snyam du mi sems so/_/bcom ldan 'das gal te bdag ni 'di snyam du bdag gis dgra bcom pa nyid thob bo snyam du sems par gyur na/_de bzhin gshegs pas bdag la rigs kyi bu rab 'byor ni nyon mongs pa med par gnas pa rnams kyi mchog yin te/_ci la yang mi gnas pas na 
[\[124b.2\]]nyon mongs pa med par gnas pa nyon mongs pa med par gnas pa zhes lung mi ston to/_/bcom ldan 'das kyis bka' stsal pa/_rab 'byor 'di ji snyam du sems/_de bzhin gshegs pas de bzhin gshegs pa dgra bcom pa yang dag par rdzogs pa'i sangs rgyas mar me mdzad las gang blangs 
[\[124b.3\]]pa'i chos de gang yang yod dam/_rab 'byor gyis gsol pa/_bcom ldan 'das de ni ma lags te/_de bzhin gshegs pas de bzhin gshegs pa dgra bcom pa yang dag par rdzogs pa'i sangs rgyas mar me mdzad las gang blangs pa'i chos de gang yang ma mchis so/_/bcom ldan 'das kyis 
[\[124b.4\]]bka' stsal pa/_rab 'byor byang chub sems dpa' gang la la zhig 'di skad du bdag gis zhing bkod pa rnams bsgrub par bya'o zhes zer na de ni mi bden par smra ba'o/_/de ci'i phyir zhe na/_rab 'byor zhing bkod pa rnams zhing bkod pa rnams zhes bya ba ni bkod pa de dag med par de bzhin gshegs pas 
[\[124b.5\]]gsungs pa'i phyir te/_des na zhing bkod pa rnams zhes bya'o/_/rab 'byor de lta bas na byang chub sems dpa' sems dpa' chen pos 'di ltar mi gnas par sems bskyed pa zhes bya'o/_/ci la yang mi gnas par sems bskyed par bya'o/_/gzugs la yang mi gnas par sems bskyed par bya'o/_/
[\[124b.6\]]sgra dang /_dri dang /_ro dang /_reg bya dang /_chos la yang mi gnas par sems bskyed par bya'o/_/rab 'byor 'di lta ste dper na skyes bu zhig lus 'di lta bur gyur te/_'di lta ste/_ri'i rgyal po ri rab tsam du gyur na rab 'byor 'di ji snyam du sems/_lus de che ba yin nam/_rab 'byor gyis gsol pa/_
[\[124b.7\]]bcom ldan 'das lus de ni che ba lags so/_/bde bar gshegs pa lus de che ba lags so/_/de ci'i slad du zhe na/_de bzhin gshegs pas de dngos po ma mchis par gsungs pa'i slad du ste/_des na lus zhes bgyi'o/_/de dngos po ma mchis par de bzhin gshegs pas gsungs te/_des na lus 
[\[125a\]]
[\[125a.1\]]zhes bgyi'o/_/bcom ldan 'das kyis bka' stsal pa/_rab 'byor 'di ji snyam du sems/_gang gA'i klung gi bye ma ji snyed pa gang gA'i klung yang de snyed kho nar gyur na de dag gi bye ma gang yin pa de mang ba yin nam/_rab 'byor gyis gsol pa/_bcom ldan 'das gang gA'i klung 
[\[125a.2\]]de dag nyid kyang mang ba lags na de dag gi bye ma lta smos kyang ci 'tshal/_bcom ldan 'das kyis bka' stsal pa/_rab 'byor khyod kyis mos par bya/_khyod kyis khong du chud par bya'o/_/gang gA'i klung de dag gi bye ma ji snyed pa de snyed kyi 'jig rten gyi khams skyes pa'am/_bud med gang la la zhig gis rin 
[\[125a.3\]]po che sna bdun gyis rab tu gang bar byas te/_de bzhin gshegs pa dgra bcom pa yang dag par rdzogs pa'i sangs rgyas rnams la sbyin pa byin na/_rab 'byor 'di ji snyam du sems/_skyes pa'am bud med de gzhi de las bsod nams mang du skyed dam/_rab 'byor gyis gsol pa/_bcom ldan 
[\[125a.4\]]'das mang lags so/_/bde bar gshegs pa mang lags te/_skyes pa'am bud med de gzhi de las bsod nams mang du skyed do/_/bcom ldan 'das kyis bka' stsal pa/_rab 'byor gang gis 'jig rten gyi khams de snyed rin po che sna bdun gyis rab tu gang bar byas te/_de bzhin gshegs 
[\[125a.5\]]pa dgra bcom pa yang dag par rdzogs pa'i sangs rgyas rnams la sbyin pa byin pa bas/_gang gis chos kyi rnam grangs 'di las tha na tshig bzhi pa'i tshigs su bcad pa tsam bzung nas gzhan dag la yang rgya cher yang dag par rab tu bstan na/_de nyid gzhi de las bsod nams ches mang du grangs med 
[\[125a.6\]]dpag tu med pa bskyed do/_/yang rab 'byor sa phyogs gang na chos kyi rnam grangs 'di las tha na tshig bzhi pa'i tshigs su bcad pa tsam 'don tam ston pa'i sa phyogs de lha dang mi dang lha ma yin du bcas pa'i 'jig rten gyi mchod rten du gyur pa yin na/_su zhig chos kyi rnam grangs 'di len pa dang /_'dzin pa 
[\[125a.7\]]dang /_klog pa dang /_kun chub par byed pa dang /_tshul bzhin du yid la byed pa de ngo mtshar rab dang ldan par 'gyur ba lta ci smos/_sa phyogs de na ston pa yang bzhugs te/_bla ma'i gnas gzhan dag kyang gnas so/_/de skad ces bka' stsal pa dang /_bcom ldan 'das la tshe dang ldan pa rab 'byor gyis 'di skad ces 
[\[125b\]]
[\[125b.1\]]gsol to/_/bcom ldan 'das chos kyi rnam grangs 'di'i ming ci lags/_ji ltar gzung bar bgyi/_de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor chos kyi rnam grangs 'di shes rab kyi pha rol tu phyin pa zhes bya ste/_'di de ltar zung 
[\[125b.2\]]zhig_/de ci'i phyir zhe na/_rab 'byor de bzhin gshegs pas shes rab kyi pha rol tu phyin pa gang bzung ba de nyid pha rol tu phyin pa med pa'i phyir te/_des na shes rab kyi pha rol tu phyin pa zhes bya'o/_/rab 'byor 'di ji snyam du sems/_de bzhin gshegs pas gang gsungs pa'i chos de gang yang yod dam/_rab 
[\[125b.3\]]'byor gyis gsol pa/_bcom ldan 'das de bzhin gshegs pas gang gsungs pa'i chos de gang yang ma mchis so/_/bcom ldan 'das kyis bka' stsal pa/_rab 'byor 'di ji snyam du sems/_stong gsum gyi stong chen po'i 'jig rten gyi khams na sa'i rdul phra rab ji snyed yod pa de mang ba yin nam/_
[\[125b.4\]]rab 'byor gyis gsol pa/_bcom ldan 'das sa'i rdul de mang lags so/_/bde bar gshegs pa mang lags so/_/de ci'i slad du zhe na/_bcom ldan 'das sa'i rdul gang lags pa de rdul ma mchis par de bzhin gshegs pas gsungs pa'i slad du ste/_des na sa'i rdul ces bgyi'o/_/'jig rten 
[\[125b.5\]]gyi khams gang lags pa de khams ma mchis par de bzhin gshegs pas gsungs te/_des na 'jig rten gyi khams zhes bya'o/_/bcom ldan 'das kyis bka' stsal pa/_rab 'byor 'di ji snyam du sems/_skyes bu chen po'i mtshan sum cu rtsa gnyis po de dag gis de bzhin gshegs pa dgra bcom pa 
[\[125b.6\]]yang dag par rdzogs pa'i sangs rgyas su lta'am/_rab 'byor gyis gsol pa/_bcom ldan 'das de ni ma lags so/_/de ci'i slad du zhe na/_skyes bu chen po'i mtshan sum cu rtsa gnyis po gang dag de bzhin gshegs pas gsungs pa de dag mtshan ma mchis par gsungs pa'i slad du ste/_des na de bzhin 
[\[125b.7\]]gshegs pa'i mtshan sum cu rtsa gnyis zhes bgyi'o/_/bcom ldan 'das kyis bka' stsal pa/_yang rab 'byor skyes pa'am/_bud med gang gis lus gang gA'i klung gi bye ma snyed yongs su gtong ba bas gang gis chos kyi rnam grangs 'di las tha na tshig bzhi pa'i tshigs su bcad pa tsam bzung ste/_gzhan dag 
[\[126a\]]
[\[126a.1\]]la yang bstan na de gzhi de las bsod nams ches mang du grangs med dpag tu med pa bskyed do/_/de nas tshe dang ldan pa rab 'byor chos kyi shugs kyis mchi ma phyung ste/_des mchi ma phyis nas bcom ldan 'das la 'di skad ces gsol to/_/'di ltar chos kyi rnam grangs 'di de bzhin gshegs 
[\[126a.2\]]pas gsungs pa ni bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das bdag gi ye shes skyes tshun chad bdag gis chos kyi rnam grangs 'di sngon nam yang ma thos so/_/bcom ldan 'das mdo bshad pa 'di la gang dag yang dag par 'du shes bskyed par gyur pa'i sems can de dag 
[\[126a.3\]]ni ngo mtshar rab dang ldan par 'gyur ro/_/de ci'i slad du zhe na/_bcom ldan 'das yang dag par 'du shes pa gang lags pa de nyid 'du shes ma mchis pa'i slad du ste/_de bas na yang dag par 'du shes yang dag par 'du shes zhes de bzhin gshegs pas gsungs so/_/bcom ldan 'das bdag chos kyi rnam grangs 
[\[126a.4\]]'di bshad pa la rtog cing mos pa ni bdag la mos pa ma lags kyi/_bcom ldan 'das slad ma'i tshe slad ma'i dus lnga brgya pa tha ma la sems can gang dag chos kyi rnam grangs 'di len pa dang /_'dzin pa dang /_klog pa dang /_kun chub par bgyid pa de dag ni ngo mtshar rab dang ldan par 'gyur ro/_/yang bcom ldan 'das 
[\[126a.5\]]de dag ni bdag tu 'du shes 'jug par mi 'gyur/_sems can du 'du shes pa dang /_srog tu 'du shes pa dang /_gang zag tu 'du shes 'jug par mi 'gyur lags so/_/de ci'i slad du zhe na/_bcom ldan 'das bdag tu 'du shes pa dang /_sems can du 'du shes pa dang /_srog tu 'du shes pa dang /_gang zag tu 'du 
[\[126a.6\]]shes pa gang lags pa de dag nyid 'du shes ma mchis pa'i slad du'o/_/de ci'i slad du zhe na/_sangs rgyas bcom ldan 'das rnams ni 'du shes thams cad dang bral ba'i slad du'o/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor 
[\[126a.7\]]de de bzhin no/_/de de bzhin te/_mdo bshad pa 'di la gang dag mi skrag mi dngang zhing dngang bar mi 'gyur ba'i sems can de dag ni ngo mtshar rab dang ldan par 'gyur ro/_/de ci'i phyir zhe na/_rab 'byor pha rol tu phyin pa dam pa 'di ni de bzhin gshegs pas gsungs te/_pha rol tu phyin pa dam pa gang dag de bzhin gshegs pas 
[\[126b\]]
[\[126b.1\]]gsungs pa de sangs rgyas bcom ldan 'das dpag tu med pa rnams kyis gsungs pa'i phyir te/_des na pha rol tu phyin pa dam pa zhes bya'o/_/yang rab 'byor de bzhin gshegs pa'i bzod pa'i pha rol tu phyin pa gang yin pa de nyid pha rol tu phyin pa med do/_/de ci'i phyir zhe na/_rab 'byor gang gi tshe ka ling kA'i rgyal 
[\[126b.2\]]pos nga'i yan lag dang nying lag rnams bcad par gyur pa de'i tshe nga la bdag tu 'du shes sam/_sems can du 'du shes sam/_srog tu 'du shes sam/_gang zag tu 'du shes kyang ma byung la/_nga la 'du shes ci'ang med la 'du shes med par gyur pa yang ma yin pa'i phyir ro/_/de ci'i phyir zhe na/_rab 'byor gal te 
[\[126b.3\]]de'i tshe nga la bdag tu 'du shes byung na de'i tshe gnod sems kyi 'du shes kyang byung la/_sems can du 'du shes pa dang /_srog tu 'du shes pa dang /_gang zag tu 'du shes byung na de'i tshe gnod sems kyi 'du shes kyang 'byung ba'i phyir ro/_/rab 'byor ngas mngon par shes te/_'das pa'i dus na nga tshe rabs lnga 
[\[126b.4\]]brgyar bzod par smra ba zhes bya ba'i drang srong du gyur pa de na yang nga la bdag tu 'du shes ma byung /_sems can du 'du shes pa dang /_srog tu 'du shes pa dang /_gang zag tu 'du shes ma byung ngo /_/rab 'byor de lta bas na byang chub sems dpa' sems dpa' chen pos 'du shes thams cad rnam par spangs te bla na 
[\[126b.5\]]med pa yang dag par rdzogs pa'i byang chub tu sems bskyed par bya'o/_/gzugs la mi gnas par sems bskyed par bya'o/_/sgra dang /_dri dang /_ro dang /_reg bya dang /_chos la'ang mi gnas par sems bskyed par bya'o/_/chos med pa la'ang mi gnas par sems bskyed par bya'o/_/ci la'ang mi gnas 
[\[126b.6\]]par sems bskyed par bya'o/_/de ci'i phyir zhe na/_gnas pa gang yin pa de nyid mi gnas pa'i phyir te/_de bas na de bzhin gshegs pas 'di skad du/_byang chub sems dpas mi gnas par sbyin pa sbyin par bya'o zhes gsungs so/_/yang rab 'byor byang chub sems dpas 'di ltar sems can thams cad 
[\[126b.7\]]kyi don gyi phyir sbyin pa yongs su gtang bar bya'o/_/sems can du 'du shes pa gang yin pa de nyid kyang 'du shes med pa ste/_de bzhin gshegs pas sems can thams cad ces gang gsungs pa de nyid kyang med pa'o/_/de ci'i phyir zhe na/_rab 'byor de bzhin gshegs pa ni yang dag par gsung ba/_bden 
[\[127a\]]
[\[127a.1\]]pa gsung ba/_de bzhin nyid gsung ba ste/_de bzhin gshegs pa ni ma nor ba de bzhin nyid gsung ba'i phyir ro/_/yang rab 'byor de bzhin gshegs pas chos gang mngon par rdzogs par sangs rgyas pa'am bsten pa de la ni bden pa yang med [{]brdzun [,]rdzun [}]pa yang med do/_/rab 'byor 'di lta ste dper na 
[\[127a.2\]]mig dang ldan pa'i mi zhig mun par zhugs nas ci yang mi mthong ba de bzhin du gang dngos por lhung bas sbyin pa yongs su gtong ba'i byang chub sems dpar blta'o/_/rab 'byor 'di lta ste dper na nam langs te nyi ma shar na mig dang ldan pa'i mis gzugs rnam pa sna tshogs dag mthong ba de bzhin du/_gang dngos por ma lhung 
[\[127a.3\]]bas sbyin pa yongs su gtong ba'i byang chub sems dpar blta'o/_/yang rab 'byor rigs kyi bu'am/_rigs kyi bu mo gang dag chos kyi rnam grangs 'di len pa dang /_'dzin pa dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa de dag ni de bzhin gshegs 
[\[127a.4\]]pas mkhyen/_de dag ni de bzhin gshegs pas gzigs te/_sems can de dag thams cad ni bsod nams kyi phung po dpag tu med pa bskyed par 'gyur ro/_/yang rab 'byor skyes pa'am bud med gang zhig snga dro'i dus kyi tshe lus gang gA'i klung gi bye ma snyed yongs su gtong la/_phyed kyi dus dang /_phyi dro'i dus kyi 
[\[127a.5\]]tshe yang lus gang gA'i klung gi bye ma snyed yongs su gtong ste/_rnam grangs 'di lta bur bskal pa khrag khrig brgya stong du lus yongs su gtong ba bas/_gang gis chos kyi rnam grangs 'di thos nas mi spong na de nyid gzhi de las bsod nams ches mang du grangs med dpag tu med pa bskyed na/_gang gis yi ger bris nas 
[\[127a.6\]]len pa dang /_'dzin pa dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa lta ci smos/_yang rab 'byor chos kyi rnam grangs 'di ni bsam gyis mi khyab cing mtshungs pa med de/_chos kyi rnam grangs 'di ni theg pa mchog la yang dag par zhugs pa'i sems can 
[\[127a.7\]]rnams kyi don dang /_theg pa phul du phyin pa la yang dag par zhugs pa'i sems can rnams kyi don gyi phyir/_de bzhin gshegs pas gsungs so/_/gang dag chos kyi rnam grangs 'di len pa dang /_klog pa dang /_kun chub par byed pa dang /_gzhan dag la yang rgya cher yang dag par rab tu ston pa de dag ni de bzhin 
[\[127b\]]
[\[127b.1\]]gshegs pas mkhyen te/_de dag de bzhin gshegs pas gzigs te/_sems can de dag thams cad ni bsod nams kyi phung po dpag tu med pa dang ldan par 'gyur ro/_/bsod nams kyi phung po bsam gyis mi khyab pa dang /_mtshungs pa med pa dang /_gzhal du med pa dang /_tshad med pa dang ldan par 'gyur 
[\[127b.2\]]te/_sems can de dag thams cad nga'i byang chub phrag pa la thogs par 'gyur ro/_/de ci'i phyir zhe na/_rab 'byor dman pa la mos pa rnams kyis chos kyi rnam grangs 'di mnyan par ma nus te/_bdag tu lta ba rnams kyis ma yin/_sems can du lta ba rnams kyis ma yin/_srog tu lta ba rnams kyis ma yin/_
[\[127b.3\]]gang zag tu lta ba rnams kyis mnyan pa dang /_blang ba dang /_gzung ba dang /_bklag pa dang /_kun chub par byed mi nus te/_de ni gnas med pa'i phyir ro/_/yang rab 'byor sa phyogs gang na mdo sde 'di ston pa'i sa phyogs de lha dang /_mi dang /_lha ma yin du bcas pa'i 'jig rten gyis mchod par 
[\[127b.4\]]'os par 'gyur ro/_/sa phyogs de phyag bya bar 'os pa dang /_bskor ba bya bar 'os par 'gyur te/_sa phyogs de mchod rten lta bur 'gyur ro/_/rab 'byor rigs kyi bu'am/_rigs kyi bu mo gang dag 'di lta bu'i mdo sde'i tshig 'di dag len pa dang /_'dzin pa dang /_klog pa dang /_kun chub 
[\[127b.5\]]par byed pa de dag ni mnar bar 'gyur/_shin du mnar bar 'gyur ro/_/de ci'i phyir zhe na/_rab 'byor sems can de dag gi tshe rabs snga ma'i mi dge ba'i las ngan song du skye bar 'gyur ba gang dag byas pa dag tshe 'di nyid la mnar bas tshe rabs snga ma'i mi dge ba'i las de dag byang bar 'gyur te 
[\[127b.6\]]sangs rgyas kyi byang chub kyang thob par 'gyur ba'i phyir ro/_/rab 'byor ngas mngon par shes te/_'das pa'i dus bskal pa grangs med pa'i yang ches grangs med pa na/_de bzhin gshegs pa dgra bcom pa yang dag par rdzogs pa'i sangs rgyas mar me mdzad kyi pha rol gyi yang ches pha rol na sangs 
[\[127b.7\]]rgyas bye ba khrag khrig stong phrag brgyad cu rtsa bzhi dag byung ba ngas mnyes par byas te/_mnyes par byas nas thugs ma byung bar byas te/_rab 'byor sangs rgyas bcom ldan 'das de dag ngas mnyes par byas nas thugs byung bar ma byas pa gang yin pa dang /_phyi ma'i dus lnga brgya tha mar gyur pa na mdo sde 'di 
[\[128a\]]
[\[128a.1\]]len pa dang /_'dzin pa dang /_klog pa dang /_kun chub par byed pa gang yin pa las/_rab 'byor bsod nams kyi phung po 'di la bsod nams kyi phung po snga mas brgya'i char yang mi phod/_stong gi cha dang /_brgya stong gi cha dang /_grangs dang /_cha dang /_bgrang ba dang /_dpe dang /_
[\[128a.2\]]zla dang /_rgyur yang mi bzod do/_/rab 'byor gal te de'i tshe rigs kyi bu'am/_rigs kyi bu mo dag bsod nams kyi phung po ji snyed rab tu 'dzin par 'gyur ba'i rigs kyi bu'am/_rigs kyi bu mo de dag gi bsod nams kyi phung po ngas brjod na/_sems can rnams myo myo por 'gyur te/_sems 
[\[128a.3\]]'khrugs par 'gyur ro/_/yang rab 'byor chos kyi rnam grangs 'di bsam gyis mi khyab ste/_'di'i rnam par smin pa yang bsam gyis mi khyab par rig par bya'o/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das byang chub 
[\[128a.4\]]sems dpa'i theg pa la yang dag par zhugs pas ji ltar gnas par bgyi/_ji ltar bsgrub par bgyi/_ji ltar sems rab tu gzung bar bgyi/_bcom ldan 'das kyis bka' stsal pa/_rab 'byor 'di la byang chub sems dpa'i theg pa la yang dag par zhugs pas 'di snyam du 
[\[128a.5\]]bdag gis sems can thams cad phung po'i lhag ma med pa'i mya ngan las 'das pa'i dbyings su yongs su mya ngan las 'da'o/_/de ltar sems can yongs su mya ngan las 'das kyang sems can gang yang yongs su mya ngan las 'das par gyur pa med do snyam du sems bskyed par bya'o/_/
[\[128a.6\]]de ci'i phyir zhe na/_rab 'byor gal te byang chub sems dpa' sems can du 'du shes 'jug na de byang chub sems dpa' zhes mi bya la/_gang zag gi bar du 'du shes 'jug na de yang byang chub sems dpa' zhes mi bya ba'i phyir ro/_/de ci'i phyir zhe na/_rab 'byor gang byang chub sems dpa'i theg 
[\[128a.7\]]pa la yang dag par zhugs pa zhes bya ba'i chos de gang yang med pa'i phyir ro/_/rab 'byor 'di ji snyam du sems/_de bzhin gshegs pas de bzhin gshegs pa mar me mdzad las gang bla na med pa yang dag par rdzogs pa'i byang chub mngon par rdzogs par sangs rgyas pa'i chos de gang 
[\[128b\]]
[\[128b.1\]]yang yod dam/_de skad ces bka' stsal nas/_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das de bzhin gshegs pas de bzhin gshegs pa mar me mdzad las gang bla na med pa yang dag par rdzogs pa'i byang chub mngon par rdzogs par sangs rgyas 
[\[128b.2\]]pa'i chos de gang yang ma mchis so/_/de skad ces gsol pa dang /_bcom ldan 'das kyis tshe dang ldan pa rab 'byor la 'di skad ces bka' stsal to/_/rab 'byor de de bzhin no/_/de de bzhin te/_de bzhin gshegs pa mar me mdzad las gang bla na med pa yang dag par rdzogs pa'i byang chub mngon par 
[\[128b.3\]]rdzogs par sangs rgyas pa'i chos de gang yang med do/_/rab 'byor gal te de bzhin gshegs pas gang mngon par rdzogs par sangs rgyas pa'i chos de 'ga' zhig yod par gyur na/_de bzhin gshegs pa mar me mdzad kyis nga la bram ze'i khye'u khyod ma 'ongs pa'i dus na de bzhin gshegs 
[\[128b.4\]]pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung mi ston pa zhig na/_rab 'byor 'di ltar de bzhin gshegs pas gang bla na med pa yang dag par rdzogs pa'i byang chub mngon par rdzogs par sangs rgyas pa'i chos de gang yang med pas de'i phyir 
[\[128b.5\]]de bzhin gshegs pa mar me mdzad kyis nga la bram ze'i khye'u khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan to/_/de ci'i phyir zhe na/_rab 'byor de bzhin gshegs pa zhes bya ba ni yang dag pa de 
[\[128b.6\]]bzhin nyid kyi tshig [{]bla dgas [,]bla dwags [}]yin pa'i phyir ro/_/rab 'byor gang la la zhig 'di skad du/_de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub mngon par rdzogs par sangs rgyas so zhes zer na de log par smra ba yin 
[\[128b.7\]]no/_/de ci'i phyir zhe na/_rab 'byor de bzhin gshegs pas gang bla na med pa yang dag par rdzogs pa'i byang chub mngon par rdzogs par sangs rgyas pa'i chos de gang yang med pa'i phyir ro/_/rab 'byor de bzhin gshegs pas chos gang mngon par rdzogs par sangs rgyas pa de la bden pa 
[\[129a\]]
[\[129a.1\]]yang med [{]brdzun [,]rdzun [}]pa yang med de/_de bas na de bzhin gshegs pas chos thams cad sangs rgyas kyi chos so zhes gsungs so/_/rab 'byor chos thams cad ces bya ba ni de dag thams cad chos med pa yin te/_de bas na chos thams cad sangs rgyas kyi chos zhes bya ste/_
[\[129a.2\]]rab 'byor 'di lta ste/_dper na mi zhig lus dang ldan zhing lus chen por gyur pa bzhin no/_/tshe dang ldan pa rab 'byor gyis gsol pa/_bcom ldan 'das de bzhin gshegs pas mi lus dang ldan zhing lus chen po zhes gang gsungs pa de/_de bzhin gshegs pas lus ma mchis par 
[\[129a.3\]]gsungs te/_des na lus dang ldan zhing lus chen po zhes bgyi'o/_/bcom ldan 'das kyis bka' stsal pa/_rab 'byor de bzhin te/_byang chub sems dpa' gang 'di skad du bdag gis sems can rnams yongs su mya ngan las 'da'o zhes zer na de byang chub sems dpa' zhes mi bya'o/_/de 
[\[129a.4\]]ci'i phyir zhe na/_rab 'byor gang byang chub sems dpa' zhes bya ba'i chos de gang yang yod dam/_rab 'byor gyis gsol pa/_bcom ldan 'das de ni ma mchis so/_/bcom ldan 'das kyis bka' stsal pa/_rab 'byor de bas na de bzhin gshegs pas chos thams cad ni sems can med 
[\[129a.5\]]pa/_srog med pa/_gang zag med pa zhes gsungs so/_/rab 'byor byang chub sems dpa' gang zhig 'di skad du/_bdag gis zhing bkod pa rnams bsgrub bo zhes zer na de yang de bzhin du brjod par bya'o/_/de ci'i phyir zhe na/_rab 'byor zhing bkod pa rnams zhing bkod pa rnams 
[\[129a.6\]]zhes bya ba ni de dag bkod pa med par de bzhin gshegs pas gsungs pa'i phyir te/_de bas na zhing bkod pa rnams zhes bya'o/_/rab 'byor byang chub sems dpa' gang zhig chos rnams ni bdag med pa'o/_/chos rnams ni bdag med pa'o zhes mos pa de ni de bzhin gshegs pa 
[\[129a.7\]]dgra bcom pa yang dag par rdzogs pa'i sangs rgyas kyis byang chub sems dpa' byang chub sems dpa' zhes brjod do/_/rab 'byor 'di ji snyam du sems/_de bzhin gshegs pa la sha'i spyan mnga' 'am/_rab 'byor gyis gsol pa/_bcom ldan 'das de de lta lags te/_de 
[\[129b\]]
[\[129b.1\]]bzhin gshegs pa la sha'i spyan mnga'o/_/bcom ldan 'das kyis bka' stsal pa/_rab 'byor 'di ji snyam du sems/_de bzhin gshegs pa la lha'i spyan mnga' 'am/_rab 'byor gyis gsol pa/_bcom ldan 'das de de lta lags te/_de bzhin gshegs pa la lha'i 
[\[129b.2\]]spyan mnga'o/_/bcom ldan 'das kyis bka' stsal pa/_rab 'byor 'di ji snyam du sems/_de bzhin gshegs pa la shes rab kyi spyan mnga' 'am/_rab 'byor gyis gsol pa/_bcom ldan 'das de de lta lags te/_de bzhin gshegs pa la shes rab kyi spyan 
[\[129b.3\]]mnga'o/_/bcom ldan 'das kyis bka' stsal pa/_rab 'byor 'di ji snyam du sems/_de bzhin gshegs pa la chos kyi spyan mnga' 'am/_rab 'byor gyis gsol pa/_bcom ldan 'das de de lta lags te/_de bzhin gshegs pa la chos kyi spyan mnga'o/_/bcom ldan 
[\[129b.4\]]'das kyis bka' stsal pa/_rab 'byor 'di ji snyam du sems/_de bzhin gshegs pa la sangs rgyas kyi spyan mnga' 'am/_rab 'byor gyis gsol pa/_bcom ldan 'das de de lta lags te/_de bzhin gshegs pa la sangs rgyas kyi spyan mnga'o/_/bcom ldan 'das kyis 
[\[129b.5\]]bka' stsal pa/_rab 'byor 'di ji snyam du sems/_gang gA'i klung gi bye ma ji snyed pa gang gA'i klung yang de snyed du gyur la/_de dag gi bye ma snyed pa de snyed kyi 'jig rten gyi khams su gyur na 'jig rten gyi khams de mang ba yin nam/_rab 'byor gyis gsol pa/_bcom ldan 'das de 
[\[129b.6\]]de lta lags te/_'jig rten gyi khams de dag mang ba lags so/_/bcom ldan 'das kyis bka' stsal pa/_rab 'byor 'jig rten gyi khams de dag na sems can ji snyed yod pa de dag gi bsam pa tha dad pa'i sems kyi rgyud ngas rab tu shes so/_/de ci'i phyir zhe na/_rab 'byor sems 
[\[129b.7\]]kyi rgyud sems kyi rgyud ces bya ba ni de rgyud med par de bzhin gshegs pas gsungs pa'i phyir te/_des na sems kyi rgyud ces bya'o/_/de ci'i phyir zhe na/_rab 'byor 'das pa'i sems kyang dmigs su med/_ma 'ongs pa'i sems kyang dmigs su med/_da ltar byung ba'i sems kyang 
[\[130a\]]
[\[130a.1\]]dmigs su med pa'i phyir ro/_/rab 'byor de ji snyam du sems/_gang gis stong gsum gyi stong chen po'i 'jig rten gyi khams 'di rin po che sna bdun gyis yongs su gang bar byas te sbyin pa byin na/_rigs kyi bu'am/_rigs kyi bu mo de gzhi de las bsod nams mang 
[\[130a.2\]]du skyed dam/_rab 'byor gyis gsol pa/_bcom ldan 'das mang lags so/_/bde bar gshegs pa mang lags so/_/bcom ldan 'das kyis bka' stsal pa/_rab 'byor de de bzhin no/_/de de bzhin te/_rigs kyi bu'am/_rigs kyi bu mo de gzhi de las bsod nams kyi phung 
[\[130a.3\]]po mang po skyed do/_/rab 'byor gal te bsod nams kyi phung por gyur na/_bsod nams kyi phung po bsod nams kyi phung po zhes de bzhin gshegs pa mi gsung ngo /_/rab 'byor de ji snyam du sems/_gzugs kyi sku yongs su grub pas de bzhin gshegs par blta'am/_rab 'byor gyis 
[\[130a.4\]]gsol pa/_bcom ldan 'das de ni ma lags te/_gzugs kyi sku yongs su grub pas de bzhin gshegs par mi blta'o/_/de ci'i slad du zhe na/_bcom ldan 'das gzugs kyi sku yongs su grub pas gzugs kyi sku yongs su rdzogs pa zhes bgyi ba ni de yongs su grub pa ma mchis par de bzhin 
[\[130a.5\]]gshegs pas gsungs pa'i slad du ste/_des na gzugs kyi sku yongs su grub pa zhes bgyi'o/_/bcom ldan 'das kyis bka' stsal pa/_rab 'byor 'di ji snyam du sems/_mtshan phun sum tshogs pas de bzhin gshegs par blta'am/_rab 'byor gyis gsol pa/_bcom ldan 'das de ni 
[\[130a.6\]]ma lags te/_mtshan phun sum tshogs pas de bzhin gshegs par mi blta'o/_/de ci'i slad du zhe na/_de bzhin gshegs pas mtshan phun sum tshogs par gsungs pa de mtshan phun sum tshogs pa ma mchis par de bzhin gshegs pas gsungs pa'i slad du ste/_des na mtshan phun sum 
[\[130a.7\]]tshogs pa zhes bgyi'o/_/bcom ldan 'das kyis bka' stsal pa/_rab 'byor 'di ji snyam du sems/_de bzhin gshegs pa 'di snyam du ngas chos bstan to zhes dgongs so snyam na/_rab 'byor de ltar mi blta ste/_de bzhin gshegs pas gang bstan pa'i chos de gang yang med do/_/rab 
[\[130b\]]
[\[130b.1\]]'byor su zhig 'di skad du de bzhin gshegs pas chos bstan to zhes zer na/_rab 'byor de ni med pa dang log par zin pas nga la skur bar 'gyur ro/_/de ci'i phyir zhe na/_rab 'byor chos bstan pa zhes bya ba dmigs par 'gyur ba'i chos bstan pa chos bstan pa zhes bya ba de gang yang med pa'i phyir 
[\[130b.2\]]ro/_/de nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das ma 'ongs pa'i dus na sems can gang dag 'di lta bu'i chos bshad pa thos nas mngon par yid ches par 'gyur ba mchis sam/_bcom ldan 'das kyis bka' stsal pa/_rab 'byor de dag ni 
[\[130b.3\]]sems can yang ma yin sems can med pa yang ma yin no/_/de ci'i phyir zhe na/_rab 'byor sems can rnams zhes bya ba ni de bzhin gshegs pas de dag sems can med par gsungs pa'i phyir te/_des na sems can rnams zhes bya'o/_/rab 'byor 'di ji snyam du sems/_de bzhin gshegs 
[\[130b.4\]]pas gang bla na med pa yang dag par rdzogs pa'i byang chub mngon par rdzogs par sangs rgyas pa'i chos de gang yang yod dam/_tshe dang ldan pa rab 'byor gyis gsol pa/_bcom ldan 'das de bzhin gshegs pas gang bla na med pa yang dag par rdzogs pa'i byang chub mngon par rdzogs par sangs 
[\[130b.5\]]rgyas pa'i chos de gang yang ma mchis so/_/bcom ldan 'das kyis bka' stsal pa/_rab 'byor de de bzhin no/_/de de bzhin te/_de chos cung zad kyang med cing mi dmigs te des na bla na med pa yang dag par rdzogs pa'i byang chub ces bya'o/_/yang rab 'byor chos de ni mnyam pa ste/_de la mi mnyam pa gang 
[\[130b.6\]]yang med pas des na bla na med pa yang dag par rdzogs pa'i byang chub ces bya'o/_/bla na med pa yang dag par rdzogs pa'i byang chub ni bdag med pa dang /_sems can med pa dang /_srog med pa dang /_gang zag med par mnyam ste/_dge ba'i chos thams cad kyis mngon par rdzogs par 'tshang rgya'o/_/rab 'byor 
[\[130b.7\]]dge ba'i chos rnams dge ba'i chos rnams zhes bya ba ni de dag de bzhin gshegs pas chos med pa nyid du gsungs te/_des na dge ba'i chos rnams zhes bya'o/_/yang rab 'byor rigs kyi bu'am/_rigs kyi bu mo gang la la zhig gis stong gsum gyi stong chen po'i 'jig rten gyi khams na ri'i rgyal po ri rab dag ji snyed 
[\[131a\]]
[\[131a.1\]]yod pa de tsam gyi rin po che sna bdun gyi phung po mngon par bsdus te sbyin pa byin pa bas gang gis shes rab kyi pha rol tu phyin pa 'di las tha na tshig bzhi pa'i tshigs su bcad pa tsam bzung nas gzhan dag la yang bstan na/_rab 'byor bsod nams kyi phung po 'di la bsod nams kyi phung po snga 
[\[131a.2\]]ma des brgya'i char yang mi phod pa nas rgyu'i bar du yang mi bzod do/_/rab 'byor 'di ji snyam du sems/_de bzhin gshegs pa 'di snyam du ngas sems can rnams bkrol lo zhes dgongs so snyam na/_rab 'byor de de ltar mi blta'o/_/de ci'i phyir zhe na/_rab 'byor de bzhin gshegs pas gang bkrol ba'i sems can 
[\[131a.3\]]de dag gang yang med pa'i phyir ro/_/rab 'byor gal te de bzhin gshegs pas sems can gang la la zhig bkrol bar gyur na de nyid de bzhin gshegs pa'i bdag tu 'dzin par 'gyur/_sems can du 'dzin pa dang /_srog tu 'dzin pa dang /_gang zag tu 'dzin par 'gyur ro/_/rab 'byor ba dag tu 'dzin ces bya ba 
[\[131a.4\]]ni de 'dzin pa med par de bzhin gshegs pas gsungs na de yang byis pa so so'i skye bo rnams kyis bzung ngo /_/rab 'byor byis pa so so'i skye bo rnams zhes bya ba ni de dag skye bo med par de bzhin gshegs pas gsungs te/_des na byis pa so so'i skye bo rnams zhes bya'o/_/rab 'byor 'di ji snyam du sems mtshan 
[\[131a.5\]]phun sum tshogs pas de bzhin gshegs par blta'am/_rab 'byor gyis gsol pa/_bcom ldan 'das de ni ma lags te/_mtshan phun sum tshogs pas de bzhin gshegs par mi blta'o/_/bcom ldan 'das kyis bka' stsal pa/_rab 'byor de de bzhin te/_mtshan phun sum tshogs pas de bzhin gshegs 
[\[131a.6\]]par mi blta'o/_/rab 'byor gal te mtshan phun sum tshogs pas de bzhin gshegs par blta bar gyur na 'khor los sgyur ba'i rgyal po yang de bzhin gshegs par 'gyur te de bas na mtshan phun sum tshogs pas de bzhin gshegs par mi blta'o/_/de nas bcom ldan 'das la tshe dang ldan pa rab 'byor gyis 'di skad 
[\[131a.7\]]ces gsol to/_/bcom ldan 'das kyis gsungs pa'i don bdag gis 'tshal ba ltar na mtshan phun sum tshogs pas de bzhin gshegs par mi blta'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/gang dag nga la gzugs su mthong /_/gang dag nga la sgrar shes pa/_/log par spong bar 
[\[131b\]]
[\[131b.1\]]zhugs pa ste/_/skye bo de dag nga mi mthong /_/sangs rgyas rnams ni chos nyid blta/_/'dren pa rnams ni chos kyi sku/_/chos nyid rig par bya min pas/_/de ni rnam par shes mi nus/_/rab 'byor 'di ji snyam du sems/_mtshan phun sum tshogs pas de bzhin gshegs pa dgra bcom pa yang dag par rdzogs pa'i sangs rgyas 
[\[131b.2\]]so snyam du 'dzin na/_rab 'byor khyod kyis de ltar mi blta ste/_rab 'byor mtshan phun sum tshogs pas de bzhin gshegs pa dgra bcom pa yang dag par rdzogs pa'i sangs rgyas kyis bla na med pa yang dag par rdzogs pa'i byang chub mngon par rdzogs par sangs rgyas pa med do/_/rab 'byor 'di ji snyam du sems/_
[\[131b.3\]]byang chub sems dpa'i theg pa la yang dag par zhugs pa rnams kyis chos la la zhig rnam par bshig gam/_chad par btags pa snyam du 'dzin na/_rab 'byor de ltar mi blta ste/_byang chub sems dpa'i theg pa la yang dag par zhugs pa rnams kyis chos gang la yang rnam par bshig pa'am/_chad 
[\[131b.4\]]par btags pa med do/_/yang rab 'byor rigs kyi bu'am/_rigs kyi bu mo gang gis 'jig rten gyi khams gang gA'i klung gi bye ma snyed dag rin po che sna bdun gyis rab tu gang bar byas te sbyin pa byin pa bas/_byang chub sems dpa' gang zhig chos rnams bdag med cing skye ba med pa la bzod pa thob na de 
[\[131b.5\]]nyid gzhi de las bsod nams kyi phung po ches mang du skyed do/_/yang rab 'byor byang chub sems dpas bsod nams kyi phung po yongs su gzung bar mi bya'o/_/tshe dang ldan pa rab 'byor gyis gsol pa/_bcom ldan 'das byang chub sems dpas bsod nams kyi phung po yongs su gzung bar mi bgyi lags sam/_
[\[131b.6\]]bcom ldan 'das kyis bka' stsal pa/_rab 'byor yongs su gzung mod kyis log par mi gzung ste/_des na yongs su gzung ba zhes bya'o/_/rab 'byor gang la la zhig 'di skad du/_de bzhin gshegs pa bzhud dam/_byon tam/_bzhengs sam/_bzhugs sam/_mnal ba mdzad 
[\[131b.7\]]do zhes de skad zer na/_des na ngas bshad pa'i don mi shes so/_/de ci'i phyir zhe na/_rab 'byor de bzhin gshegs pa zhes bya ba ni gar yang ma bzhud/_gang nas kyang ma byon pa'i phyir te/_des na de bzhin gshegs pa dgra bcom pa yang dag par rdzogs pa'i sangs rgyas zhes bya'o/_/
[\[132a\]]
[\[132a.1\]]yang rab 'byor rigs kyi bu'am/_rigs kyi bu mo gang gis stong gsum gyi stong chen po'i 'jig rten gyi khams na sa'i rdul rnams ji snyed yod pa de dag 'di lta ste dper na rdul phra rab kyi tshogs bzhin du phye mar byas na/_rab 'byor 'di ji snyam du sems/_rdul phra rab kyi tshogs de 
[\[132a.2\]]mang ba yin nam/_rab 'byor gyis gsol pa/_bcom ldan 'das de de lta lags te/_rdul phra rab kyi tshogs de mang ba lags so/_/de ci'i slad du zhe na/_bcom ldan 'das gal te tshogs shig mchis par gyur na/_bcom ldan 'das kyis rdul phra rab kyi tshogs zhes bka' mi stsal ba'i slad 
[\[132a.3\]]du'o/_/de ci'i slad du zhe na/_bcom ldan 'das kyis rdul phra rab kyi tshogs zhes gang gsungs pa de tshogs ma mchis par de bzhin gshegs pas gsungs pa'i slad du ste/_des na rdul phra rab kyi tshogs zhes bgyi'o/_/de bzhin gshegs pas stong gsum gyi stong chen po'i 
[\[132a.4\]]'jig rten gyi khams zhes gang gsungs pa de khams ma mchis par de bzhin gshegs pas gsungs te/_des na stong gsum gyi stong chen po'i 'jig rten gyi khams zhes bgyi'o/_/de ci'i slad du zhe na/_bcom ldan 'das gal te khams shig mchis par gyur na/_de nyid ril 
[\[132a.5\]]por 'dzin par 'gyur ba'i slad du'o/_/de bzhin gshegs pas ril por 'dzin par gang gsungs pa de 'dzin pa ma mchis par de bzhin gshegs pas gsungs te/_des na ril por 'dzin pa zhes bgyi'o/_/bcom ldan 'das kyis bka' stsal pa/_rab 'byor ril por 'dzin 
[\[132a.6\]]pa nyid ni tha snyad de/_chos de ni brjod du med pa yin na/_de yang byis pa so so'i skye bo rnams kyis bzung ngo /_/rab 'byor gang la la zhig 'di skad du/_de bzhin gshegs pas bdag tu lta bar gsungs te/_de bzhin gshegs pas sems can du lta ba dang /_srog 
[\[132a.7\]]tu lta ba dang /_gang zag tu lta bar gsungs so zhes zer na/_rab 'byor de yang dag par smra bas smra ba yin nam/_rab 'byor gyis gsol pa/_bcom ldan 'das de ni ma lags so/_/bde bar gshegs pa de ni ma lags so/_/de ci'i slad du zhe na/_bcom ldan 'das 
[\[132b\]]
[\[132b.1\]]de bzhin gshegs pas bdag tu lta bar gang gsungs pa de lta ba ma mchis par de bzhin gshegs pas gsungs pa'i slad du ste/_des na bdag tu lta ba zhes bgyi'o/_/bcom ldan 'das kyis bka' stsal pa/_rab 'byor byang chub sems dpa'i theg pa la yang dag par 
[\[132b.2\]]zhugs pas 'di ltar chos thams cad shes par bya blta bar bya mos par bya ste/_ci nas chos su 'du shes pa la yang mi gnas pa de ltar mos par bya'o/_/de ci'i phyir zhe na/_rab 'byor chos su 'du shes chos su 'du shes zhes bya ba ni 'du shes med par de bzhin gshegs pas gsungs 
[\[132b.3\]]pa'i phyir te/_des na chos su 'du shes zhes bya'o/_/yang rab 'byor byang chub sems dpa' sems dpa' chen po gang gis 'jig rten gyi khams dpag tu med cing grangs med pa dag/_rin po che sna bdun gyis rab tu gang bar byas te sbyin pa byin pa bas/_rigs kyi bu'am/_rigs 
[\[132b.4\]]kyi bu mo gang gis shes rab kyi pha rol tu phyin pa 'di las tha na tshig bzhi pa'i tshigs su bcad pa tsam blangs nas/_'dzin tam/_klog gam/_kun chub par byed dam/_gzhan dag la yang rgya cher yang dag par rab tu ston na/_de nyid gzhi de las bsod nams ches mang du grangs 
[\[132b.5\]]med dpag tu med pa bskyed do/_/ji ltar yang dag par rab tu ston ce na/_ji ltar yang dag par rab tu mi ston pa bzhin du ste/_des na yang dag par rab tu ston pa zhes bya'o/_/skar ma rab rib mar me dang /_/sgyu ma zil pa chu bur dang /_/rmi lam glog dang sprin lta bur/_/
[\[132b.6\]]'dus byas de ltar blta bar bya/_/bcom ldan 'das kyis de skad ces bka' stsal nas/_gnas brtan rab 'byor dang /_byang chub sems dpa' de dag dang /_'khor bzhi po dge slong dang /_dge slong ma dang /_dge bsnyen dang /_dge bsnyen ma de dag dang /_lha dang /_mi dang /_lha 
[\[132b.7\]]ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa shes rab kyi pha rol tu phyin pa rdo rje gcod pa zhes bya ba theg pa chen po'i mdo rdzogs so//_//
[\[133a\]]
[\[133a.1\]{D17}]@#/_/rgya gar skad du/_Ar+ya pradz+nyA pA ra mi tA na ya sha ta pany+tsA sha ti kA/_bod skad du/_'phags pa shes rab kyi pha rol tu phyin pa'i tshul brgya lnga bcu pa/_bcom ldan 'das shes rab kyi pha rol tu phyin pa la phyag 'tshal lo/_/'di skad bdag gis thos pa'i dus gcig na/_
[\[133a.2\]]bcom ldan 'das de bzhin gshegs pa thams cad kyis mkhyen pa'i bye brag rnam pa tha dad pa dang ldan pa/_de bzhin gshegs pa rin po che thams cad kyi cod pan gyis khams gsum du dbang bcu rdzogs pa/_de bzhin gshegs pa thams cad kyi ma/_thams cad mkhyen pa'i ye shes 
[\[133a.3\]]dang ldan pa/_rnal 'byor can chen po'i dbang phyug_/de bzhin gshegs pa thams cad kyi phyag rgyas chos thams cad kyi mnyam pa nyid thugs su chud pa/_sna tshogs kyi bya ba mdzad de/_ma lus pa na sems can gyi khams lus pa med pa thams cad kyi re ba thams cad yongs 
[\[133a.4\]]su bskang ba'i 'phrin las mdzad pa/_thugs rje chen po rnam par snang mdzad chen po rtag pa khams gsum gyi mnyam pa nyid la bzhugs pa sku dang /_gsung dang /_thugs thams cad rdo rje de bzhin gshegs pa/_lha'i rgyal po gzhan 'phrul dbang byed kyi gnas/_'dod pa'i 
[\[133a.5\]]khams thams cad na/_nor bu rin po che chen pos rab tu spras pa dang /_ba dan kha dog sna tshogs dril bu brgyus pa rlung gis bskyod pa dang /_me tog gi phreng ba dang /_rnga ma dang /_rgyan phreng dang /_chun 'phyang dang /_zla ba lta bus mdzes par byas pa/_de bzhin gshegs 
[\[133a.6\]]pa thams cad bzhugs pa/_shis pa thams cad bstod pa na byang chub sems dpa' bye ba phrag brgya dang thabs cig tu bzhugs pa la 'di lta ste/_byang chub sems dpa' sems dpa' chen po lag na rdo rje dang /_spyan ras gzigs dbang phyug dang /_nam mkha'i snying po dang /_
[\[133a.7\]]rdo rje khu tshur dang /_'jam dpal dang /_sems bskyed ma thag tu chos kyi 'khor lo bskor ba dang /_nam mkha' mdzod dang /_byang chub sems dpa' sems dpa' chen po bdud kyi stobs thams cad rab tu 'joms pa dang /_de dag la sogs pa byang chub sems dpa' bye ba phrag 
[\[133b\]]
[\[133b.1\]]brgya dang thabs cig ste/_yongs su bskor cing mdun gyis bltas nas chos ston te/_shes rab kyi pha rol tu phyin pa'i tshul chos thams cad kyi ngo bo nyid rnam par dag pa'i sgo zhes bya ba thog mar dge ba/_bar du dge ba tha mar dge ba don bzang po tshig 'bru bzang po ma 'dres pa yongs su rdzogs 
[\[133b.2\]]pa/_yongs su dag pa/_yongs su byang ba yang dag par ston te/_'di ltar rab tu dga' ba rnam par dag pa'i gnas de ni 'di lta ste/_byang chub sems dpa'i gnas so/_/'dod chags kyi mtha' rnam par dag pa'i gnas de ni 'di lta ste/_byang chub sems dpa'i gnas so/_/reg 
[\[133b.3\]]pa rnam par dag pa'i gnas de ni 'di lta ste/_byang chub sems dpa'i gnas so/_/sdug pa'i 'ching ba rnam par dag pa'i gnas de ni 'di lta ste/_byang chub sems dpa'i gnas so/_/thams cad la dbang phyug dang /_dbang rnam par dag pa'i gnas de ni 'di lta ste/_byang chub sems 
[\[133b.4\]]dpa'i gnas so/_/lta ba rnam par dag pa'i gnas de ni 'di lta ste/_byang chub sems dpa'i gnas so/_/dga' ba rnam par dag pa'i gnas de ni 'di lta ste/_byang chub sems dpa'i gnas so/_/sred pa rnam par dag pa'i gnas de ni 'di lta ste/_byang chub sems dpa'i gnas 
[\[133b.5\]]so/_/snyems pa rnam par dag pa'i gnas de ni 'di lta ste/_byang chub sems dpa'i gnas so/_/rgyan rnam par dag pa'i gnas de ni 'di lta ste/_byang chub sems dpa'i gnas so/_/yid tshim par byed pa rnam par dag pa'i gnas de ni 'di lta ste/_byang chub sems dpa'i gnas 
[\[133b.6\]]so/_/snang ba rnam par dag pa'i gnas de ni 'di lta ste/_byang chub sems dpa'i gnas so/_/lus bde ba rnam par dag pa'i gnas de ni 'di lta ste/_byang chub sems dpa'i gnas so/_/gzugs rnam par dag pa'i gnas de ni 'di lta ste/_byang chub sems dpa'i gnas so/_/sgra 
[\[133b.7\]]rnam par dag pa'i gnas de ni 'di lta ste/_byang chub sems dpa'i gnas so/_/dri rnam par dag pa'i gnas de ni 'di lta ste/_byang chub sems dpa'i gnas so/_/ro rnam par dag pa'i gnas de ni 'di lta ste/_byang chub sems dpa'i gnas so/_/reg rnam par dag pa'i gnas 
[\[134a\]]
[\[134a.1\]]de ni 'di lta ste/_byang chub sems dpa'i gnas so/_/de ci'i phyir zhe na/_'di ltar chos thams cad ni ngo bo nyid kyis rnam par dag pa ste/_chos thams cad kyi ngo bo nyid kyis stong pa nyid pas shes rab kyi pha rol tu phyin pa yongs su dag pa'o/_/lag na rdo rje 
[\[134a.2\]]su la las chos thams cad kyi ngo bo nyid rnam par dag pa'i sgo sgrub pa shes rab kyi pha rol tu phyin pa'i tshul 'di lan cig thos na yang de byang chub kyi snying po'i bar du sgrib pa thams cad dang chod pa dang /_nyon mongs pa'i sgrib pa dang /_chos kyi sgrib pa dang /_las kyi sgrib pa chen po 
[\[134a.3\]]bsags kyang sems can dmyal ba la sogs pa ngan song du nam yang skye bar mi 'gyur/_sdig pa yang byas ma thag tu sdug bsngal med par 'byang bar 'gyur ro/_/su zhig 'dzin pa dang /_nyin re zhing klog pa dang /_kha ton byed pa dang /_tshul bzhin yid la byed pa de tshe 'di 
[\[134a.4\]]nyid la chos thams cad kyi mnyam pa nyid rdo rje'i ting nge 'dzin thob pas chos thams cad la dbang bsgyur bar 'gyur ro/_/chos thams cad la dga' ba dang /_mgu ba dang /_mchog tu dga' ba myong bar 'gyur ro/_/byang chub sems dpa' chen po'i tshe bcu drug gis de bzhin 
[\[134a.5\]]gshegs pa'am/_rdo rje 'dzin thob par 'gyur ro/_/de nas bcom ldan 'das lag na rdo rje de bzhin gshegs pa thams cad pa theg pa chen po mngon par rtogs pa/_dkyil 'khor thams cad pa/_rdo rje 'dzin mtha' dag gi sems can gyi mchog khams gsum ma lus pa 
[\[134a.6\]]mtha' dag na 'jig rten gsum po thams cad las rnam par rgyal ba/_sems can gyi khams lus pa med pa 'dul ba/_don thams cad grub pa/_dam tshig chen po pa/_rdo rje gsang ba'i sems can chen po du mas g.yog byas pa de shes rab kyi pha rol tu phyin pa'i tshul 
[\[134a.7\]]gyi don 'di ston te/_bzhin rab tu 'dzum zhing lag pa g.yon pa rdo rje bsgyings te thog ma'i rdo rje chen po gsor nas rang gi snying gar bstod pa'i tshul gyis 'dzin cing bde ba chen po rdo rje don yod pa'i dam tshig ces bya ba rang gi de kho na nyid kyi snying po 'di smras so/_/hU~M/_de nas bcom ldan 'das de 
[\[134b\]]
[\[134b.1\]]bzhin gshegs pa rnam par snang mdzad kyis yang de bzhin gshegs pa thams cad kyi zhi ba'i chos nyid mngon par rdzogs par byang chub par sgrub pa zhes bya ba shes rab kyi pha rol tu phyin pa'i tshul 'di bshad do/_/rdo rje sra ba nyid kyi phyir rdo rje mnyam pa nyid mngon par rdzogs par byang 
[\[134b.2\]]chub pa ni byang chub chen po'o/_/don gcig pa'i phyir don gyi mnyam pa nyid mngon par rdzogs par byang chub pa ni byang chub chen po'o/_/ngo bo nyid kyis rnam par dag pa'i phyir chos kyi mnyam pa nyid mngon par rdzogs par byang chub pa ni byang chub chen po'o/_/thams cad la rnam par mi 
[\[134b.3\]]rtog pa'i phyir thams cad kyis mnyam pa nyid mngon par rdzogs par byang chub pa ni byang chub chen po'o/_/lag na rdo rje su la la chos mngon par sgrub pa bzhi po 'di dag nyan pa dang /_'dzin pa dang /_klog pa dang /_sgom pa de sdig pa thams cad spyod kyang byang chub kyi snying po la 'dug 
[\[134b.4\]]gi bar du ngan song thams cad las yang dag par 'das par 'gyur ro/_/myur du bla na med pa yang dag par rdzogs pa'i byang chub tu mngon par rdzogs par 'tshang rgya bar yang 'gyur ro/_/de nas de skad ces bka' stsal nas/_bcom ldan 'das ye shes kyi khu tshur yongs 
[\[134b.5\]]su 'dzin pa don gnas 'di nyid rgya cher ston cing bzhin rab tu 'dzum dmul te/_chos thams cad kyi mnyam pa nyid kyi snying po 'di rab tu smras so/_/a/_de nas ma rungs pa thams cad 'dul ba bcom ldan 'das de bzhin gshegs pa shAkya thub pas kyang yang chos thams 
[\[134b.6\]]cad kyi mnyam pa nyid kyis rnam par rgyal ba bsdu ba zhes bya ba shes rab kyi pha rol tu phyin pa sgrub pa 'di bshad de/_'dod chags kyi spros pa med pa nyid kyis zhe sdang gi spros pa med pa nyid do/_/zhe sdang gi spros pa med pa nyid kyis gti mug gi spros pa med pa nyid do/_/gti 
[\[134b.7\]]mug gi spros pa med pa nyid kyis chos thams cad spros pa med pa nyid do/_/chos thams cad kyi spros pa med pa nyid kyis shes rab kyi pha rol tu phyin pa spros pa med pa nyid du rig par bya'o/_/lag na rdo rje su la la shes rab kyi pha rol tu phyin pa'i tshul 'di nyan pa dang /_'dzin 
[\[135a\]]
[\[135a.1\]]pa dang /_klog pa dang /_sgom pa des 'dul ba'i dbang gi phyir khams gsum du skyes pa'i sems can thams cad bsad kyang ngan song du 'gro bar mi 'gyur te/_myur du bla na med pa yang dag par rdzogs pa'i byang chub tu mngon par rdzogs par 'tshang rgya bar yang 
[\[135a.2\]]'gyur ro/_/de nas bcom ldan 'das lag na rdo rje chos nyid 'di'i don rgya cher ston te/_'jig rten gsum las rnam par rgyal ba'i rdo rje zhes bya ba'i phyag rgya bcings nas khro gnyer dang bcas shing smin ma bteg ste/_'bar bar lta la pad+ma'i gdong khro zhing dgod de/_mche ba 
[\[135a.3\]]gtsigs nas/_rkang pa g.yon pa brkyang ba'i tshul du gnas pas gnas nas rdo rje hUM zhes bya ba'i snying po 'di smras so/_/hUM/_de nas bcom ldan 'das de bzhin gshegs pa ngo bo nyid dag pa'i chos nyid thob pas yang chos thams cad kyi mnyam pa nyid spyan ras gzigs dbang phyug 
[\[135a.4\]]gi ye shes kyi phyag rgya zhes bya ba shes rab kyi pha rol tu phyin pa'i tshul 'di bshad de/_'dod chags thams cad rnam par dag pas 'jig rten na zhe sdang thams cad rnam par dag par 'gyur ro/_/dri ma thams cad rnam par dag pas 'jig rten na sdig pa thams cad rnam par 
[\[135a.5\]]dag par 'gyur ro/_/chos thams cad rnam par dag pas 'jig rten na sems can thams cad rnam par dag par 'gyur ro/_/shes pa thams cad rnam par dag pas 'jig rten na shes rab kyi pha rol tu phyin pa rnam par dag par 'gyur ro/_/lag na rdo rje su la la shes 
[\[135a.6\]]rab kyi pha rol tu phyin pa'i tshul 'di nyan pa dang /_'dzin pa dang /_klog pa dang /_sgom pa de 'dod chags dang /_dri ma thams cad kyi nang na 'dug kyang pad+ma lta bur 'dod chags kyi nyes pa rnams dang /_dri ma rnams dang /_glo bur gyi nyon mongs pa rnams kyis gos par mi 
[\[135a.7\]]'gyur te/_myur du bla na med pa yang dag par rdzogs pa'i byang chub mngon par rdzogs par 'tshang rgya bar yang 'gyur ro/_/de nas byang chub sems dpa' sems dpa' chen po spyan ras gzigs dbang phyug don gyi gnas 'di nyid rgya cher ston cing bzhin rab tu 'dzum dmul 
[\[135b\]]
[\[135b.1\]]te/_/pad+ma'i 'dab ma kha 'byed pas 'dod chags la sogs pa'i dri mas mi gos pa la lta zhing 'gro ba thams cad kyi phyir pad+ma gzugs sna tshogs zhes bya ba'i snying po 'di smras so/_/hrIH/_de nas bcom ldan 'das de bzhin gshegs pa khams gsum thams cad kyi dbang 
[\[135b.2\]]pos yang de bzhin gshegs pa thams cad kyi dbang bskur ba las byung ba'i ye shes kyi snying po zhes bya ba shes rab kyi pha rol tu phyin pa'i tshul 'di bshad de/_dbang bskur ba sbyin pa ni khams gsum thams cad kyi rgyal srid thob par 'gyur ro/_/nor sbyin pa ni re ba thams 
[\[135b.3\]]cad yongs su rdzogs par 'gyur ro/_/chos sbyin pa ni chos thams cad kyi mnyam pa nyid thob par 'gyur ro/_/zang zing sbyin pa ni lus dang ngag dang sems kyi bde ba thams cad thob par 'gyur ro/_/de nas byang chub sems dpa' sems dpa' chen po nam mkha'i snying po bzhin rab 
[\[135b.4\]]tu 'dzum ste/_rang gi mgo la rdo rje rin po che'i dbang bskur ba'i phreng ba 'ching zhing don 'di nyid rgya cher ston te/_dbang bskur ba thams cad kyi dam tshig rin po che zhes bya ba'i snying po 'di smras so/_/trA~M/_de nas bcom ldan 'das de bzhin gshegs pa thams cad kyi ye shes kyi phyag 
[\[135b.5\]]rgya thob pa de bzhin gshegs pa thams cad kyi khu tshur 'dzin pa/_de bzhin gshegs pa rtag pas yang de bzhin gshegs pa thams cad kyi ye shes kyi phyag rgya'i gnas rdo rje zhes bya ba shes rab kyi pha rol tu phyin pa'i tshul 'di bshad de/_de bzhin gshegs pa thams cad 
[\[135b.6\]]kyi sku'i phyag rgya yongs su 'dzin pa ni de bzhin gshegs pa thams cad nyid du 'gyur ro/_/de bzhin gshegs pa thams cad kyi gsung gi phyag rgya yongs su 'dzin pa ni chos thams cad thob par 'gyur ro/_/de bzhin gshegs pa thams cad kyi thugs kyi phyag rgya yongs su 
[\[135b.7\]]'dzin pa ni ting nge 'dzin thams cad thob par 'gyur ro/_/de bzhin gshegs pa thams cad kyi rdo rje'i phyag rgya yongs su 'dzin pa ni lus dang /_ngag dang /_sems thams cad rdo rjer rdo rje'i dngos grub dam pa thob par 'gyur ro/_/su la la shes rab kyi pha rol tu phyin pa'i tshul 'di nyan 
[\[136a\]]
[\[136a.1\]]pa dang /_'chang ba dang /_klog pa dang /_lung 'bogs pa dang /_sgom pa des dngos grub thams cad dang /_phun sum tshogs pa thams cad dang /_shes pa thams cad dang /_dgos pa thams cad dang /_lus dang /_ngag dang /_sems thams cad 
[\[136a.2\]]rdo rjer rdo rje'i dngos grub dam pa thob nas/_myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas byang chub sems dpa' sems dpa' chen po rdo rje'i khu tshur dam tshig chen po'i rdo rje'i phyag rgya yongs su 'dzin pas 
[\[136a.3\]]don gnas 'di rgya cher bstan te/_de bzhin rab tu 'dzum zhing rdo rje sra ba'i phyag rgya dngos grub thams cad kyi dam tshig ces bya ba'i snying po 'di smras so/_/aH/_de nas bcom ldan 'das chos thams cad spros pa med pa'i de bzhin gshegs pas yang 'khor lo ltar yi ge bskor ba 
[\[136a.4\]]zhes bya ba shes rab kyi pha rol tu phyin pa'i tshul 'di bshad de/_ngo bo nyid med pa'i tshul gyis chos thams cad stong pa nyid do/_/mtshan ma med pa'i tshul gyis chos thams cad mtshan ma med pa'o/_/smon pa med pa'i tshul gyis chos thams cad smon pa med pa'o/_/shes 
[\[136a.5\]]rab kyi pha rol tu phyin pa yongs su dag pas chos thams cad rang bzhin gyis 'od gsal ba'o/_/de nas bcom ldan 'das 'jam dpal gzhon nur gyur pa don 'di nyid rgya cher ston te/_bzhin rab tu 'dzum bzhin du bdag gi ral gri des de bzhin gshegs pa thams cad 
[\[136a.6\]]la 'debs shing shes rab kyi pha rol tu phyin pa'i snying po'i mchog 'di smras so/_/a/_de nas bcom ldan 'das de bzhin gshegs pa thams cad kyi 'khor der 'dus pa'i de bzhin gshegs pas 'khor lo chen po la 'jug pa zhes bya ba shes rab kyi pha rol tu phyin pa'i tshul 
[\[136a.7\]]'di bshad do/_/rdo rje mnyam pa nyid la 'jug pa ni de bzhin gshegs pa thams cad kyi 'khor lo la 'jug par 'gyur ro/_/don gyi mnyam pa nyid la 'jug pa ni byang chub sems dpa' sems dpa' chen po'i 'khor lo la 'jug par 'gyur ro/_/chos thams cad kyi 
[\[136b\]]
[\[136b.1\]]mnyam pa nyid la 'jug pa ni dam pa'i chos kyi 'khor lo la 'jug par 'gyur ro/_/thams cad kyi mnyam pa nyid la 'jug pa ni 'khor lo thams cad la 'jug par 'gyur ro/_/de nas byang chub sems dpa' sems bskyed ma thag tu chos kyi 'khor lo bskor ba chos nyid 
[\[136b.2\]]kyi don 'di rgya cher ston cing 'dzum dmul nas rdo rje'i 'khor lo bskor zhing rdo rje'i 'khor lo thams cad la 'jug pa zhes bya ba'i snying po 'di smras so/_/hU~M/_de nas bcom ldan 'das de bzhin gshegs pa la mchod pa thams cad kyi cho ga rgyas pa'i snod kyis mchod pa thams cad 
[\[136b.3\]]kyi mchog ces bya ba shes rab kyi pha rol tu phyin pa'i tshul 'di bshad do/_/byang chub kyi sems bskyed pa ni de bzhin gshegs pa thams cad la mchod pa'i cho ga rgyas pa'o/_/sems can gyi khams thams cad yongs su skyob pa ni de bzhin gshegs pa thams cad la mchod 
[\[136b.4\]]pa'i cho ga rgyas pa'o/_/dam pa'i chos yongs su 'dzin pa ni de bzhin gshegs pa thams cad la mchod pa'i cho ga rgyas pa'o/_/shes rab kyi pha rol tu phyin pa yi ger 'dri ba dang /_yi ger 'drir 'jug pa dang /_'dzin pa dang /_klog pa dang /_brjod pa dang /_ston pa dang /_
[\[136b.5\]]nyan pa dang /_sems pa dang /_sgom pa dang /_mchod pa byed pa ni de bzhin gshegs pa thams cad la mchod pa'i cho ga rgyas pa'o/_/de nas byang chub sems dpa' sems dpa' chen po nam mkha'i mdzod don de nyid rgya cher ston te/_bzhin rab tu 'dzum zhing las thams 
[\[136b.6\]]cad don yod pa'i dam tshig ces bya ba'i snying po 'di smras so/_/oM/_de nas bcom ldan 'das de bzhin gshegs pa sems can thams cad 'dul nus pa yang ye shes kyi khu tshur yongs su 'dzin pa sems can thams cad 'dul ba shes pa'i snying po zhes bya ba shes rab kyi pha rol tu 
[\[136b.7\]]phyin pa'i tshul 'di bshad do/_/sems can thams cad mnyam pa nyid pas khro ba mnyam pa nyid do/_/sems can thams cad 'dul ba nyid pas khro ba 'dul ba nyid do/_/sems can thams cad chos nyid pas khro ba chos nyid do/_/sems can thams cad rdo rje nyid pas 
[\[137a\]]
[\[137a.1\]]khro bo rdo rje nyid do/_/de ci'i phyir zhe na/_'di ltar sems can thams cad 'dul ba ni byang chub bo/_/de nas byang chub sems dpa' bdud kyi stobs thams cad rab tu 'joms pa don de nyid rgya cher ston te/_bzhin rab tu 'dzum zhing rdo rje mche ba'i phyag rgya dang /_rdo rje 
[\[137a.2\]]gnod sbyin gyi gzugs kyis rdo rje khro bo'i gad mo zhes bya ba'i snying po 'di smras so/_/ha/_de nas bcom ldan 'das de bzhin gshegs pa chos thams cad kyi mnyam pa nyid la gnas pas yang chos thams cad kyi mchog ces bya ba shes rab kyi pha rol tu phyin pa'i tshul 'di bshad do/_/thams 
[\[137a.3\]]cad mnyam pa nyid pas shes rab kyi pha rol tu phyin pa mnyam pa nyid do/_/thams cad don nyid pas shes rab kyi pha rol tu phyin pa don nyid do/_/thams cad chos nyid pas shes rab kyi pha rol tu phyin pa chos nyid do/_/thams cad las nyid pas shes rab kyi pha rol tu phyin pa 
[\[137a.4\]]las nyid du rig par bya'o/_/de nas bcom ldan 'das lag na rdo rje de bzhin gshegs pa dang /_byang chub sems dpa' thams cad kyi don yod pa'i dam tshig gi dkyil 'khor byin gyis rlob pa zhes bya ba'i ting nge 'dzin la snyoms par zhugs nas/_don yod pa thams cad 
[\[137a.5\]]kyi dam tshig ces bya ba'i snying po 'di smras so/_/hUM/_de nas bcom ldan 'das de bzhin gshegs pa thams cad pa rnam par snang mdzad kyis yang sems can thams cad byin gyis rlob pa zhes bya ba shes rab kyi pha rol tu phyin pa'i tshul 'di bshad do/_/byang chub sems dpa' 
[\[137a.6\]]sems dpa' chen po kun tu bzang po thams cad kyi rang bzhin yin pas sems can thams cad ni de bzhin gshegs pa'i snying po can no/_/thams cad rdo rje'i snying pos dbang bskur ba nyid pas sems can thams cad ni rdo rje'i snying po can no/_/ngag thams cad rab tu 
[\[137a.7\]]'byung bas sems can thams cad ni chos kyi snying po can no/_/sems can thams cad kyi bya ba byed pa la sbyor bas sems can thams cad ni las kyi snying po can no/_/de nas phyi rol gyi rdo rje'i rigs rnams kyis ca co'i sgra phyung nas/_chos nyid kyi don rgya cher ston cing snying po 
[\[137b\]]
[\[137b.1\]]phul te/_de nas rdo rje'i dbang phyug chen pos rang gi de kho na'i snying po 'di phul lo/_/drI/_de nas ma mo thams cad kyis bcom ldan 'das la phyag 'tshal te tshig 'thun par thams cad dgug pa dang /_gzung ba dang /_gzhig pa dang /_sgrub pa'i dam tshig ces bya ba rang gi de kho 
[\[137b.2\]]na'i snying po 'di phul lo/_/b+h+yoH/_de nas sbrang rtsir byed pa la sogs pa ming po gsum gyis bcom ldan 'das la phyag 'tshal te tshig 'thun par rang gi de kho na'i snying po 'di phul lo/_/swA/_de nas sring mo bzhis bcom ldan 'das la phyag 'tshal te/_rang gi de kho na'i snying po 
[\[137b.3\]]'di phul lo/_/hA/_de nas bcom ldan 'das de bzhin gshegs pa mtha' yas mu med la mthar thug cing mu med pa'i chos dang ldan pas yang chos 'di mthar thug par byin gyis brlab pa'i phyir chos thams cad kyi mnyam pa nyid kyi mthar thug pas byin gyis brlabs pa rdo rje 
[\[137b.4\]]zhes bya ba shes rab kyi pha rol tu phyin pa'i tshul 'di bshad do/_/shes rab kyi pha rol tu phyin pa mtha' yas pa nyid pas de bzhin gshegs pa thams cad mtha' yas pa nyid do/_/shes rab kyi pha rol tu phyin pa mu med pa nyid pas rdo rje thams cad mu med pa nyid do/_/shes rab kyi 
[\[137b.5\]]pha rol tu phyin pa du ma nyid pas chos thams cad du ma nyid do/_/shes rab kyi pha rol tu phyin pa mthar thug pa med pa nyid pas chos thams cad mthar thug pa med pa nyid yin no/_/su la la shes rab kyi pha rol tu phyin pa'i tshul 'di nyan pa dang /_'dzin pa dang /_'chang ba dang /_
[\[137b.6\]]klog pa dang /_ston pa dang /_brjod pa dang /_sgom pa des sangs rgyas dang /_byang chub sems dpa'i spyod pa thug pa med pa'i mthar phyin te/_sgrib pa thams cad zad nas de bzhin gshegs pa'am/_rdo rje 'dzin par myur du 'gyur ro/_/de nas de bzhin gshegs pa thams cad 
[\[137b.7\]]'dus te/_chos kyi rnam grangs 'di don yod pa dang /_thogs pa med par myur du 'grub par bya ba'i phyir/_lag na rdo rje la legs so zhes bya ba byin no/_/sems can chen po legs so legs/_/bde ba chen po legs so legs/_/theg pa chen po legs so legs/_/
[\[138a\]]
[\[138a.1\]]blo gros chen po legs so legs/_/cho ga 'di ni legs par smras/_/sangs rgyas rdo rje 'dzin kun gyis/_/'bras bu yod pa 'dul ba'i mchog_/rdo rje mdo sde byin gyis brlabs/_/cho ga'i rgyal po bla na med/_/gang rnams 'di dag 'dzin pa ni/_/
[\[138a.2\]]bdud la sogs pa thams cad kyis/_/de dag mi sod mi tshugs so/_/sangs rgyas byang chub sems dpa' dang /_/dngos grub dam pa thams cad kyang /_/sangs rgyas kun gyis gsungs pa bzhin/_/ring por mi thogs thob par 'gyur/_/de skad gsungs nas gsang 
[\[138a.3\]]grub phyir/_/rdo rje can gyis bshad pa la/_/dkon mchog sangs rgyas mkhas bcas pa/_/thams cad kyis ni mngon par bstod/_/de nas bcom ldan 'das de bzhin gshegs pa rnam par snang mdzad de bzhin gshegs pa thams cad kyi gsang ba'i chos nyid brnyes pa 
[\[138a.4\]]chos thams cad spros pa med pas yang bde ba chen po rdo rje'i don yod pa'i dam tshig ces bya ba rdo rje don yod pa'i chos mnyam pa nyid kyi shes rab kyi pha rol tu phyin pa'i sgo mchog dang po thog ma dang /_tha ma dang /_dbus med pa'i dam pa 'di gsungs so/_/byang chub sems dpa' chen po 
[\[138a.5\]]rnams kyi 'dod chags chen po dngos grub dam pa ni de bzhin gshegs pa thams cad kyi bde ba chen po dngos grub dam par 'gyur ro/_/byang chub sems dpa' chen po rnams kyis bde ba chen po dngos grub dam pa ni de bzhin gshegs pa thams cad kyi byang chub chen po dngos grub 
[\[138a.6\]]dam par 'gyur ro/_/byang chub sems dpa' chen po rnams kyi de bzhin gshegs pa thams cad kyi byang chub chen po dngos grub dam pa ni bdud chen po'i stobs thams cad rab tu 'joms pa dngos grub dam par 'gyur ro/_/byang chub sems dpa' chen po rnams kyi bdud 
[\[138a.7\]]chen po'i stobs thams cad rab tu 'joms pa dngos grub dam pa ni khams gsum pa thams cad kyi dbang phyug chen po dngos grub dam par 'gyur ro/_/byang chub sems dpa' chen po rnams kyi khams gsum pa thams cad kyi dbang phyug chen po'i dngos grub dam pa ni 'jig 
[\[138b\]]
[\[138b.1\]]rten gyi khams ma lus pa na sems can gyi khams lus pa med pa yongs su sbyong bar 'dod pa'i rgyu'i phyir 'khor ba la yang chags shing brtson 'grus che ba'i byang chub sems dpa' chen po rnams kyi 'jig rten gyi khams ma lus pa na sems can gyi khams lus pa med pa yongs su 
[\[138b.2\]]bskyab pa dang /_sems can thams cad la phan pa dang /_bde ba dang /_mchog tu shin tu bde ba chen po'i dngos grub dam par 'gyur ro/_/de ci'i phyir zhe na/_ji srid 'khor ba'i gnas su ni/_/mkhas mchog 'dug par 'gyur ba'i tshe/_/de srid mtshungs med sems can don/_/
[\[138b.3\]]mya ngan mi 'da' byed par nus/_/shes rab pha rol phyin thabs dang /_/ye shes gnas su bsgrubs pas ni/_/chos kun rnam par dag pa'i phyir/_/'khor ba yongs su dag par 'gyur/_/chags la sogs pas 'dul na ni/_/'khor ba'i bar du rtag par yang /_/'jig rten sdig byed de 
[\[138b.4\]]sbyang phyir/_/'khor ba'i srid du bdag nyid 'dul/_/ji ltar pad+ma rab dmar yang /_/tshon gyi nyes pas mi gos pa/_/de bzhin gnas pa'i nyes pa yis/_/'gro phan rnams la mi gos so/_/'dod chags chen po rnam par dag_/bde ba che zhing nor che la/_/khams 
[\[138b.5\]]gsum dbang phyug thob pas na/_/sems can don rnams brtan par byed/_/lag na rdo rje su la la nang par langs nas mchog dang po shes rab kyi pha rol tu phyin pa'i tshul gyi sgo'i chos kyi rnam grangs 'di nyin re zhing 'don pa dang /_nyan pa dang /_'dzin pa dang /_klog pa dang /_sgom 
[\[138b.6\]]pa de yid bde ba dang /_bde ba thams cad thob par 'gyur ro/_/bde ba chen po rdo rje don yod pa'i dam tshig dngos grub kyi mchog kyang tshe 'di la thob par 'gyur ro/_/de bzhin gshegs pa thams cad kyi gsang ba mchog kyang 'grub ste/_rdo rje 'dzin thams cad kyi chen po'am/_de 
[\[138b.7\]]bzhin gshegs par 'gyur ro/_/de nas bcom ldan 'das kyis gsang ba'i bdag po lag na rdo rje la bka' stsal pa/_gsang ba'i bdag po shes rab kyi pha rol tu phyin pa'i tshul gyi sgo'i sngags kyi tshig nyi shu rtsa lnga po 'di rnams so/_/oM byang chub kyi sems rdo rje/_oM kun tu 
[\[139a\]]
[\[139a.1\]]bzang po'i spyod pa/_oM yid bzhin gyi nor bu/_oM 'gog pa med pa/_oM skye ba bzlog pa/_oM rnam par shes pa thams cad/_oM 'dod chags dang bral ba'i chos nyid chen po/_/oM brtson 'grus kyi go cha/_oM kun tu 'gro ba/_oM rdo rje sra ba'i sems hUM phaT/_
[\[139a.2\]]oM de bzhin gshegs pa thams cad/_oM ngo bo nyid rnam par dag pa/_oM chos nyid shes pa rnam par dag pa/_oM de bzhin las rnam par sbyong ba/_hUM/_oM nges par gnod mdzes rdo rje can phaT/_oM 'dod pa la 'dod chags pa/_oM spong ba'i rdo rje can/_oM hUM thams cad 'dul 
[\[139a.3\]]ba/_oM hrIHoM a zhes bya ba'i sgo/_oM shes rab kyi pha rol tu phyin pa/_A~M ba~M hU~M a/_oM/_oM de bzhin gshegs pa thams cad kyi sku'i mchog_/oM de bzhin gshegs pa thams cad kyi gsung rnam par dag pa/_oM de bzhin gshegs pa thams cad kyi thugs rdo rje aH/_oM a 
[\[139a.4\]]sdig pa'i bcings pa thams cad choms shig_/ngan song gi rgyud thams cad las thar bar gyis shig_/oM dam tshig thams cad kyi rdo rje/_hUM tra Ta/_sdig pa gzhom pa'i phyag rgya dang sngags te/_de bzhin gshegs pa thams cad kyi gsang ba'i dngos grub dam pa rdo rje 'dzin chen 
[\[139a.5\]]po dang de bzhin gshegs par 'gyur ro/_/lag na rdo rje 'di ni sems can dge ba'i rtsa ba ma bskyed pa rnams kyi rna lam du thos par mi 'gyur ro/_/'di ni sems can dge ba'i rtsa ba ma bskyed pa rnams kyis mnyan pa'am/_yi ger 'dri ba'am/_yi ger 'drir gzhug pa'am/_
[\[139a.6\]]bklag pa'am/_'chang ba'am/_bsgom pa'am/_bsti stang du bya ba'am/_ri mor bya ba'am/_mchod par mi nus so/_/gang dag gis shes rab kyi pha rol tu phyin pa'i tshul gyi chos kyi rnam grangs 'di las tha na yi ge 'bru gcig tsam thos na yang sems can de dag ni gzhan na 
[\[139a.7\]]sangs rgyas mang po la dge ba'i rtsa ba bskyed pa yin na mtha' dag rdzogs pa lta ci smos/_/lag na rdo rje gang la la dag sangs rgyas bye ba khrag khrig gang gA'i klung brgyad cu'i bye ma snyed la bkur sti ma byas pa dang /_bla mar ma byas pa dang /_bsti stang ma byas pa dang /_mchod pa 
[\[139b\]]
[\[139b.1\]]ma byas pa de dag gis shes rab kyi pha rol tu phyin pa'i tshul gyi sgo'i chos kyi rnam grangs 'di thos par mi nus so/_/chos kyi rnam grangs 'di gang na spyod pa'i sa phyogs de mchod rten du 'gyur ro/_/chos kyi rnam grangs 'di gang gi lus la thogs sam/_glegs bam la 
[\[139b.2\]]bris te spyod pa'i gang zag de phyag bya ba'i gnas su 'gyur ro/_/de bskal pa bye ba mang por skye ba dran par 'gyur ro/_/de la bdud sdig to can bar chad byed par mi 'gyur ro/_/rgyal po chen po bzhi dang /_lha gzhan rnams kyang de la bsrung ba dang /_bskyab pa dang /_sba ba'i 
[\[139b.3\]]phyir rtag tu phyi bzhin 'brang bar 'gyur ro/_/ya nga ba ma spangs par 'chi bar mi 'gyur ro/_/sangs rgyas dang byang chub sems dpa' thams cad kyis dgongs par 'gyur ro/_/mdor na sangs rgyas kyi zhing gang dang gang du 'dod pa de dang der skye'o/_/de ltar shes rab 
[\[139b.4\]]kyi pha rol tu phyin pa'i tshul gyi sgo'i chos kyi rnam grangs 'di phan yon mang mod kyi ngas phyogs tsam zhig brjod do/_/bcom ldan 'das kyis de skad bka' stsal nas/_byang chub sems dpa' sems dpa' chen po lag na rdo rje dang /_byang chub sems dpa' de dag dang /_
[\[139b.5\]]thams cad dang ldan pa'i 'khor de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa shes rab kyi pha rol tu phyin pa'i tshul brgya lnga 
[\[139b.6\]]bcu pa rdzogs so//[ {D18}]@##/_/rgya gar skad du/_Ar+ya b+ha ga ba tI pradz+nyA pA ra mi tA pany+tsA sha ti ka_/bod skad du/_'phags pa bcom ldan 'das ma shes rab kyi pha rol tu phyin pa lnga bcu pa/_sangs rgyas 
[\[139b.7\]]dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong gi dge 'dun chen po dang /_byang chub sems dpa'i dge 'dun chen po dang thabs cig tu 
[\[140a\]]
[\[140a.1\]]bzhugs te/_brgya byin dang /_tshangs pa dang /_'jig rten skyong ba dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_dge slong dang /_dge slong ma dang /_dge 
[\[140a.2\]]bsnyen dang /_dge bsnyen ma du ma dag dang yang thabs cig go/_/de nas bcom ldan 'das kyis tshe dang ldan pa rab 'byor la bka' stsal pa/_rab 'byor gang la la zhig nyan thos kyis la slob par 'dod pa dang /_rang sangs rgyas kyis la slob par 'dod pas shes rab kyi pha rol tu 
[\[140a.3\]]phyin pa 'di nyid mnyan par bya/_gzung bar bya/_bcang bar bya/_bklag par bya/_kun chub par bya'o/_/byang chub sems dpa' thabs la mkhas pa dang ldan pas sangs rgyas dang /_byang chub sems dpa'i chos thams cad yang dag par bsgrub pa'i phyir shes rab kyi pha 
[\[140a.4\]]rol tu phyin pa 'di nyid la mngon par brtson par bya'o/_/de ci'i phyir zhe na/_rab 'byor 'di ltar byang chub sems dpa' sems dpa' chen pos gang la bslab par bya ba dang /_rnal 'byor du bya ba sangs rgyas dang /_byang chub sems dpa'i chos thams cad shes rab kyi pha rol 
[\[140a.5\]]tu phyin pa 'di nyid du rgya cher bstan pa'i phyir ro/_/bla na med pa yang dag par rdzogs pa'i byang chub la slob par 'dod pas kyang shes rab kyi pha rol tu phyin pa 'di nyid mnyan par bya/_gzung bar bya/_bcang bar bya/_bklag par bya/_kun chub par bya'o/_/byang chub sems 
[\[140a.6\]]dpa' thabs la mkhas pa dang ldan pas sangs rgyas dang /_byang chub sems dpa'i chos thams cad yang dag par bsgrub pa'i phyir shes rab kyi pha rol tu phyin pa 'di nyid la mngon par brtson par bya'o/_/de ci'i phyir zhe na/_rab 'byor 'di ltar byang chub sems dpa' sems dpa' 
[\[140a.7\]]chen pos gang la bslab par bya ba dang /_rnal 'byor du bya ba sangs rgyas dang /_byang chub sems dpa'i chos thams cad shes rab kyi pha rol tu phyin pa 'di nyid du rgya cher bstan pa'i phyir ro/_/rab 'byor dge ba'i chos byang chub kyi phyogs rnams dang /_nyan thos kyi chos rnams 
[\[140b\]]
[\[140b.1\]]dang /_rang sangs rgyas kyi chos rnams dang /_byang chub sems dpa'i chos rnams dang /_sangs rgyas kyi chos rnams gang dag yin pa de dag thams cad ni shes rab kyi pha rol tu phyin pa'i nang du chud cing 'dus te 'ub la yang dag par gzhol ba yin no/_/rab 'byor gyis gsol pa/_
[\[140b.2\]]bcom ldan 'das shes rab kyi pha rol tu phyin pa la bslab par bya/_rnal 'byor du bya ste/_nyan thos kyi sa la slob par 'dod pa dang /_rang sangs rgyas kyi sa la slob par 'dod pas shes rab kyi pha rol tu phyin pa 'di nyid dang /_sangs rgyas kyi chos rnams dang /_byang chub sems 
[\[140b.3\]]dpa'i chos rnams kyang mnyan par bya/_gzung bar bya/_bcang bar bya/_bklag par bya/_kun chub par bya'o/_/dge ba'i chos byang chub kyi chos rnams dang /_nyan thos kyi chos rnams dang /_rang sangs rgyas kyi chos rnams dang /_byang chub sems dpa'i chos rnams dang /_sangs 
[\[140b.4\]]rgyas kyi chos rnams gang dag yin pa rnams shes rab kyi pha rol tu phyin pa'i nang du chud cing 'dus te 'ub la yang dag par gzhol ba yin no zhes bgyi ba de dag gang lags/_bcom ldan 'das kyis bka' stsal pa/_rab 'byor 'di lta ste sbyin pa'i pha rol tu phyin pa dang /_tshul 
[\[140b.5\]]khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid 
[\[140b.6\]]dang /_chen po stong pa nyid dang /_don dam pa stong pa nyid dang /_'dus byas stong pa nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad 
[\[140b.7\]]stong pa nyid dang /_rang gi mtshan nyid stong pa nyid dang /_mi dmigs pa stong pa nyid dang /_dngos po med pa stong pa nyid dang /_ngo bo nyid stong pa nyid dang /_dngos po med pa'i ngo bo nyid stong pa nyid dang /_dran pa nye bar gzhag pa bzhi dang /_yang dag pa'i spong ba bzhi dang /_rdzu 'phrul 
[\[141a\]]
[\[141a.1\]]gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad dang /_'phags pa'i bden pa bzhi dang /_tshad med pa bzhi dang /_gzugs med pa'i snyoms par 'jug pa bzhi dang /_rnam par 
[\[141a.2\]]thar pa brgyad dang /_mthar gyis gnas pa'i snyoms par 'jug pa dgu dang /_rnam par thar pa'i sgo stong pa nyid dang /_mtshan ma med pa dang /_smon pa med pa dang /_mngon par shes pa rnams dang /_ting nge 'dzin rnams dang /_gzungs kyi sgo rnams dang /_de bzhin 
[\[141a.3\]]gshegs pa'i stobs bcu dang /_mi 'jigs pa bzhi dang /_so so yang dag par rig pa bzhi dang /_byams pa chen po dang /_snying rje chen po dang /_sangs rgyas kyi chos ma 'dres pa [{]bcwa [,]bco [}]brgyad dang /_rgyun tu zhugs pa'i 'bras bu dang /_lan cig phyir 'ong ba'i 'bras bu dang /_
[\[141a.4\]]phyir mi 'ong ba'i 'bras bu dang /_dgra bcom pa nyid dang /_rang byang chub nyid dang /_thams cad shes pa nyid dang /_lam gyi rnam pa shes pa nyid dang /_rnam pa thams cad mkhyen pa nyid dang /_rab 'byor de dag ni dge ba'i chos byang chub kyi phyogs rnams dang /_nyan thos kyi chos 
[\[141a.5\]]rnams dang /_rang sangs rgyas kyi chos rnams dang /_byang chub sems dpa'i chos rnams dang /_sangs rgyas kyi chos rnams gang dag yin pa rnams shes rab kyi pha rol tu phyin pa'i nang du chud cing 'dus te 'ub la yang dag par gzhol ba rnams yin no/_rab 'byor gyis gsol pa/_
[\[141a.6\]]bcom ldan 'das 'di ltar dge ba'i chos byang chub kyi phyogs rnams dang /_nyan thos kyi chos rnams dang /_rang sangs rgyas kyi chos rnams dang /_byang chub sems dpa'i chos rnams dang /_sangs rgyas kyi chos rnams gang dag lags pa de dag shes rab kyi pha rol tu phyin pa'i 
[\[141a.7\]]nang du chud cing 'dus te 'ub la yang dag par gzhol ba ni bcom ldan 'das kye ma a la la shes rab kyi pha rol tu phyin pa 'di zab pa lags so/_/bcom ldan 'das kyis bka' stsal pa/_rab 'byor shes rab kyi pha rol tu phyin pa shin tu dben pa'i phyir ro/_/rab 'byor gyis 
[\[141b\]]
[\[141b.1\]]gsol pa/_bcom ldan 'das kye ma a la la shes rab kyi pha rol tu phyin pa 'di ni gting dpag dka' ba lags so/_/bcom ldan 'das kyis bka' stsal pa/_rab 'byor shes rab kyi pha rol tu phyin pa shin tu rnam par dag pa'i phyir ro/_/rab 'byor gyis gsol pa/_bcom 
[\[141b.2\]]ldan 'das kye ma a la la/_a la la/_shes rab kyi pha rol tu phyin pa 'di nam mkha' dang mtshungs pa lags so/_/bcom ldan 'das kyis bka' stsal pa/_rab 'byor shes rab kyi pha rol tu phyin pa shin tu rnam par dag pa'i phyir te/_rab 'byor de bas na shes rab kyi pha 
[\[141b.3\]]rol tu phyin pa ni nam mkha' lta bu yin no/_/rab 'byor gyis gsol pa/_bcom ldan 'das kye ma a la la/_a la la/_shes rab kyi pha rol tu phyin pa 'di ni mi brtson pas rtogs par dka' ba lags so/_/bcom ldan 'das kyis bka' stsal pa/_rab 'byor de de bzhin te/_
[\[141b.4\]]de de bzhin no/_/ji skad smras pa bzhin te/_shes rab kyi pha rol tu phyin pa ni mngon par mi brtson pa dang /_dge ba'i rtsa ba chung ba dang /_yid mi gzhungs pa dang /_don du mi gnyer ba dang /_thos pa dang mi ldan pa dang /_shes rab chung ba dang /_sdig pa'i grogs pos zin 
[\[141b.5\]]pa dang /_sdig pa'i grogs po dang 'dre ba mang ba dang /_sdig pa'i grogs pos 'dzin du bcug pa dang /_dad pa tsam dang ldan pa dang /_las dang po pa dang skal ba med pa'i tshul can dang /_yongs su mi 'dri ba'i rang bzhin can dang /_shes rab 'chal par 'gyur bar byas pa 
[\[141b.6\]]dang /_le lo can dang /_brtson 'grus chung ba dang /_snying stobs chung ba dang /_mos pa chung ba dang /_dge ba'i chos de dag la mngon par mi brtson pas mos par dka' ba ste/_rab 'byor de lta bas na shes rab kyi pha rol tu phyin pa ni mos par dka' ba zhes bya'o/_/rab 'byor 
[\[141b.7\]]gzhan yang rigs kyi bu'am/_rigs kyi bu mo gang la la zhig shes rab kyi pha rol tu phyin pa zab mo 'di nyan tam/_'dzin tam/_'chang ngam/_klog gam/_kun chub par byed dam/_gzhan dag la yang rgya cher yang dag par ston na des 'das pa dang /_ma byon pa dang /_
[\[142a\]]
[\[142a.1\]]da ltar byung ba'i sangs rgyas bcom ldan 'das rnams kyi byang chub bzung ba yin no/_/rab 'byor de lta bas na rigs kyi bu'am/_rigs kyi bu mo gang lhag pa'i bsam pa phun sum tshogs pa myur du bla na med pa yang dag par rdzogs pa'i byang chub mngon par rdzogs par 'tshang 
[\[142a.2\]]rgya bar 'dod pas rgyun mi 'chad par shes rab kyi pha rol tu phyin pa mnyan par bya/_gzung bar bya/_bcang bar bya/_bklag par bya/_kun chub par bya ste/_des na myur du bla na med pa yang dag par rdzogs pa'i byang chub mngon par 'tshang rgya bar 'gyur ro/_/bcom ldan 'das kyis 
[\[142a.3\]]de skad ces bka' stsal nas/_tshe dang ldan pa rab 'byor dang /_dge slong de dag dang /_byang chub sems dpa' de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par 
[\[142a.4\]]bstod do//_//'phags pa bcom ldan 'das ma shes rab kyi pha rol tu phyin pa lnga bcu pa rdzogs so//[ {D19}]@##/_/rgya gar skad du/_Ar+ya kau shi ka pradz+nyA pA ra mi tA nA ma/_bod skad du/_'phags pa shes rab kyi pha rol tu 
[\[142a.5\]]phyin pa kau shi ka zhes bya ba/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod kyi phung po'i ri la dge slong gi dge 'dun chen po dang /_byang chub sems 
[\[142a.6\]]dpa' 'bum phrag du ma thams cad kyang gzhon nur gyur pa sha stag dang thabs cig tu bzhugs te/_de nas bcom ldan 'das kyis lha'i dbang po brgya byin la bka' stsal pa/_kau shi ka de la shes rab kyi pha rol tu phyin pa'i don ni 'di yin te/_shes rab kyi pha rol tu 
[\[142a.7\]]phyin pa ni gnyis su blta bar mi bya/_gnyis ma yin par yang ma yin/_mtshan mar ma yin/_mtshan ma ma yin par yang ma yin blang bar yang ma yin/_dor bar yang ma yin/_bsnan par ma yin/_bsnan pa med par yang ma yin/_kun nas nyon mongs par ma 
[\[142b\]]
[\[142b.1\]]yin/_kun nas nyon mongs pa ma yin par yang ma yin/_rnam par byang bar ma yin/_rnam par byang ba ma yin par yang ma yin/_spang bar ma yin/_spang ba ma yin par yang ma yin/_gnas su ma yin/_gnas su ma yin par yang ma yin/_sbyor bar ma yin/_
[\[142b.2\]]sbyor ba ma yin par yang ma yin/_'brel par ma yin/_'brel bar ma yin par yang ma yin/_rkyen du ma yin/_rkyen ma yin par yang ma yin/_chos su ma yin/_chos ma yin par yang ma yin/_de bzhin nyid ma yin/_de bzhin nyid ma yin par yang ma 
[\[142b.3\]]yin/_yang dag pa'i mthar ma yin/_yang dag pa'i mthar ma yin par yang ma yin no/_/kau shi ka de bzhin du shes rab kyi pha rol tu phyin pa'i don ni 'di lta ste/_chos thams cad mnyam pa nyid kyi phyir shes rab kyi pha rol tu phyin pa nyid mnyam mo/_/chos thams cad zab pa'i 
[\[142b.4\]]phyir shes rab kyi pha rol tu phyin pa zab bo/_/chos thams cad dben pa'i phyir shes rab kyi pha rol tu phyin pa dben no/_/chos thams cad g.yo ba med pa'i phyir shes rab kyi pha rol tu phyin pa g.yo ba med do/_/chos thams cad rlom sems med pa'i phyir shes rab kyi pha rol 
[\[142b.5\]]tu phyin pa rlom sems med do/_/chos thams cad 'jigs pa med pa'i phyir shes rab kyi pha rol tu phyin pa 'jigs pa med do/_/chos thams cad bag tsha ba med pa'i phyir shes rab kyi pha rol tu phyin pa bag tsha ba med do/_/chos thams cad ro gcig pa'i phyir shes rab kyi pha rol tu phyin pa ro 
[\[142b.6\]]gcig go/_/chos thams cad skye ba med pa'i phyir shes rab kyi pha rol tu phyin pa skye ba med do/_/chos thams cad 'gags pa med pa'i phyir shes rab kyi pha rol tu phyin pa 'gags pa med do/_/chos thams cad nam mkha' lta bu'i phyir shes rab kyi pha rol tu phyin pa nam mkha' 
[\[142b.7\]]lta bu'o/_/gzugs su med pa'i phyir shes rab kyi pha rol tu phyin pa mu med do/_/de bzhin du tshor ba dang /_'du shes dang /_'du byed rnams dang /_rnam par shes pa mu med pa'i phyir shes rab kyi pha rol tu phyin pa mu med do/_/sa'i khams mu med pa'i phyir shes rab kyi pha rol tu 
[\[143a\]]
[\[143a.1\]]phyin pa mu med do/_/de bzhin du chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams mu med pa'i phyir shes rab kyi pha rol tu phyin pa mu med do/_/ri rab mu med pa'i phyir shes rab kyi pha rol tu 
[\[143a.2\]]phyin pa mu med do/_/rgya mtsho mu med pa'i phyir shes rab kyi pha rol tu phyin pa mu med do/_/rdo rje mnyam pa'i phyir shes rab kyi pha rol tu phyin pa mnyam mo/_/chos thams cad dbyer med pa'i phyir shes rab kyi pha rol tu phyin pa dbyer med do/_/chos thams cad kyi ngo bo nyid dmigs su 
[\[143a.3\]]med pa'i phyir shes rab kyi pha rol tu phyin pa'i ngo bo nyid dmigs su med do/_/chos thams cad bsal ba med par mnyam pa'i phyir shes rab kyi pha rol tu phyin pa bsal ba med par mnyam mo/_/chos thams cad byed pa med pa'i phyir shes rab kyi pha rol tu phyin pa byed pa med do/_/
[\[143a.4\]]chos thams cad bsam gyis mi khyab pa'i phyir shes rab kyi pha rol tu phyin pa bsam gyis mi khyab bo/_/de bzhin du sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam 
[\[143a.5\]]gtan gyi pha rol tu phyin pa dang /_shes rab kyi pha rol tu phyin pa dang /_thabs kyi pha rol tu phyin pa dang /_smon lam gyi pha rol tu phyin pa dang /_stobs kyi pha rol tu phyin pa dang /_ye shes kyi pha rol tu phyin pa 'khor gsum yongs su dag pas mu med pa'i phyir shes rab kyi 
[\[143a.6\]]pha rol tu phyin pa mu med do/_/shes rab kyi pha rol tu phyin pa zhes bya ba ni 'di ltar stong pa nyid [{]bcwa [,]bco [}]brgyad de/_'di lta ste/_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa nyid dang /_'dus 
[\[143a.7\]]byas stong pa nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad stong pa nyid dang /_rang gi mtshan nyid stong pa nyid dang /_
[\[143b\]]
[\[143b.1\]]mi dmigs pa stong pa nyid dang /_dngos po med pa stong pa nyid dang /_ngo bo nyid stong pa nyid dang /_dngos po med pa'i ngo bo nyid stong pa nyid de/_mdor na stong pa nyid 'di ni shes rab kyi pha rol tu phyin pa zhes bya'o/_/skar ma rab rib mar me dang /_/sgyu ma zil pa chu bur dang /_/
[\[143b.2\]]rmi lam glog dang sprin lta bu/_/'dus byas de ltar blta bar bya/_/na mo b+ha ga ba t+yai Ar+ya pradz+nyA pA ra mi twA yai/_oM d+hIHhrIHshrI shru ti smr-i ti ma ti ga ti bi dza ye swA hA/_'gag pa med cing skye med la/_/chad pa med cing rtag pa med/_/tha dad don min don gcig min/_/'ong ba med 
[\[143b.3\]]cing 'gro med la/_/spros pa zhi bas zhi ba yi/_/rten cing 'brel bar 'byung ston pa/_/rdzogs pa'i sangs rgyas gang yin pa/_/smra mchog de la phyag 'tshal lo/_/bcom ldan 'das kyis de skad ces bka' stsal nas/_tshe dang ldan pa sha ra dwa ti'i bu dang /_lha'i dbang 
[\[143b.4\]]po brgya byin dang /_dge slong de dag dang /_byang chub sems dpa' de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa shes rab kyi pha 
[\[143b.5\]]rol tu phyin pa kau shi ka zhes bya ba rdzogs so//[ {D20}]@##/_/rgya gar skad du/_Ar+ya pany+tsa bing+sha ti ka pradz+nyA pA ra mi tA mu kha nA ma ma hA yA na sU tra/_bod skad du/_'phags pa shes rab kyi pha rol tu phyin pa'i sgo nyi shu rtsa 
[\[143b.6\]]lnga pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das ri rab kyi zom la lha thams cad kyi mtshan mo'i gnas na byang chub sems dpa' bye 
[\[143b.7\]]ba khrag khrig 'bum phrag du ma dang thabs cig tu bzhugs te/_de nas bcom ldan 'das lha dang /_lha'i bu dang /_lha ma yin dang /_rlung lha dang /_nam mkha' lding dang /_klu dang /_gnod sbyin dang /_mi'am ci dang /_srin po dang /_rig sngags 'chang thams cad dang /_
[\[144a\]]
[\[144a.1\]]'byung po dang /_log 'dren dang /_sha za dang /_snang ba dang /_mi snang ba'i ma mo'i tshogs shin tu mang zhing rgya che ba dpag tshad lnga'i dkyil 'khor du 'dus pa sha stag dang /_dge slong stong nyis brgya lnga bcus bskor cing mdun du bdar nas chos ston to/_/de nas 
[\[144a.2\]]byang chub sems dpa' sems dpa' chen po lag na rdo rje rdo rje'i rigs thams cad kyis yongs su bskor cing /_rig pa'i tshogs dang /_phyag rgya'i tshogs de dag thams cad dang /_rig sngags 'chang bye ba phrag du mas yongs su bskor nas bcom ldan 'das ga la ba der song ste 
[\[144a.3\]]phyin nas/_bar snang las babs nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas/_phyogs gcig tu 'dug pa dang /_de nas bcom ldan 'das kyis gsang ba'i bdag po chen po lag na rdo rje la bka' 
[\[144a.4\]]stsal pa/_gsang ba pa'i bdag po nyi shu rtsa lnga po 'di dag ni nga'i shes rab kyi pha rol tu phyin pa'i sgo yin no/_/sangs rgyas dang /_byang chub sems dpa' thams cad la phyag 'tshal lo/_/oM byang chub kyi sems kyi rdo rje shes rab kyi pha rol tu phyin pa'i sgo'o/_/oM kun tu bzang 
[\[144a.5\]]po'i spyod pa shes rab kyi pha rol tu phyin pa'i sgo'o/_/oM yid bzhin gyi nor bu shes rab kyi pha rol tu phyin pa'i sgo'o/_/oM 'gog pa med pa shes rab kyi pha rol tu phyin pa'i sgo'o/_/oM skye bar 'gyur ba shes rab kyi pha rol tu phyin pa'i sgo'o/_/oM rnam par shes pa thams cad 
[\[144a.6\]]shes rab kyi pha rol tu phyin pa'i sgo'o/_/oM 'bar ba chen po'i chos nyid shes rab kyi pha rol tu phyin pa'i sgo'o/_/oM brtson 'grus shes rab kyi pha rol tu phyin pa'i sgo'o/_/oM thams cad du 'gro ba shes rab kyi pha rol tu phyin pa'i sgo'o/_/oM rdo rje thams cad brtan pa'i sems shes rab 
[\[144a.7\]]kyi pha rol tu phyin pa'i sgo'o/_/oM de bzhin gshegs pa thams cad shes rab kyi pha rol tu phyin pa'i sgo'o/_/oM rang bzhin rnam par dag pa'i chos nyid ye shes rnam par dag pa shes rab kyi pha rol tu phyin pa'i sgo'o/_/oM las rnam par sbyong ba shes rab kyi pha rol tu phyin pa'i sgo'o/_/
[\[144b\]]
[\[144b.1\]]oM nges par gnod mdzes rdo rje can phaT shes rab kyi pha rol tu phyin pa'i sgo'o/_/oM 'dod pa la 'dod chags rnam par dag pa shes rab kyi pha rol tu phyin pa'i sgo'o/_/oM mgyogs pa'i rdo rje can shes rab kyi pha rol tu phyin pa'i sgo'o/_/oM hU~M thams cad du 'gro ba shes rab 
[\[144b.2\]]kyi pha rol tu phyin pa'i sgo'o/_/oM hrIHshes rab kyi pha rol tu phyin pa'i sgo'o/_/oM a zhes bya ba'i sgo shes rab kyi pha rol tu phyin pa'i sgo'o/_/oM shes rab kyi pha rol tu phyin pa shes rab kyi pha rol tu phyin pa'i sgo'o/_/oM a~M ba hU~M shes rab kyi pha rol tu phyin pa'i sgo'o/_/
[\[144b.3\]]oM e shes rab kyi pha rol tu phyin pa'i sgo'o/_/oM de bzhin gshegs pa thams cad kyi sku'i mchog shes rab kyi pha rol tu phyin pa'i sgo'o/_/oM de bzhin gshegs pa thams cad kyi gsung rnam par dag pa shes rab kyi pha rol tu phyin pa'i sgo'o/_/oM de bzhin gshegs pa thams 
[\[144b.4\]]cad kyi thugs rdo rje shes rab kyi pha rol tu phyin pa'i sgo'o/_/bcom ldan 'das kyis de skad ces bka' stsal nas/_byang chub sems dpa' sems dpa' chen po lag na rdo rje dang /_thams cad dang ldan pa'i 'khor de dag dang /_lha dang /_mi dang /_lha ma yin 
[\[144b.5\]]dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa shes rab kyi pha rol tu phyin pa'i sgo nyi shu rtsa lnga pa zhes bya ba theg pa chen po'i mdo rdzogs so//_//skad gsar chad kyis 
[\[144b.6\]]bcos nas gtan la phab pa//[ {D21}]@##/_/rgya gar skad du/_b+ha ga ba tI pradz+nyA pA ra mi tA hr-i da ya/_bod skad du/_bcom ldan 'das ma shes rab kyi pha rol tu phyin pa'i snying po/_bam po gcig go/_/bcom 
[\[144b.7\]]ldan 'das ma shes rab kyi pha rol tu phyin pa la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod phung po'i ri la/_dge slong gi dge 'dun chen po dang /_byang chub sems dpa'i dge 'dun chen po dang thabs cig 
[\[145a\]]
[\[145a.1\]]tu bzhugs te/_de'i tshe bcom ldan 'das zab mo snang ba zhes bya ba'i chos kyi rnam grangs kyi ting nge 'dzin la snyoms par zhugs so/_/yang de'i tshe byang chub sems dpa' sems dpa' chen po 'phags pa spyan ras gzigs dbang phyug shes rab kyi pha rol tu phyin 
[\[145a.2\]]pa zab mo spyod pa nyid la rnam par lta zhing /_phung po lnga po de dag la yang rang bzhin gyis stong par rnam par lta'o/_/de nas sangs rgyas kyi mthus/_tshe dang ldan pa shA ri'i bus byang chub sems dpa' sems dpa' chen po 'phags pa spyan ras gzigs dbang phyug la 'di 
[\[145a.3\]]skad ces smras so/_/rigs kyi bu'am/_rigs kyi bu mo gang la la shes rab kyi pha rol tu phyin pa zab mo spyod pa spyad par 'dod pa des ji ltar bslab par bya/_de skad ces smras pa dang /_byang chub sems dpa' sems dpa' chen po 'phags pa spyan ras gzigs dbang 
[\[145a.4\]]phyug gis tshe dang ldan pa sha ra dwa ti'i bu la 'di skad ces smras so/_/shA ri'i bu rigs kyi bu'am/_rigs kyi bu mo gang la la shes rab kyi pha rol tu phyin pa zab mo spyod pa spyad par 'dod pa des 'di ltar rnam par blta bar bya ste/_phung po lnga po de dag kyang rang bzhin gyis stong 
[\[145a.5\]]par rnam par yang dag par rjes su blta'o/_/gzugs stong pa'o/_/stong pa nyid gzugs so/_/gzugs las stong pa nyid gzhan ma yin/_stong pa nyid las kyang gzugs gzhan ma yin no/_/de bzhin du tshor ba dang /_'du shes dang /_'du byed dang /_rnam par shes 
[\[145a.6\]]pa rnams stong pa'o/_/shA ri'i bu de lta bas na chos thams cad stong pa nyid de/_mtshan nyid med pa/_ma skyes pa/_ma 'gags pa/_dri ma med pa/_dri ma dang bral ba med pa/_bri ba med pa/_gang ba med pa'o/_/shA ri'i bu de lta bas na stong pa nyid la gzugs 
[\[145a.7\]]med/_tshor ba med/_'du shes med/_'du byed rnams med/_rnam par shes pa med/_mig med/_rna ba med/_sna med/_lce med/_lus med/_yid med/_gzugs med/_sgra med/_dri med/_ro med/_reg bya med/_chos med do/_/mig gi khams med 
[\[145b\]]
[\[145b.1\]]pa nas yid kyi khams med yid kyi rnam par shes pa'i khams kyi bar du yang med do/_/ma rig pa med/_ma rig pa zad pa med pa nas rga shi med/_rga shi zad pa'i bar du yang med do/_/sdug bsngal ba dang /_kun 'byung ba dang /_'gog pa dang /_lam med/_ye shes med/_
[\[145b.2\]]thob pa med/_ma thob pa yang med do/_/shA ri'i bu de lta bas na byang chub sems dpa' rnams thob pa med pa'i phyir/_shes rab kyi pha rol tu phyin pa la brten cing gnas te/_sems la sgrib pa med pas skrag pa med de/_phyin ci log las shin tu 'das nas mya ngan las 
[\[145b.3\]]'das pa'i mthar phyin to/_/dus gsum du rnam par bzhugs pa'i sangs rgyas thams cad kyang /_shes rab kyi pha rol tu phyin pa la brten nas/_bla na med pa yang dag par rdzogs pa'i byang chub tu mngon par rdzogs par sangs rgyas so/_/de lta bas na shes rab kyi 
[\[145b.4\]]pha rol tu phyin pa'i sngags/_rig pa chen po'i sngags/_bla na med pa'i sngags/_mi mnyam pa dang mnyam pa'i sngags/_sdug bsngal thams cad rab tu zhi bar byed pa'i sngags/_mi rdzun pas na bden par shes par bya ste/_shes rab kyi pha rol tu phyin pa'i sngags 
[\[145b.5\]]smras pa/_tad+ya thA/_ga te ga te pA ra ga te/_pA ra saM ga te/_bo d+hi swA hA/_shA ri'i bu byang chub sems dpa' sems dpa' chen pos de ltar shes rab kyi pha rol tu phyin pa zab mo la bslab par bya'o/_/de nas bcom ldan 'das ting nge 'dzin de las bzhengs te/_byang chub 
[\[145b.6\]]sems dpa' sems dpa' chen po 'phags pa spyan ras gzigs dbang phyug la legs so zhes bya ba byin nas/_legs so legs so/_/rigs kyi bu de de bzhin no/_/rigs kyi bu de de bzhin te/_ji ltar khyod kyis bstan pa de bzhin du shes rab kyi pha rol tu phyin 
[\[145b.7\]]pa zab mo la spyad par bya ste/_de bzhin gshegs pa rnams kyang rjes su yi rang ngo /_/bcom ldan 'das kyis de skad ces bka' stsal nas/_tshe dang ldan pa sha ra dwa ti'i bu dang /_byang chub sems dpa' sems dpa' chen po 'phags pa spyan ras gzigs dbang phyug dang /_
[\[146a\]]
[\[146a.1\]]thams cad dang ldan pa'i 'khor de dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/bcom ldan 'das ma shes rab kyi pha rol tu phyin pa'i snying po zhes bya ba theg pa chen po'i 
[\[146a.2\]]mdo rdzogs so//_//rgya gar gyi mkhan po bi ma la mi tra dang /_lots+tsha ba dge slong rin chen sdes bsgyur cing /_zhu chen gyi lo ts+tsha ba dge blo dang nam mkha' la sogs pas zhus te gtan la phab pa//_//dpal bsam yas lhun gyis grub pa'i gtsug lag gi dge rgyas bye ma gling gi rtsig ngos la bris pa 
[\[146a.3\]]dang zhu dag legs par bgyis so//[ {D22}]@##/_/rgya gar skad du/_Ar+ya swa lpA k+Sha ra pradz+nyA pA ra mi tA nA ma ma hA yA na sU tra/_bod skad du/_'phags pa shes rab kyi pha rol tu phyin pa yi ge nyung ngu zhes bya ba theg pa chen po'i mdo/_sangs rgyas dang /_
[\[146a.4\]]byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bya rgod phung po'i ri la dge slong khri nyis stong lnga brgya'i dge slong gi dge 'dun chen po dang /_byang chub sems dpa' bye ba khrag khrig 'bum phrag du ma dang thabs cig tu 
[\[146a.5\]]bzhugs te/_brgya byin dang /_tshangs pa dang /_'jig rten skyong ba la sogs pa lha bye ba khrag khrig 'bum gyis yongs su bskor cing mdun gyis bltas te/_dpal gyi snying po'i seng ge'i khri la bzhugs so/_/de nas byang chub sems dpa' sems dpa' chen po 'phags pa spyan ras gzigs dbang phyug 
[\[146a.6\]]stan las langs te/_bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_'dzum mul te/_bcom ldan 'das la 'di skad ces gsol to/_/bcom ldan 'das shes rab kyi pha rol tu phyin pa yi ge nyung 
[\[146a.7\]]ngu la bsod nams che ba/_gang thos pa tsam gyis sems can thams cad kyi las kyi sgrib pa thams cad byang bar 'gyur ba dang /_byang chub la nges par gzhol bar 'gyur ba dang /_gang dag sngags sgrub par brtson pa de dag bgegs ma mchis par gsang sngags 'grub par 'gyur ba bshad du gsol/_/
[\[146b\]]
[\[146b.1\]]de nas bcom ldan 'das kyis byang chub sems dpa' sems dpa' chen po 'phags pa spyan ras gzigs dbang phyug la legs so zhes bya ba byin te/_rigs kyi bu khyod yun ring por sems can thams cad la phan pa'i phyir brtson pa legs so legs so/_/de'i phyir rigs kyi bu legs par rab tu nyon la 
[\[146b.2\]]yid la zung shig dang /_shes rab kyi pha rol tu phyin pa yi ge nyung ngu la bsod nams che ba gang thos pa tsam gyis sems can thams cad kyi las kyi sgrib pa thams cad byang bar 'gyur ba dang /_byang chub la nges par gzhol bar 'gyur ba dang /_gang dag gsang sngags sgrub par brtson pa de dag bgegs 
[\[146b.3\]]med par sngags 'grub par 'gyur ba ngas khyod la bshad do/_/de nas byang chub sems dpa' sems dpa' chen po 'phags pa spyan ras gzigs dbang phyug gis bcom ldan 'das la 'di skad ces gsol to/_/sems can thams cad la sman pa'i slad du bshad du gsol/_de nas bcom 
[\[146b.4\]]ldan 'das kyis de'i tshe sems can thams cad dgrol ba zhes bya ba'i ting nge 'dzin la snyoms par zhugs so/_/mnyam par bzhag pa des smin mtshams kyi mdzod spu'i phrag nas 'od zer 'bum phrag du ma byung ste/_'od zer de dag gis sangs rgyas kyi zhing thams cad khyab par gyur to/_/sems can 
[\[146b.5\]]gang dag 'od zer des reg pa sems can dmyal ba pa yan chad sems can de dag thams cad bla na med pa yang dag par rdzogs pa'i byang chub tu nges par gyur to/_/sangs rgyas kyi zhing thams cad kyang rnam pa drug tu g.yos so/_/de bzhin gshegs pa'i zhabs kyi drung du lha'i tsan dan gyi phye 
[\[146b.6\]]ma'i char yang phab bo/_/de nas bcom ldan 'das kyis de'i tshe shes rab kyi pha rol tu phyin pa gsungs pa 'di lta ste/_byang chub sems dpas mnyam pa'i sems dang byams pa'i sems dang byas pa gzo ba dang /_sdig pa thams cad dang bral ba'i sems su bya'o/_/shes rab kyi pha rol tu phyin pa'i snying 
[\[146b.7\]]po 'di yang gdon par bya'o/_/de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal lo/_/tad+ya thA/_oM mu ne mu ne ma hA mu na ye swA hA/_ngas shes rab kyi pha rol tu phyin pa 'di rnyed pas bla na med pa yang dag par rdzogs pa'i byang chub thob bo/_/
[\[147a\]]
[\[147a.1\]]sangs rgyas thams cad kyang 'di las byung ngo /_/de bzhin gshegs pa shAkya thub pa chen po las khyod kyis 'di nyid thob pas de'i phyir byang chub sems dpa' sems dpa' chen po rnams kyi mchog tu gyur to/_/khyod de bzhin gshegs pa dgra bcom pa yang dag par rdzogs pa'i 
[\[147a.2\]]sangs rgyas 'od zer kun nas 'phags pa dpal brtsegs rgyal po zhes bya bar 'gyur ro zhes sangs rgyas nyid du lung yang bstan to/_/gang dag khyod kyi ming nyan pa dang /_'dzin pa dang /_klog pa dang /_gzhan dag la yang rgya cher ston pa dang /_glegs bam du bris nas mchod pa byed pa de dag 
[\[147a.3\]]thams cad ma 'ongs pa'i dus na de bzhin gshegs par 'gyur ro/_/tad+ya thA/_dza ya dza ya/_pad+mA b+he/_a ba me sa ra sa ra Ni/_ng+hi ri d+hi ri/_d+hi ri d+hi ri/_de ba tA nu pA la ne/_bud+d+ha ut+ta ra Ni pU ra ya b+ha ga ba ti/_sarbA sha ma sha ma sarba sa twA nA~M/_sarba karmA ba ra Na bi sho d+ha ya/_bud d+ha a d+hi Sh+ThA ne na swA hA/_
[\[147a.4\]]don dam par shes rab kyi pha rol tu phyin pa 'di ni sangs rgyas thams cad bskyed pa/_byang chub sems dpa'i yum 'phral du sdig pa 'phrog pa/_byang chub sbyin par byed pa ste/_'di lta ste/_bskal pa bye ba brgyar yang sangs rgyas thams cad kyis phan yon brjod par mi nus so/_/'di bklags 
[\[147a.5\]]pas dkyil 'khor thams cad du dbang bskur bar 'gyur ro/_/gsang sngags thams cad kyang mngon du 'gyur ro/_/de nas byang chub sems dpa' sems dpa' chen po 'phags pa spyan ras gzigs dbang phyug gis bcom ldan 'das la 'di skad ces gsol to/_/bcom ldan 'das ci'i 
[\[147a.6\]]slad du 'di shes rab kyi pha rol tu phyin pa zhes bgyi/_/bcom ldan 'das kyis bka' stsal pa/_thabs sla ba'i phyir te/_sems can gang dag spro ba chung ba de dag shes rab kyi pha rol tu phyin pa 'dzin pa dang /_klog pa dang /_yi ger 'dri ba dang /_yi ger 'drir 'jug pa de dag thams cad thabs sla 
[\[147a.7\]]bas byang chub la gzhol bar 'gyur te/_de'i phyir shes rab kyi pha rol tu phyin pa zhes bya'o/_/de skad ces bka' stsal pa dang /_byang chub sems dpa' sems dpa' chen po 'phags pa spyan ras gzigs dbang phyug gis bcom ldan 'das la 'di skad ces gsol to/_/bcom ldan 'das 
[\[147b\]]
[\[147b.1\]]kyis ji tsam du sems can thams cad la sman pa dang /_sems can bsod nams chung ngu rnams kyi don dang /_sman pa dang /_bde ba'i slad du chos kyi rnam grangs 'di bka' stsal pa/_bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das kyis de skad ces 
[\[147b.2\]]bka' stsal nas/_byang chub sems dpa' sems dpa' chen po 'phags pa spyan ras gzigs dbang phyug dang /_dge slong de dag dang /_byang chub sems dpa' de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs 
[\[147b.3\]]pa la mngon par bstod do/_/'phags pa shes rab kyi pha rol tu phyin pa yi ge nyung ngu zhes bya ba theg pa chen po'i mdo rdzogs so//[ {D23}]@##/_/rgya gar skad du/_e ka ak+Sha rI mA tA nA ma sarba ta thA ga ta pradz+nyA pA ra mi tA/_bod skad du/_de bzhin 
[\[147b.4\]]gshegs pa thams cad kyi yum shes rab kyi pha rol tu phyin ma yi ge gcig ma zhes bya ba/_yum chen mo shes rab kyi pha rol tu phyin ma la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya rgod phung po'i ri la/_dge slong gi dge 'dun 
[\[147b.5\]]chen po brgya phrag phyed dang bcu gsum dang /_byang chub sems dpa' bye ba khrag khrig mang po dang thabs cig tu bzhugs so/_/de'i tshe bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo shes rab kyi pha rol tu phyin ma yi ge gcig ma zhes bya ba 
[\[147b.6\]]'di sems can rnams la phan pa dang bde ba'i phyir zung shig_/'di lta ste/_a/_bcom ldan 'das kyis de skad ces bka' stsal pa dang /_tshe dang ldan pa kun dga' bo dang /_dge slong de dag dang /_byang chub sems dpa' sems dpa' chen po de dag thams cad kyis pha rol tu phyin pa rjes 
[\[147b.7\]]su rtogs shing yi rangs nas/_bcom ldan 'das kyis gsungs pa la mngon par bstod do/_/de bzhin gshegs pa thams cad kyi yum shes rab kyi pha rol tu phyin ma yi ge gcig ma zhes bya ba rdzogs so//_//
[\[148a\]]
[\[148a.1\]{D24}]@##/_/rgya gar skad du/_Ar+ya sap+ta sha ti kA nA ma pradz+nyA pA ra mi tA ma hA yA na sU tra/_bod skad du/_'phags pa shes rab kyi pha rol tu phyin pa bdun brgya pa zhes bya ba theg pa chen po'i mdo/_bam po dang po/_sangs rgyas dang byang chub sems dpa' thams cad la phyag 'tshal lo/_/'di 
[\[148a.2\]]skad bdag gis thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong stong tham pa'i dge slong gi dge 'dun chen po dang thabs cig tu bzhugs so/_/byang chub sems dpa' sems dpa' chen po go cha chen 
[\[148a.3\]]po bgos pa sa ya thams cad kyang bla na med pa yang dag par rdzogs pa'i byang chub las phyir mi ldog pa sha stag la 'di lta ste/_'jam dpal gzhon nur gyur pa dang /_byams pa dang /_spobs pa thogs med dang /_brtson pa mi 'dor dang /_de dag la sogs pa byang chub sems 
[\[148a.4\]]dpa' sa ya dang yang thabs cig go/_/de nas 'jam dpal gzhon nur gyur pa de bzhin gshegs pa la blta ba dang /_phyag bya ba dang /_bsnyen bkur bya ba'i phyir skya rengs shar ba'i dus kyi tshe rang gi gnas nas byung ste/_de bzhin gshegs pa'i pho brang gi sgo ga la ba der song nas phyin 
[\[148a.5\]]pa dang pho brang gi sgo'i phyi rol na 'dug go/_/de nas tshe dang ldan pa sha ra dwa ti'i bu yang bcom ldan 'das la blta ba dang phyag bya ba dang /_bsnyen bkur bya ba'i phyir rang gi gnas nas byung ste/_de bzhin gshegs pa'i pho brang ga la ba der song ngo /_/de nas tshe dang ldan pa byams ma'i bu gang po dang /_
[\[148a.6\]]tshe dang ldan pa maud gal gyi bu chen po dang /_tshe dang ldan pa 'od srung chen po dang /_tshe dang ldan pa kA t+yA'i bu chen po dang /_tshe dang ldan pa gsus po che dang /_de dag thams cad dang gzhan yang nyan thos chen po rnams rang rang gi gnas nas byung ste/_bcom ldan 'das kyi pho brang ga la ba der 
[\[148a.7\]]dong nas phyin pa dang phyogs gcig tu 'khod do/_/de nas bcom ldan 'das kyis nyan thos chen po rnams 'ongs shing lhags te 'dus par mkhyen nas bdag gi pho brang nas byung ste pho brang gi phyi rol phyogs gcig tu gdan bting ba la bzhugs so/_/bzhugs nas kyang bcom ldan 'das 
[\[148b\]]
[\[148b.1\]]kyis mkhyen bzhin du tshe dang ldan pa sha ra dwa ti'i bu la bka' stsal pa/_sha ra dwa ti'i bu khyod ci'i phyir zhogs pas 'ongs te de bzhin gshegs pa'i pho brang gi sgo na 'dug_/de skad ces bka' stsal pa dang /_bcom ldan 'das la tshe dang ldan pa sha ra dwa ti'i bus 'di skad ces gsol to/_/
[\[148b.2\]]bcom ldan 'das thams cad kyi thog ma nyid du 'jam dpal gzhon nur gyur pa de bzhin gshegs pa'i pho brang gi chab sgor mchis so/_/bdag ni bcom ldan 'das la blta bar 'tshal ba'i slad du slad kyis mchis so/_/de nas bcom ldan 'das kyis mkhyen bzhin du 'jam 
[\[148b.3\]]dpal gzhon nur gyur pa la bka' stsal pa/_'jam dpal khyod de bzhin gshegs pa la blta ba dang phyag bya ba dang bsnyen bkur bya ba'i phyir thams cad kyi thog ma nyid du de bzhin gshegs pa'i pho brang gi sgor 'dug pa bden nam/_de skad ces bka' stsal pa dang /_bcom ldan 'das la 
[\[148b.4\]]'jam dpal gzhon nur gyur pas 'di skad ces gsol to/_/bcom ldan 'das de de lta lags/_bde bar gshegs pa de de lta lags te/_bdag de bzhin gshegs pa la blta ba dang phyag bgyi ba dang /_bsnyen bkur bgyi ba'i slad du thams cad kyi thog ma nyid rang gi gnas nas 
[\[148b.5\]]byung ste/_de bzhin gshegs pa'i pho brang ga la ba der mchis nas phyogs gcig tu mchis so/_/de ci'i slad du zhe na/_bcom ldan 'das 'di ltar bdag ni de bzhin gshegs pa la blta ba dang /_phyag bgyi ba dang bsnyen bkur bgyi bas ma ngoms pa'i slad du'o/_/bcom ldan 
[\[148b.6\]]'das 'di ltar bdag de bzhin gshegs pa la blta ba dang phyag bgyi ba dang bsnyen bkur bgyi ba'i slad du mchis pa de yang sems can thams cad kyi don gyi slad du ste/_bcom ldan 'das gal te de bzhin gshegs pa la blta ba dang phyag bgyi ba dang bsnyen bkur bgyi ba ji ltar bdag gis 
[\[148b.7\]]mthong ba dang ji ltar ba dag phyag bgyid pa dang ji ltar bdag bsnyen bkur bgyid pa de ltar blta bar bgyi'o/_/de ltar phyag bgyi'o/_/de ltar bsnyen bkur bgyi'o/_/de lta na de bzhin gshegs pa mthong ba nas bsnyen bkur bgyis pa'i bar du 'gyur ro/_/bcom ldan 'das bdag ni sems 
[\[149a\]]
[\[149a.1\]]can thams cad kyi slad du de bzhin gshegs pa la blta ba lags so/_/bcom ldan 'das kyis bka' stsal pa/_'jam dpal de bzhin gshegs pa la ji ltar blta/_'jam dpal gyis gsol pa/_mi dmigs pa'i tshul gyis de bzhin nyid kyi rnam pa dang rnam par 
[\[149a.2\]]mi rtog pa'i rnam par de bzhin gshegs pa la blta bar bgyi'o/_/de bzhin du de bzhin gshegs pa la mi skye ba'i rnam par blta ba nas dngos po ma mchis pa'i bar du de bzhin gshegs pa la blta bar bgyi'o/_/de bzhin nyid la kun nas 'byung ba ma mchis te/_de ltar de bzhin 
[\[149a.3\]]gshegs pa la blta bar bgyi'o/_/de bzhin nyid ni 'byung ba yang ma lags 'jig pa yang ma lags te/_de ltar de bzhin gshegs pa la blta bar bgyi'o/_/de bzhin nyid ni yul na mi gnas phyogs na mi gnas te de ltar de bzhin gshegs pa la blta bar bgyi'o/_/de bzhin 
[\[149a.4\]]nyid ni 'das pa la ma lags/_ma 'ongs pa la ma lags/_da ltar byung ba la ma lags te/_de ltar de bzhin gshegs pa la blta bar bgyi'o/_/de bzhin nyid ni gnyis kyis rab tu phye ba ma lags/_gnyis su ma mchis pas rab tu phye ba yang ma lags te/_de ltar de bzhin 
[\[149a.5\]]gshegs pa la blta bar bgyi'o/_/de bzhin nyid ni kun nas nyon mongs par 'gyur ba ma lags/_rnam par byang bar 'gyur ba ma lags te/_de ltar de bzhin gshegs pa la blta bar bgyi'o/_/de bzhin nyid ni mi skye mi 'gag pa ste/_de ltar de bzhin gshegs pa la blta bar 
[\[149a.6\]]bgyi'o/_/de lta na de bzhin gshegs pa mthong ba dang phyag bgyis pa dang /_bsnyen bkur bgyis par 'gyur ro/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod kyis de ltar bltas na ci zhig 
[\[149a.7\]]mthong /_'jam dpal gyis gsol pa/_bcom ldan 'das bdag gis de ltar bltas na/_ci yang mthong ba ma mchis so/_/bcom ldan 'das de bzhin du bdag gis chos gang la yang skye ba yang ma mthong /_'gog pa yang ma mthong ngo /_/de nas tshe dang ldan pa sha ra dwa ti'i bus 
[\[149b\]]
[\[149b.1\]]'jam dpal gzhon nur gyur pa la 'di skad ces smras so/_/'jam dpal khyod kyis de bzhin gshegs pa la de ltar mthong ba dang /_de ltar bsnyen bkur byas pa gang yin pa dang /_khyod kyi byams pa chen po sems can thams cad la nye bar gnas kyang khyod la sems can du dmigs 
[\[149b.2\]]pa dang /_sems can du mngon par zhen pa ci yang med cing sems can thams cad yongs su mya ngan las 'da' ba'i phyir zhugs kyang khyod la sems can du mngon par zhen pa gang yang mi 'byung ba dang /_khyod mi dmigs pa'i tshul dang dngos po med pa'i tshul dang sgyid lug pa med 
[\[149b.3\]]pa'i tshul gyis sems can thams cad kyi ched du go cha bgos pa de ni khyod dka' ba byed pa'o/_/de skad ces smras pa dang /_'jam dpal gzhon nur gyur pas/_tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu ji skad smras pa de de bzhin te/_
[\[149b.4\]]sems can thams cad yongs su mya ngan las 'da' ba'i phyir go cha 'di yang bgos te/_bdag la sems can du dmigs pa'am/_sems can la mngon par zhen pa gang yang med do/_/btsun pa sha ra dwa ti'i bu go cha de ni 'di ltar bdag gis sems can gyi khams bri ba'am gang 
[\[149b.5\]]bar bya zhes de ltar ma bgos so/_/btsun pa sha ra dwa ti'i bu yongs su brtag pa nye bar bzung ste/_gal te sangs rgyas kyi zhing re re na gang gA'i klung gi bye ma snyed kyi sangs rgyas bcom ldan 'das rnams bzhugs shing de bzhin gshegs pa de dag so so nas nyin mtshan du chos ston te/_
[\[149b.6\]]gang gA'i klung gi bye ma snyed kyi bskal par bzhugs par gyur la/_gang gA'i klung gi bye ma snyed kyi sangs rgyas bcom ldan 'das rnams kyi chos bstan pa re res sems can ji snyed btul ba de snyed kyi sems can de bzhin gshegs pa re res chos bstan pa re res btul bar gyur du 
[\[149b.7\]]zin kyang sems can gyi khams la bri ba'am gang bar mngon pa med do/_/de ci'i phyir zhe na/_sems can dben pa dang /_sems can sems can ma yin pa'i phyir te/_btsun pa sha ra dwa ti'i bu sems can gyi khams ni bri ba'am gang bar mi mngon no/_/de skad ces smras pa dang /_
[\[150a\]]
[\[150a.1\]]tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal gal te sems can dben pa dang /_sems can sems can ma yin pa'i phyir sems can gyi khams bri ba dang gang bar mi mngon na/_'o na byang chub mngon par 
[\[150a.2\]]rdzogs par sangs rgyas nas su la chos ston/_de skad ces smras pa dang /_'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu gang gi tshe sems can shin tu mi dmigs pa de'i tshe su zhig mngon par rdzogs par 'tshang 
[\[150a.3\]]rgya su la chos bstan par bya/_de ci'i phyir zhe na/_btsun pa sha ra dwa ti'i bu 'di ltar chos thams cad shin tu mi dmigs pa'i phyir ro/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal gang gi tshe chos thams cad shin tu mi 
[\[150a.4\]]dmigs pa de'i tshe ci sems can du yang 'dogs sam/_yang gal te 'jam dpal khyod la 'ga' zhig sems can ji snyed yod ces de skad 'dri na/_de la khyod kyis ji skad bya/_'jam dpal gyis gsol pa/_bcom ldan 'das de skad 'dri ba de la bdag gis 'di skad du sangs rgyas kyi 
[\[150a.5\]]chos ji snyed pa de snyed do zhes bgyi'o/_/bcom ldan 'das gal te yang sems can gyi khams kyi tshad ji tsam zhes 'dri na/_de skad 'dri ba de la bdag gis 'di skad du sangs rgyas kyi yul gyi tshad ji tsam mo zhes bgyi'o/_/bcom ldan 'das kyis bka' stsal pa/_'jam dpal 
[\[150a.6\]]khyod gal te yang la la zhig 'di skad du sems can gyi khams gang du gtogs zhes 'dri na de la khyod kyis ji skad bya/_'jam dpal gyis gsol pa/_bcom ldan 'das de skad 'dri ba de la bdag gis 'di skad du skye ba med pa bsam gyis mi khyab pa gang du gtogs par gtogs so zhes 
[\[150a.7\]]bgyi'o/_/bcom ldan 'das kyis bka' stsal pa/_'jam dpal gal te yang la la zhig khyod la 'di skad du/_sems can gyi khams ci la gnas zhes 'dri na/_de la khyod kyis ji skad bya/_'jam dpal gyis gsol pa/_bcom ldan 'das de skad 'dri ba de la bdag gis 
[\[150b\]]
[\[150b.1\]]'di skad du/_skye ba med pa'i khams ci la gnas pa de la sems can gyi khams kyang gnas so zhes bgyi'o/_/bcom ldan 'das kyis bka' stsal pa/_'jam dpal khyod gang gi tshe shes rab kyi pha rol tu phyin pa sgom pa de'i tshe/_ci la gnas te shes rab kyi pha rol tu phyin pa 
[\[150b.2\]]sgom/_'jam dpal gyis gsol pa/_bcom ldan 'das gang gi tshe bdag shes rab kyi pha rol tu phyin pa sgom pa de'i tshe mi gnas par shes rab kyi pha rol tu phyin pa sgom lags so/_/bcom ldan 'das kyis bka' stsal pa/_'jam dpal mi gnas pa la shes rab 
[\[150b.3\]]kyi pha rol tu phyin pa la sgom du yang ci yod/_'jam dpal gyis gsol pa/_bcom ldan 'das gang ci la yang mi gnas pa de nyid shes rab kyi pha rol tu phyin pa sgom pa lags so/_/bcom ldan 'das kyis bka' stsal pa/_'jam dpal khyod gang gi tshe shes rab kyi pha rol 
[\[150b.4\]]tu phyin pa la sgom pa de'i tshe khyod kyis dge ba'i rtsa ba 'phel ba'am 'bri bar 'gyur/_'jam dpal gyis gsol pa/_bcom ldan 'das de'i tshe bdag gi dge ba'i rtsa ba 'phel ba'am/_'bri bar 'gyur ba ci yang ma mchis so/_/bcom ldan 'das gang las chos 
[\[150b.5\]]'ga' zhig 'phel ba'am 'bri ba mchis na/_de ni shes rab kyi pha rol tu phyin pa sgom pa ma lags te/_bcom ldan 'das gang yang chos 'ga' zhig 'phel ba'i slad du'am/_'bri ba'i slad du nye bar gnas pa de ni shes rab kyi pha rol tu phyin pa sgom pa ma lags par rig par 
[\[150b.6\]]bgyi'o/_/bcom ldan 'das gang so so'i skye bo'i chos rnams kyang mi spong la sangs rgyas kyi chos rnams kyang mi len pa de ni shes rab kyi pha rol tu phyin pa sgom pa lags so/_/de ci'i slad du zhe na/_bcom ldan 'das 'di ltar shes rab kyi pha rol tu phyin pa sgom pa ni chos gang spong ba 
[\[150b.7\]]'am blang bar dmigs pas chos gang la yang mi gnas pa'i slad du'o/_/bcom ldan 'das gang 'khor ba'i skyon du yang mi mchi la/_mya ngan las 'das pa'i yon tan du yang mi mchi ba de shes rab kyi pha rol tu phyin pa sgom pa lags so/_/de ci'i slad du zhe na/_bcom ldan 
[\[151a\]]
[\[151a.1\]]'das 'di ltar 'khor ba nyid kyang mi mthong na 'khor ba'i skyon lta smos kyang ci 'tshal/_mya ngan las 'das pa nyid mi dmigs na mya ngan las 'das pa'i yon tan lta smos kyang ci 'tshal te/_bcom ldan 'das gang chos gang la yang blang ba'am gzung ba'am dor ba 
[\[151a.2\]]ma mchis pa de shes rab kyi pha rol tu phyin pa sgom pa lags so/_/bcom ldan 'das gang chos gang la yang 'grib pa dang 'phel ba mi dmigs pa de shes rab kyi pha rol tu phyin pa sgom pa lags so/_/de ci'i slad du zhe na/_bcom ldan 'das skye ba ma mchis pa la 'grib pa dang 'phel 
[\[151a.3\]]ba ma mchis pa'i slad du'o/_/bcom ldan 'das gang de ltar sgom pa de shes rab kyi pha rol tu phyin pa sgom pa lags so/_/bcom ldan 'das gang chos gang yang skye ba'am 'gag par mi bgyid pa de shes rab kyi pha rol tu phyin pa sgom pa lags so/_/bcom ldan 'das gang chos gang la 
[\[151a.4\]]yang 'grib pa'am rgyas par mi bgyid pa de shes rab kyi pha rol tu phyin pa sgom pa lags te/_bcom ldan 'das gang de ltar sgom pa de shes rab kyi pha rol tu phyin pa sgom pa lags so/_/bcom ldan 'das gzhan yang bsam gyis mi khyab pa'i chos la yang mi smon cing nyi tshe ba la yang 
[\[151a.5\]]mi smon gyi/_bcom ldan 'das gang la smon pa dang /_gang gis smon pa de nyid kyang ma mchis pa de shes rab kyi pha rol tu phyin pa sgom pa lags te/_bcom ldan 'das de ltar sgom na shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin 
[\[151a.6\]]pa sgom pa ni 'di ltar chos 'di dag ni mchog go/_/chos 'di dag ni tha ma'o zhes bgyi bar nye bar mi gnas shing chos gang dag mchog dang tha mar 'gyur ba'i chos de dag kyang mi dmigs te/_de ltar shes rab kyi pha rol tu phyin pa sgom pa'i rnal 'byor la brtson pa'i rigs kyi bu ni 
[\[151a.7\]]chos thams cad mi dmigs so/_/bcom ldan 'das shes rab kyi pha rol tu phyin pa sgom pa ni chos gang yang mchog ce'am tha ma zhes mi rtog go/_/de ci'i slad du zhe na/_bcom ldan 'das skye ba ma mchis pa la mchog gam tha ma zhes bgyi ba gang yang ma mchis pa'i slad du'o/_/
[\[151b\]]
[\[151b.1\]]de bzhin nyid dang /_yang dag pa'i mtha' dang /_chos thams cad kyi bar la yang mchog gam tha ma ma mchis te/_bcom ldan 'das de ltar sgom na shes rab kyi pha rol tu phyin pa sgom pa lags so/_/de skad ces gsol pa dang /_bcom ldan 'das kyis 'jam dpal gzhon nur gyur 
[\[151b.2\]]pa la 'di skad ces bka' stsal to/_/'jam dpal sangs rgyas kyi chos rnams mchog ma yin nam/_'jam dpal gyis gsol pa/_bcom ldan 'das gzung du ma mchis pa'i slad du sangs rgyas kyi chos rnams ni mchog lags so/_/bcom ldan 'das chos thams cad stong 
[\[151b.3\]]par de bzhin gshegs pas mngon par rdzogs par sangs rgyas lags sam/_bcom ldan 'das kyis bka' stsal pa/_'jam dpal de de bzhin te/_de bzhin gshegs pas chos thams cad stong par mngon par rdzogs par sangs rgyas so/_/'jam dpal gyis gsol pa/_
[\[151b.4\]]bcom ldan 'das stong pa nyid la mchog gam tha ma zhes bgyi ba mchis sam/_bcom ldan 'das kyis bka' stsal pa/_'jam dpal legs so legs so/_/'jam dpal de de bzhin te/_ji skad smras pa bzhin no/_/'jam dpal sangs rgyas kyi chos rnams bla 
[\[151b.5\]]na med pa ma yin nam/_'jam dpal gyis gsol pa/_de de lta lags te/_sangs rgyas kyi chos rnams ni bla na ma mchis pa lags so/_/de ci'i slad du zhe na/_bcom ldan 'das 'di ltar de dag la chos cung zad tsam yang ma mchis shing mi dmigs te/_de bas na sangs rgyas kyi 
[\[151b.6\]]chos de dag ni bla na ma mchis pa'o/_/bcom ldan 'das gzhan yang gang sangs rgyas kyi chos rnams sgrub par yang mi bgyid la/_so so'i skye bo'i chos rnams spong bar yang mi bgyid cing sangs rgyas kyi chos rnams 'dul ba yang ma lags la 'dzin pa yang ma lags pa de shes rab kyi pha 
[\[151b.7\]]rol tu phyin pa sgom pa lags so/_/bcom ldan 'das gzhan yang gang chos gang la yang mi sems la rnam par mi rig pa de shes rab kyi pha rol tu phyin pa la sgom pa lags so/_/bcom ldan 'das kyis bka' stsal pa/_'jam dpal khyod sangs rgyas kyi chos rnams la mi 
[\[152a\]]
[\[152a.1\]]sems sam/_'jam dpal gyis gsol pa/_bcom ldan 'das gal te bdag gis sangs rgyas kyi chos rnams yongs su grub par mthong na ni bdag sangs rgyas kyi chos rnams la sems pa lags so/_/bcom ldan 'das shes rab kyi pha rol tu phyin pa sgom pa ni 'di 
[\[152a.2\]]dag ni so so'i skye bo'i chos so/_/'di dag ni nyan thos kyi chos so/_/'di dag ni rang sangs rgyas kyi chos so/_/'di dag ni yang dag par rdzogs pa'i sangs rgyas kyi chos so zhes chos gang la yang rnam par rtog pas nye bar gnas pa ma lags so/_/de ci'i slad du zhe na/_bcom ldan 'das shes rab 
[\[152a.3\]]kyi pha rol tu phyin pa sgom pa'i rnal 'byor la brtson pa'i rigs kyi bus chos de nyid kyang mi dmigs te/_gang la chos de dag so so'i skye bo'i chos zhes brjod pa'am/_slob pa'i chos zhes brjod pa'am/_mi slob pa'i chos zhes brjod pa'am/_rang sangs rgyas kyi chos zhes brjod pa'am/_
[\[152a.4\]]yang dag par rdzogs pa'i sangs rgyas kyi chos zhes brjod pa yang mtha' las 'das pa'i chos nyid lags pas chos de mi dmigs shing yang dag par rjes su mi mthong ba'i slad du'o/_/bcom ldan 'das de ltar sgom na/_shes rab kyi pha rol tu phyin pa sgom pa lags so/_/bcom ldan 'das shes 
[\[152a.5\]]rab kyi pha rol tu phyin pa sgom pa'i rnal 'byor la brtson pa'i rigs kyi bu ni 'di ltar 'di ni 'dod pa'i khams so/_/'di ni gzugs kyi khams so/_/'di ni gzugs med pa'i khams so/_/zhes bgyi ba nas 'di ni 'gog pa'i dbyings so zhes bgyi ba'i bar du yang mi sems so/_/de ci'i slad du 
[\[152a.6\]]zhe na/_bcom ldan 'das 'di ltar des 'gog pa'i chos gang lags pa'i chos de gang yang mi mthong ste/_bcom ldan 'das de ltar sgom pa ni shes rab kyi pha rol tu phyin pa sgom par rig par bgyi'o/_/bcom ldan 'das gzhan yang gang chos gang la yang phan pa'am gnod par 
[\[152a.7\]]yang mi bgyid pa de shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin pa sgom pa ni sangs rgyas kyi chos rnams sbyin par bgyid pa'ang ma lags/_so so'i skye bo'i chos rnams gcod par bgyid pa'ang ma lags so/_/bcom ldan 'das gang so so'i 
[\[152b\]]
[\[152b.1\]]skye bo'i chos rnams kyang mi 'gog la sangs rgyas kyi chos rnams kyang mi 'thob pa de shes rab kyi pha rol tu phyin pa sgom pa lags so/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod kyis 
[\[152b.2\]]chos zab mo 'di lta bu 'di bstan pa legs so legs so/_/'jam dpal khyod kyis byang chub sems dpa' sems dpa' chen po rnams dang /_nyan thos kyi theg pa pa mngon pa'i nga rgyal can rnams dang /_byang chub sems dpa'i theg pa pa dmigs pa can rnams yang dag pa ji lta ba bzhin du 
[\[152b.3\]]rtogs par bya ba'i phyir rgya 'di bzhag go/_/'jam dpal rigs kyi bu 'am rigs kyi bu mo gang dag shes rab kyi pha rol tu phyin pa zab mo bstan pa 'di thos nas mi skrag mi dngang dngang bar mi 'gyur ba de dag ni sangs rgyas gcig la bsnyen bkur byas pa ma yin/_sangs rgyas gcig la dge 
[\[152b.4\]]ba'i rtsa ba bskyed pa ma yin no/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bdag ni shes rab kyi pha rol tu phyin pa rgya cher ston par spobs lags so/_/bcom ldan 'das kyis bka' stsal pa/_
[\[152b.5\]]'jam dpal spobs par gyis shig_/'jam dpal gyis gsol pa/_bcom ldan 'das gang chos gang gis gnas pa mi dmigs pa dang /_mi gnas pa yang mi dmigs pa de shes rab kyi pha rol tu phyin pa sgom pa lags so/_/de ci'i slad du zhe na/_chos thams cad ni mi gnas 
[\[152b.6\]]pa'i slad du mi dmigs pa ste/_bcom ldan 'das gang chos gang la yang lhag par dmigs pa'i slad du nye bar mi gnas pa de shes rab kyi pha rol tu phyin pa sgom par rig par bya'o/_/de ci'i slad du zhe na/_bcom ldan 'das 'di ltar chos thams cad ni dmigs pa ma mchis pa'i slad du 
[\[152b.7\]]ste/_bcom ldan 'das de ltar sgom pa ni shes rab kyi pha rol tu phyin pa sgom pa lags so/_/bcom ldan 'das gzhan yang gang la sangs rgyas kyi chos rnams kyang mngon du mi 'gyur na/_rang sangs rgyas kyi chos rnams lta smos kyang ci 'tshal/_nyan thos kyi chos rnams kyang mngon 
[\[153a\]]
[\[153a.1\]]du mi 'gyur na/_so so'i skye bo'i chos rnams lta smos kyang ci 'tshal ba de shes rab kyi pha rol tu phyin pa sgom par blta bar bgyi'o/_/bcom ldan 'das gzhan yang sgom pa gang la brten nas sangs rgyas kyi chos rnams bsam gyis mi khyab pa la yang sangs rgyas kyi chos 
[\[153a.2\]]rnams bsam gyis mi khyab pa'o/_/zhes rnam par mi rtog pa de shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin pa sgom pa 'di ni byang chub sems dpa' sems dpa' chen po rnams kyi chos thams cad la rnam par mi rtog par blta bar bgyi'o/_/
[\[153a.3\]]bcom ldan 'das gzhan yang sgom pa gang la brten nas mthong ba ma mchis par chos thams cad sangs rgyas kyi chos su mthong ba dang /_chos thams cad bsam gyis mi khyab pa'i chos su mthong ba de shes rab kyi pha rol tu phyin pa sgom pa lags so/_/rigs kyi bu'am rigs kyi bu mo gang dag 
[\[153a.4\]]shes rab kyi pha rol tu phyin pa 'di bstan pa 'di thos nas mi skrag mi dngang dngang bar mi 'gyur ba de dag sangs rgyas brgya stong mang po la bsnyen bkur bgyis par 'gyur ro/_/bcom ldan 'das gzhan yang gang kun nas nyon mongs pa'am/_rnam par byang ba'i chos gang yang dag par rjes 
[\[153a.5\]]su mi mthong ba de shes rab kyi pha rol tu phyin pa sgom pa lags te/_bcom ldan 'das de ltar sgom na shes rab kyi pha rol tu phyin pa sgom pa lags so/_/bcom ldan 'das shes rab kyi pha rol tu phyin pa sgom pa de ni so so'i skye bo dang nyan thos dang rang sangs rgyas dang yang dag par 
[\[153a.6\]]rdzogs pa'i sangs rgyas kyi bar du yang tha dad du mi bgyid pa ste/_bcom ldan 'das de ni shes rab kyi pha rol tu phyin pa sgom pa lags so/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal khyod kyis de bzhin gshegs pa ji snyed 
[\[153a.7\]]cig la bsnyen bkur byas/_'jam dpal gyis gsol pa/_bcom ldan 'das sgyu ma'i skye bu'i sems dang sems las byung ba ji snyed 'gags pa de snyed la ste/_bcom ldan 'das bdag gis de bzhin gshegs pa de snyed la bsnyen bkur bgyis so/_/bcom ldan 'das kyis bka' stsal 
[\[153b\]]
[\[153b.1\]]pa/_'jam dpal khyod sangs rgyas kyi chos la yang dag par ma zhugs sam/_'jam dpal gyis gsol pa/_bcom ldan 'das gang sangs rgyas kyi chos la yang dag par zhugs pa'i chos de gang yang dmigs su mchis sam/_bcom ldan 'das kyis bka' stsal pa/_'jam dpal 'o na 
[\[153b.2\]]sangs rgyas kyi chos de dag su la yod/_'jam dpal gyis gsol pa/_bcom ldan 'das nyid la yang sangs rgyas kyi chos zhes bgyi ba de dag gi ming yang ma mchis te/_mi dmigs na gzhan rnams la mchis par 'gyur ba lta ci smos/_bcom ldan 'das kyis bka' stsal pa/_'jam dpal 
[\[153b.3\]]khyod kyis chags pa med pa nyid rnyed dam/_'jam dpal gyis gsol pa/_bcom ldan 'das bdag nyid chags pa ma mchis pa nyid lags na bdag gis kyang chags pa ma mchis pa nyid 'thob par 'gyur ram/_bcom ldan 'das kyis bka' stsal pa/_'jam dpal khyod ci byang chub kyi snying po la 
[\[153b.4\]]'dug gam/_'jam dpal gyis gsol pa/_yang dag pa'i mtha' brtsan par bgyis na bcom ldan 'das nyid kyang byang chub kyi snying po la ma zhugs na bdag lta mchis par ji ltar 'gyur/_bcom ldan 'das kyis bka' stsal pa/_'jam dpal yang dag pa'i mtha' zhes bya ba de gang gi tshig [{]bla dgas [,]bla dwags [}]
[\[153b.5\]]yin/_'jam dpal gyis gsol pa/_bcom ldan 'das yang dag pa'i mtha' zhes bgyi ba de ni 'jig tshogs kyi tshig [{]bla dgas [,]bla dwags [}]lags so/_/bcom ldan 'das kyis bka' stsal pa/_'jam dpal ci las bsams te de skad smra/_'jam dpal gyis gsol pa/_bcom ldan 'das tshogs de ni ma 
[\[153b.6\]]mchis pa ste/_'jig tshogs ma lags pas de ni mi 'pho la 'pho ba dang bral ba yang ma lags te de'i slad du tshogs 'di ni 'jig tshogs ma lags so/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das byang chub sems dpa' sems dpa' 
[\[153b.7\]]chen po gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de dag ni byang chub tu nges par 'gyur ba lags so/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das byang 
[\[154a\]]
[\[154a.1\]]chub sems dpa' sems dpa' chen po gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de dag ni byang chub la nye bar gyur pa lags so/_/de ci'i slad du zhe na/_bcom ldan 'das gang chos de dag rjes su mi rtog pa de nyid byang chub 
[\[154a.2\]]mchog lags pa'i slad du'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das byang chub sems dpa' sems dpa' chen po gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de 
[\[154a.3\]]dag ni sangs rgyas nyid du blta bar bgyi'o/_/de ci'i slad du zhe na/_bcom ldan 'das sangs rgyas zhes bgyi ba de ni don dam par na skye ba ma mchis pa'i tshig [{]bla dgas [,]bla dwags [}]lags pa'i slad du'o/_/de nas bcom ldan 'das la sring mo dmigs pa med pas 'di skad ces gsol to/_/bcom ldan 
[\[154a.4\]]'das byang chub sems dpa' sems dpa' chen po gang dag shes rab kyi pha rol tu phyin pa 'di thos nas mos te/_mi skrag mi dngang dngang bar mi 'gyur ba de dag ni so so'i skye bo'i chos rnams dang nyan thos kyi chos rnams dang rang sangs rgyas kyi chos rnams dang yang dag par rdzogs pa'i sangs rgyas kyi 
[\[154a.5\]]chos rnams la lhag par dmigs par mi 'gyur ba lags so/_/de ci'i slad du zhe na/_bcom ldan 'das 'di ltar chos thams cad ni ma mchis pa'i slad du mi dmigs pa ste/_de'i slad du de dag la dmigs pa ma mchis so/_/de nas bcom ldan 'das kyis tshe dang ldan pa sha ra dwa ti'i 
[\[154a.6\]]bu la bka' stsal pa/_de de bzhin no/_/sha ra dwa ti'i bu de de bzhin te/_rigs kyi bu'am rigs kyi bu mo gang dag shes rab kyi pha rol tu phyin pa zab mo bstan pa 'di thos nas mos te mi skrag mi dngang dngang bar mi 'gyur ba de dag ni byang chub tu nges par 'gyur ro/_/sha ra dwa ti'i bu rigs kyi bu'am 
[\[154a.7\]]rigs kyi bu mo gang dag shes rab kyi pha rol tu phyin pa bstan pa 'di thos nas mos te/_mi skrag mi dngang dngang bar mi 'gyur zhing spyi bos len pa de dag ni phyir mi ldog pa'i sa la gnas pa yin par khyod kyis shes par gyis shig_/sha ra dwa ti'i bu gang dag shes rab kyi pha rol tu phyin pa 
[\[154b\]]
[\[154b.1\]]bstan pa 'di thos nas mos te mi skrag mi dngang dngang bar mi 'gyur ba de dang de dag ni sbyin bdag dam par 'gyur/_sbyin bdag chen por 'gyur/_sbyin bdag khyad par du 'phags par 'gyur ro/_/sha ra dwa ti'i bu de dang de dag ni tshul khrims phun sum tshogs par 'gyur ro/_/tshul khrims 
[\[154b.2\]]dang ldan pa'i mchog tu 'gyur/_tshul khrims dang ldan pa khyad par du 'phags par 'gyur/_tshul khrims kyi yon tan gyi lam rnyed par 'gyur ro/_/sha ra dwa ti'i bu gang dag shes rab kyi pha rol tu phyin pa bstan pa 'di thos nas mos te mi skrag mi dngang dngang bar mi 'gyur ba de dang de dag ni 
[\[154b.3\]]bzod pa'i mchog dang /_brtson 'grus kyi mchog dang /_bsam gtan gyi mchog dang /_mtshungs pa med pa'i shes rab kyi mchog dang ldan par 'gyur ro/_/sha ra dwa ti'i bu byang chub sems dpa' sems dpa' chen po gang dag shes rab kyi pha rol tu phyin pa bstan pa 'di thos nas mos te mi 
[\[154b.4\]]skrag mi dngang dngang bar mi 'gyur ba de dang de dag ni rnam pa thams cad kyi mchog dang ldan pa'i thams cad mkhyen pa'i ye shes dang ldan pa'i bar du 'gyur ro/_/bcom ldan 'das kyis 'jam dpal gzhon nur gyur pa la gzhan yang 'di skad ces bka' stsal to/_/'jam dpal khyod kyis don gyi 
[\[154b.5\]]dbang ci zhig mthong na bla na med pa yang dag par rdzogs pa'i byang chub mngon par rdzogs par 'tshang rgya bar 'dod/_'jam dpal gyis gsol pa/_bcom ldan 'das gal te bdag byang chub tu zhugs na ni de lta na bdag mngon par rdzogs par 'tshang rgya bar yang 'tshal na/_bcom ldan 'das 
[\[154b.6\]]bdag ni byang chub tu smon pa ma lags so/_/de ci'i slad du zhe na/_'jam dpal gzhon nur gyur pa gang lags pa de byang chub nyid do/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod zab mo zab 
[\[154b.7\]]pa'i gnas 'di lta bu 'di ston pa legs so legs so/_/'di ltar khyod ni sngon gyi rgyal ba la bya ba byas pa ste/_mi dmigs par tshangs par spyod pa yun ring du spyad pa'o/_/'jam dpal gyis gsol pa/_bcom ldan 'das gal te bdag mi dmigs par spyod pa lags na ni chos thob 
[\[155a\]]
[\[155a.1\]]pa nyid du 'gyur ba lags so/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod kyis nga'i nyan thos phun sum tshogs pa 'di dag mthong ngam/_'jam dpal gyis gsol pa/_
[\[155a.2\]]bcom ldan 'das mthong lags so/_/bcom ldan 'das kyis bka' stsal pa/_ji ltar ci 'dra bar mthong /_'jam dpal gyis gsol pa/_bcom ldan 'das ji ltar so so'i skye bor mi mthong ba dang slob par mi mthong ba dang mi slob par mi mthong ba dang mthong ba yang ma mchis pa dang /_
[\[155a.3\]]ma mthong ba yang ma mchis pa de ltar mthong ngo /_/'di ltar mang du'ang mi mthong ba dang /_nyung ngu'ang mi mthong ba dang /_dul bar yang mi mthong ba dang /_ma dul bar yang mi mthong ba de ltar mthong ngo /_/de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras 
[\[155a.4\]]so/_/'jam dpal khyod kyis nyan thos kyi theg pa pa rnams de ltar mthong na yang dag par rdzogs pa'i sangs rgyas kyi theg pa pa rnams khyod kyis ji ltar mthong 'jam dpal gyis smras pa/_btsun pa sha ra dwa ti'i bu byang chub sems dpa' zhes bya ba'i chos kyang rjes su mi mthong /_byang chub tu 
[\[155a.5\]]zhugs pa zhes bya ba'i chos kyang rjes su mi mthong byang chub kyi phyir spyod do zhes bya ba'i chos kyang rjes su mi mthong /_mngon par rdzogs par sangs rgyas zhes bya ba'i chos kyang rjes su mi mthong ste/_btsun pa sha ra dwa ti'i bu yang dag par rdzogs pa'i sangs rgyas kyi theg pa pa dag de ltar mthong ngo /_/
[\[155a.6\]]sha ra dwa ti'i bus smras pa/_'jam dpal khyod kyis de bzhin gshegs pa ji ltar mthong /_'jam dpal gyis smras pa/_btsun pa sha ra dwa ti'i bu glang po chen po zhog shig_/glang po chen po ma bskyod cig_/de skad ces smras pa dang /_tshe dang ldan pa sha ra dwa ti'i bus 'jam dpal gzhon 
[\[155a.7\]]nur gyur pa la 'di skad ces smras so/_/'jam dpal sangs rgyas zhes bya ba de gang gi tshig [{]bla dgas[,]bla dwags[}]/_'jam dpal gyis smras pa/_btsun pa sha ra dwa ti'i bu bdag ces bya ba de gang gi tshig [{]bla dgas[,]bla dwags[}]/_sha ra dwa ti'i bus smras pa/_'jam dpal 'di lta ste/_bdag ces bya ba de ni skye ba med pa'i 
[\[155b\]]
[\[155b.1\]]tshig [{]bla dgas [,]bla dwags [}]so/_/'jam dpal gyis smras pa/_btsun pa sha ra dwa ti'i bu de de bzhin te bdag ces bya ba de gang gi tshig [{]bla dgas [,]bla dwags [}]yin pa sangs rgyas zhes bya ba de yang de'i tshig [{]bla dgas [,]bla dwags [}]so/_/btsun pa sha ra dwa ti'i bu yang 'di lta ste/_sangs rgyas zhes bya ba de ni gzhi med pa'i 
[\[155b.2\]]tshig [{]bla dgas [,]bla dwags [}]so/_/btsun pa sha ra dwa ti'i bu sangs rgyas zhes bya ba de ni tshig gis shes par bya dka' ba'o/_/btsun pa sha ra dwa ti'i bu tshig kyang 'di ni tshig go zhes brtag par dka' na sangs rgyas zhes bya ba lta ci smos/_/btsun pa sha ra dwa ti'i bu sangs rgyas zhes bya ba de gang gi tshig [{]bla dgas [,]bla dwags [}]
[\[155b.3\]]zhes de skad smra ba ni gang yang dag par ma grub pa dang ma skyes pa dang mi 'gag pa ste/_gang chos gang dang yang mi ldan pa de la gzhi ci yang med cing gzhi dbyer med la gzhi med pa ste/_btsun pa sha ra dwa ti'i bu 'di lta ste/_sangs rgyas zhes bya ba de ni de'i tshig [{]bla dgas [,]bla dwags [}]so/_/btsun pa sha ra dwa 
[\[155b.4\]]ti'i bu de bzhin gshegs pa tshol bar 'dod pas ni bdag btsal bar bya'o/_/btsun pa sha ra dwa ti'i bu bdag ces bya ba de ni sangs rgyas kyi tshig [{]bla dgas [,]bla dwags [}]te/_ji ltar bdag ces bya ba shin tu med cing mi dmigs pa de bzhin du sangs rgyas kyang shin tu med cing mi dmigs so/_/ji ltar bdag ces 
[\[155b.5\]]bya ba chos gang gis kyang tshig tu brjod pa ma yin pa de bzhin du sangs rgyas kyang chos gang gis kyang tshig tu brjod pa ma yin no/_/gang la grangs su bya ba med pa de ni sangs rgyas zhes bya ste/_btsun pa sha ra dwa ti'i bu bdag ces bya ba'i gzhi'i tshig [{]bla dgas [,]bla dwags [}]de ni shes par sla ba ma yin no/_/btsun pa sha 
[\[155b.6\]]ra dwa ti'i bu de bzhin du sangs rgyas zhes bya ba'i gzhi'i tshig [{]bla dgas [,]bla dwags [}]'di yang shes par sla ba ma yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 'jam dpal gzhon nur gyur pa 'di ni ji ltar las dang po pas 'tshal bar 'gyur 
[\[155b.7\]]ba de lta bu mi ston to/_/de skad ces gsol pa dang /_'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/btsun pa sha ra dwa ti'i bu kho bo ni ji ltar dgra bcom pa byas pa rtogs pa can gyis kyang shes par 'gyur ba de lta bu'i chos mi ston to/_/kho bo 
[\[156a\]]
[\[156a.1\]]ni ji ltar sus kyang shes par 'gyur ba de lta bur yang mi ston to/_/de ci'i phyir zhe na/_byang chub ni sus kyang mi shes/_sus kyang rnam par mi shes/_sus kyang mngon par rdzogs par ma rtogs/_ma mthong ma thos ma dran ma bskyed ma bkag ma smras ma bstan pa'i phyir ro/_/
[\[156a.2\]]btsun pa sha ra dwa ti'i bu byang chub ni de lta bu ste/_byang chub de yang dngos po ma yin no/_/de ci'i phyir zhe na/_byang chub kyis mngon par rdzogs par 'tshang rgya bar bya ba ci yang med cing byang chub kyang byang chub kyis mngon par rdzogs par 'tshang rgya ba ma yin pa'i phyir ro/_/sha ra dwa ti'i bus smras pa/_'jam 
[\[156a.3\]]dpal bcom ldan 'das kyis chos kyi dbyings mngon par rdzogs par sangs ma rgyas sam/_'jam dpal gyis smras pa/_btsun pa sha ra dwa ti'i bu de ni ma yin no/_/de ci'i phyir zhe na/_btsun pa sha ra dwa ti'i bu 'di ltar chos kyi dbyings nyid bcom ldan 'das yin pa'i phyir ro/_/btsun pa 
[\[156a.4\]]sha ra dwa ti'i bu gal te bcom ldan 'das kyis chos kyi dbyings mngon par rdzogs par sangs rgyas par gyur na/_'o na ni gang skye ba med pa'i dbyings de dang yang 'gal bar 'gyur ro/_/btsun pa sha ra dwa ti'i bu chos kyi dbyings de nyid byang chub bo/_/de ci'i phyir zhe na/_chos kyi dbyings ni 
[\[156a.5\]]sems can med pa'i phyir ro/_/chos thams cad ngo bo nyid med pa'o zhes bya ba de ni byang chub kyi tshig [{]bla dgas [,]bla dwags [}]te/_de ni chos kyi dbyings kyi grangs su 'gro'o/_/de ci'i phyir zhe na/_chos thams cad ni sangs rgyas kyi yul du tha dad pa med pa'i phyir ro/_/btsun pa sha ra dwa ti'i bu tha dad pa 
[\[156a.6\]]med ces bya ba de ni rnam par rig pa med pa'o/_/btsun pa sha ra dwa ti'i bu rnam par rig pa med pa zhes bya ba de ni rnam par shes par mi nus pa ste/_'dus byas su rnam par rig par mi nus pa nas 'dus ma byas kyi bar du yang rnam par rig par mi nus pa ste/_de la rnam par rig pa gang yang 
[\[156a.7\]]med pas des na de rnam par rig pa med pa'o/_/btsun pa sha ra dwa ti'i bu chos thams cad ni rnam par rig pa med pa ste/_de ci'i phyir zhe na/_'di ltar chos thams cad ni gang la gnas te rnam par rig par 'gyur ba'i skye ba med pa'i phyir ro/_/gang dag mtshams med pa la zhugs pa de dag 
[\[156b\]]
[\[156b.1\]]ni bsam gyis mi khyab pa la zhugs pa'o/_/gang dag bsam gyis mi khyab pa la zhugs pa de dag ni yang dag par zhugs pa'o/_/de ci'i phyir zhe na/_btsun pa sha ra dwa ti'i bu yang dag pa zhes bya ba de ni gzhi dbyer med pa'i phyir ro/_/gang dag bsam gyis mi khyab pa dang ldan pa de dag ni 
[\[156b.2\]]mtho ris su 'gro ba ma yin/_ngan song du 'gro ba ma yin/_mya ngan las 'das par 'gro ba ma yin no/_/de ci'i phyir zhe na/_bsam gyis mi khyab pa ni 'gro ba dang mi 'gro bar nye bar gnas pa ma yin pa nas mya ngan las 'das pa'i bar du 'gro ba dang /_mi 'gro bar nye bar gnas pa ma 
[\[156b.3\]]yin pa'i phyir ro/_/btsun pa sha ra dwa ti'i bu gang dag ltung ba'i rtsa ba bzhi la gnas pa de dag kyang rtsa ba med pa la gnas pa'o/_/de ci'i phyir zhe na/_btsun pa sha ra dwa ti'i bu skye ba med pa la rtsa ba'am rtse mo zhes bya ba med pa'i phyir ro/_/rtsa ba med pa'i dge slong zhes bya ba de ni mi gnas pa'i dge 
[\[156b.4\]]slong gi tshig [{]bla dgas [,]bla dwags [}]so/_/rtsod pa byung ba zhes bya ba de ni lhag par sgro 'dogs pa zhes bya ba'i tshig [{]bla dgas [,]bla dwags [}]so/_/btsun pa sha ra dwa ti'i bu lhag par sgro 'dogs pa la spyod pa ni 'jig rten na sbyin gnas su 'gyur ro/_/de ci'i phyir zhe na/_'di ltar mnyam pa la lhag par sgro 'dogs pa'i 
[\[156b.5\]]phyir ro/_/btsun pa sha ra dwa ti'i bu dge slong dad pa ni dad pas byin pa spyad pa'i 'os ma yin no/_/btsun pa sha ra dwa ti'i bu dge slong ma dad pa ni dad pas byin pa spyad pa'i 'os so/_/btsun pa sha ra dwa ti'i bu rung ba can gyi dge slong ni dad pas byin pa spyad pa'i 'os ma yin no/_/btsun pa sha ra dwa ti'i 
[\[156b.6\]]bu rung ba can ma yin pa'i dge slong ni dad pas byin pa spyad pa'i 'os so/_/tshul yang dag par ma bcom pa'i dge slong de ni dgra bcom pa zag pa zad pa zhes bya'o/_/sha ra dwa ti'i bus smras pa/_'jam dpal ci las bsams te de skad smra/_'jam dpal gyis smras pa/_mnyam pa nyid gang 
[\[156b.7\]]mnyam pa nyid yang dag par 'joms par mi byed pa de nyid tshul yin te/_btsun pa sha ra dwa ti'i bu de la bsams nas tshul yang dag par ma bcom pa'i dge slong ni dgra bcom pa zag pa zad pa zhes bya'o zhes de skad smras so/_/btsun pa sha ra dwa ti'i bu 'jigs pa las ma rgal ba zhes bya ba de ni 
[\[157a\]]
[\[157a.1\]]dgra bcom pa zag pa zad pa zhes bya ba'i tshig [{]bla dgas [,]bla dwags [}]so/_/sha ra dwa ti'i bus smras pa/_'jam dpal ci las bsams te de skad smra/_'jam dpal gyis smras pa/_de 'jigs pa cung zad tsam yang med na ci zhig las rgal bar 'gyur/_sha ra dwa ti'i bus smras pa/_
[\[157a.2\]]'jam dpal ma skyes pa'i bzod pa can zhes bya ba de gang gi tshig [{]bla dgas [,]bla dwags [}]lags/_'jam dpal gyis smras pa/_btsun pa sha ra dwa ti'i bu gang gis chos cung zad tsam yang ma bskyed pa de ma skyes pa'i bzod pa can zhes bya'o/_/sha ra dwa ti'i bus smras pa/_'jam dpal dge slong ma dul ba 
[\[157a.3\]]zhes bya ba de gang gi tshig [{]bla dgas[,]bla dwags[}]/_'jam dpal gyis smras pa/_btsun pa sha ra dwa ti'i bu dge slong ma dul ba zhes bya ba de ni dgra bcom pa zag pa zad pa'i tshig [{]bla dgas [,]bla dwags [}]so/_/de ci'i phyir zhe na/_ma dul ba ni dul la dul ba ni ma dul bas btsun pa sha ra dwa ti'i bu 'di las bsams te 
[\[157a.4\]]dge slong ma dul ba zhes bya ba de ni dgra bcom pa zag pa zad pa'i tshig [{]bla dgas [,]bla dwags [}]so/_/zhes de skad smras so/_/btsun pa sha ra dwa ti'i bu lhag pa'i sems la spyod do zhes bya ba de ni so so skye bo'i tshig [{]bla dgas [,]bla dwags [}]so/_/sha ra dwa ti'i bus smras pa/_'jam dpal ci las bsams te de skad smra/_'jam 
[\[157a.5\]]dpal gyis smras pa/_btsun pa sha ra dwa ti'i bu 'di ltar de la lhag par byed pa'i phyir ro/_/de skad ces smras pa dang /_tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/_/'jam dpal khyod kyis dgra bcom pa zag pa zad pa ji lta ba de bzhin du 
[\[157a.6\]]smras pa legs so legs so/_/'jam dpal gyis smras pa/_btsun pa sha ra dwa ti'i bu de de bzhin te ji skad smras pa bzhin no/_/kho bo ni zag pa zad mod kyi dgra bcom pa ni ma yin no/_/de ci'i phyir zhe na/_btsun pa sha ra dwa ti'i bu 'di ltar nyan thos kyis dang /_rang sangs rgyas kyi sar kho 
[\[157a.7\]]bo'i bsam pa zad pa'i phyir te/_btsun pa sha ra dwa ti'i bu rnam grangs 'dis na kho bo zag pa zad mod kyi dgra bcom pa ni ma yin no/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal byang chub sems dpa' sems dpa' chen po 
[\[157b\]]
[\[157b.1\]]byang chub kyi snying por 'dug la/_bla na med pa yang dag par rdzogs pa'i byang chub mngon par rdzogs par 'tshang rgya ba'i skal ba med par 'gyur ba'i rnam grangs yod dam/_'jam dpal gyis gsol pa/_bcom ldan 'das byang chub sems dpa' sems dpa' chen po byang chub kyi snying por 
[\[157b.2\]]mchis la/_bla na med pa yang dag par rdzogs pa'i byang chub mngon par rdzogs par 'tshang rgya ba'i skal ba ma mchis par 'gyur ba'i rnam grangs mchis so/_/de ci'i slad du zhe na/_'di ltar byang chub la cung zad tsam gyis chos kyang ma mchis shing mi dmigs pas de'i slad du bla na med pa yang 
[\[157b.3\]]dag par rdzogs pa'i byang chub ces bgyi'o/_/byang chub de yang ma skyes pa ste/_de la gang byang chub kyi snying po la mchis pa'am/_su byang chub mngon par rdzogs par 'tshang rgya ba'am/_gang gis byang chub mngon par rdzogs par 'tshang rgya ba'am/_byang chub gang mngon par rdzogs par 'tshang 
[\[157b.4\]]rgya ba'am/_byang chub kyi snying po las ldang ba gang yang ma mchis shing mi dmigs te/_bcom ldan 'das rnam grangs 'dis na byang chub sems dpa' sems dpa' chen po byang chub kyi snying por mchis la/_bla na med pa yang dag par rdzogs pa'i byang chub mngon par rdzogs par 'tshang rgya 
[\[157b.5\]]ba'i skal ba ma mchis so/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal byang chub ces bya ba de gang gi tshig [{]bla dgas[,]bla dwags[}]/_'jam dpal gyis gsol pa/_bcom ldan 'das byang chub ces bgyi ba de ni 
[\[157b.6\]]mtshams ma mchis pa lnga po dag gi tshig [{]bla dgas [,]bla dwags [}]so/_/de ci'i slad du zhe na/_bcom ldan 'das 'di ltar dngos po ma mchis pas mtshams ma mchis pa lnga po de dag nyid byang chub kyi rang bzhin te/_de ci'i slad du zhe na/_byang chub de ni mtshams ma mchis pa lnga'i rang bzhin can lags so/_/
[\[157b.7\]]mtshams ma mchis pa rnams mngon par rdzogs par rtogs pa byang chub ma lags/_chos thams cad mngon sum du gyur pa yang byang chub ma lags so/_/de ci'i slad du zhe na/_chos thams cad ni shin tu mngon sum ma lags te/_de dag gang gis kyang mngon par rdzogs par ma 
[\[158a\]]
[\[158a.1\]]rtogs/_ma mthong ma thos ma 'tshal ba nas ma rtogs pa'i bar gyi slad du ste/_de lta bu de ni byang chub bo/_/de lta lags kyis kyang bcom ldan 'das mngon pa'i nga rgyal can dag gis ni mngon par rdzogs par sangs rgyas pa nas mngon sum du bgyis pa'i bar du de dag gzhag 
[\[158a.2\]]go/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal ci khyod nga la 'di snyam du de bzhin gshegs pa ni bdag gi de bzhin gshegs pa'o snyam sems sam/_'jam dpal gyis gsol pa/_bcom 
[\[158a.3\]]ldan 'das de ni ma lags so/_/de ci'i slad du zhe na/_bcom ldan 'das 'di ltar de bzhin gshegs pa ni bdag gi de bzhin gshegs pa'o snyam du mi sems pa'i slad du'o/_/de ci'i slad du zhe na/_bcom ldan 'das 'di ltar de bzhin nyid ni de bzhin gshegs pa nyid de/_de bzhin 
[\[158a.4\]]nyid kyis de bzhin gshegs pa rnam par rig par mi bgyid cing de bzhin gshegs pas kyang de bzhin nyid rnam par rig par mi bgyid pa'i slad du'o/_/de ci'i phyir zhe na/_bcom ldan 'das 'di ltar don dam par na de bzhin nyid dngos po ma mchis shing de bzhin gshegs pa'ang dngos po ma 
[\[158a.5\]]mchis pa'i slad du'o/_/bcom ldan 'das de bas na bdag ni 'di snyam du de bzhin gshegs pa bdag gi de bzhin gshegs pa'o snyam du mi sems so/_/bcom ldan 'das de bzhin gshegs pa zhes bgyi ba de ni ming tsam du bas na gang la bdag 'di snyam du de bzhin gshegs pa ni 
[\[158a.6\]]bdag gi de bzhin gshegs pa'o snyam du sems par 'gyur ba'i de bzhin gshegs pa de gang lags/_bcom ldan 'das kyis bka' stsal pa/_'jam dpal khyod de bzhin gshegs pa la the tshom za'am/_'jam dpal gyis gsol pa/_bcom ldan 'das de ni ma lags so/_/bcom 
[\[158a.7\]]ldan 'das gal te de bzhin gshegs pa byung ba'am/_de bzhin gshegs pa yongs su mya ngan las 'das pa'ang rung ste/_de bzhin gshegs par yongs su grub pa 'ga' zhig mchis na ni de la bdag the tshom 'tshal lo/_/de skad ces gsol pa dang /_bcom ldan 'das kyis 
[\[158b\]]
[\[158b.1\]]'jam dpal gzhon nur gyur pa la 'di skad ces bka' stsal to/_/'jam dpal khyod de bzhin gshegs pa byung ngo snyam du mi sems sam/_'jam dpal gyis gsol pa/_bcom ldan 'das gal te chos kyi dbyings la 'byung ba mchis na ni bdag de bzhin gshegs pa byung ngo snyam du 
[\[158b.2\]]sems par 'gyur ro/_/bcom ldan 'das kyis bka' stsal pa/_'jam dpal khyod sangs rgyas bcom ldan 'das gang gA'i klong gi bye ma snyed yongs su mya ngan las 'das par mi mos sam/_'jam dpal gyis gsol pa/_bcom ldan 'das sangs rgyas bcom ldan 'das rnams ni 
[\[158b.3\]]'di ltar bsam gyis mi khyab pa'i yul du yul gcig pa ma lags sam/_bcom ldan 'das kyis bka' stsal pa/_'jam dpal de de bzhin te/_sangs rgyas bcom ldan 'das rnams ni 'di ltar bsam gyis mi khyab pa'i yul du yul gcig go/_/'jam dpal gyis gsol 
[\[158b.4\]]pa/_bcom ldan 'das da ltar bzhugs sam/_bcom ldan 'das kyis bka' stsal pa/_'jam dpal de de bzhin no/_/'jam dpal gyis gsol pa/_bcom ldan 'das de'i slad du gang gA'i klong gi bye ma snyed kyi sangs rgyas bcom ldan 'das de dag yongs su mya ngan las 
[\[158b.5\]]ma 'das so/_/de ci'i slad du zhe na/_bcom ldan 'das sangs rgyas bcom ldan 'das rnams ni 'di ltar bsam gyis mi khyab pa'i yul du yul gcig pa'i slad du ste/_bsam gyis mi khyab pa nyid ni skye ba ma lags 'gag pa ma lags so/_/bcom ldan 'das de bas na bcom ldan 'das 
[\[158b.6\]]nyid kyis mngon par rdzogs par sangs rgyas na gang dag ma mchis pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ba de dag kyang de bzhin du mngon par rdzogs par sangs rgyas pa nyid do/_/de ci'i slad du zhe na/_bsam gyis mi khyab pa la 'das 
[\[158b.7\]]pa'am/_ma 'ongs pa'am/_da ltar zhes bgyi ba ma mchis pa'i slad du'o/_/bcom ldan 'das de bas na su dag 'di snyam du de bzhin gshegs pa skyes so/_/zhes bgyi ba nas yongs su mya ngan las 'da' ba'i bar du sems pa de dag gi 'jig rten gnas pa ni 'khrul pa ste/_bcom 
[\[159a\]]
[\[159a.1\]]ldan 'das de dag ni 'jig rten gnas pa 'phros par bgyid pa lags so/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal de'i phyir khyod kyis de bzhin gshegs pa'i 
[\[159a.2\]]bsam gyis mi khyab pa/_bsam du med pa/_bsam gyis mi lang ba/_bsam pa las 'das pa 'di de bzhin gshegs pa'am/_phyir mi ldog pa'i byang chub sems dpa' sems dpa' chen po'am/_dgra bcom pa zag pa zad pa'i mdun du brjod na rjod cig/_/de ci'i phyir zhe 
[\[159a.3\]]na/_'di ltar de dag ni thos nas bsngags par yang mi 'gyur spong bar yang mi 'gyur ba'i phyir ro/_/de ci'i phyir zhe na/_'di ltar 'di bsam gyis mi khyab pa/_bsam du med pa/_bsam gyis mi lang ba'i phyir ro/_/'jam dpal gyis gsol pa/_bcom ldan 'das chos thams 
[\[159a.4\]]cad bsam gyis mi khyab cing bsam du ma mchis pa 'di la su zhig bsngags pa'am/_spong bar 'gyur/_bcom ldan 'das kyis bka' stsal pa/_'jam dpal ji ltar de bzhin gshegs pa bsam gyis mi lang ba de ltar so so'i skye bo rnams kyang bsam gyis mi lang ba yin nam/_'jam 
[\[159a.5\]]dpal gyis gsol pa/_bcom ldan 'das so so'i skye bo rnams kyang de bzhin du bsam gyis mi lang ba lags so/_/bcom ldan 'das kyis bka' stsal pa/_'jam dpal de de bzhin no/_/de ci'i phyir zhe na/_'di ltar bsam pa thams cad ni bsam gyis mi lang ba'i phyir ro/_/
[\[159a.6\]]'jam dpal gyis gsol pa/_bcom ldan 'das 'o na ji ltar de bzhin gshegs pa bsam gyis mi lang ba de bzhin du so so'i skye bo rnams kyang bsam gyis mi lang ba'o zhes bcom ldan 'das kyis ci'i slad du de skad bka' stsal/_bcom ldan 'das so so'i skye bo nyid kyang bsam gyis 
[\[159a.7\]]mi lang ba ma lags sam/_de ci'i slad du zhe na/_bcom ldan 'das chos thams cad bsam gyis mi lang ba'i slad du'o/_/bcom ldan 'das gang la la dag mya ngan las 'das pa'i slad du zhugs na bcom ldan 'das de dag ni nyam thag par 'gyur ro/_/de ci'i slad du zhe na/_gang bsam 
[\[159b\]]
[\[159b.1\]]gyis mi lang ba de nyid mya ngan las 'das pa lags pa'i slad du ste/_bcom ldan 'das de'i slad du bsam gyis mi lang ba la tha dad pa ma mchis so/_/bcom ldan 'das gang dag 'di skad du 'di dag ni so so'i skye bo'i chos rnams so/_/'di ni 'phags pa'i chos rnams so zhes mchi ba de 
[\[159b.2\]]dag la re zhig dge ba'i bshes gnyen rnams la bsnyen bkur gyis shig dang de nas gzod 'di dag ni so so'i skye bo'i chos rnams so/_/'di ni 'phags pa'i chos rnams so zhes bya bar shes par 'gyur ro zhes de dag la 'di skad brjod par bgyi'o/_/de skad ces gsol pa dang /_bcom 
[\[159b.3\]]ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod de bzhin gshegs pa sems can thams cad kyi mchog tu 'dod dam/_'jam dpal gyis gsol pa/_bcom ldan 'das gal te 'di la sems can du yongs su grub pa 'ga' zhig 
[\[159b.4\]]mchis na ni bdag de bzhin gshegs pa sems can thams cad kyi mchog tu 'tshal lo/_/bcom ldan 'das kyis bka' stsal pa/_'jam dpal khyod de bzhin gshegs pa bsam gyis mi khyab pa'i chos dang ldan par 'dod dam/_'jam dpal gyis gsol pa/_bcom ldan 
[\[159b.5\]]'das gal te bsam pa'i chos dang ldan pa 'ga' zhig mchis na ni bdag de bzhin gshegs pa bsam gyis mi khyab pa'i chos dang ldan par 'tshal lo/_/bcom ldan 'das kyis bka' stsal pa/_'jam dpal khyod 'di ltar nyan thos 'di dag ni de bzhin gshegs pas btul lo zhes bya 
[\[159b.6\]]bar 'dod dam/_'jam dpal gyis gsol pa/_bcom ldan 'das gal te la la zhig bsam gyis mi khyab pa'i dbyings 'dul bar 'gyur na ni bdag nyan thos 'di dag de bzhin gshegs pas btul lo zhes bgyi bar de ltar 'tshal lo/_/bcom ldan 'das sangs rgyas 'byung 
[\[159b.7\]]ba ni gang la phan pa'am/_gnod par yang nye bar gnas pa ma lags so/_/de ci'i slad du zhe na/_'di ltar dbyings 'di ni gnas pa nyid dang /_dbyings 'di ni ma 'dres pa nyid de/_'di lta ste/_bsam gyis mi khyab pa'i dbyings lags pa'i slad du'o/_/dbyings de la ni nyan thos 
[\[160a\]]
[\[160a.1\]]tha dad pa nas so so'i skye bo tha dad pa'i bar du mi dmigs so/_/bcom ldan 'das kyis bka' stsal pa/_'jam dpal khyod 'di ltar de bzhin gshegs pa bsod nams kyi zhing bla na med pa yin par mi 'dod dam/_'jam dpal gyis gsol pa/_bcom ldan 'das 
[\[160a.2\]]dngos po ma mchis pa'i slad du de bzhin gshegs pa bsod nams kyi zhing ste/_de'i slad du de ni bsod nams kyi zhing bla na ma mchis pa'o/_/de ni zhing gang ba ma lags/_zhing ma gang ba yang ma lags shing zhing ma lags pa yang ma lags te/_de'i slad du de ni bsod nams kyi zhing 
[\[160a.3\]]bla na ma mchis pa'o/_/bcom ldan 'das yang de la chos gang yang yang dag par 'grub par mi 'gyur/_bas par mi 'gyur te/_de ltar na de bsod nams kyi zhing lags so/_/de la sa bon btab pa ni rnam par mi 'phel zhing yongs su mi 'grib bo/_/bcom ldan 'das kyis bka' 
[\[160a.4\]]stsal pa/_'jam dpal khyod kyis ci las bsams te/_zhing de las sa bon btab pa rnam par mi 'phel zhing yongs su mi 'grib bo zhes de skad smra/_'jam dpal gyis gsol pa/_bcom ldan 'das 'di ltar zhing de ni bsam gyis mi khyab pa ste/_de ltar na de bsod 
[\[160a.5\]]nams kyi zhing lags so/_/de nas de'i tshe sangs rgyas kyi mthus sa chen po rnam pa drug tu g.yos par gyur to/_/dge slong khri drug stong ni len pa med par zag pa rnams las sems rnam par grol lo/_/dge slong ma bdun brgya dang dge bsnyen sum brgya dang /_dge bsnyen 
[\[160a.6\]]ma bzhi khri dang /_'dod pa na spyod pa'i lha bye ba khrag khrig drug cu ni chos rnams la chos kyi mig rdul dang bral zhing dri ma med pa skyes so/_/de nas tshe dang ldan pa kun dga' bo stan las langs te chos gos phrag pa gcig tu gzar nas pus mo g.yas pa'i lha nga sa la btsugs te/_bcom 
[\[160a.7\]]ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das 'jig rten du dog sa cher g.yos pa byung ba 'di'i rgyu gang lags rkyen gang lags/_de skad ces gsol pa dang /_bcom ldan 'das kyis tshe dang ldan pa kun dga' 
[\[160b\]]
[\[160b.1\]]bo la 'di skad ces bka' stsal to/_/kun dga' bo bsod nams kyi zhing bstan pa zhes bya ba'i chos kyi rnam grangs 'di sngon gyi sangs rgyas bcom ldan 'das rnams kyis kyang sa phyogs 'di nyid du gsungs te/_kun dga' bo 'jig rten du sa g.yos pa byung ba 'di'i rgyu ni de yin no/_/
[\[160b.2\]]rkyen ni de yin no/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 'jam dpal 'di ni bsam gyis mi khyab pa'i dpal lo/_/de ci'i slad du zhe na/_'di ltar 'di'i spobs pa gang dang gang lags pa'i spobs pa de dang de 
[\[160b.3\]]nyid bsam gyis mi khyab pa nyid lags so/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal dge slong sha ra dwa ti'i bus tshig ji skad smras pa de de bzhin te/_'jam dpal gzhon nur gyur pa'i spobs pa gang dang gang yin pa'i spobs 
[\[160b.4\]]pa de dag thams cad ni bsam gyis mi khyab pa nyid do/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bsam gyis mi khyab na spobs par mi 'gyur ro/_/gal te bsam gyis mi khyab 
[\[160b.5\]]pa spobs par 'gyur na ni bsam du ma mchis pa nyid du mi 'gyur ro/_/yang gang bsam gyis mi khyab pa ma lags pa'i bsam gyis mi khyab pa ni ci yang ma mchis so/_/bcom ldan 'das sgra thams cad ni bsam gyis mi khyab pa ste/_bsam gyis mi khyab pa nyid ni sgra ma lags so/_/
[\[160b.6\]]sgra ma lags pa dang /_sgra ma lags pa yang ma lags pa ni bstan par mi nus so/_/bcom ldan 'das kyis bka' stsal pa/_'jam dpal khyod bsam gyis mi khyab pa'i ting nge 'dzin la snyoms par 'jug gam/_'jam dpal gyis gsol pa/_bcom ldan 'das de ni ma 
[\[160b.7\]]lags te/_bsam gyis mi khyab pa'i ting nge 'dzin la snyoms par mi 'jug go/_/de ci'i slad du zhe na/_bcom ldan 'das 'di ltar bdag nyid bsam gyis mi khyab pa'i ting nge 'dzin lags pa'i slad du'o/_/bcom ldan 'das gal te bdag bsam du rung ba lags na ni bdag bsam 
[\[161a\]]
[\[161a.1\]]gyis mi khyab pa'i ting nge 'dzin la snyoms par 'jug go/_/bcom ldan 'das ting nge 'dzin ces bgyi ba de ni bsam du ma mchis pa/_bsam gyis mi khyab pa/_bsam gyis mi lang ba lags na/_ji ltar bsam gyis mi khyab pa'i ting nge 'dzin la snyoms par 'jug 
[\[161a.2\]]par bgyi de lta lags kyis kyang bcom ldan 'das bdag sngon las dang po pa'i tshe na/_bsam gyis mi khyab pa'i ting nge 'dzin la snyoms par 'jug go/_/snyam du de snyam bsams par gyur to/_/bcom ldan 'das de ltar na bdag bsam gyis mi khyab pa'i ting nge 'dzin la snyoms par 
[\[161a.3\]]'jug go snyam du yang de la sems pa kun tu 'byung ba ma mchis so/_/bcom ldan 'das 'di lta ste dper na 'phong gi slob dpon ni sngon las dang po'i sa na slob pa'i tshe 'di snyam du ba lang gi phur pa dag la phog par bya'o snyam du sems so/_/de gang gi tshe skra la phog pa grub par gyur 
[\[161a.4\]]pa de'i tshe 'di ltar skra la phog pa legs par lobs pa'i slad du de yang 'di snyam du bdag gis ba lang gi phur pa dag la phog par bya'o snyam du sems pa mi 'byung ngo /_/ci ste gang gi tshe skra la phog par 'tshal ba de'i tshe bsgrim mi 'tshal bar phog par 'gyur ro/_/bcom ldan 'das de bzhin du 
[\[161a.5\]]bdag sngon ni bsam gyis mi khyab pa'i ting nge 'dzin la snyoms par 'jug go snyam du de snyam bsams par gyur to/_/gang gi tshe bdag gis ting nge 'dzin de la snyoms par zhugs nas ting nge 'dzin 'dis gnas pa de'i tshe bdag slar yang ting nge 'dzin 'dis gnas par bgyi'o snyam du mi sems so/_/de 
[\[161a.6\]]ci'i slad du zhe na/_gang dang gang gi tshe ting nge 'dzin 'dis gnas pa de dang de'i tshe ting nge 'dzin 'di gdags su ma mchis pa'i slad du'o/_/de nas bcom ldan 'das la tshe dang ldan pa sha ra dwa ti'i bus 'di skad ces gsol to/_/bcom ldan 'das 'jam dpal gzhon nur gyur pa ni bsam 
[\[161a.7\]]gyis mi khyab pa'i ting nge 'dzin 'dis gnas pa de'i tshe 'di la yid mi rton na/_bcom ldan 'das bsam gyis mi khyab pa'i ting nge 'dzin 'di bas chos zhi ba'i ting nge 'dzin gzhan lta mchis sam de nas 'jam dpal gzhon nur gyur pas tshe dang ldan pa sha ra dwa ti'i bu la 'di skad ces smras so/_/
[\[161b\]]
[\[161b.1\]]btsun pa sha ra dwa ti'i bu 'di skad du bsam gyis mi khyab pa'i ting nge 'dzin 'di bas ches zhi ba'i ting nge 'dzin gzhan lta mchis sam zhes 'dri na btsun pa sha ra dwa ti'i bu khyod kyis bsam gyis mi khyab pa'i ting nge 'dzin 'di zhi ba yin par ji ltar shes/_btsun pa sha ra dwa ti'i bu gal te bsam gyis 
[\[161b.2\]]mi khyab pa'i ting nge 'dzin 'di yod cing dmigs na ni bsam gyis mi khyab pa'i ting nge 'dzin 'di bas ches zhi ba'i ting nge 'dzin gzhan yod par 'gyur ro/_/sha ra dwa ti'i bus smras pa/_'jam dpal bsam gyis mi khyab pa'i ting nge 'dzin 'di med cing mi dmigs pa yin nam/_'jam 
[\[161b.3\]]dpal gyis smras pa/_btsun pa sha ra dwa ti'i bu 'di ltar de ni bsam gyis mi khyab pa'i ting nge 'dzin te/_de bas na bsam gyis mi khyab pa'i ting nge 'dzin 'di med de mi dmigs pa'o/_/de lta mod kyis btsun pa sha ra dwa ti'i bu bsam gyis mi khyab pa'i ting nge 'dzin ma thob pa ni su yang med 
[\[161b.4\]]do/_/btsun pa sha ra dwa ti'i bu sems can thams cad kyang bsam gyis mi khyab pa'i ting nge 'dzin thob pa'o/_/de ci'i phyir zhe na/_bsam pa thams cad ni bsam gyis mi khyab pa yin la/_gang bsam gyis mi khyab pa de ni bsam gyis mi khyab pa'i ting nge 'dzin te/_de bas na sems 
[\[161b.5\]]can thams cad bsam gyis mi khyab pa'i ting nge 'dzin 'di thob bo//_//bam po gnyis pa ste tha ma/_de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal khyod kyis zab mo zab pa'i gnas 'di lta bu 'di thams cad 
[\[161b.6\]]bstan pa legs so legs so/_/'di ltar 'jam dpal khyod ni sngon gyi rgyal ba la bya ba byas pa ste/_mi dmigs par tshangs par spyod pa yun ring du spyad pa'o/_/ci 'jam dpal khyod shes rab kyi pha rol tu phyin pa la gnas te/_de skad smra'o snyam du sems sam/_'jam dpal 
[\[161b.7\]]gyis gsol pa/_bcom ldan 'das gal te bdag 'di ltar shes rab kyi pha rol tu phyin pa la gnas nas 'di skad mchi na ni 'o na dmigs pa la gnas te/_de skad mchi bar 'gyur/_bdag tu 'du shes pa la gnas pa nas dngos po'i 'du shes kyi bar la gnas te de skad mchi bar 'gyur 
[\[162a\]]
[\[162a.1\]]ro/_/de bas na shes rab kyi pha rol tu phyin pa la gnas te de skad mi mchi'o/_/de ci'i slad du zhe na/_bcom ldan 'das gal te shes rab kyi pha rol tu phyin pa gnas su gyur tam/_ji ste gnas ma lags pa zhig tu gyur na shes rab kyi pha rol tu phyin pa ma lags par 
[\[162a.2\]]'gyur ro/_/bcom ldan 'das bdag gi gnas ni shes rab kyi pha rol tu phyin pa'i gnas te/_gnas ma mchis pa/_kun nas 'byung ba ma mchis pa/_go skabs ma mchis pa/_'byung ba ma mchis pa lags so/_/de ltar na gnas de ni chos gang gi gnas kyang ma 
[\[162a.3\]]lags so/_/de'i slad du gnas de ni bsam gyis mi khyab pa'i gnas te/_shes rab kyi pha rol tu phyin pa'i gnas lags so/_/bcom ldan 'das shes rab kyi pha rol tu phyin pa zhes bgyi ba ni chos thams cad kyi skye ba ma mchis pa gang lags pa de shes rab kyi pha rol tu phyin pa lags so/_/
[\[162a.4\]]shes rab kyi pha rol tu phyin pa zhes bgyi ba de ni 'di lta ste bsam gyis mi khyab pa'i dbyings kyi tshig [{]bla dgas [,]bla dwags [}]so/_/bsam gyis mi khyab pa'i dbyings gang lags pa de skye ba ma mchis pa'i dbyings so/_/skye ba ma mchis pa'i dbyings gang lags pa de chos kyi dbyings so/_/chos kyi dbyings 
[\[162a.5\]]gang lags pa de kun du 'byung ba ma mchis pa'i dbyings so/_/kun du 'byung ba ma mchis pa'i dbyings gang lags pa de bsam gyis mi khyab pa'i dbyings so/_/bsam gyis mi khyab pa'i dbyings gang lags pa de bdag gi dbyings so/_/bdag gi dbyings gang lags pa de shes rab kyi 
[\[162a.6\]]pha rol tu phyin pa'i dbyings te/_de ltar na shes rab kyi pha rol tu phyin pa'i dbyings dang /_bdag gi dbyings 'di ni gnyis su ma mchis te/_gnyis su dbyer ma mchis so/_/gang gi slad du 'di gnyis su ma mchis te gnyis su dbyer ma mchis pa de'i slad du 'di ni bsam gyis 
[\[162a.7\]]mi khyab pa'i dbyings so/_/gang gi slad du 'di bsam gyis mi khyab pa'i dbyings lags pa de'i slad du 'di ni skye ba ma mchis pa'i dbyings so/_/gang gi slad du 'di skye ba ma mchis pa'i dbyings lags pa de'i slad du 'di ni chos kyi dbyings so/_/gang gi slad du 'di chos kyi 
[\[162b\]]
[\[162b.1\]]dbyings lags pa de'i slad du 'di ni kun tu 'byung ba ma mchis pa'i dbyings so/_/gang gi slad du 'di kun tu 'byung ba ma mchis pa'i dbyings lags pa de'i slad du 'di ni bsam gyis mi khyab pa'i dbyings so/_/gang gi slad du 'di bsam gyis mi khyab pa'i dbyings lags pa'i slad 
[\[162b.2\]]du 'di ni bdag gi dbyings so/_/gang gi slad du 'di bdag gi dbyings lags pa de'i slad du 'di ni shes rab kyi pha rol tu phyin pa'i dbyings so/_/gang gi slad du 'di shes rab kyi pha rol tu phyin pa'i dbyings lags pa de'i slad du 'di ni bsam gyis mi khyab pa'i dbyings so/_/gang gi slad 
[\[162b.3\]]du 'di bsam gyis mi khyab pa'i dbyings lags pa de'i slad du 'di ni yang dag par 'grub pa ma mchis pa'i dbyings so/_/yang dag par 'grub pa ma mchis pa gang lags pa de mchis pa ma lags so/_/gang mchis pa ma lags pa de ni 'jig par mi 'gyur ro/_/gang 'jig par 
[\[162b.4\]]mi 'gyur ba de ni bsam gyis mi khyab pa ste/_de ltar na de bzhin gshegs pa'i dbyings dang /_bdag gi dbyings 'di ni gnyis su ma mchis te/_gnyis su dbyer ma mchis so/_/bcom ldan 'das kyis gang bdag sgom pa ni shes rab kyi pha rol tu phyin pa sgom pa'o zhes bka' 
[\[162b.5\]]stsal pa de yang ci'i slad du zhe na/_bcom ldan 'das shes rab kyi pha rol tu phyin pa zhes bgyi ba 'di ni bdag gi dbyings kyi tshig [{]bla dgas [,]bla dwags [}]lags pa'i slad du'o/_/de ci'i slad du zhe na/_bcom ldan 'das gang gis bdag gi dbyings 'tshal ba des chags pa ma mchis pa'i dbyings 'tshal to/_/
[\[162b.6\]]gang gis chags pa ma mchis pa nyid 'tshal ba des chos gang yang 'tshal ba ma mchis te/_de ci'i slad du zhe na/_'di ltar bsam gyis mi khyab pa'i ye shes ni sangs rgyas kyi ye shes lags te chos gang la yang shes pa ma mchis pa ni sangs rgyas kyi ye shes lags pa'i slad du'o/_/de ci'i slad 
[\[162b.7\]]du zhe na/_ye shes de ni don dam par na mchis pa ma lags te/_gang don dam par ma mchis pa de chos kyi 'khor lo skor bar yang ji ltar 'gyur/_gang gi tshe ye shes de don dam par ma mchis pa de'i tshe ye shes de ni chags pa ma mchis pa'o/_/gang gi tshe ye shes de chags pa ma mchis pa 
[\[163a\]]
[\[163a.1\]]de'i tshe ye shes de ni dngos po ma mchis pa'o/_/gang gi tshe ye shes de dngos po ma mchis pa de'i tshe ye shes de ni yul ma mchis pa'o/_/gang gi tshe ye shes de yul ma mchis pa de'i tshe ye shes de ni mi gnas pa'o/_/gang gi tshe ye shes de mi gnas pa de'i tshe ye 
[\[163a.2\]]shes de ni rten ma mchis pa'o/_/gang gi tshe ye shes de rten ma mchis pa de'i tshe ye shes de ni ma bskyed pa'o/_/ma thob pa'o/_/skye bar mi 'gyur ba'o/_/de ci'i slad du zhe na/_ye shes de ni yon tan gyi 'dus bgyis pa'am yon tan ma lags pas 'dus bgyis pa ma lags pa'i 
[\[163a.3\]]slad du'o/_/de ci'i slad du zhe na/_'di ltar ye shes de ni bsam gyis mi khyab pa ste/_de'i slad du yon tan nam/_yon tan ma lags par yang ji skad du bstan par bgyi/_gang gi slad du ye shes de bsam gyis mi khyab pa de'i slad du ye shes de bsam du ma mchis pa ste/_gang 
[\[163a.4\]]de ltar shes pa de ni mi dmigs pa'i tshul du sangs rgyas kyi ye shes lags so/_/ye shes des ni chos gang yang mngon par rdzogs par sangs rgyas pa'am mkhyen pa ma mchis so/_/ye shes de ni sngon gyi mtha' 'am phyi ma'i mtha' nas mchis pa ma lags so/_/ye shes de ni sngon 
[\[163a.5\]]skyes pa yang ma lags ye shes de ni sngon ma skyes pa yang ma lags te/_sngon ma skyes pa'i slad du gang ma skyes pa de ni nub par yang mi 'gyur/_chad par yang mi 'gyur ro/_/ye shes de dang 'dra ba'i ye shes gang yang ma mchis te/_de'i slad du ye shes de ni bsam gyis mi khyab cing 
[\[163a.6\]]'dra ba ma mchis pa'o/_/ye shes de ni thog ma dang dbus dang tha ma mi dmigs pa ste/_de'i slad du ye shes de ni nam mkha' dang 'dra ba'o/_/ye shes de la mnyam pa'am/_mi mnyam pa mi dmigs te/_de'i slad du ye shes de ni mi mnyam pa dang mnyam pa'o/_/ye shes de la ni de 
[\[163a.7\]]dang 'dra ba'i ye shes gzhan mi dmigs te/_de'i slad du ye shes de ni mtshungs pa ma mchis pa'o/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal ye shes 'di mi bsgyur ba ma yin nam/_'jam dpal gyis gsol pa/_
[\[163b\]]
[\[163b.1\]]bcom ldan 'das ye shes 'di ni ma bgyis pa ste/_de'i slad du 'di mi bsgyur ba lags so/_/bcom ldan 'das 'di lta ste dper na kAraShA pa Na rtags ma btab pa ni bsgyur ba yang ma lags/_mi bsgyur ba yang ma lags pa'i grangs su mchi'o/_/bcom ldan 'das de bzhin du ye 
[\[163b.2\]]shes 'di yang ma bgyis pa ma bsgrubs pa/_ma bskyed pa/_ma phyung ba/_ma 'gags pa ste/_de'i slad du mi bsgyur ba lags so/_/de nas bcom ldan 'das kyis 'jam dpal gzhon nur gyur pa la bka' stsal pa/_'jam dpal de bzhin gshegs pa'i ye shes bstan pa 'di la 
[\[163b.3\]]'di ltar bstan par su dag mos/_'jam dpal gyis gsol pa/_bcom ldan 'das gang dag 'khor ba'i chos can yang ma lags la/_yongs su mya ngan las 'das pa'i chos can yang ma lags pa dang /_gang dag 'jig tshogs la yang ma bskyod pa dang /_gang dag 'dod chags dang /_zhe 
[\[163b.4\]]sdang dang /_gti mug kyang ma bas pa de dag mos so/_/de ci'i slad du zhe na/_mi bas pa ni bas par mi 'gyur te/_yongs su bas par yang mi mchi'o/_/gang dag 'khor ba las kyang ma 'das la 'khor ba'i grangs su yang mi mchi ba dang /_gang dag lam dang bral ba yang ma lags shing lam 
[\[163b.5\]]gyi 'du shes kyang mi skyed pa de dag gis bstan pa 'di'i don 'tshal bar 'gyur ro/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal legs so legs so/_/khyod kyi tshig 'di legs par smras 
[\[163b.6\]]pa'o/_/de nas de'i tshe bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das ma mchis pa'i dus na gang la la chos 'dul ba zab mo 'di dang /_shes rab kyi pha rol tu phyin pa zab mo 'di la nyan pa dang /_mos pa dang /_kun 'tshal ba dang /_
[\[163b.7\]]rab tu 'dzin par 'gyur ba 'byung ba mchis sam de skad ces gsol pa dang /_bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung 'khor 'di nyid na yang gang dag ma 'ongs pa'i dus na chos 'dul ba zab mo 'di dang /_shes rab kyi pha rol 
[\[164a\]]
[\[164a.1\]]tu phyin pa zab mo 'di la nyan pa dang /_mos pa dang /_kun shes pa dang /_rab tu 'dzin par 'gyur ba'i dge slong dang /_dge slong ma dang /_dge bsnyen dang /_dge bsnyen ma de dag yod do/_/'od srung 'di lta ste dper na khyim bdag gam/_khyim bdag gi 
[\[164a.2\]]bu zhig gi nor bu rin po che brgya stong ri ba stor na sdug bsngal ba dang /_yid mi bde bar 'gyur ro/_/de nyid rnyed na bde ba dang /_yid bde ba skye zhing kun nas dkris pa'i yid la byed pa med par 'gyur ro/_/'od srung de bzhin du dge slong dang /_dge slong ma dang /_dge bsnyen dang /_
[\[164a.3\]]dge bsnyen ma de dag kyang shes rab kyi pha rol tu phyin pa zab mo 'di ma skyes pa dang /_ma byung ba dang /_rang bzhin gyis yongs su mya ngan las 'das pa nas dngos po med pa'i bar du ma thos pa na 'di snyam du bdag cag gis shes rab kyi pha rol tu phyin pa zab mo ma skyes pa dang /_ma byung ba dang /_
[\[164a.4\]]rang bzhin gyis yongs su mya ngan las 'das pa nas dngos po med pa'i bar 'di lta bu 'di ma thos so snyam du sems so/_/de dag gis dus gzhan na thos par gyur pa na dga' ba dang /_bde ba dang /_yid dga' bar 'gyur zhing kun nas dkris pa'i yid la byed pa med par 'gyur te/_
[\[164a.5\]]tshig 'di skad du 'di ltar bdag cag gis shes rab kyi pha rol tu phyin pa zab mo ma skyes pa dang /_dngos po med pa dang /_ma byung ba 'di thos pas deng bdag cag gis sangs rgyas mthong zhing de bzhin gshegs pa la bsnyen bkur yang byas so zhes smra bar 'gyur ro/_/'od srung 'di lta ste 
[\[164a.6\]]dper na sum cu rtsa gsum pa'i lha rnams ni shing yongs 'du sa brtol kha 'bus pa mthong nas kye ma yongs 'du sa brtol 'di ring po mi thogs par me tog thams cad rgyas par 'gyur ro snyam ste/_yid dga' ba dang /_rab tu dga' bar 'gyur ro/_/'od srung de bzhin du dge slong dang /_dge slong ma 
[\[164a.7\]]dang /_dge bsnyen dang /_dge bsnyen ma de dag kyang shes rab kyi pha rol tu phyin pa zab mo ma skyes ma byung ba nas dngos po med pa'i bar 'di thos na/_yid dga' ba dang /_rab tu dga' bar 'gyur ro/_/gang dag ma 'ongs pa'i dus na shes rab kyi pha rol tu phyin pa zab mo ma skyes pa dang /_
[\[164b\]]
[\[164b.1\]]ma byung ba nas dngos po med pa'i bar 'di thos na yid dga' ba dang /_rab tu dga' bar 'gyur ba de dag kyang nga'i 'khor 'di nyid na gnas par 'od srung khyod kyis shes par gyis shig_/gang dag ma 'ongs pa'i dus na yid dga' ba dang /_rab tu dga' bar 'gyur ba de dag yid 
[\[164b.2\]]dga' ba de dang rab tu dga' ba des ring po mi thogs par sangs rgyas kyi chos thams cad kyi me tog rgyas par 'gyur bas me tog thams cad rgyas pa 'gyur bar shes par gyis shig_/'od srung 'di ltar shes rab kyi pha rol tu phyin pa zab mo ma skyes pa dang /_ma byung ba nas dngos po 
[\[164b.3\]]med pa'i bar 'di ma 'ongs pa'i dus na de bzhin gshegs pa 'das pa'i phyi na gnas par 'gyur ba dang /_spyod par 'gyur ba gang yin pa de yang 'od srung sangs rgyas kyi byin gyis brlabs dang /_sangs rgyas kyi mthu yin par shes par bya'o/_/'od srung de bas na gang dag shes 
[\[164b.4\]]rab kyi pha rol tu phyin pa zab mo ma skyes pa dang /_ma byung ba nas dngos po med pa'i bar 'di thos nas dga' na/_'od srung de ni de dag gi thos pa'i dang po ma yin no/_/'od srung 'di lta ste dper na nor bu mkhan zhig gis nor bu rin po che mthong nas gang gi tshe dga' bar gyur pa de na 
[\[164b.5\]]nor bu mkhan des nor bu rin po che da gdod mthong ba ma yin gyi de ni sngon nas rgyun du nor bu rin po che mthong ba'o zhes shes par bya'o/_/'od srung de bzhin du gang dag shes rab kyi pha rol tu phyin pa zab mo ma skyes pa dang /_ma byung ba nas dngos po med pa'i bar 'di thos nas yid dga' ba dang /_
[\[164b.6\]]rab tu dga' bar gyur cing mgu ba dang /_rangs pa dang /_yid bde ba skyes na 'od srung 'di ni de dag gi thos pa'i dang po ma yin no/_/'od srung de dag ni 'di skad du smra bar gyur te/_gang 'di 'jam dpal gzhon nur gyur pas ma skyes pa nas dngos po med pa dang /_ma byung ba'i bar du 
[\[164b.7\]]bstan pa 'di nyid smros shig ces zer bar 'gyur te/_de dag ni sngon rgyun du 'jam dpal gzhon nur gyur pa la bsnyen bkur byas par gyur pa'o/_/'od srung 'di lta ste dper na mi la la zhig grong ngam grong khyer ram/_grong rdal lam/_grong gang yang rung ba zhig tu dgos pa la la'i 
[\[165a\]]
[\[165a.1\]]phyir son par gyur la/_yang dus gzhan zhig na de'i drung du mi la la zhig song ste/_grong khyer de'i bsngags pa brjod cing kun dga'i ra ba nyams dga' ba dang /_yul nyams dga' ba dang /_rdzing bu nyams dga' ba dang /_skyed mos tshal nyams dga' ba dang /_chu 
[\[165a.2\]]mig dang /_mtshe'u dang /_mtsho bran nyams dga' ba dang /_me tog dang /_'bras bu nyams dga' ba de dag gi bsngags pa brjod nas des de thos pa dang /_dga' bar tshor te yid bde ba skyes nas yang dang yang du 'di skad du kye skyes bu de nyid zlos te brjod cig ces 'tshol na 
[\[165a.3\]]mi des ni sngon yang grong khyer de dang /_kun dga' ra ba nyams dga' ba dang /_yul nyams dga' ba dang /_rdzing bu nyams dga' ba dang /_skyed mos tshal nyams dga' ba dang /_chu mig dang /_mtshe'u dang /_mtsho bran nyams dga' ba dang /_me tog dang /_'bras bu nyams dga' 
[\[165a.4\]]ba dag kyang myong ba yin par mi des de ltar rtogs par 'gyur ro/_/de ci'i phyir zhe na/_'di ltar des thos nas yid cher dga' ba dang /_rab tu dga' ba dang /_rab tu dga' bar gyur te/_mgu ba dang /_rangs pa dang /_yid bde ba skyes pa'i phyir ro/_/'od srung de bzhin du gang dag 
[\[165a.5\]]gis 'jam dpal gzhon nur gyur pa la bsnyen bkur byas par gyur pa dang /_yang dang yang drung du 'gro zhing 'dri ba byas par gyur pa de dag shes rab kyi pha rol tu phyin pa zab mo ma skyes pa dang /_ma byung ba nas dngos po med pa'i bar 'di thos na rab tu dga' zhing mgu bar gyur te/_
[\[165a.6\]]dga' ba dang mgu ba cher skyed cing tshig 'di skad du ma la 'di lta ste/_ma skyes pa dang /_ma byung ba nas dngos po med pa'i bar du bstan pa'i shes rab kyi pha rol tu phyin pa 'di lta bu 'di nyid ji mnyan to zhes smra bar 'gyur ro/_/de skad ces bka' stsal pa dang /_bcom ldan 'das la tshe 
[\[165a.7\]]dang ldan pa 'od srung chen pos 'di skad ces gsol to/_/bcom ldan 'das ma mchis pa'i dus na dad pa'i rigs kyi bu'am/_rigs kyi bu mo 'byung ba de dag gi rnam pa dang /_rtags dang /_mtshan ma bcom ldan 'das kyis gang dag bka' stsal pa de dag nyid lags sam/_
[\[165b\]]
[\[165b.1\]]bcom ldan 'das kyis bka' stsal pa/_'od srung ji skad smras pa de de bzhin te/_ma 'ongs pa'i dus na dad pa'i rigs kyi bu'am/_rigs kyi bu mo 'byung ba de dag gi rnam pa dang /_rtags dang /_mtshan ma 'di gang dag ngas da ltar bstan pa 'di dag nyid yin no/_/de nas bcom ldan 'das 
[\[165b.2\]]la 'jam dpal gzhon nur gyur pas 'di skad ces gsol to/_/bcom ldan 'das chos de ni rnam pa ma mchis shing rtags ma mchis pa dang /_bcom ldan 'das shes rab kyi pha rol tu phyin pa yang rnam pa ma mchis pa nas mtshan ma ma mchis pa'i bar du lags na rnam pa'am/_
[\[165b.3\]]rtags sam/_mtshan ma ji lta bu zhig mchis par 'gyur/_bcom ldan 'das kyis chos bstan pa gang lags pa de yang rnam pa ma mchis/_rtags ma mchis/_mtshan ma mchis pa'i bar du lags na bcom ldan 'das rnam pa ma mchis pa dang /_rtags ma mchis pa dang /_
[\[165b.4\]]mtshan ma ma mchis pa ji ltar bstan par 'gyur/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal shes rab kyi pha rol tu phyin pa zab mo shin tu ma skyes pa dang /_dngos po med pa'i bar 'di bstan na 
[\[165b.5\]]gang dag mos pa nas kun chub par byed pa'i bar du byed pa de dag nyid rigs kyi bu dang /_rigs kyi bu mo de dag gi rnam pa dang /_rtags dang /_mtshan ma yin no/_/'jam dpal gang du shes rab kyi pha rol tu phyin pa bstan pa der/_sangs rgyas kyi chos thams cad blta bar bya'o/_/
[\[165b.6\]]der bsam gyis mi khyab pa bstan par blta'o/_/'jam dpal ngas sngon byang chub sems dpa'i spyad pa spyod pa na/_dge ba'i rtsa ba gang dag yang dag par bsgrubs te/_dge ba'i rtsa ba gang dag gis bla na med pa yang dag rdzogs pa'i byang chub 'di mngon par rdzogs 
[\[165b.7\]]par sangs rgyas pa'i dge ba'i rtsa ba de dag yang dag par bsgrub par 'dod pa'i rigs kyi bu'am/_rigs kyi bu mos shes rab kyi pha rol tu phyin pa 'di nyid mnyan par bya/_mos par bya/_yi ger bri bar bya/_gzung bar bya/_bklag par bya/_lung nod par bya/_kha ton du bya/_tshig 
[\[166a\]]
[\[166a.1\]]tu gdon par bya/_kun chub par bya/_tshul bzhin du yid la bya/_sgom par bya ba nas/_me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_rnam par 
[\[166a.2\]]rgyal ba'i ba dan dang /_mar me la sogs pa ci nus ci phod du mchod pa'i bar du bya'o/_/rim gror bya'o/_/nyan thos dang /_rang sangs rgyas thams cad kyis las 'da' bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan 
[\[166a.3\]]par bya ba nas rim gror bya ba'i bar du bya'o/_/'jam dpal ji ltar phyir mi ldog pa'i sa la 'jug par 'gyur ba de lta bu nyan par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal 
[\[166a.4\]]chos gang yang rung ste/_de dag thams cad ma skyes par mnyam pa nyid du mos par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal sangs rgyas kyi chos thams cad mngon par 
[\[166a.5\]]rdzogs par byang chub par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal chos thams cad de bzhin gshegs pas mngon par rdzogs par sangs rgyas so zhes shin tu 
[\[166a.6\]]bstan pa 'di la mos par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/de ci'i phyir zhe na/_gang mngon par rdzogs par 'tshang rgya bar byed pa'am/_gang gis mngon par rdzogs par 'tshang rgya 
[\[166a.7\]]bar byed pa'am/_gang mngon par rdzogs par 'tshang rgya bar bya ba'i chos de gang yang med de mi dmigs pa'i phyir ro/_/de ltar don 'di rtogs shing mos par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i 
[\[166b\]]
[\[166b.1\]]bar du bya'o/_/gang byang chub ma yin pa'i chos de gang yang med do zhes de ltar mos par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/chos thams cad la rnam par mi rtog par 'dod 
[\[166b.2\]]pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/de ci'i phyir zhe na/_shes rab kyi pha rol tu phyin pa ni chos gang gi yongs su grub pa rnam par gzhog pa'am/_skyed pa'am/_ston pa ma yin 
[\[166b.3\]]pa'i phyir ro/_/chos thams cad kun nas nyon mongs pa ma yin/_rnam par byang ba ma yin zhes bya bar 'jug par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/chos thams cad 'das 
[\[166b.4\]]pa ma yin/_ma 'ongs pa ma yin/_da ltar byung ba ma yin zhes bya bar mos par bya bar 'dod cing 'jug par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/de ci'i phyir zhe na/_'jam dpal skye ba 
[\[166b.5\]]med pa ni 'das pa ma yin/_ma 'ongs pa ma yin/_da ltar byung ba ma yin pa'i phyir ro/_/de ci'i phyir zhe na/_'jam dpal chos thams cad ni skye ba med pa la rton pa'i phyir ro/_/de lta bu'i chos thams cad the tshom med par rtogs par 'dod pa'i rigs kyi bu'am/_rigs kyi bu mos 
[\[166b.6\]]kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/'jam dpal lan gsum du bzlas te rnam pa bcu gnyis su bskor ba'i chos kyi 'khor lor ji ltar 'gyur ba de nyan par 'dod pa dang /_de rtogs par 'dod pa dang /_de la mos par 'dod pa dang /_
[\[166b.7\]]de la 'jug par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/sems can thams cad la byams pas khyab par bya bar yang 'dod la sems can du 'du shes pa la yang mi gnas par 'dod pa dang /_
[\[167a\]]
[\[167a.1\]]'jig rten thams cad dang /_rtsod par yang 'dod cing 'jig rten thams cad mi dmigs par rtogs par yang 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid mnyan par bya ba nas rim gro'i bar du bya'o/_/chos thams cad skye ba med pa'i 
[\[167a.2\]]bar du rtogs par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mi dmigs pa'i tshul gyis bslab par bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das shes rab kyi pha rol 
[\[167a.3\]]tu phyin pa yon tan ma mchis pa'i yon tan gang lags/_phan yon gang lags/_bcom ldan 'das shes rab kyi pha rol tu phyin pa ni nus pa ci yang ma mchis pa/_kun nas spong bar mi bgyid pa/_rnam par 'jig par mi bgyid pa/_chos gang yang mi len pa/_mi 'dor ba g.yo ba ma 
[\[167a.4\]]mchis pa/_byed pa ma mchis pa lags/_shes rab kyi pha rol tu phyin pa ni ngo bo nyid shes pa ma lags pa/_ngo bo nyid mthong ba ma lags pa/_chos gang yang sbyin par mi bgyid pa chos thams cad dang mi 'gal ba/_chos thams cad tha dad par mi bgyid pa lags na/_bcom ldan 
[\[167a.5\]]'das shes rab kyi pha rol tu phyin pa'i yon tan gang lags/_phan yon gang lags bcom ldan 'das shes rab kyi pha rol tu phyin pa chos thams cad gcig tu bgyid pa ma lags pa/_chos thams cad tha dad par bgyid pa ma lags pa/_ma bgyis pa/_bgyi ba ma mchis pa/_mi bas 
[\[167a.6\]]pa rnam par 'jig par mi bgyid pa/_so so'i skye bo'i chos rnams dang /_dgra bcom pa'i chos rnams dang /_byang chub sems dpa'i chos rnams dang /_sangs rgyas kyi chos rnams kyang sbyin par bgyid pa ma lags pa/_'grib par bgyid pa ma lags pa/_'khor ba len par 
[\[167a.7\]]mi bgyid pa mya ngan las 'das pa 'dor bar mi bgyid pa/_sangs rgyas kyi chos rnams sbyin par bgyid pa ma lags pa/_rnam par 'jig par bgyid pa ma lags pa/_bsam par bgyid pa ma lags pa/_bsam du ma mchis pa ma lags pa/_bgyid pa ma lags pa/_'jig par 
[\[167b\]]
[\[167b.1\]]bgyid pa ma lags pa/_chos thams cad skyed pa ma lags pa/_'gog pa ma lags pa/_chad par bgyid pa ma lags pa/_rtag par bgyid pa ma lags pa/_'ong bar bgyid pa ma lags pa/_'gro bar bgyid pa ma lags pa/_dben par bgyid pa ma lags pa/_
[\[167b.2\]]mi dben par bgyid pa ma lags pa/_gnyis su bgyid pa ma lags pa/_mi gnyis par bgyid pa ma lags pa'i yon tan gang lags/_phan yon gang lags/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/
[\[167b.3\]]'jam dpal dngos po med pa nas byed pa med pa'i bar 'di nyid shes rab kyi pha rol tu phyin pa 'di'i yon tan du rig par bya'o/_/'jam dpal yang byang chub sems dpa' sems dpa' chen po byang chub sems dpa'i ting nge 'dzin la slob par 'dod pa dang /_byang chub sems dpa'i 
[\[167b.4\]]ting nge 'dzin bsgrub par 'dod pa dang /_ting nge 'dzin gang la gnas nas sangs rgyas bcom ldan 'das thams cad snang ba dang /_de dag gi sangs rgyas kyi zhing rnams kyang mthong bar 'dod pa dang /_de dag gi ming yang shes par 'dod pa dang /_de dag la mchod pa bla na med pa yang 
[\[167b.5\]]byed par 'dod pa dang /_de dag gi chos bstan pa la 'jug par 'dod pa dang /_mos par 'dod pas mi bslab pa'i tshul du shes rab kyi pha rol tu phyin pa 'di nyid la bslab par bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das 
[\[167b.6\]]ci'i slad du 'di la shes rab kyi pha rol tu phyin pa zhes bgyi/_bcom ldan 'das kyis bka' stsal pa/_'jam dpal ma skyes ma 'gags pa'i phyir shes rab kyi pha rol tu phyin pa zhes bya'o/_/'di ltar yang gzod ma nas zhi ba dang /_'byung ba med pa dang /_bya ba med pa nas dngos po med 
[\[167b.7\]]pa'i bar gyi phyir te/_gang dngos po med pa de shes rab kyi pha rol tu phyin pa yin no/_/'jam dpal de'i phyir byang chub sems dpa' sems dpa' chen po rnams shes rab kyi pha rol tu phyin pa bsgom par shes par bya'o/_/gang chos thams cad spyod yul ma yin pa de ni byang chub sems dpa' 
[\[168a\]]
[\[168a.1\]]sems dpa' chen po rnams kyi spyod yul te/_'di la spyod pa na byang chub sems dpa' sems dpa' chen po spyod yul la zhugs pa zhes bya'o/_/'di lta ste spyod yul ma yin pa theg pa thams cad pa 'di nyid spyod yul yin no/_/de ci'i phyir zhe na/_spyod yul 'di 
[\[168a.2\]]ni ma byas pa ste/_de'i phyir spyod yul ma yin pa zhes bya'o/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das gang la spyad na byang chub sems dpa' sems dpa' chen po myur du bla na med pa yang dag par rdzogs 
[\[168a.3\]]pa'i byang chub mngon par rdzogs par 'tshang rgya bar 'gyur/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal shes rab kyi pha rol tu phyin pa la spyod na byang chub sems dpa' sems dpa' chen po 
[\[168a.4\]]myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/'jam dpal bkod pa gcig pa zhes bya ba'i ting nge 'dzin yod de/_ting nge 'dzin de la spyad na byang chub sems dpa' sems dpa' chen po myur du bla na med pa yang dag par 
[\[168a.5\]]rdzogs pa'i byang chub mngon par rdzogs par 'tshang rgya bar 'gyur ro/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bkod pa gcig pa'i ting nge 'dzin la byang chub sems dpa' sems dpa' 
[\[168a.6\]]chen pos ji ltar 'jug par bgyi/_ci'i slad du bkod pa gcig pa'i ting nge 'dzin ces bgyi/_bcom ldan 'das kyis bka' stsal pa/_'jam dpal bkod pa gcig pa zhes bya ba 'di ni skye ba med pa'i tshig [{]bla dgas [,]bla dwags [}]so/_/bkod pa gcig pa'i ting nge 'dzin la 'jug par 
[\[168a.7\]]'dod pa'i rigs kyi bu'am/_rigs kyi bu mos thog ma nyid du shes rab kyi pha rol tu phyin pa yongs su dri ba bya dgos te/_de'i 'og tu bkod pa gcig pa'i ting nge 'dzin la 'jug par 'gyur ro/_/de ci'i phyir zhe na/_'jam dpal skye ba med pa ni mi 'khrugs pa ste/_dkrug 
[\[168b\]]
[\[168b.1\]]tu mi rung ba dkrug par bya ba ma yin pa/_bsam gyis mi khyab pa/_bsam par mi bya ba/_bsam gyis mi lang ba'o/_/'jam dpal bkod pa gcig pa'i ting nge 'dzin la 'jug par 'dod pa'i rigs kyi bu'am/_rigs kyi bu mos dben pa'i lam bstan pa rnams bsten par bya/_
[\[168b.2\]]'du 'dzi med pa la dga' bar byas la/_mtshan ma thams cad yid la mi bya bar skyil mo krung bcas te 'dug nas der mi dmigs pa'i tshul gyis de bzhin gshegs pa gcig yid la bya'o/_/chos thams cad kyang yid la bya'o/_/de bzhin gshegs pa gang yid la byed pa de'i 
[\[168b.3\]]ming yang gzung bar bya'o/_/ming de yang thos te dmigs nas de bzhin gshegs pa phyogs ga la bzhugs pa'i phyogs der mngon du bltas te 'dug par bya'o/_/yid la bya'o/_/de bzhin gshegs pa de nyid yid la byas na de yid la byas pas 'das pa dang /_ma 'ongs pa dang /_
[\[168b.4\]]da ltar byung ba'i sangs rgyas bcom ldan 'das rnams yid la byas par 'gyur ro/_/de ci'i phyir zhe na/_de bzhin gshegs pa nyid gcig pa'i phyir ro/_/'jam dpal ji ltar de bzhin gshegs pa gcig gi sangs rgyas kyi yon tan tshad med pa dang /_spobs pa tshad med pa de bzhin 
[\[168b.5\]]du 'jam dpal bkod pa gcig pa'i ting nge 'dzin thob nas skye ba med pa gcig gi chos kyi rnam grangs kyi bye brag tshad med par shes par bya'o/_/'dir gang dag chud par 'gyur ba dang /_de bzhin gshegs pa dgra bcom pa yang dag par rdzogs pa'i sangs rgyas rnams kyis gang dag 
[\[168b.6\]]gsungs pa dang /_kun dga' bos ji snyed yongs su bzung ba de snyed kyi chos kyi rnam grangs 'dir snang bar 'gyur ro/_/bkod pa gcig pa'i ting nge 'dzin 'di bsgrubs pas de'i tshe'i tshad ji tsam pa de tsam du gnas shing gleng gzhi dang bcas pa'i chos ston par 'gyur ro/_/'jam dpal de la 
[\[168b.7\]]byang chub sems dpa'i theg pa pa kha cig 'di snyam du bkod pa gcig pa'i ting nge 'dzin 'di gang yin snyam du sems na/_de dag la 'di skad ces yon tan bsam gyis mi khyab pa yongs su bsgrubs pa 'di yang dag par zung la 'dug shig dang /_ji lta ji ltar yang dag par blangs 
[\[169a\]]
[\[169a.1\]]te gnas pa de lta de ltar ting nge 'dzin 'di'i yon tan mthong bar 'gyur gyis ji skad bstan pa'i tshul gyis zhum pa med par gyis shig ces brjod par bya'o/_/ting nge 'dzin 'di ni dmigs pa'i lta ba can dag dang /_dngos por lta ba can dag nas yod par lta ba can dag 
[\[169a.2\]]gi bar gyis bsgrub par mi nus so/_/'jam dpal 'di lta ste dper na/_mi zhig la rin thang med pa'i nor bu rin po che byi dor ma byas pa zhig bdog la mi gzhan zhig gis der mi de la 'di skad du kye skyes bu nor bu rin po che 'di'i rin thang ji tsam nor bu rin po che 'di la yon tan ci zhig 
[\[169a.3\]]yod ces zer la/_mi des kyang de la 'di skad du kye skyes bu rin po che 'di'i yon tan tshad med kyis/_tshad med pa nyid du shes par gyis shig ces smras te/_de nas mi des nor bu rin po che de byi dor bya ba'i phyir mi de la bzhag nas kye skyes bu nor bu rin po che 'di re zhig byi dor gyis shig 
[\[169a.4\]]dang /_de nas shes par 'gyur ro zhes byas la de nas mi des nor bu rin po che de mi de las blangs te/_byi dor bya ba'i yo byad rnams kyis byi dor byas pa dang /_de ltar byi dor byas pas nor bu rin po che de rin thang med de des ji lta ji ltar nor bu rin po che de'i byi dor byas pa de lta de ltar nor 
[\[169a.5\]]bu rin po che de'i yon tan mthong bar 'gyur ba de bzhin du 'jam dpal gang gi tshe rigs kyi bu'am/_rigs kyi bu mo de ting nge 'dzin 'di la mnyam par 'jog pa dang /_'jug pa de dang de'i tshe ting nge 'dzin 'di'i yon tan mthong bar 'gyur ro/_/'jam dpal 'di lta ste dper na/_nyi ma'i 
[\[169a.6\]]dkyil 'khor gyi 'od zer dag gis dkyil 'khor gyi mtha' gang yang ma khyab pa med do/_/'jam dpal de bzhin du bkod pa gcig pa'i ting nge 'dzin 'di thob cing zhugs nas rnyed pa de shes rab kyi pha rol tu phyin pa ston pa ma yin pa'i chos gang yang mi ston to/_/gang la las 'di bzhin du 
[\[169a.7\]]shes na des skye ba med pa dang /_'gal ba'i chos gang yang mi mthong ngo /_/'jam dpal 'di lta ste dper na/_rgya mtsho chen po'i phyogs bzhi nas skyes bu bzhi chu 'chu na de thams cad 'di lta ste lan tshwa'i ror ro gcig pa nyid 'chu zhing len to/_/'jam dpal de bzhin du chos gang ci bstan 
[\[169b\]]
[\[169b.1\]]pa de dag thams cad ni 'di lta ste skye ba med pa'i ro dang /_dngos po med pa'i ro dang /_'dod chags dang bral ba'i ro dang /_rnam par grol ba'i ro dang /_'gog pa'i ror ro gcig pa'o/_/'jam dpal de lta bas na rigs kyi bu'am/_rigs kyi bu mo ting nge 'dzin 'di dang ldan pa de chos 
[\[169b.2\]]gang dang gang ston kyang de dag thams cad 'di lta ste/_skye ba med pa'i ro dang /_dngos po med pa'i ro dang /_'dod chags dang bral ba'i ro dang /_rnam par grol ba'i ro dang /_'gog pa'i ror ro gcig par ston par 'gyur ro/_/ting nge 'dzin 'di thob nas rigs kyi bu'am/_rigs 
[\[169b.3\]]kyi bu mo de 'dod na ngas chos gang ci bstan pa de 'chad pa dang /_rnam par ston pa dang /_nye bar ston par 'gyur ro/_/'jam dpal de ltar na rigs kyi bu'am/_rigs kyi bu mo de ting nge 'dzin 'di thob nas gang ci ston kyang de dag thams cad mi dmigs pa'i tshul du ma skyes pa dang /_ma byung ba dang /_dngos po 
[\[169b.4\]]med par ston par 'gyur ro/_/'jam dpal gzhan yang ting nge 'dzin 'di thob pa'i byang chub sems dpa' sems dpa' chen po myur du byang chub kyi phyogs kyi chos rnams yongs su rdzogs nas myur ba nyid du bla na med pa yang dag par rdzogs pa'i byang chub mngon par rdzogs par 'tshang 
[\[169b.5\]]rgya bar 'gyur ro/_/'jam dpal gzhan yang byang chub sems dpa' sems dpa' chen pos gang gi tshe bdag gi dbyings nas chos kyi dbyings kyi bar du skye ba dang /_'gag pa dang /_gcig kho na dang /_tha dad pa kho nar yang mi mthong na 'jam dpal de lta bu'i bzod pa can gyi byang chub 
[\[169b.6\]]sems dpa' sems dpa' chen po myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/rigs kyi bu gang bla na med pa yang dag par rdzogs pa'i byang chub la mi sems pa dang /_rnam par mi rtog pa de'i bzod pa 'di yang byang chub sems 
[\[169b.7\]]dpa'i chos rnams dang /_sangs rgyas kyi chos rnams thob par 'gyur ba'o/_/gang yang sangs rgyas nyid kyi phyir byang chub tu mi smon pa de lta bu'i bzod pa 'di yang rigs kyi bu de bla na med pa yang dag par rdzogs pa'i byang chub tu myur bar 'gyur bar ngas bshad do/_/chos thams cad 
[\[170a\]]
[\[170a.1\]]ni sangs rgyas kyi chos so zhes su de ltar mos shing zhum par mi 'gyur ba/_de bla na med pa yang dag par rdzogs pa'i byang chub las phyir mi ldog par ngas bshad de/_de ni sangs rgyas kyi chos thams cad dang ma bral bar brjod par bya'o/_/rigs kyi bu'am rigs kyi bu mo gang 
[\[170a.2\]]gis bstan pa 'di thos nas rmongs par mi 'gyur ba dang /_som nyi za bar mi 'gyur ba de yang sangs rgyas kyi chos thams cad dang mi 'bral bar brjod par bya'o/_/de skad ces bka' stsal pa dang /_bcom ldan 'das la 'jam dpal gzhon nur gyur pas 'di skad ces gsol to/_/
[\[170a.3\]]bcom ldan 'das bla na med pa yang dag par rdzogs pa'i byang chub rgyu las nges par byung ba lags sam/_bcom ldan 'das kyis bka' stsal pa/_'jam dpal de ni ma yin te/_bla na med pa yang dag par rdzogs pa'i byang chub ni rgyu ma yin zhing rgyu las nges par byung ba yang ma yin 
[\[170a.4\]]no/_/de ci'i phyir zhe na/_skye ba med pa dang /_dngos po med pa ni rgyu yang ma yin la/_rgyu las nges par byung ba yang ma yin pa'i phyir ro/_/de ci'i phyir zhe na/_chos thams cad ma skyes pa'i phyir ro/_/'jam dpal de lta bas na rigs kyi bu'am rigs kyi bu mo gang gis bstan pa 'di thos nas 
[\[170a.5\]]nur bar mi 'gyur ba de yang bla na med pa yang dag par rdzogs pa'i byang chub las phyir mi ldog par ngas bshad do/_/'jam dpal de lta bas na dge slong ngam/_dge slong ma'am/_dge bsnyen nam/_dge bsnyen ma gang dag shes rab kyi pha rol tu phyin pa zab mo 'di la zhum par mi 'gyur ba 
[\[170a.6\]]nas nur ba'i bar du mi 'gyur ba de dag ni nga la skyabs su dong ba'o/_/de dag nga'i rjes su rab tu byung ba'o/_/de dag gi ston pa ni nga yin no/_/'jam dpal rigs kyi bu'am/_rigs kyi bu mo gang shes rab kyi pha rol tu phyin pa zab mo 'di la mi slob pa de byang chub sems dpa'i bslab pa la mi 
[\[170a.7\]]slob pa'o/_/'jam dpal 'di lta ste dper na 'byung ba'i tshogs dang /_sa bon gyi tshogs dang /_rtswa dang /_shing gel pa dang /_sman dang /_nags tshal gang ci yod pa de dag thams cad ni sa chen po la brten nas skye'o/_/'jam dpal de bzhin du byang chub sems dpa' sems dpa' chen po rnams 
[\[170b\]]
[\[170b.1\]]kyi dge ba'i chos gang ci yang rung ba de dag thams cad shes rab kyi pha rol tu phyin pas yongs su zin na 'phel zhing rgyas pa dang yangs par 'gyur te/_bla na med pa yang dag par rdzogs pa'i byang chub tu slu bar mi byed do/_/de skad ces bka' stsal pa dang /_bcom ldan 'das la 'jam dpal gzhon nur gyur pas 
[\[170b.2\]]'di skad ces gsol to/_/bcom ldan 'das bcom ldan 'das kyi shes rab kyi pha rol tu phyin pa bstan pa bshad pa gang lags pa'i shes rab kyi pha rol tu phyin pa bstan pa 'di 'dzam bu'i gling 'dir grong ngam/_grong khyer ram/_yul lam/_ljongs dag tu gang la la dag 'dzin par 'gyur ba nas ston 
[\[170b.3\]]pa'i bar du 'gyur ba mchis sam de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal gang dag gis shes rab kyi pha rol tu phyin pa bstan pa 'di da ltar gyi tshe la thos nas/_bdag tshe 'di brjes nas kyang shes rab kyi pha 
[\[170b.4\]]rol tu phyin pa bstan pa 'di mnyan to zhes smon lam btab pa de dag ni mnyan pa nas rgya cher mi bsgom pa'i tshul gyis sgom par byed pa'i bar du 'gyur ro/_/'jam dpal gang dag shes rab kyi pha rol tu phyin pa zab mo 'di thos te thos nas kyang dga' ba dang /_mgu ba yangs pa 'thob pa de dag ni dge ba'i 
[\[170b.5\]]rtsa ba chung bar nga mi 'chad do/_/'jam dpal gang zhig shes rab kyi pha rol tu phyin pa bstan pa 'di la nyan 'dod par gyur na de la 'di skad ces rigs kyi bu khyod de mnyan pas ci zhig bya/_thos nas ma dad cing phyir nur ta re/_de ci'i phyir zhe na/_'di la chos gang yang yongs su 'grub par ma bstan te/_so so'i skye 
[\[170b.6\]]bo'i chos rnams skye ba'am/_'jig par yang ma bstan/_slob pa'i chos rnams dang /_mi slob pa'i chos rnams dang /_rang sangs rgyas kyi chos rnams dang /_sangs rgyas kyi chos rnams kyang skye ba'am/_'jig pa'am/_'thob par ma bstan pa'i phyir ro zhes brjod par bya'o/_/de skad ces bka' stsal pa dang /_
[\[170b.7\]]bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das dge slong ngam/_dge slong ma'am/_dge bsnyen nam/_dge bsnyen ma gang la la bdag la 'di skad du deng de bzhin gshegs pa'i chos kyi gtam mdzad pa de gang yin zhes mchi na/_bcom ldan 
[\[171a\]]
[\[171a.1\]]'das de skad 'dri ba de la bdag gis 'di skad du thams cad dang mi 'gal ba'i gtam mo zhes brjod par bgyi'o/_/de ci'i slad du zhe na/_bcom ldan 'das gang skye ba ma mchis pa dang /_'gag pa ma mchis pa'i chos de gang yang ma mchis te/_bka' mchid de ni sems can gang gis kyang 
[\[171a.2\]]'tshal bar sla ba ma lags so/_/de ci'i slad du zhe na/_'di ltar sems can gang yang dmigs su ma mchis pa'i slad du'o/_/bcom ldan 'das gzhan yang bdag gis de la 'di skad du mi skye ba zhes bya ba'i chos de bstan par gyur to zhes brjod par bgyi'o/_/de ci'i slad du zhe na/_bcom ldan 'das 'di 
[\[171a.3\]]ltar chos thams cad ni skye ba ma mchis par mnyam pa'i slad du'o/_/bka' mchid der ni ji ltar dgra bcom pa'i chos rnams kyis so so'i skye bo'i chos de dag rnam par bshig pa ma lags pa/_dgra bcom pa rnams kyi gong ma rtogs pa ma bstan to/_/bcom ldan 'das gzhan yang de la bdag gis 'di skad 
[\[171a.4\]]du chos bstan pa 'di la sems can gang yang mya ngan las 'das pa dang /_mya ngan las 'da' ba dang /_mya ngan las 'da' bar 'gyur ba med do zhes brjod par bgyi'o/_/de ci'i slad du zhe na/_bcom ldan 'das 'di ltar sems can shin tu mi dmigs pa'i slad du ste/_bcom ldan 'das de skad 'dri na 
[\[171a.5\]]bdag gis de skad ces bgyi'o/_/bcom ldan 'das gzhan yang bdag las shes rab kyi pha rol tu phyin pa zab mo 'di nyan par 'tshal te/_deng khyod bcom ldan 'das dang gtam ci zhig byas zhes 'dri na/_de la bdag gis 'di skad du/_gal te khyed nyan par 'dod na de mnyan to snyam du yid ma gtod cig_/
[\[171a.6\]]mnyan to snyam du sems ma skyed cig_/kye skyes bu sgyu ma'i skyes bu'i shes rab ci 'dra ba de lta bu'i shes rab skyed cig dang /_de lta bus chos bstan pa 'di shes par nus so/_/kye skyes bu gal te khyod kyis chos bstan pa 'di mnyan par 'dod na/_de'i phyir 'di ltar 'di lta ste dper na 
[\[171a.7\]]nam mkha' la bya'i rjes lta bur gnas par gyis shig dang /_de lta bus chos bstan pa 'di mnyan par nus so/_/kye skyes bu gal te khyod kyis chos bstan pa 'di mnyan par 'dod na de'i phyir gnyis la ma dmigs shig_/mi gnyis pa la yang ma dmigs shig_/de ci'i phyir 
[\[171b\]]
[\[171b.1\]]zhe na/_'di la gnyis su brjod par bya ba yongs su brjod pa'am/_mi gnyis par brjod par bya ba gang yang med pa'i phyir ro/_/gal te chos bstan pa 'di mnyan par 'dod na bdag tu 'du shes rnams kyang ma gzhig shig_/lta bar gyur pa rnams las kyang ma 'da' shig_/sangs 
[\[171b.2\]]rgyas kyi chos rnams la yang lhag par ma dmigs shig_/so so'i skye bo'i chos rnams las kyang ma bskyod cig ces brjod par bgyi'o/_/bcom ldan 'das gang zhig bdag las nyan par 'tshal te 'dri na de la bdag gis de skad brjod par bya'o/_/de skad rjes su bstan par bgyi'o/_/
[\[171b.3\]]de ltar 'di la gzhag par bgyi'o/_/gal te 'dri ba'i rigs kyi bu'am/_rigs kyi bu mo de ltar gnas shing de ltar bzhugs na spobs pa'i phyag rgya 'di la gnas pa de la slad kyis shes rab kyi pha rol tu phyin pa ma skyes pa dang /_dngos po ma mchis pa dang /_ma byung ba'i bar 'di bstan par 
[\[171b.4\]]bgyi'o/_/de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal legs so legs so/_/'jam dpal khyod kyis tshig 'di legs par smras pa legs so/_/rigs kyi bu'am/_rigs kyi bu mo de 
[\[171b.5\]]la yang phyis 'di skad gyis shig_/de bzhin gshegs pa la blta bar 'dod na shes rab kyi pha rol tu phyin pa 'di nyid la mi bsgom pa'i tshul gyis bsgom par bya'o/_/de bzhin gshegs pa la bsnyen bkur bya bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 
[\[171b.6\]]'di nyid la mi dmigs pa'i tshul gyis bslab par bya'o/_/de bzhin gshegs pa ni bdag gi ston pa'o zhes smra bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mi dmigs pa'i tshul gyis bslab par bya'o/_/bla na med pa yang dag par 
[\[171b.7\]]rdzogs pa'i byang chub mngon par rdzogs par 'tshang rgya bar 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mngon par 'du bya ba med pa'i tshul gyis bslab par bya'o/_/ting nge 'dzin thams cad la mkhas par bsgrub par 'dod pa'i rigs kyi 
[\[172a\]]
[\[172a.1\]]bu'am/_rigs kyi bu mos kyang shes rab kyi pha rol tu phyin pa 'di nyid la mi dmigs pa'i tshul gyis bslab par bya'o/_/ting nge 'dzin thams cad la snyoms par 'jug par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la mi 
[\[172a.2\]]dmigs pa'i tshul gyis bslab par bya'o/_/de ci'i phyir zhe na/_ting nge 'dzin de dag byas pa ma yin pa'i phyir ro/_/rnam pa thams cad kyi mchog dang ldan pa'i thams cad mkhyen pa'i ye shes kyi bar du bsgrub par 'dod pa'i rigs kyi bu'am/_rigs kyi bu mos kyang shes rab kyi pha 
[\[172a.3\]]rol tu phyin pa 'di nyid la dngos po med pa'i tshul gyis bslab par bya'o/_/de ci'i phyir zhe na/_'di ltar rnam pa thams cad kyi mchog dang ldan pa'i thams cad mkhyen pa'i ye shes kyi bar du byas pa ma yin pa dang /_ma skyes pa dang /_dngos po med pa'i phyir ro/_/chos thams cad ni nges par 
[\[172a.4\]]'byung ba dang bcas pa ste/_gang nges par mi 'byung ba'i chos de gang yang med do zhes de ltar shes par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/_/chos thams cad ni nges par mi 
[\[172a.5\]]'byung ba ste/_gang nges par 'byung ba dang bcas pa'i chos de gang yang med do/_/de ci'i phyir zhe na/_chos thams cad ma skyes pa'i phyir ro/_/chos de dag ni ji ltar brjod pa de ltar yod pa ma yin te/_brjod du med pa ni yod pa ma yin zhing dmigs su med do zhes de ltar shes par 'dod 
[\[172a.6\]]pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/_/sems can thams cad ni byang chub kyi phyir spyod pa ste/_gang byang chub kyi phyir mi spyod pa'i sems can de gang yang med do zhe na/_yang de la zhum 
[\[172a.7\]]pa med par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la dngos po med pa'i bar gyi tshul gyis bslab par bya'o/_/de ci'i phyir zhe na/_'di ltar chos thams cad ni byang chub dang mnyam pa'o/_/ji ltar chos thams cad byang chub dang mnyam pa dang /_
[\[172b\]]
[\[172b.1\]]byang chub ji lta bar sems can thams cad kyang de bzhin no/_/sems can thams cad ci 'dra bar spyod pa de yang de bzhin no/_/med pa'i phyir spyod pa thams cad ni spyod pa med pa'o/_/de yang byang chub ste byang chub gang yin pa skye ba med pa'ang de yin 'byung ba med pa yang de yin te/_de lta bu'i 
[\[172b.2\]]chos 'di la zhum pa med par 'dod pa'i rigs kyi bu'am/_rigs kyi bu mos kyang shes rab kyi pha rol tu phyin pa 'di nyid la dngos po med pa dang /_skye ba med pa'i bar gyi tshul gyis bslab par bya'o zhes gyis shig_/'jam dpal gang de bzhin gshegs pa'i rnam par 'phrul pa nas de bzhin 
[\[172b.3\]]gshegs pa'i rnam par rol pa'i bar de dag kyang shes rab kyi pha rol tu phyin pa 'di nyid las bstan to/_/de ci'i phyir zhe na/_de ni bstan du med pa ste/_shes rab kyi pha rol tu phyin pa ni mi ston pa'i phyir ro/_/'jam dpal dge slong ngam/_dge slong ma'am/_dge bsnyen nam/_dge 
[\[172b.4\]]bsnyen ma gang dag shes rab kyi pha rol tu phyin pa 'di las tshig bzhi pa'i tshigs su bcad pa tsam yang 'dzin pa dang /_kun chub par byed pa dang /_'chang ba dang /_klog pa nas yang dag par ston pa'i bar du byed pa de dag kyang phyir mi ldog par nga 'chad na/_gang dag de bzhin nyid du 
[\[172b.5\]]sgrub pa lta ci smos te/_rigs kyi bu'am/_rigs kyi bu mo de dag ni byang chub tu nges par rig par bya'o/_/gang dag shes rab kyi pha rol tu phyin pa zab mo ma skyes pa dang /_dngos po med pa dang /_'byung ba med pa'i bar 'di thos nas/_mi skrag mi dngang dngang bar mi 'gyur ba dag 
[\[172b.6\]]ni sangs rgyas kyi yul la gnas pa'o/_/gong du yang mos par byed na/_de dag ni sangs rgyas kyi chos thams cad la nges par 'gyur ro/_/'jam dpal ngas sangs rgyas kyis gnang ba de bzhin gshegs pas rnam par mkhyen pa/_dgra bcom pa thams cad kyis yang dag par mnos 
[\[172b.7\]]pa'i rgya 'di gzhag par bya ste/_rgya 'di ni mnyam pa nyid du rtogs pa rnams la gzhag go/_/'di ni sangs rgyas kyi chos thams cad kyi bar du yang chags pa med pa yongs su ston pa'o/_/'jam dpal byang chub sems dpa'i theg pa pa'i rigs kyi bu'am/_rigs kyi bu mo 
[\[173a\]]
[\[173a.1\]]rgya 'dis btab pa ni ngan song du 'gro ba'i skal ba can ma yin no/_/nyan thos dang /_rang sangs rgyas kyi sar 'gro ba dang /_'jug pa'i skal ba can ma yin no/_/de nas de'i tshe lha'i dbang po brgya byin dang /_sum cu rtsa gsum pa'i lha'i bu rnams kyis lha'i tsan dan gyi phye ma dang /_lha'i gser gyi phye ma 
[\[173a.2\]]dang /_lha'i me tog man dA ra ba dang /_man dA ra ba chen po dang /_lha'i spos dang /_lha'i ud pa la dang /_ku mu da dang /_pad ma dkar po dang /_lha'i rol mo'i sgra dag gis shes rab kyi pha rol tu phyin pa 'di la yang mchod cing bcom ldan 'das dang 'jam dpal 
[\[173a.3\]]gzhon nur gyur pa la yang gtor/_mngon par gtor nas 'di skad ces dge ba'i rtsa ba 'dis gang dag phyag rgya 'dis btab pa de dag gis bla na med pa'i chos rin po che 'di mchod pa dang /_phyi phyir zhing thos par gyur cig ces smras so/_/lha'i dbang po brgya byin gyis kyang tshig 'di skad 
[\[173a.4\]]ces smras so/_/bcom ldan 'das bdag gis kyang ma byung ba dang /_ma skyes pa'i bar gyi shes rab kyi pha rol tu phyin pa zab mo 'di 'dzam bu'i gling 'dir spyod par 'gyur ba dang /_rigs kyi bu'am/_rigs kyi bu mo de 'dra ba de dag gi rna lam du grag par 'gyur ba nas de dag nyid sangs rgyas 
[\[173a.5\]]kyi chos thams cad yongs su bsgrub par 'gyur bar bgyi ba'i bar gyi slad du brtson par bgyi'o/_/bcom ldan 'das shes rab kyi pha rol tu phyin pa bstan pa 'di rigs kyi bu'am/_rigs kyi bu mo dag gi rna lam du tshegs chung ngus grag la/_thos nas kyang mos pa dang /_mos nas kyang 
[\[173a.6\]]'dzin pa dang /_kun chub par bgyid pa dang /_'chang ba'i bar du bgyid pa'i rigs kyi bu'am/_rigs kyi bu mo de dag gis bdag cag gi 'di ni lhas bsgrubs pa'o zhes the tshom ma mchis par 'tshal bar bgyi'o/_/de skad ces gsol pa dang /_bcom ldan 'das kyis lha'i dbang po 
[\[173a.7\]]brgya byin la 'di skad ces bka' stsal to/_/ko'u shi ka de de bzhin no/_/rigs kyi bu 'am rigs kyi bu mo de dag la sangs rgyas kyi chos thams cad 'grub par blta'o/_/de dag bla na med pa yang dag par rdzogs pa'i byang chub tu yang nges par shes par bya'o/_/de nas bcom ldan 'das 
[\[173b\]]
[\[173b.1\]]la 'jam dpal gzhon nur gyur pas 'di skad ces gsol to/_/bcom ldan 'das rigs kyi bu 'am/_rigs kyi bu mo de dag gi don du shes rab kyi pha rol tu phyin pa bstan pa 'di byin gyis brlab tu gsol/_bde bar gshegs pa byin gyis brlab tu gsol/_tshig 'di smras ma thag tu/_
[\[173b.2\]]de'i tshe skad cig de nyid la sangs rgyas kyi mthus sa chen po rnam pa drug tu g.yos par gyur to/_/sa chen po g.yos ma thag tu de nas de'i tshe bcom ldan 'das kyis 'dzum pa mdzad do/_/bcom ldan 'das kyis 'dzum pa mdzad ma thag tu de nas de'i tshe shes rab kyi pha rol tu phyin pa bstan 
[\[173b.3\]]pa 'di la de bzhin gshegs pas byin gyis rlob pa na stong gsum gyi stong chen po'i 'jig rten gyi khams 'di snang ba chen pos khyab par gyur to/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das 'di ni de bzhin gshegs pas 
[\[173b.4\]]shes rab kyi pha rol tu phyin pa bstan pa 'di byin gyis brlabs pa'i snga ltas lags so/_/bcom ldan 'das kyis bka' stsal pa/_'jam dpal de de bzhin no/_/'jam dpal 'di dag ni shes rab kyi pha rol tu phyin pa bstan pa 'di byin gyis brlabs pa'i snga ltas rnams te/_ltas 'di dag 
[\[173b.5\]]gis shes rab kyi pha rol tu phyin pa bstan pa 'di byin gyis brlabs par shes par bya'o/_/'jam dpal gang dag chos gang yang mi spong zhing mi zlog la bsngags par yang mi byed pa de dang de dag ni phyag rgya 'dis btab par shes par bya'o/_/de ci'i phyir zhe na/_'jam dpal dmigs pa yod 
[\[173b.6\]]na spong bar byed pa dang /_bsngags par byed par 'gyur ba'i phyir ro/_/'jam dpal de lta bas na gang dag rgya 'dis btab pa de dag gi ched du ngas rgya 'di bzhag ste/_'di ltar de dag gis thos nas kyang chos gang la yang ston pa'am rnam par rtogs pa med do/_/de ci'i phyir zhe na/_'jam 
[\[173b.7\]]dpal chos thams cad don dam par ma skyes pa'i phyir ro/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_byang chub sems dpa' sems dpa' chen po de dag dang /_nyan thos chen po de dag dang /_lha dang /_mi dang /_lha ma yin dang /_
[\[174a\]]
[\[174a.1\]]dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa shes rab kyi pha rol tu phyin pa bdun brgya pa rdzogs so//_//skad gsar chad kyis kyang bcos nas gtan la 
[\[174a.2\]]phab pa//[ {D25}]@##/_/rgya gar skad du/_Ar+ya pradz+nyA pA ra mi tA nA mASh+Ta sha ta kaM/_bod skad du/_'phags pa shes rab kyi pha rol tu phyin pa'i mtshan brgya rtsa brgyad pa zhes bya ba/_bcom ldan 'das 
[\[174a.3\]]ma shes rab kyi pha rol tu phyin ma la phyag 'tshal lo/_/'das dang ma byon da ltar gyi/_/rgyal ba gang lags de kun gyi/_/yum ni dge ma khyod lags te/_/khyod ni lha mo rgyal ba'i sras/_/rang bzhin med pa'i rang bzhin can/_/sangs rgyas yum gyur de yi mtshan/_/dge ma 
[\[174a.4\]]bdag gis brjod par bgyi/_/'byor par 'dod pas mnyan par gyis/_/shes rab kyi pha rol tu phyin pa dang /_thams cad mkhyen pa nyid dang /_lam gyi rnam pa mkhyen pa nyid dang /_rnam pa thams cad mkhyen pa nyid dang /_yang dag pa'i mtha' dang /_de bzhin nyid dang /_
[\[174a.5\]]ma nor ba de bzhin nyid dang /_gzhan ma yin pa de bzhin nyid dang /_bden pa dang /_de kho na dang /_yang dag pa dang /_phyin ci ma log pa nyid dang /_stong pa nyid dang /_mtshan ma med pa nyid dang /_smon pa med pa nyid dang /_dngos po med pa nyid dang /_ngo bo nyid dang /_dngos po med pa'i ngo bo 
[\[174a.6\]]nyid dang /_chos nyid dang /_chos kyi dbyings dang /_chos gnas pa nyid dang /_chos mi 'gyur ba nyid dang /_chos skyon med pa nyid dang /_chos kyi mtshan nyid dang /_chos bdag med pa nyid dang /_ngo bo nyid med pa nyid dang /_sems can med pa nyid dang /_srog med pa nyid dang /_
[\[174a.7\]]gso ba med pa nyid dang /_skyes bu med pa nyid dang /_gang zag med pa nyid dang /_brjod par bya ba dang /_brjod par bya ba ma yin pa dang /_sems dang /_yid dang /_rnam par shes pa dang bral ba dang /_mnyam pa med pa dang /_mi mnyam pa dang /_mnyam pa dang bdag gi ba med pa dang /_
[\[174b\]]
[\[174b.1\]]rgyags pa med pa dang /_spros pa med pa dang /_spros pa dang bral ba dang /_spros pa thams cad dang bral ba dang /_spros pa thams cad las shin tu 'das pa dang /_sangs rgyas thams cad kyi yum dang /_byang chub sems dpa' thams cad skyed pa dang /_nyan thos thams cad 'dzin pa dang /_
[\[174b.2\]]rang sangs rgyas thams cad skrun pa dang 'jig rten thams cad 'dzin pa dang /_bsod nams kyi tshogs zad mi shes pa bsags pa dang /_ye shes 'bab pa dang /_rdzu 'phrul mdzad pa dang /_lha'i mig rnam par sbyong bar mdzad pa dang /_lha'i rna ba rab tu dang bar mdzad pa dang /_pha rol gyi sems shes 
[\[174b.3\]]par mdzad pa dang /_sngon gyi gnas rjes su dran par mdzad pa dang /_'chi 'pho ba dang /_skye ba shes par mdzad pa dang /_nyon mongs pa thams cad zad par mdzad pa dang /_'phags pa dang /_gtsang ba dang /_bsangs pa dang /_dran par nye bar gzhag pa la gnas pa dang /_yang dag par spong ba'i shugs 
[\[174b.4\]]dang ldan pa dang /_rdzu 'phrul gyi rkang pa bzhi'i zhabs dang ldan pa dang /_dbang po sbyong bar mdzad pa dang /_stobs mdzad pa dang /_kha na ma tho ba med pa dang /_byang chub kyi yan lag bdun gyi rin po ches mdzes par byas pa dang /_nor bdun sbyin par mdzad pa dang /_'phags pa'i lam yan lag brgyad 
[\[174b.5\]]pa ston pa dang /_mthar gyis gnas pa'i snyoms par 'jug pa dgu ston par mdzad pa dang /_dbang bcu sgrub pa dang /_sa bcu la gnas par mdzad pa dang /_stobs bcu yongs su rdzogs par mdzad pa dang /_zad par gyi skye mched bcus mdzes par byas pa dang /_shes pa bcu sgrub pa dang /_bag la nyal 
[\[174b.6\]]bcu'i dgra 'jigs par mdzad pa dang /_bsam gtan rnams sgrub par mdzad pa dang /_gzugs med pa'i khams las yang dag par 'da' bar mdzad pa dang /_yang dag par rdzogs pa'i sangs rgyas thams cad kyis bstod pa dang /_shes pa thams cad mdzad pa dang /_pha rol tu phyin pa thams cad 
[\[174b.7\]]rdzogs par mdzad pa dang /_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa nyid dang /_'dus byas stong pa nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med 
[\[175a\]]
[\[175a.1\]]pa stong pa nyid dang /_dor ba med pa stong pa nyid dang /_rang bzhin stong pa nyid dang /_chos thams cad stong pa nyid dang /_rang gi mtshan nyid stong pa nyid dang /_mi dmigs pa stong pa nyid dang /_dngos po med pa stong pa nyid dang /_ngo bo nyid stong pa nyid dang /_dngos po med pa'i ngo bo nyid stong pa nyid dang /_
[\[175a.2\]]ma byung ba dang /_ma skyes pa dang /_ma 'gags pa dang /_chad pa med pa dang /_rtag pa med pa dang /_don gcig pa ma yin pa dang /_don tha dad pa ma yin pa dang /_'ong ba med pa dang /_'gro ba med pa dang /_rten cing 'brel bar 'byung ba rnam par bsgom pa dang /_rab tu brtag par bya ba ma yin pa 
[\[175a.3\]]dang /_rnam par shes par bya ba ma yin pa dang /_gzhi med pa dang /_mtshan nyid med pa dang /_brtag par bya ba ma yin pa dang /_rig par bya ba ma yin pa dang /_thog ma dang tha ma 'jig pa med par mdzad pa dang /_g.yo ba med par mdzad pa dang /_gnyis su med pa dang /_gnyis su med pa ma yin pa dang /_
[\[175a.4\]]zhi ba dang /_blo 'jug pa rnam par spangs pa dang /_gnyen po med pa dang /_ma gos pa dang /_nam mkha'i lam dang 'dra ba dang /_yod pa dang med par brjod pa ma yin pa dang /_rmi lam gyi ngo bo nyid dang /_sgyu ma lta bu'i chos nyid dang mgal me bskor ba dang 'dra bar chos thams cad ro gcig pa nyid 
[\[175a.5\]]do/_/su zhig shes rab kyi pha rol tu phyin pa'i mtshan brgya rtsa brgyad pa 'di 'don pa de ngan song thams cad las rab tu thar bar 'gyur ro/_/sangs rgyas thams cad kyis kyang dgongs par 'gyur ro/_/byang chub sems dpa' thams cad kyis kyang rtag par rgyun du srung ba dang /_skyob pa dang /_sbed pa 
[\[175a.6\]]byed par 'gyur ro/_/de'i gsang sngags kyi tshig 'di dag kyang rtag tu rgyun mi 'chad par dran par bya'o/_/bcom ldan 'das ma 'phags ma shes rab kyi pha rol tu phyin ma mos pa la byams ma/_yon tan dpag tu med pa dang ldan ma/_de bzhin gshegs pa thams cad kyi ye shes kyis rnam par 
[\[175a.7\]]mkhyen pa nyid sangs rgyas dang /_byang chub sems dpa' thams cad kyi phyag bzhes pa la phyag 'tshal lo/_/'di lta ste/_oM pradz+nye pradz+nye ma hA pradz+nye/_pradz+nyA a ba b+hA se/_pra dz+nyA A lo ka ka re/_a dz+nyA na bid+ya ma ne/_sid d+hi/_su sid d+hi/_sid d+h+ya ma ne/_b+ha ga ba ti sar+b+hAM ga sun dA ri/_b+ha ga ba ti/_brta sa li/_
[\[175b\]]
[\[175b.1\]]pra sA ri ta ha ste/_sa mA shwA sa ka ri/_tiSh+Tha tiSh+Tha/_kam+pa kam+pa/_tsa la tsa la/_rA ba rA ba/_gardzA gardzA/_A gats+tsha A gats+tsha/_b+ha ga ba ti mA bi lam+ba swAhA/_shes rab kyi pha rol tu phyin pa 'di 'dzin na shes rab kyi pha rol tu phyin pa 'bum bzung bar 'gyur ro/_/rtag tu bzlas brjod byas na de'i las kyi sgrib pa 
[\[175b.2\]]thams cad byang bar 'gyur ro/_/'di nas shi 'phos nas kyang skye ba dran pa dang /_yid gzhungs shing shes rab mtshungs pa med par 'gyur ro/_/dus gsum gyi de bzhin gshegs pa thams cad kyi chos ma lus par bzung bar 'gyur ro/_/gsang sngags dang /_rig sngags thams cad kyang 
[\[175b.3\]]yongs su bzung bar 'gyur ro/_/'di nas shi 'phos nas kyang skye ba dran pa dang /_yid gzhungs shing shes rab chen por 'gyur ro/_/'phags pa shes rab kyi pha rol tu phyin pa mtshan brgya rtsa brgyad pa rdzogs so//_//[{D26}]@##/_/rgya gar skad du/_Ar+ya pradz+nyA pA 
[\[175b.4\]]ra mi tA sUr+ya gar+b+ha ma hA yA na sU tra/_bod skad du/_'phags pa shes rab kyi pha rol tu phyin pa nyi ma'i snying po theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul ma ga d+hA na chos 
[\[175b.5\]]kyi dgon pa na dge slong gi dge 'dun rab tu mang ba dang /_byang chub sems dpa' sangs rgyas kyi zhing mtha' yas pa nas 'dus pa tshad med grangs med pa dang /_thabs cig tu bzhugs te/_de'i tshe 'khor der byang chub sems dpa' nyi ma rab tu snang ba zhes bya ba 'dug pa de stan las langs 
[\[175b.6\]]te/_bcom ldan 'das ga la ba der song nas/_bcom ldan 'das la 'di skad ces gsol to/_/bcom ldan 'das bdag de bzhin gshegs pa la zhu ba mchis te/_bcom ldan 'das gnang ba'i skabs dbye bar gsol/_bcom ldan 'das kyis bka' stsal pa/_ci dang ci 'dod pa dris shig 
[\[175b.7\]]dang ngas bshad par bya'o/_/de nas byang chub sems dpa' nyi ma rab tu snang bas bcom ldan 'das la 'di skad ces gsol to/_/bcom ldan 'das thabs mkhas pa'i byang chub sems dpas ji ltar shes rab kyi pha rol tu phyin pa la bslab par bgyi/_bcom ldan 'das kyis 'di skad ces bka' 
[\[176a\]]
[\[176a.1\]]stsal to/_/rigs kyi bu thabs mkhas pa'i ting nge 'dzin nyi ma zhes bya ba yod pas de la byang chub sems dpa' rnams kyis de ltar bslab par bya'o/_/bcom ldan 'das la gsol pa ji ltar bslab par bgyi/_/bcom ldan 'das kyis bka' stsal pa/_rigs kyi bu 'di ltar thabs 
[\[176a.2\]]mkhas pa'i nyi ma'i ting nge 'dzin ni rnam pa bdun yod de/_gang zhe na dang po ni 'di ltar nyi mas myu gu smin par byed pa ltar byang chub sems dpa'i ting nge 'dzin nyi ma lta bus sems can rnams la byang chub kyi myu gu smin par mdzad do/_/gnyis pa ni nyi ma dbri bkol med pa ltar byang chub sems dpa'i ting 
[\[176a.3\]]nge 'dzin gyi thugs rje ni sems can thams cad la snyoms par mdzad do/_/gsum pa ni nyi mas nyal nyil sreg pa ltar byang chub sems dpa'i lhag mthong gi shes rab kyis nyon mongs pa'i nyal nyil rnams sreg par byed do/_/bzhi pa ni nyi mas 'khyags pa 'ju ba ltar byang chub sems dpa'i ting nge 'dzin 
[\[176a.4\]]gnyen po ye shes dang ldan pas nyon mongs pa 'khyags pa lta bu 'ju bar byed do/_/lnga pa ni nyi mas mun pa sel ba ltar byang chub sems dpa'i so sor kun tu rtog pa'i ye shes kyis gzung ba dang 'dzin pa'i mun pa sel bar byed do/_/drug pa ni nyi mas gling bzhi 'khor ba ltar byang chub sems dpa'i 
[\[176a.5\]]phrin las phun sum tshogs pas sdug bsngal gyi chu bo bzhi las thar bar mdzad do/_/bdun pa ni nyi mas kun la snyoms par dro ba bzhin du byang chub sems dpa'i spyod pa phun sum tshogs pas sems can thams cad la rab tu dga' bar mdzad pa'i thabs ni dro ba'i las lta bu'o/_/gzhan yang rigs kyi bu 
[\[176a.6\]]byang chub sems dpa' rnams kyis shes rab kyi pha rol tu phyin pa la bslab par bya ste/_des 'di ltar chos thams cad rang bzhin med pa dang /_mtshan ma med pa dang /_mtshan ma thams cad dang rab tu bral ba dang /_dngos po med pa dang /_dngos po thams cad dang bral ba dang /_gang zag pa med pa dang /_gang zag pa 
[\[176a.7\]]thams cad dang bral ba dang /_ngo bo nyid kyis stong pa nyid la bslab par bya'o/_/rigs kyi bu chos nyid dang chos kyi dbyings dang /_de bzhin nyid dang /_yang dag pa'i mtha' dang /_ma nor ba de bzhin nyid dang /_gzhan ma yin pa de bzhin nyid dang /_bden pa dang de kho na'i don la byang chub sems dpas bslab par bya'o/_/de nas 
[\[176b\]]
[\[176b.1\]]bcom ldan 'das kyis byang chub sems dpa' nyi ma rab tu snang ba la 'di skad ces bka' stsal to/_/rigs kyi bu byang chub sems dpa' sa yang chos thams cad mngon par 'du bya ba med pa dang /_skye ba med pa la bslab par bya'o/_/rigs kyi bu chos thams cad rang bzhin gyis rnam par dag pa la bslab par bya'o/_/
[\[176b.2\]]gzugs la sogs pa'i chos thams cad kyang rang bzhin gyis stong par shes par bya'o/_/ngo bo nyid kyis dben par shes par bya'o/_/rigs kyi bu gang dag gis shes rab kyi pha rol tu phyin pa'i mdo 'dzin par byed na de las kyi sgrib pa byang bar 'gyur ro/_/de bsod nams kyi tshogs skye bar 'gyur ro/_/shes 
[\[176b.3\]]rab kyi tshogs tshad med pa dang ldan par 'gyur ro/_/dran pa dang ldan pa dang /_tshul khrims dang ldan pa dang /_ting nge 'dzin dang ldan par 'gyur ro/_/rigs kyi bu gzhan yang byang chub sems dpa' rnams kyis shes rab kyi pha rol tu phyin pa la bslab par bya'o/_/de nas bcom ldan 'das kyis de'i tshe tshigs su 
[\[176b.4\]]bcad pa 'di dag gsungs so/_/mang thos dam pa'i chos la brtson/_/sems can kun la byams par ldan/_/brtson 'grus go cha phun sum tshogs/_/bdag dang gzhan gyi don la mos/_/bsam gtan ting 'dzin bsgom la brtson/_/bdag dang sems can 'du shes med/_/yang dag theg pa'i lam du zhugs/_/sngon gyi 
[\[176b.5\]]rgyal sras de ltar spyod/_/mkhas pas ma nor de bzhin slobs/_/bcom ldan 'das kyis de skad ces bka' stsal pa dang /_byang chub sems dpa' nyi ma rab tu snang ba dang /_lha dang mir bcas pa'i 'jig rten yi rangs te bcom ldan 'das kyis gsungs pa la mngon par bstod do/_/'phags pa shes rab 
[\[176b.6\]]kyi pha rol tu phyin pa nyi ma'i snying po theg pa chen po'i mdo rdzogs so//_//[ {D27}]@##/_/rgya gar skad du/_Ar+ya tsan dra gar+b+ha pradz+nyA pA ra mi tA ma hA yA na sU tra/_bod skad du/_'phags pa zla ba'i snying po shes rab kyi pha rol tu phyin pa theg pa chen po'i mdo/_sangs rgyas dang byang chub sems dpa' thams 
[\[176b.7\]]cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya rgod kyi phung po'i ri la dge slong gi dge 'dun tshad med grangs med pa dang /_byang chub sems dpa' rab tu mang po dang thabs cig tu bzhugs te/_de'i tshe 'khor der byang chub sems dpa' sems 
[\[177a\]]
[\[177a.1\]]dpa' chen po zla ba'i snying po 'dug pa stan las langs nas/_bcom ldan 'das la 'di skad ces gsol to/_/bcom ldan 'das byang chub sems dpa' rnams kyis shes rab kyi pha rol tu phyin pa la ji ltar bslab par bgyi/_de skad ces gsol pa dang /_bcom ldan 'das kyis bka' stsal 
[\[177a.2\]]pa/_zla ba'i snying po chos thams cad dngos po dang bral ba gang yin pa de ni shes rab kyi pha rol tu phyin pa'o/_/'di lta ste dper na/_zla ba'i dkyil 'khor ni rtog pa med kyang gling bzhir 'khor bar byed cing mun pa rnams rab tu sel to/_/de bzhin du byang chub sems dpa' sems dpa' chen po shes rab kyi 
[\[177a.3\]]pha rol tu phyin pa la spyod pa ni rtog pa med kyang phyin ci log bzhi rnams la thugs rjes 'khor zhing rang bzhin gyis nyon mongs pa rnams sel bar byed kyang mi rtog pa'i phyir ro/_/zla ba'i snying pos gsol pa/_bcom ldan 'das byang chub sems dpa'i shes rab kyi pha rol tu phyin pa la du mchis/_bcom 
[\[177a.4\]]ldan 'das kyis bka' stsal pa/_rigs kyi bu byang chub sems dpa'i shes rab kyi pha rol tu phyin pa la rnam pa gnyis te zag pa dang bcas pa dang /_zag pa med pa'o/_/rigs kyi bu de la zag pa dang bcas pa'i shes rab ni mos pas spyod pa'i sa'i gnas skabs na gzung bar rtog pa 
[\[177a.5\]]dang 'dzin par rtog pa ste/_de spong bar byed pa ni zag pa dang bcas pa'i shes rab kyi pha rol tu phyin pa'o/_/rigs kyi bu de la zag pa med pa'i shes rab kyi pha rol tu phyin pa ni mthong ba'i lam gyi rnam par mi rtog pa'i ye shes te/_ye shes de ni rtog pa thams cad dang bral 
[\[177a.6\]]ba'i phyir na mi rtog pa'i phyir ro/_/rigs kyi bu 'di lta ste/_shes rab kyi pha rol tu phyin pa ni pha rol dang tshu rol gyi mtha' gang la yang mi gnas pa'i phyir ro/_/shes rab ni gzugs nas rnam pa thams cad mkhyen pa nyid kyi bar du rang bzhin med pas shes rab kyi pha rol tu phyin pa 
[\[177a.7\]]rang bzhin med par shes par bya'o/_/gzugs la sogs pa'i chos rnams dus gsum du mi dmigs shing ma bcings ma grol bar shes par bya'o/_/rigs kyi bu chos thams cad mnyam pa nyid pas shes rab kyi pha rol tu phyin pa mnyam pa nyid do/_/chos thams cad 'gag 
[\[177b\]]
[\[177b.1\]]pa med pa nyid pas shes rab kyi pha rol tu phyin pa 'gag pa med pa'o/_/chos thams cad mtshan ma med pas shes rab kyi pha rol tu phyin pa mtshan ma med pa'o/_/chos thams cad skye ba med pas shes rab kyi pha rol tu phyin pa skye ba med pa'o/_/chos thams cad chad pa med pas shes rab kyi pha rol tu phyin pa chad pa 
[\[177b.2\]]med pa'o/_/chos thams cad 'ong ba med pas shes rab kyi pha rol tu phyin pa 'ong ba med pa'o/_/chos thams cad 'gro ba med pa nyid pas shes rab kyi pha rol tu phyin pa 'gro ba med pa nyid do/_/chos thams cad rtag pa med pa nyid pas shes rab kyi pha rol tu phyin pa rtag pa med pa nyid do/_/chos thams cad tha 
[\[177b.3\]]dad pa med pa nyid pas shes rab kyi pha rol tu phyin pa tha dad pa med pa nyid do/_/chos thams cad don gcig pa nyid pas shes rab kyi pha rol tu phyin pa don gcig pa nyid do/_/chos thams cad dngos po med pa'i ngo bo nyid pas shes rab kyi pha rol tu phyin pa dngos po med pa'i ngo bo nyid do/_/mdor na thams 
[\[177b.4\]]cad mtshan ma dang /_rang bzhin dang /_ngo bo nyid las 'das pas ni shes rab kyi pha rol tu phyin pa'o/_/de lta bas na shes rab kyi pha rol tu phyin pa'i sngags so/_/tad+ya thA/_oM pradz+nye pradz+nye ma hA pradz+nye tsan+d+ra pradz+nye/_sarba shA sa ka ri swA hA/_chos rnams thams cad rgyu las byung /_/de nyid kun rdzob bden pa ste/_/
[\[177b.5\]]rang bzhin med cing spros med pa/_/de nyid don dam spyod yul lo/_/bcom ldan 'das kyis de skad ces bka' stsal pa dang /_byang chub sems dpa' zla ba'i snying po dang /_thams cad dang ldan pa'i 'khor dang /_lha dang /_mi dang /_lha ma yin dang /_dri zar bcas pa'i 'jig rten yi 
[\[177b.6\]]rangs te/_bcom ldan 'das kyis gsungs pa la mngon par bstod do/_/'phags pa zla ba'i snying po shes rab kyi pha rol tu phyin pa theg pa chen po'i mdo rdzogs so//_//[ {D28}]@##/_/rgya gar skad du/_Ar+ya pradz+nyA pA ra mi tA sa man+ta b+ha dra ma hA yA 
[\[177b.7\]]na sU tra/_bod skad du/_'phags pa shes rab kyi pha rol tu phyin pa kun tu bzang po theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das yul ma ga d+hA dgon pa chos kyi snying po na bzhugs 
[\[178a\]]
[\[178a.1\]]te/_phyogs bcu'i sangs rgyas kyi zhing tshad med grangs med pa nas 'dus pa'i byang chub sems dpa' sangs rgyas kyi zhing rdul phra mo dang mnyam pa dang thabs cig go/_/thams cad kyang kun tu bzang po'i smon lam la mnga' brnyes pa spyod pa la gnas pa'o/_/de nas byang chub sems dpa' kun tu 
[\[178a.2\]]bzang pos chos thams cad rnam par mi rtog pa bstan pa zhes bya ba'i ting nge 'dzin la snyoms par zhugs so/_/ting nge 'dzin de'i mthus 'jig rten gyi khams sangs rgyas kyi zhing gi rdul phra mo dang mnyam pa thams cad g.yos so/_/de nas bcom ldan 'das kyis byang chub sems dpa' kun tu bzang po la phyag gis 
[\[178a.3\]]dbu la reg par gyur to/_/de ltar reg pas sangs rgyas kyi zhing rnams kyang rab tu g.yos par gyur/_lha rnams kyis mthun par tshigs su bcad pas bstod pa/_'jig rten sgron ma lha mi'i dpe las 'das/_/yon tan rgya mtsho lta bu pha rol phyin/_/srid pa'i mtsho las 'gro ba khyod kyis sgrol/_/ded dpon 
[\[178a.4\]]khyod kyis rab tu bskyab pa gsol/_/de nas byang chub sems dpa' kun tu bzang pos bcom ldan 'das la 'di skad ces gsol to/_/bcom ldan 'das ji ltar bslab par bya ba'i don shes rab 'dra ba dang shes rab yin pa la bslab par bya/_bcom ldan 'das kyis bka' stsal pa/_kun tu bzang po shes 
[\[178a.5\]]rab 'dra ba ni 'jig rten tshogs kyi lam pa rnams kyi shes rab gang yin pa'o/_/shes rab yin pa ni sa dang po yan chad kyi shes rab gang yin pa'o/_/bcom ldan 'das kyis de skad ces bka' stsal pa dang /_byang chub sems dpa' kun tu bzang po dang /_lha dang /_mir bcas pa'i 'jig rten yi rangs te/_
[\[178a.6\]]bcom ldan 'das kyis gsungs pa la mngon par bstod do/_/'phags pa kun tu bzang po theg pa chen po'i mdo rdzogs so//_//[{D29}]@##/_/rgya gar skad du/_/Ar+ya pradz+nyA pA ra mi ta badzra pA Ni ma hA yA na sU tra/_bod skad du/_'phags pa shes rab kyi pha rol tu phyin pa lag 
[\[178a.7\]]na rdo rje'i mdo theg pa chen po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bzhugs te/_de'i tshe 'khor der byang chub sems dpa' lag na rdo rje 'dug pa stan las langs nas bcom ldan 
[\[178b\]]
[\[178b.1\]]'das la 'di skad ces gsol to/_/bcom ldan 'das byang chub sems dpas shes rab kyi pha rol tu phyin pa la ji ltar bslab par bgyi/_bcom ldan 'das kyis bka' stsal pa/_lag na rdo rje byang chub sems dpas shes rab kyi pha rol tu phyin pa la 'di ltar bslab par bya ste/_chos thams cad skye ba 
[\[178b.2\]]med pas shes rab kyi pha rol tu phyin pa la bslab par bya'o/_/gzhan yang gzugs la sogs pa'i chos thams cad rang bzhin ma mchis pa dang /_mtshan ma ma mchis pa dang dngos po dang bral ba dang /_mi dmigs pas na shes rab kyi pha rol tu phyin pa la bslab par bya'o/_/nang stong pa nyid dang /_dngos 
[\[178b.3\]]po med pa stong pa nyid kyi phyir na shes rab kyi pha rol tu phyin pa la bslab par bya'o/_/lag na rdo rje shes rab kyi pha rol tu phyin pa 'di ni dus gsum gyi sangs rgyas thams cad kyi yum ste/_rig pa chen po'i sngags kyi tshig ni 'di dag go/_/tad+ya thA/_oM mu ni mu ni/_ma hA mu na ye swA hA/_su zhig shes rab 
[\[178b.4\]]kyi pha rol tu phyin pa 'di 'dzin par byed na/_dus gsum gyi sangs rgyas rnams kyi chos rnams gzung bar 'gyur ro/_/de skye ba dran par 'gyur ro/_/mi khom pa thams cad spangs par 'gyur ro/_/bsod nams kyi 'bras bu tshad med pa thob par 'gyur ro/_/sangs rgyas bcom ldan 'das rnams dang 
[\[178b.5\]]dus rtag tu 'grogs par 'gyur ro/_/byang chub kyi sems dang ldan par 'gyur ro/_/bcom ldan 'das kyis de skad ces bka' stsal pa dang /_byang chub sems dpa' phyag na rdo rje dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs 
[\[178b.6\]]pa la mngon par bstod do/_/'phags pa shes rab kyi pha rol tu phyin pa lag na rdo rje'i mdo theg pa chen po rdzogs so//_//[ {D30}]@##/_/rgya gar skad du/_Ar+ya pradz+nyA pA ra mi tA badzra ki tu ma hA yA na sU tra/_bod skad du/_'phags pa shes rab kyi pha rol tu phyin pa rdo rje rgyal mtshan 
[\[178b.7\]]gyi mdo theg pa chen po/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na bzhugs te/_thams cad dang ldan pa'i 'khor dang thabs cig go/_/de nas de'i tshe 'khor der byang chub sems dpa' 
[\[179a\]]
[\[179a.1\]]rdo rje rgyal mtshan 'dug pa de stan las langs te/_bcom ldan 'das la 'di skad ces gsol to/_/bcom ldan 'das chos gang dang ldan pa shes rab kyi pha rol tu phyin pa lags/_bcom ldan 'das kyis bka' stsal pa/_rdo rje'i rgyal mtshan 'dug pa de chos rnam pa bzhi dang ldan pa ste/_bzhi gang zhe na/_
[\[179a.2\]]'di lta ste/_chos thams cad stong pa nyid du mngon pa dang /_'dus byas thams cad mi rtag pa dang /_sdug bsngal bar shes pa dang /_spros pa thams cad dang bral ba'i chos nyid du ldan pa dang /_thams cad du mi rtog mi dmigs par bsgom pa'o/_/gzhan yang chos rnam pa bzhi dang ldan na shes 
[\[179a.3\]]rab skye ba'i rgyu ste/_bzhi gang zhe na/_'di lta ste/_dang po gang zag chos smra ba'i mkhan po bsten pa dang /_gnyis pa de'i dam pa'i chos nyan pa dang /_gsum pa don la 'jug cing sems pa dang /_bzhi pa gzhan la tshul bzhin du ston par mos pa ste/_'di ni shes rab skye ba'i rgyu'o/_/rigs kyi bu 
[\[179a.4\]]gzhan yang byang chub sems dpa' rnams kyis 'di lta ste/_chos thams cad rang bzhin gyis rnam par dag pas stong pa dang /_bdag med pa dang /_dngos po med pa'i ngo bo nyid dang /_mtshan ma med pa dang /_ma bcings pa dang /_ma grol ba dang /_snang ba med pa dang /_mun pa med pa'i rang bzhin du 
[\[179a.5\]]shes par bya'o/_/de lta bas na byang chub sems dpa' rnams kyis shes rab kyi pha rol tu phyin pa la bslab par bya'o/_/chos thams cad skye ba med pa dang /_gnas pa med pa'i tshul du shes rab kyi pha rol tu phyin pa la bslab par bya'o/_/bcom ldan 'das kyis bka' stsal pa/_dngos med ngo bo nyid 
[\[179a.6\]]du bsgom/_/shes rab skye ba'i rgyu la mos/_/mtshan ma thams cad dang bral ba'i/_/shes rab don la bslab par bya'o/_/bcom ldan 'das kyis de skad ces bka' stsal nas/_byang chub sems dpa' rdo rje rgyal mtshan la sogs pa/_lha dang /_mi dang /_lha ma yin dang /_dri 
[\[179a.7\]]zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/'phags pa shes rab kyi pha rol tu phyin pa rdo rje rgyal mtshan gyi mdo rdzogs so//_//
[\[179b\]]
[\[179b.1\]]
[\[179b.2\]]
[\[179b.3\]]
[\[179b.4\]]
[\[179b.5\]]
[\[179b.6\]]
[\[179b.7\]]
[\[180a\]]
[\[180a.1\]]
[\[180a.2\]]
[\[180a.3\]]
[\[180a.4\]]
[\[180a.5\]]
[\[180a.6\]]
[\[180a.7\]]
[\[180b\]]
[\[180b.1\]{D31}]@#/_/rgya gar skad du/_d+harma tsakra pra brta na sU tra/_bod skad du/_chos kyi 'khor lo rab tu bskor ba'i mdo/_'phags pa dkon mchog gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das yul bA rA Na sI'i 
[\[180b.2\]]drang srong lhung ba [{]ri dgas [,]ri dwags [}]rgyu ba'i gnas na bzhugs so/_/de nas bcom ldan 'das kyis dge slong lnga sde rnams bos te bka' stsal pa/_dge slong dag rab tu byung ba mtha' gnyis po 'di la gnas par mi bya'o/_/gang su dag 'dir 'dod pa rnams dang bde ba la zhen pa ni mi rigs pa 
[\[180b.3\]]dang dman par 'gyur ro/_/so so'i skye bo rnams ni don med pa dang ldan pa'i phyir gang su dag lus dub pa dang 'bral ba'i sdug bsngal bsngags par bya ba ma yin pa rnams kyi don med pa dang ldan no/_/dge slong dag 'di rnams ni mtha' gnyis kyi mtha' ste de la 'jug par mi bya'o/_/
[\[180b.4\]]de bzhin gshegs pa mngon par rdzogs par sangs rgyas nas dbu ma'i lam 'di gsungs so/_/mig byed pa dang /_ye shes byed pa dang /_zhi bar byed pa dang /_mngon par shes pa dang /_yang dag par khong du chud pa dang /_mya ngan las 'das pa la yang dag par 'jug go/_/dge slong 
[\[180b.5\]]dag de bzhin gshegs pas mngon par rdzogs par sangs rgyas nas gsungs pa'i dbu ma'i lam gang zhe na/_mig byed pa dang /_ye shes byed pa dang /_zhi bar byed pa dang /_mngon par shes pa dang /_yang dag par khong du chud pa dang /_mya ngan las 'das pa la yang dag par 'jug 
[\[180b.6\]]go/_/dbu ma'i lam ni 'phags pa'i lam yan lag brgyad de/_brgyad po de ni 'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa 
[\[180b.7\]]dang /_yang dag pa'i ting nge 'dzin to/_/dbu ma'i lam 'di yang de bzhin gshegs pa mngon par rdzogs par sangs rgyas nas gsungs so/_/mig byed pa dang /_ye shes byed pa dang /_zhi bar byed pa dang /_mngon par shes pa dang /_yang dag par khong du chud pa dang /_mya ngan las 
[\[181a\]]
[\[181a.1\]]'das pa la yang dag par 'jug go/_/'di yang dge slong dag sdug bsngal 'phags pa'i bden pa ste/_skye ba'i sdug bsngal dang /_rga ba'i sdug bsngal dang /_na ba'i sdug bsngal dang /_'chi ba'i sdug bsngal dang /_mi sdug pa dang phrad pa'i sdug bsngal dang /_
[\[181a.2\]]sdug pa dang bral ba'i sdug bsngal dang /_gang 'dod pa btsal te ma rnyed pa de yang sdug bsngal ba dang /_mdor na nye bar len pa'i phung po lnga sdug bsngal lo/_/'di yang dge slong dag sdug bsngal kun 'byung 'phags pa'i bden pa ste/_gang sred pa 'byung ba can dang /_dga' 
[\[181a.3\]]ba'i 'dod chags dang ldan pa dang /_de dang de la mngon par dga' ba ni/_'di lta ste/_'dod pa'i sred pa dang /_'khor ba la sred pa dang /_'khor ba dang bral ba la sred pa'o/_/'di yang dge slong dag sdug bsngal 'gog pa 'phags pa'i bden pa ste/_gang zhig 'di bzhin sred pa ma lus 
[\[181a.4\]]pa la 'dod chags dang bral ba dang /_'gog pa dang /_bor ba dang /_so sor bsgyur ba dang /_grol ba dang /_grol ba la zhum pa med pa'o/_/'di yang dge slong dag sdug bsngal 'gog par 'gro ba'i lam 'phags pa'i bden pa'o/_/'di yang 'phags pa'i lam yan lag brgyad pa ste/_
[\[181a.5\]]'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/dge slong dag 'di ni sdug bsngal 
[\[181a.6\]]'phags pa'i bden pa ste/_sngar chos ma thos pa la mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_snang ba bskyed pa'o/_/de yang sdug bsngal 'phags pa'i bden pa ste/_dge slong dag 'di yongs su shes par bya'o/_/sngar chos ma 
[\[181a.7\]]thos pa la mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_snang ba bskyed pa'o/_/'di ni sdug bsngal kun 'byung 'phags pa'i bden pa ste/_dge slong dag 'di ni sngar chos ma thos pa la/_mig bskyed pa dang /_ye shes bskyed pa dang /_shes 
[\[181b\]]
[\[181b.1\]]rab bskyed pa dang /_rig pa bskyed pa dang /_snang ba bskyed pa'o/_/'di yang sdug bsngal kun 'byung 'phags pa'i bden pa ste rab tu spang bar bya'o/_/dge slong dag 'di ni sngar chos ma thos pa la/_mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_
[\[181b.2\]]snang ba bskyed pa'o/_/'di ni sdug bsngal 'gog pa 'phags pa'i bden pa ste/_dge slong dag 'di ni sngar chos ma thos pa la/_mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_snang ba bskyed pa'o/_/'di yang sdug bsngal 'gog pa 
[\[181b.3\]]'phags pa'i bden pa ste/_mngon sum du bya'o/_/dge slong dag 'di ni sngar chos ma thos pa la/_mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_snang ba bskyed pa'o/_/'di ni sdug bsngal 'gog par 'gro ba'i lam 'phags pa'i bden 
[\[181b.4\]]pa'o/_/dge slong dag 'di ni sngar chos ma thos pa la/_mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_snang ba bskyed pa'o/_/'di yang sdug bsngal 'gog par 'gro ba'i lam 'phags pa'i bden pa ste bsgom par bya'o/_/dge slong 
[\[181b.5\]]dag 'di ni sngar chos ma thos pa la/_mig bskyed pa dang /_ye shes bskyed pa dang /_shes rab bskyed pa dang /_rig pa bskyed pa dang /_snang ba bskyed pa'o/_/dge slong dag de ltar bshad pa rnam pa bzhi po 'di ni 'phags pa'i bden pa'o/_/'di ltar lan gsum du bzlas te rnam pa 
[\[181b.6\]]bcu gnyis po ji ltar gyur pa rnams ye shes mthong ba shin tu rnam par dag pa yin no/_/dge slong dag nga spangs te/_lha dang bcas pa'i 'jig rten dang /_bdud dang bcas pa dang /_tshangs pa dang bcas pa dang /_dge sbyong dang bcas pa dang /_skye dgu'i bdag po dang /_lha dang mir 
[\[181b.7\]]bcas pa rnams las/_bla na med pa yang dag par rdzogs pa'i sangs rgyas gzhan med do/_/dge slong dag gang yang 'di ni 'phags pa'i bden pa bzhi po 'di ltar lan gsum du bzlas te/_rnam pa bcu gnyis su ji ltar gyur pa'i ye shes mthong ba shin tu rnam par dag pa yin no/_/
[\[182a\]]
[\[182a.1\]]ji ltar dge slong dag nga ni 'jig rten lha dang bcas pa dang /_bdud dang bcas pa dang /_tshangs pa dang bcas pa dang /_dge sbyong dang bcas pa dang /_skye dgu'i bdag po dang /_lha dang mir bcas pa rnams las/_bla na med pa yang dag par rdzogs pa'i sangs rgyas mngon 
[\[182a.2\]]par rdzogs par sangs rgyas nas so sor rtogs so/_/ye shes 'di yang bdag mthong bar gyur pa dang /_sngar med pa'i rnam par grol ba dang /_bdag ni lhag ma med par yang srid pa len pa med par mya ngan las 'das so/_/bcom ldan 'das kyis de skad ces bka' stsal pa dang /_
[\[182a.3\]]dge slong lnga sde bcom ldan 'das kyis gsungs pa la mngon par dga'o/_/'di ltar lung du bstan pa de tshun chod nas/_tshe dang ldan pa kauN+Di n+yas rdul spangs pa dang /_dri ma med pa'i chos kyi mig skyes so/_/gang cung zad kun 'byung ba'i chos thams cad ni de 'gog pa'i chos yin no/_/bcom 
[\[182a.4\]]ldan 'das kyis chos kyi 'khor lo rab tu bskor zhing bskor nas/_sa'i lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud dam/_tshangs pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA 
[\[182a.5\]]rA Na sI'i drang srong lhung ba dang /[ {]ri dgas [,]ri dwags [}]rgyu ba'i gnas su bzhugs nas bla na med pa'i chos kyi 'khor lo rab tu ma bskor ba bskor to/_/de nas sa'i lha'i sgra thos nas rgyal chen ris bzhi'i lha rnams kyis bstod pa'i sgra bsgrags so/_/dge sbyong ngam bram ze'am/_lha 'am/_
[\[182a.6\]]bdud dam/_tshangs pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba dang [{]ri dgas [,]ri dwags [}]rgyu ba'i gnas su bzhugs nas/_bla na med pa'i chos kyi 'khor lo ma bskor ba bskor to/_/rgyal chen ris bzhi'i lha rnams 
[\[182a.7\]]kyis bstod pa'i sgra thos nas/_sum cu rtsa gsum gyi lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud dam/_tshangs pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba 
[\[182b\]]
[\[182b.1\]]dang [{]ri dgas [,]ri dwags [}]rgyu ba'i gnas su bzhugs nas/_bla na med pa'i chos kyi 'khor lo ma bskor ba bskor to/_/sum cu rtsa gsum gyi lha rnams kyis bstod pa'i sgra thos nas/_'thab bral gyi lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud 
[\[182b.2\]]dam/_tshangs pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba dang /[ {]ri dgas [,]ri dwags [}]rgyu ba'i gnas su bzhugs nas bla na med pa'i chos kyi 'khor lo ma bskor ba bskor to/_/'thab bral gyi lha rnams kyis bstod 
[\[182b.3\]]pa'i sgra thos nas/_dga' ldan gyi lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud dam/_tshangs pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba dang /[ {]ri dgas [,]ri dwags [}]
[\[182b.4\]]rgyu ba'i gnas su bzhugs nas/_bla na med pa'i chos kyi 'khor lo ma bskor ba bskor to/_/dga' ldan gyi lha rnams kyis bstod pa'i sgra thos nas/_'phrul dga'i lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud dam/_tshangs pa'am/_
[\[182b.5\]]'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba dang /[ {]ri dgas [,]ri dwags [}]rgyu ba'i gnas su bzhugs nas/_bla na med pa'i chos kyi 'khor lo ma bskor ba bskor to/_/'phrul dga'i lha rnams kyis bstod pa'i sgra thos nas/_
[\[182b.6\]]gzhan 'phrul dbang byed kyi lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud dam/_tshangs pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba dang /[ {]ri dgas [,]ri dwags [}]
[\[182b.7\]]rgyu ba'i gnas su bzhugs nas/_bla na med pa'i chos kyi 'khor lo ma bskor ba bskor to/_/gzhan 'phrul dbang byed kyi lha rnams kyis bstod pa'i sgra thos nas/_tshangs ris kyi lha rnams kyis bstod pa'i sgra bsgrags so/_/dge sbyong ngam/_bram ze'am/_lha'am/_bdud dam/_tshangs 
[\[183a\]]
[\[183a.1\]]pa'am/_'jig rten du gzhan sus kyang bskor bar mi nus pa 'di ni bcom ldan 'das kyis yul bA rA Na sI'i drang srong lhung ba dang /[ {]ri dgas [,]ri dwags [}]rgyu ba'i gnas su bzhugs nas bla na med pa'i chos kyi 'khor lo ma bskor ba bskor to/_/de nas skad cig dang yud tsam de la tshangs pa'i 
[\[183a.2\]]'jig rten gyi bar du sgras khyab par gyur to/_/'dir yang 'jig rten gyi khams stong phrag bcu yang dag par g.yos so/_/yang dag par rab tu g.yos so/_/yang dag par rab tu ldeg go/_/bag yod par gyur/_ya mtshan du gyur/_snang bar gyur/_'jig rten rnams su de ltar gyur to/_/'jig rten 
[\[183a.3\]]rnams su de ltar gyur te/_tshangs pas chos bstan pa thos nas/_lha rnams rang rang gi gnas su song ngo /_/de nas yang bcom ldan 'das kyis ched du brjod pa ched du brjod de/_kun shes pa'i phyir kauN+Di n+ya'o/_/kun shes pa rnams kyis kauN+Di n+ya'o/_/de'i phyir 'di ni tshe dang ldan pa kauN+Di n+ya'o ste/_kun 
[\[183a.4\]]shes kauN+Di n+ya zhes bya ba'i ming thob bo/_/chos kyi 'khor lo bskor ba'i mdo rdzogs [{]s+ho[,]so[}]//_//sangs rgyas kyi bstan pa la mi phyed pa'i dad pa dang ldan zhing /_gtsug lag gnyis la thugs legs par byang ba dpal 'byor dbang phyug dam pa dkar phyogs kyi zla ba ltar 'phel ba'i zha lu ba 
[\[183a.5\]]sku zhang grags pa rgyal mtshan du dben sha'i bka' lung gis byang chub kyi snying po rdo rje'i gdan las/_lho phyogs su dpag tshad drug brgya tsam bgrod pa'i gnas/_sing g+ha gling pa bram ze'i rigs las legs par rab tu byung zhing /_bsnyen par rdzogs pa sde snod gsum la thugs 
[\[183a.6\]]legs par byang ba'i paN+Di ta chen po A nan+da shrI'i zhal snga nas/_mang du thos pa'i lo ts+tsha ba shAkya'i dge slong nyi ma rgyal mtshan dpal bzang pos/_skad gnyis smra ba rnams kyi gdan sa/_gtsug lag khang chen po dpal thar pa gling du bsgyur cing zhus te gtan la 
[\[183a.7\]]phab pa/_/sa'i steng du nyi ma dang zla ba ltar gyur cig/[ {D32}]@##/_/rgya gar skad du/_dzA ta ka ni dA naM/_bod skad du/_skyes pa rabs kyi gleng gzhi/_'phags pa dkon mchog gsum la gus pas phyag 'tshal lo/_/
[\[183b\]]
[\[183b.1\]]bcom ldan 'das rgyal byed tshal mgon med zas sbyin gyi kun dga' ra ba na bzhugs pa'i tshe/_gnas brtan chen po don mthong bcom ldan 'das kyi thad du song nas/_phyag byas te bskor ba byas nas phyogs gcig tu 'khod de/_bcom ldan 'das kyi thad du 'di skad ces gsol 
[\[183b.2\]]to/_/btsun pa bdag ni sangs rgyas bcom ldan 'das kyi rgyud kyi chos thos par 'tshal lo/_/bka' stsal pa/_don mthong yid la zung shig dang ngas bshad par bya'o zhes 'byung ngo /_/de yang 'dir sdud par byed pa po rab tu rtog pa'i shes rab dang zhi ba'i dgra bcom pa rnams kyi skyes pa rabs 
[\[183b.3\]]kyi gleng gzhi'i don gyi bsngags pa brjod do/_/ring ba'i gleng gzhi dang /_bar pa'i gleng gzhi dang /_nye ba'i gleng gzhi ste/_gleng gzhi gsum po 'di gzigs nas bsngags pa gang zhig nyan pa'o/_/de la dang po re zhig de rnams kyi gleng gzhi yongs su bcad pa rnams rig par bya'o/_/mar 
[\[183b.4\]]me mdzad kyi zhabs kyi drung 'dir sems pa chen pos smon lam btab bo/_/ji srid thams cad sgrol gyi lus spangs pa'i bar dang dga' ldan gyi gnas su 'khrungs pa'i chos kyi gtam gyi bar gyi lam ni ring po'i gleng gzhi zhes bya'o/_/ji srid dga' ldan gyi gnas nas 'phos nas byang chub kyi 
[\[183b.5\]]snying por thams cad mkhyen pa thob nas chos kyi gtam gyi bar ni gleng gzhi bar pa zhes bya ba'o/_/gang dang gang du zhugs nas/_de dang de thob pa rnams ni nye ba'i gleng gzhi zhes bya ba'o/_/de la 'dir ring po'i gleng gzhi zhes bya ba ni 'di nas bskal pa grangs med pa bzhi dang bskal pa 'bum phrag 
[\[183b.6\]]gcig lhag pa nas mgo brtsams nas grong khyer 'jigs med ldan zhes bya ba byung ngo /_/der yang bram ze blo gros bzang po zhes bya ba gnas so/_/pha dang ma gnyis ka'ang rigs bzang ba'i mngal du zhugs te rigs bdun rgyud kyi bar du gzhan gyis rtsod pa dang dpya ba dang smod pa med cing rnam 
[\[183b.7\]]par dag go/_/gzugs bzang ba blta na sdug pa rab tu mdzes pa mchog gi kha dog dang ldan pa'i skyes bu can no/_/de yang las gzhan mi byed par bram ze'i las 'ba' zhig slob bo/_/de yang khye'u gzhon nu'i dus su pha dang ma gnyis ka dus las 'das so/_/de nas de'i longs spyod spel 
[\[184a\]]
[\[184a.1\]]ba'i blon pos nor gyi yi ge blangs te gser dang dngul dang nor bu dang mu tig la sogs pas gang ba rnams sgor bton te gzhon nu 'di rnams ma'i nor yin no/_/'di rnams pha'i nor yin no/_/'di dag ni mes po dang yang mes kyi nor yin no/_/rigs bdun rgyud kyi bar 
[\[184a.2\]]gyi nor yin no zhes smras so/_/'di rnams so sor bskyang ba'i phyir smras pa yin no/_/mkhas pa blo gros bzang pos bsams pa/_'di'i nor rnams bzung nas bdag gi pha dang mes po la sogs pas 'jig rten pha rol du 'gro ba na gser se ba gcig kyang khyer nas ma song gis 
[\[184a.3\]]bdag nyid kyis khyer nas 'gro bar rig par bya'o zhes rgyal po la smras nas/_grong khyer du rol mo bsgrags te/_skye bo thams cad la sbyin par byin nas/_dka' thub pa'i rab tu byung ba la rab tu byung ngo /_/'di'i yang don gsal bar bya ba'i phyir gnas 'dir blo gros bzang pos gtam 
[\[184a.4\]]byas so/_/de yang 'di tsam 'ba' zhig ma yin te/_sangs rgyas kyi rgyur rgyun mi 'chad par gsungs la slar yang tshigs su bcad pas bcings te bshad kyang go dka' bas de dang de'i bar bar du tshigs su bcad pa'i tshig gis gsal ba dang bcas pa bshad par bya'o/_/bskal 
[\[184a.5\]]pa grangs med pa bzhi dang bskal pa 'bum phrag gcig lhag pa nas mgo brtsams nas sgra bcu rgyun chad med par 'jigs med ldan gyi grong khyer der byung ngo /_/de'i sangs rgyas kyi rgyud bshad do/_/bskal pa grangs med bzhi dang ni/_/'bum phrag gcig ni lhag pa na/_/grong 
[\[184a.6\]]khyer 'jigs med ldan zhes pa/_/mthong ba yis ni dga' bar byed/_/rgyun mi 'chad pa sgra bcu bzhi na/_/bza' dang btung ba yang dag ldan/_/de la sgra bcu rgyun mi 'chad pa ni/_glang po che'i sgra dang rta'i sgra dang shing rta'i sgra dang rol mo'i sgra dang rol mo mr-i daM ga'i sgra dang pi bang gi 
[\[184a.7\]]sgra dang glu'i sgra dang rol mo sam ma'i sgra dang cha lang gi sgra dang rgod pa dang 'thung ba dang za ba'i sgra ste/_sgra bcu po 'di rnams ni rgyun mi 'chad pa yin no/_/sgra de rnams phyogs gcig tu bya ste/_glang po'i sgra dang rta yi sgra/_/rol mo dung dang shing rta'i sgra/_/za dang 'thung ba de nyid dang /_/
[\[184b\]]
[\[184b.1\]]bza' dang btung ba'i sgra dang ni/_/sangs rgyas rgyud du tshigs su bcad pa 'di gsungs nas/_grong khyer yan lag nying lag ldan/_/'dod pa thams cad nye rab gnas/_/rin chen bdun po yang dag ldan/_/skye bo sna tshogs yang dag gang /_/lha yi grong khyer phun tshogs bzhin/_/
[\[184b.2\]]bsod nams can ni gnas pa'o/_/'jig med ldan pa'i grong khyer du/_/bram ze blo [{]bzangs [,]bzang [}]zhes bya bas/_/longs spyod bya ba du ma bsags/_/nor dang 'bru ni mang po yi/_/nang gi gsang sngags 'dzin pa dang /_/rig byed gsum gyi pha rol son/_/mtshan nyid i thi ha sa dang /_/dam 
[\[184b.3\]]pa'i chos kyi pha rol son/_/de nas de nyid nyi ma gcig la mkhas pa blo gros bzang po de khang bzang mchog gi steng du gcig pur skyil mo krung bcas nas dben par bzhugs te bsams pa/_mkhas pa skye ba gzhan du ma'i mngal bzung na sdug bsngal lo/_/de bzhin du skye ba'i gnas su 
[\[184b.4\]]lus 'jig go/_/bdag skye ba'i chos can dang rga ba'i chos can dang na ba'i chos can dang 'chi ba'i chos can no/_/de lta bur gyur pas bdag ni skye ba med pa dang /_rgas pa med pa dang na ba med pa dang sdug bsngal med pa'i bde ba dang bsil ba dang bdud rtsi lta bu'i mya ngan las 'das pa 
[\[184b.5\]]chen po tshol bar rigs so/_/nges par srid pa las grol ba'i mya ngan las 'das par 'gro ba'i lam gcig po yin pa lta bu'o/_/de'i phyir gsungs pa/_dben par gcig pur gnas nas ni/_/de tshe bdag gis 'di ltar bsams/_/srid par skye ba sdug bsngal zhing /_/lus 
[\[184b.6\]]ni yongs su zhig pa na/_/skye ba'i chos dang rgas pa'i chos/_/na ba'i chos dang de tshe bdag_/skye ba med dang 'chi med bde/_/mya ngan 'das pa yongs su btsal/_/gang tshe dri ngan lus 'di ni/_/sna tshogs mi gtsang gis gang zhing /_/don med ltos pa med pa yi/_/dor nas 'gro 
[\[184b.7\]]bar bya ba yin/_/de yi lam ni yod dam snyam/_/'bad pa med par lam mi thob/_/de yi lam ni btsal bar bya/_/srid pa rnams las grol 'gyur snyam/_/de nas lhag par yang bsams pa/_ji ltar 'jig rten pas sdug bsngal gyi mi 'thun pa'i phyogs su gyur pa'i bde ba zhes 
[\[185a\]]
[\[185a.1\]]bya ba yod do/_/de ltar mi 'thun phyogs srid pa yod na mya ngan las 'da' bar 'gyur ro snyam/_de ltar yang gdung ba yod na de zhi bar byed pa'i bsil ba yod do/_/de bzhin du 'dod chags la sogs pa'i me zhi bar byed pa'i mya ngan las 'das pa yod par 'gyur ro snyam mo/_/
[\[185a.2\]]ji ltar yang sdig pa dang mi 'thun pa'i phyogs su gyur pa kha na ma tho ba med pa'i dge ba'i chos yod par 'gyur snyam pa nyid do/_/de dang de lta bu nyid kyis sdig pa can la sogs pa'i skye ba yod na/_skye ba thams cad zad par byed pa'i skye ba med par grags pa'i mya ngan las 'das pa'ang 
[\[185a.3\]]yod par 'gyur snyam pa nyid do/_/de'i phyir gsungs pa/_ji ltar sdug bsngal yod pa na/_/bde ba zhes pa'ang yod pa yin/_/de ltar sred pa yod pa na/_/srid pa med pa'ang yod pa yin/_/ji ltar tsha ba yod gyur na/_/grang ba yang ni yod pa yin/_/de ltar me gsum yod gyur na/_/
[\[185a.4\]]mya ngan 'das pa'ang yod pa yin/_/ji ltar sdig pa yod gyur na/_/dge ba yang ni yod pa yin/_/de ltar skye ba yod gyur na/_/skye ba med pa'ang yod par 'dod/_/gzhan yang bsams pa/_ji ltar bshang ba'i phung por skyes bu 'gyel bar gyur pa zhig thag ring po nas kha dog lnga dang ldan 
[\[185a.5\]]pa'i pad ma dang mtsho chen po mthong na lam gang nas 'gro bar byas nas mtsho der 'jug par rigs so/_/de'i lam du mi 'gro na mtsho chen po'i skyon ma yin no/_/de ltar nyon mongs pa'i dri ma 'khrud pa na 'chi ba med pa'i mya ngan las 'da' ba'i mtsho chen po yod pa na der mi 'jug na/_'chi ba med 
[\[185a.6\]]pa'i mya ngan las 'da' ba'i mtsho chen po'i skyon ni ma yin no/_/ji ltar yang chom rkun pas yongs su bskor ba'i skyes bu 'bros pa'i lam yod pa la myur du mi 'bros na lam gyi skyon ma yin te skyes bu'i skyon yin no/_/de ltar nyon mongs pas yongs su bskor nas bzung ba'i skyes bu la zhi ba 
[\[185a.7\]]mya ngan las 'da' ba'i lam yod par gyur pa na lam mi tshol ba ni lam gyi skyon ma yin te gang zag gi skyon yin no/_/ji ltar nad kyis gzir ba'i skyes bu la nad gso ba'i sman pa yod par gyur na gal te de'i gnas su nad gso ba'i sman pa mi tshol na sman pa'i skyon ma yin te nad pa'i skyon 
[\[185b\]]
[\[185b.1\]]yin no/_/de ltar nyon mongs pa'i nad kyis gzir ba'i skyes bu la nyon mongs pa zhi bar byed pa'i mchog tu mkhas pa yod par gyur na/_slob dpon tshol bar mi byed na de ni skyes bu'i skyon yin te nyon mongs pa 'joms par byed pa'i slob dpon gyi skyon ni ma yin no/_/de'i phyir gsungs 
[\[185b.2\]]pa/_ji ltar mi gtsang gos pa'i mi/_/gang ba'i mtsho ni mthong bzhin du/_/mtsho der 'jug par mi byed na/_/de ni mtsho yi skyon min no/_/de ltar nyon mongs dri 'khrud pa/_/bdud rtsi'i mtsho ni yod pa yi/_/mtsho de la ni mi 'jug na/_/bdud rtsi mtsho yi skyon min no/_/ji ltar chom 
[\[185b.3\]]rkun gyis bskor ba/_/'gro ba'i lam ni yod pa la/_/skyes bu 'bros par mi byed na/_/de ni lam gyi skyon ma yin/_/ji ltar nyon mongs kyis bskor na/_/zhi ba'i lam ni yod pa la/_/de yi lam du mi 'jug na/_/zhi ba'i lam gyi skyon ma yin/_/ji ltar nad kyis gzir ba'i mi/_/gso dpyad 
[\[185b.4\]]byed pa yod gyur pa/_/nad ni zhi bar mi byed na/_/de ni sman pa'i skyon ma yin/_/de ltar nyon mongs pa yi nad/_/gzir cing sdug bsngal gyur pa'i tshe/_/slob dpon tshol bar mi byed na/_/slob dpon gyi ni skyon ma yin/_/gzhan yang bsams pa/_ji ltar rgyan gyis brgyan pa'i skyes bu'i 
[\[185b.5\]]mgrin pa la mi gtsang ba bcings na de dor nas bde bar 'gro ba bzhin du/_de ltar bdag kyang mi gtsang ba'i lus spangs te ltos pa med par mya ngan las 'das pa'i grong khyer du 'jug par rigs so/_/gzhan yang ji ltar skyes pa dang bud med kyis bshang ba'i gnas su bshang ba dor bar 
[\[185b.6\]]byas nas snod du blugs te khur nas 'gro bar byed pa ma yin gyi/_ltos pa med par skyug bro bas dor nas 'gro'o/_/de ltar bdag kyang mi gtsang ba'i lus la sogs pa la ltos pa med par dor nas 'chi ba med pa'i mya ngan las 'das pa'i grong khyer du 'jug par rigs so/_/gzhan yang 
[\[185b.7\]]ji ltar gru mkhan rnams ni gru rdol ba rnams la ltos pa med par dor nas 'gro ba de bzhin du bdag kyang sgo dgu'i rma 'di rnams kyi nang nas 'bab pa'i lus 'di dor nas ltos pa med par mya ngan las 'das pa'i grong khyer du 'jug par rigs so/_/gzhan yang ji ltar skyes bu sna tshogs pa'i rin 
[\[186a\]]
[\[186a.1\]]po che blangs nas chom rkun pa dang 'grogs te/_lam du 'gro na rang gi rin po che brlag par dogs pa'i 'jigs pas de rnams dor nas lam bzang por 'jug pa bzhin no/_/de ltar bdag kyang lus mi gtsang ba du ma can rin po che 'phrog pa'i chom rkun bzhin du gal te sred pa 'di byed 
[\[186a.2\]]na 'phags pa'i lam gyi dge ba'i chos kyi rin po che bdag gis brlag par dogs so/_/de'i phyir bdag gis chom rkun lta bu'i lus 'di dor nas mya ngan las 'das pa'i grong khyer du 'jug par rigs so/_/de'i phyir gsungs pa/_ji ltar mi yis dri nga ba/_/mgul la bcings na skyug bro ste/_/
[\[186a.3\]]de dag spangs nas 'gro byed na/_/skyug mi bro zhing bde bar 'gro/_/de bzhin du ni dri nga lus/_/sna tshogs pa yis gang gyur pa/_/spangs nas 'gro bar byed pa ni/_/don med ltos pa med pa'o/_/ji ltar bshang ba'i gnas su ni/_/skyes pa bud med kyis bshangs nas/_/dor nas 'gro 
[\[186a.4\]]bar byed pa ni/_/don med ltos pa med pa yin/_/de ltar bdag gi lus 'di yang /_/mi gtsang sna tshogs kyis gang ba/_/dor nas bdag kyang 'gro bar bya/_/ji ltar bshang ba'i gnas bzhin no/_/ji ltar gru ni rdol gyur na/_/chu ni nang du 'byung bar 'gyur/_/de ni gru mkhan gyis dor 
[\[186a.5\]]nas/_/don med ltos pa med pa yin/_/de ltar bdag gi lus 'di yang /_/bu ga dgu yang mi rtag pas/_/dor nas 'gro bar byed pa na/_/gru mkhan gru ni dor ba bzhin/_/ji ltar chom rkun lhan cig mi/_/nor ni khyer nas 'gro ba na/_/nor khyer 'jigs pa mthong ba na/_/'jigs 
[\[186a.6\]]gnas dor nas 'gro byed bzhin/_/de bzhin du ni lus 'di ni/_/chom rkun chen po dang mtshungs zhing /_/'dir ni dor nas 'gro ba na/_/dge ba spyod pa 'jigs med do/_/de bzhin du mkhas pa blo gros bzang pos sna tshogs pa'i dpe 'di yis phan yon gyi don la rnam par bsams shing rang gi 
[\[186a.7\]]khyim du dpag tu med pa'i longs spyod kyi phung po sngar ji ltar brjod pa bzhin du bkren pa la sogs pa rnams la sbyin pa chen po byin te/_nor gyi 'dod pa dang nyon mongs pa'i 'dod pa spangs nas/_grong khyer 'jigs med ldan gyi phyi rol du song ste/_gcig pur gangs can chos kyi ri zhes 
[\[186b\]]
[\[186b.1\]]bya ba la brten nas/_der lo ma'i khang par 'chag par byed cing skyon lnga po ma bzlog la ma spangs bzhin du de ltar sems mnyam par bzhag pa dang po dang byed pa brgyad dang ldan pa'i mngon par shes pas smras pa dang /_stobs len pa dang de ru gnas te skyon dgu dang ldan pa gyon pa'i gos 
[\[186b.2\]]spangs nas/_yon tan bcu gnyis dang ldan pa'i shing shun gyi dum bu'i gos gyon nas/_drang srong gi rab tu byung ba la rab tu byung ste de ltar rab tu byung nas skyon brgyad dang ldan pa'i lo ma'i khang pa de spangs nas yon tan bcu dang ldan pa'i shing gi drung du nye bar gnas so/_/'byor pa thams cad 
[\[186b.3\]]spangs nas shing gi 'bras bu mchog za zhing 'dug pa'o/_/gnas su 'chag par byed pa'i dka' thub byed do/_/zhag bdun gyi nang de nyid du brgyad la snyoms par 'jug cing mngon par shes pa lnga po thob par gyur to/_/de bzhin du des don du gnyer bas mngon par shes pa'i stobs thob par gyur to/_/
[\[186b.4\]]de'i phyir gsungs pa/_ji ltar bdag gis bsams gyur pa/_/sna tshogs bye ba brgya yi nor/_/mgon dang mgon med rnams la sbyin/_/gangs can la ni nye bar song /_/gangs can dang ni mi ring bar/_/chos kyi ri zhes bya ba la/_/bdag gis de la mchog tu brten/_/lo ma'i khang pa 
[\[186b.5\]]legs byas so/_/de ru 'chag par byed pa dang /_/skyon ni lnga po rnam par spangs/_/yon tan brgyad dang yang dag ldan/_/mngon par shes pa'i stobs ldan no/_/skyon dgu dang ni ldan pa yi/_/der ni de nyid dor gyur nas/_/shing shun dum bu'i gos gyon te/_/yon tan bcu gnyis ldan 
[\[186b.6\]]pa'o/_/skyon ni brgyad dang ldan pa yi/_/lo ma'i khang pa spangs gyur nas/_/shing gi drung du nye bar 'dug_/yon tan bcu dang ldan pa yi/_/rmos dang bskrun pa'i 'bru rnams ni/_/lhag ma med par dor byas nas/_/yon tan ma lus ldan pa yi/_/shing tog mchog ni dang por zos/_/
[\[186b.7\]]de ru dka' thub byas nas ni/_/'dug dang 'chag pa'i gnas rnams su/_/zhag bdun gyi ni nang nyid du/_/mngon par shes pa'i stobs thob bo/_/'dir yang gleng gzhi ni mkhas pa blo gros bzang pos brten pa'i lo ma'i khang pa dang 'chag pa ni rang gi lag gis byas pa ltar brjod do/_/
[\[187a\]]
[\[187a.1\]]'dir yang don ni sems pa chen po gangs can gyi nang nas 'ongs pa dang de ring chos kyi rir yong ba mthong nas lha'i dbang po brgya byin gyis las sna tshogs pa'i lha'i bu la mkhas pa blo gros bzang po 'di ni rab tu 'byung bar 'dod pas song ste/_'di'i gnas rnams kyis cig 
[\[187a.2\]]de'i tshig thos nas dga' ba'i gnas phug legs pa'i lo ma'i khang par 'chag pa'i gnas byas so/_/bcom ldan 'das kyis yang de'i tshe bdag gis bsams nas goms par byas pa rdzogs pa las de'i dus su de'i rgyu mtshan gyis shA ri'i bu de chos kyi ri der/_gnas bzang po ni bdag gis 
[\[187a.3\]]byas/_lo ma'i khang pa bzang por ldan/_/der ni 'chag cing gnas nas ni/_/skyon lnga po ni rnam par spangs/_/zhes gsungs so/_/'chag pa'i skyon lnga po gang zhe na/_sra zhing mi snyoms pa dang /_nang na shing rad rod can dang /_nags thibs po dang shin tu dog pa dang /_shin tu yangs pa'o/_/
[\[187a.4\]]sra zhing mi snyoms pa'i sa'i char 'chag cing 'chag pa na/_rkang pa la 'brum bu 'byung ba dang /_sems rtse gcig tu mi gnas pa dang /_las byed pa'i gnas mi 'grub la/_sa'i steng mnyam zhing 'jam par 'chag pa ni bde zhing las byed pa'i gnas rdzogs pa de'i phyir tsha ba dang mi snyoms 
[\[187a.5\]]pa'i sa'i cha ni skyon gcig tu rig par bya'o/_/'chag pa'i bar dang nang dang tha mar shing yod pa na bag med par 'ong zhing 'chag pa na dpral ba dang mgo la gnod pa byed pa ni nang gi shing gi gnod pa gnyis pa'o/_/rtswa dang 'khri shing la sogs pa nags tshal thibs po'i 'chag sar byed pa na 
[\[187a.6\]]mun pa nag po'i dus su sbrul la sogs pa'i srog chags rkang pas brdzis nas 'chi ba'am/_des mche bas rmugs nas gnod pa skyel ba ni nags thibs po'i skyon gsum pa'o/_/shin tu dog sa'i 'chag sa'i mchu ru khru gcig pa'am khru phyed pa'i 'chag sa byed na nang du gcod pa dang 
[\[187a.7\]]sen mo'am sor mo 'chad par 'gyur ba ni shin tu dog pa'i skyon bzhi pa'o/_/shin tu yangs pa'i 'chag sar 'chag pa na sems g.yengs par gyur pa dang /_sems rtse gcig tu gnas pa mi thob pa ni shin tu yangs pa'i skyon lnga pa'o/_/'chag sa'i mtho tshad kyi stugs su khru phyed 
[\[187b\]]
[\[187b.1\]]dang do ngos gnyis su khru gcig tsam dkyus su khru drug cu pa sa'i mthil 'jam pa dang mtshungs zhing yangs pa bye ma dang bcas pa'i 'chag sa ni rigs so/_/mchod rten gyi rigs mar me ltar gsal ba gnas brtan chen po dbang chen gyi 'chag sa lta bu bya bar rigs so/_/de'i phyir 
[\[187b.2\]]gsungs pa/_de ru 'chag sa byas la skyon lnga po spang bar bya'o/_/yon tan brgyad dang ldan pa'i dge sbyong gi bde ba brgyad dang ldan pa'o/_/dge sbyong gi bde ba brgyad dang ldan pa zhes bya ba ni gang zhe na/_nor dang 'bru yongs su 'dzin pa'i 'dod pa med pa dang /_kha na ma tho ba med pa'i 
[\[187b.3\]]bsod snyoms las 'dod pa med pa dang /_bza' ba btsal ba'i 'dod pa med pa dang /_nor gces pa'i yul mi sdug par byed pa'am mgo re re'i khral la sogs pa len na rgyal po'i rigs kyis yul 'khor gyi mi sdug bsngal ba mi 'dod pa dang /_nye bar mkho ba thams cad la 
[\[187b.4\]]'dod pa med pa dang /_chom rkun gyis 'phrog pa'i 'jigs pa med pa dang /_rgyal po dang rgyal tshab dang blon po'i nye bar 'tshe ba med pa dang /_phyogs bzhir 'gro ba na 'tshe ba med pa ste/_de ltar der gnas na bde ba brgyad po nyams su myong bar nus so/_/de ltar yon tan brgyad dang ldan 
[\[187b.5\]]pa 'dir gnas par byas nas mngon par shes pa'i stobs thob par 'gyur zhing /_de nas der gnas te/_zad par gyi las rnams byas nas mngon par shes pa dang snyoms par 'jug pa rnams bskyed pa'i phyir te/_mi rtag pa dang sdug bsngal ba dang lhag mthong brtsams nas gnas thob 
[\[187b.6\]]par byed do/_/lhag mthong gi stobs blangs nas ji ltar gnas na de'i stobs blang bar nus so/_/de ltar der gnas nas de'i mngon par shes pa'i phyir lhag mthong gi stobs 'thun par byas pa ni khang pa byas pa'i don yin no/_/der skyon dgu dang ldan pa'i gos dor ba ni 'dir sngar rim pa 
[\[187b.7\]]bzhin du brjod pa de rnams de'i tshe khang mig chung ba dang /_khang mig che ba dang 'chag sa la sogs pa so sor brgyan nas me tog dang 'bras bu dang /_shing ljon pa'i tshogs yid dga' ba dang bsam pa chu ltar yid du 'ong ba gdug pa can gyi [{]ri dgas [,]ri dwags [}]med pa dang /_gnod par byed pa'i bya'i 
[\[188a\]]
[\[188a.1\]]tshogs med pa shin tu dben par gnas par bya'o/_/'chag sa brgyan pa'i phyogs gnyis dang dbus su rgyab kyi rten gyi gzhi la brten nas bzhugs pa'i ched du 'chag sa'i nang du sa gzhi mnyam pa kha dog ser po rdo dang bsres pa lo ma'i khang pa'i nang du ral pa'i khor yug dang 
[\[188a.2\]]shing shun gyi dum bu'i chos gos dang dbyu gu gsum dang bum pa la sogs pa dka' thub pa'i yo byad dang ldan pa bsti gnas kyi nang du chu dang bum pa chen por chu dang dung chos kyi chu dang kham phor dang me khang dang snod sol ba can dang shing la sogs pa de ltar gang dang gang du rab tu 'byung ba 
[\[188a.3\]]la rigs so/_/de thams cad byas nas lo ma'i khang pa'i logs la gang zhig rab tu 'byung bar 'dod pa na 'di'i yo byad rnams blangs nas rab tu byung bar gyis shig ces yi ger bris nas/_las sna tshogs pa'i lha'i bu lha'i 'jig rten du song ngo /_/mkhas pa blo gros bzang pos 
[\[188a.4\]]gangs can gyi ri'i 'gram na chu klung rjes su 'brang ba dang bdag nyid kyi gnas dang 'thun pa'i gnas su blta zhing chu klung bzlog pa'i las sna tshogs las sprul zhing brgya byin gyis byin pa'i gnas yid la dga' ba mthong ngo /_/'chag sa'i dkyus kyi phyogs gcig tu 'gro zhing rkang pa'i rjes 
[\[188a.5\]]mi mthong bar rab tu byung ba rnams kyis thag ring po'i grong nas bsod snyoms btsal bas ngal zhing 'ongs nas lo ma'i khang par zhugs nas gnas so snyam du bsams so/_/de ma thag tu ma sleb par dus ring por ma sleb par so sor shes dgos so/_/shing gi khang pa'i khang mig gi sgor 
[\[188a.6\]]zhugs te nang du phyin no/_/de dang de bltas pas rtsig pa chen po la yi ge bris pa bklags nas 'di rnams thams cad bdag gi yo byad du brtag par bya'o/_/de rnams blangs na rab tu 'byung ngo zhes bsams so/_/bdag nyid kyi stod gos dang smad gos zung dag dor ro/_/de'i phyir gsungs 
[\[188a.7\]]pa/_der gos dor ro/_/de ltar bzhugs nas shA ri'i bu bdag de'i lo ma'i khang pa dang skyon dgu dang bcas pa'i gos dor ro/_/de yang skyon dgu gsal bar mthong ste/_dka' thub pa'i rab tu byung ba rnams la gos skyon dgu dang ldan pa ni rnyed dka' ba'i skyon dang /_gzhan 'dod pa skye ba'i 
[\[188b\]]
[\[188b.1\]]skyon dang /_longs spyod pa na myur du dri ma dang ldan pa'i skyon dang /_dri ma can du gyur na 'khrud pa dang tshos bya dgos pa dang /_longs spyod pa na 'dral ba'i skyon dang /_rnyings na 'tshem pa dang lhan pa 'debs dgos pa dang slar yang tshol ba na rnyed dka' ba'i skyon dang /_dka' thub pa'i rab tu 
[\[188b.2\]]byung ba la mi rigs pa'i skyon dang /_dgra la sogs pas 'phrog par 'gyur ba'i skyon dang /_ji ltar yang gos ni dgra la sogs pas mi len pa de'i phyir de bzhin du sbed dgos pa dang /_gyon pa na rgyan du 'gyur ba'i skyon dang /_khyer nas 'gro ba na lus kyi khur po chen por 'gro ba'i skyon no/_/
[\[188b.3\]]shing shun gyi gos zhes pa ni de'i tshe shA ri'i bu/_bdag 'di'i skyon dgu mthong nas gos dor ro/_/shing shun la rtswa mun dza dum bu dum bur byas nas sbyor zhing sgrog pa ni shing shun la smad gos dang stod gos don du gnyer ba'i phyir ro/_/yon tan bcu gnyis dang ldan pa zhes pa ni phan yon 
[\[188b.4\]]bcu gnyis dang ldan pa'i shing shun gyi gos kyi phan yon bcu gnyis dang ldan pa'i rin chung ba dang /_blta na mdzes pa dang /_rung ba dang 'di rnams ni phan yon gcig dang /_rang gi lag gis bya bar nus pa ni gnyis pa dang /_longs spyod pa na dri ma can du gyur kyang myur du bkru bar nus 
[\[188b.5\]]pa ni gsum pa dang /_longs spyod pa na rnyings par gyur kyang btsem par nus pa ni bzhi pa dang /_slar yang tshol ba na bde bar byed nus pa ni lnga pa dang /_dka' thub pa'i rab tu byung ba la rigs pa ni drug pa dang /_chom rkun pa la mi mkho ba ni bdun pa dang /_gyon pa na dka' thub pa'i rgyan 
[\[188b.6\]]du 'gyur ba ni brgyad pa dang /_gyon pa na yang bar 'gyur ba ni dgu pa dang /_chos gos so so la 'dod pa chung ba ni bcu pa dang /_slong ba na chos pa la kha na ma tho ba med pa ni bcu gcig pa dang /_shing shun gyi gos stor na yang ltos pa med pa ni bcu gnyis pa'o/_/skyon brgyad dang ldan pa'i 
[\[188b.7\]]lo ma'i khang pa dor zhes pa ni ji ltar dor/_de'i gos mchog gnyis kyi rigs su gyur pa a Na 'o dza'i me tog gi phreng ba lta bu'i gos dmar po blangs nas smad du gyon te steng du gzhan yang kha dog ser po'i shing shun gyi gos gyon nas/_pun nA ga'i me tog gi stan dang 'dra ba'i rkang pa dang 
[\[189a\]]
[\[189a.1\]]bcas pa'i gzig gi pags pa'i g.yang gzhi gyon te ral pa'i khor yug mgo bo la bcings nas gtsug phud brtan par bya ba'i phyir du mkhregs pa'i spyi khab btsugs so/_/mu tig gi dra ba bzhin du 'then thag byi ru'i kha dog lta bu'i bum pa nang du bcug ste gnas gsum 
[\[189a.2\]]gyi kyog po'i shing de blangs nas khur shing de'i phyogs gcig la bum pa dang phyogs gnyis la lcags kyu dang smyug 'khur dang dbyug gu gsum pa la sogs pa bzung zhing khyer nas phrag pa'i khur du khyer te lag pa g.yas su 'khar ba bzung nas lo ma'i khang pa nas byung ste khru drug cu pa'i 'chag 
[\[189a.3\]]sa chen por phan tshun du 'chag par byed cing rang gi cha lugs la bltas nas/_bdag gi 'dod pa yongs su rdzogs par thob bo/_/bdag nyid mdzes par rab tu byung nas sangs rgyas dang rang sangs rgyas la sogs pa'i skyes bu dpa' bos bsngags pa dang bstod cing /_rab tu byung ba zhes 
[\[189a.4\]]bya ba 'di ni khyim gyi 'ching ba spangs nas bdag gis nges par byung zhing rab tu byung ba mchog bdag gis thos pas dge sbyong gi chos bdag gis byas so/_/bde ba'i 'bras bu bdag gis thob nas spro ba skyes so/_/khur dal bus sa la bzhag nas 'chag sa'i dbus su kha dog ser po'i rdo'i 
[\[189a.5\]]steng du gser gyi gzugs brnyan lta bu bzhugs te nyin mo'i cha song nas srod kyi dus su lo ma'i khang pa'i nang du bzhugs nas/_shing khri legs po'i gzhog gi steng du nyal lo/_/lus la ser bus gos par byed cing nam gyi cha smad la langs te bdag yod pa'i don la rtog cing bdag gis khyim 
[\[189a.6\]]gyi gnas kyi skyon mthong nas bdud rtsi la longs spyod pa dang grags pa mtha' yas pa spangs nas dgon par gnas te nges par 'byung ba btsal ba'i phyir rab tu byung ngo /_/de nas bzung nas bag med pa'i spyod pa'i rtogs pa dang rab tu dben pa spangs nas 'gro ba log pa'i sbrang mas za bas 
[\[189a.7\]]da ni bdag gi rab tu dben pa dor bar rigs so/_/bdag gis kyang khyim pa'i gnas zang zing dang bcas par mthong ste phyin nas lo ma'i khang pa yid du 'ong ba 'di yang kha dog ser pos sa gzhi la zhal ba legs par byas nas/_dngul gyi kha dog ltar dkar ba'i rtsig pa rnams dang thog 
[\[189b\]]
[\[189b.1\]]phug ron gyi rkang pa'i kha dog ltar dmar ba'i lo ma'i bla gab can no/_/sna tshogs pa'i kha dog can gyi shing khri'i stan la nyal ba dang 'dug pa na bde bar blta ba de rnams ni ches cher lhag par khyim pa'i phun sum tshogs pa dang 'dra bar mthong ngo /_/lo ma'i khang pa'i skyon bltas pas skyon brgyad 
[\[189b.2\]]mthong ste/_lo ma'i khang pa la longs spyod pa na skyon brgyad po ni/_shing mang po la nor mang po dgos pa dang bsdus nas khang pa byed cing tshol ba ni skyon gcig pa dang /_rtswa dang sa 'dzad pa dang yang dang yang zad pas na bcos dgos pa rgyun mi 'chad pa ni skyon gnyis pa dang /_nyal ba'i gnas 
[\[189b.3\]]zhes bya ba ni chen po la rigs te/_dus ma yin par slong dgos pas sems gcig tu mi gnas pa dang 'gro dgos pa ni skyon gsum pa dang /_grang ba dang dro ba dang 'jam pa dang lus bde bar byed pa ni skyon bzhi pa dang /_khang pa'i nang du zhugs nas sdig pa byed par nus pa dang /_ngo tsha ba 
[\[189b.4\]]bzlog pa ni skyon lnga pa dang /_bdag gi yin no zhes bsrung ba ni skyon drug pa dang /_khyim pa yod zhes pa gnyis pa'i skyon bdun pa dang /_shig dang 'dre shig dang khyi shig la sogs pa'i srog chags du ma gnas par 'gyur ba ni skyon brgyad pa'o/_/'di rnams kyi skyon brgyad po rnams mthong 
[\[189b.5\]]nas sems pa chen pos lo ma'i khang pa spangs so/_/de'i phyir gsungs pa/_skyon brgyad dang ni ldan pa yi/_/lo ma'i khang pa spangs zhes pa/_/shing gi drung du gnas gyur na/_/yon tan bcu dang ldan po yin/_/yib pa'i gnas rnams spangs pa dang /_/yon tan bcu dang ldan pa yi/_/shing 
[\[189b.6\]]gi drung du gnas pa'o/_/zhes brjod pa ni de la yon tan bcu po 'di bstsag mi dgos pa ni yon tan gcig dang /_nyal bar gnas pa tsam gyis bsrung mi dgos par rnyed pa ni gnyis pa dang /_der byi dor byed pa med par longs spyod pa dang bde bar gnas pa dang slong ba med pa ni gsum pa dang /_ngo 
[\[189b.7\]]tsha ba na yib pa med cing der sdig pa byed pa med la sbed pa med pa ni bzhi pa dang /_bla gab med pa'i gnas bzhin du lus rtag tu sdod pa med pa ni lnga pa dang /_yongs su 'dzin par mi 'dod pa ni drug pa dang /_khyim gyi 'dod pa spangs pa ni bdun pa dang /_mang po dgos pa'i 'dzin pa med pa 
[\[190a\]]
[\[190a.1\]]dang yongs su bsrung ba med pa dang 'gro ba na 'dod pa med pa ni brgyad pa dang /_sdod pa na dga' ba dang bcas pa med pa ni dgu pa dang /_shing drung gi gnas ni song zhing song ba na rnyed sla ba dang ltos pa med pa ni bcu pa'o/_/yon tan bcu po 'di mthong ste shing gi 'gram du 
[\[190a.2\]]gnas zhes brjod pa dang /_'di lta bu de rnams ni byed par bsams pa'o/_/sems pa chen po sang gi nyi ma la bsod snyoms la gshegs pas de ma thag tu grong du sleb ste mi rnams spro ba chen po skyes nas bsod snyoms byin no/_/de'i gdugs tshod thon nas gnas su byon te sleb 
[\[190a.3\]]cing bzhugs nas bsams pa/_bdag gis bsod snyoms thob pa'i phyir rab tu byung ba ni ma yin no/_/zas zhim pa zhes bya ba 'dis nga rgyal gyi rgyags pa dang /_skyes bu 'dod pa'i rgyags pa 'phel ba dang /_bza' ba'i gzhi la brten nas sdug bsngal mtha' med do/_/bdag 
[\[190a.4\]]gis slar yang btab pa dang bskrun pa las skyes pa'i 'bru'i bza' ba spangs nas/_'bras bu mchog gi bza' ba la brten par bya'o/_/des de nas de blangs te/_de ltar byas nas lus sdug bsngal du 'bad pa byas pa dang zhag bdun gyi nang du snyoms par 'jug pa brgyad po rnams dang mngon 
[\[190a.5\]]par shes pa lnga skyes te de'i phyir gsungs pa/_btab dang bskrun pa'i 'bru rnams ni/_/lhag ma med par spangs pa dang /_/yon tan du ma dang ldan pa'i/_/'bras bu [{]stsogs [,]sogs [}]la 'jug pa'o/_/der ni dka' thub kyis gnas dang /_/sdod dang 'chag pa'i gnas rnams su/_/zhag bdun 
[\[190a.6\]]gyi ni nang nyid du/_/mngon par shes pa'i stobs thob bo/_/de ltar mngon par shes pa thob nas/_blo gros bzang po dka' thub pas bde ba'i snyoms par 'jug pa la gnas so/_/de'i tshe mar me mdzad ces bya ba'i ston pa 'jig rten du byon par gyur to/_/de mngal du zhugs nas bltam 
[\[190a.7\]]pa dang byang chub pa dang /_chos kyi 'khor lo bskor ba na/_'jig rten gyi khams stong phrag bcu po thams cad g.yos so rab tu g.yos so sgra sgrogs so/_/sgra cher sgrogs so/_/sngon gyi mtshan mar gyur pa sum cu rtsa gnyis dang /_blo gros bzang po dka' thub pas snyoms par 'jug pa'i 
[\[190b\]]
[\[190b.1\]]bde ba la gnas pas de rnams kyi sgra ma thos pa dang de rnams kyi sngon gyi mtshan ma ma mthong ngo /_/de'i phyir gsungs pa/_stan gcig la ni rten nas su/_/bdag gis de ltar grub pa thob/_/rgyal ba mar me mdzad ces pa/_/'jig rten 'dren pa byon par gyur/_/mngal du zhugs nas 
[\[190b.2\]]skyes gyur pa/_/sangs rgyas nas ni chos bstan pa/_/mtshan ma bzhi po mthong ma gyur/_/bsam gtan bde bas ma thos so/_/de'i tshe stobs bcu ldan pa'i mar me mdzad zag pa zad pa 'bum phrag bzhi'i 'khor dang bcas pa [{]go rims [,]go rim [}]bzhin du sems can la phan pa'i phyir 'chag cing 
[\[190b.3\]]dga' ba can zhes bya ba'i grong khyer du byon te/_blta na sdug ces bya ba'i gtsug lag khang chen por bzhugs so/_/dga' ba can zhes bya ba'i grong khyer na gnas pa'i mar me mdzad dge sbyong gi dbang phyug de nyid yang dag par rdzogs pa'i byang chub kyi mchog thob nas mchog gi chos kyi 'khor lo 
[\[190b.4\]]bskor ro/_/de ltar rim gyis sems can la phan pa'i don du 'chag cing dga' ba can gyi grong khyer du byon te/_blta na sdug gi gtsug lag khang chen por bzhugs pa de de na gnas pa rnams kyis thos nas mar gsar dang zhun mar la sogs pa dang sman dang gos dang mal cha la sogs pa dang 
[\[190b.5\]]dri'i phreng ba la sogs pa lag tu thogs te/_gang gis sangs rgyas dang gang gis chos dang gang gis dge 'dun dang de rnams la 'dud cing de la dga' ba dang de la shin tu gus pa dang bcas pas ston pa'i drung du song ste/_phyag byas nas dri la sogs pa'i mchod pa byas te/_phyogs gcig tu 
[\[190b.6\]]'khod cing chos bstan pa mnyan nas sang mgron du gnyer te rang gi sa nas song ngo /_/de rnams byas nas sang sbyin pa chen po sta gon bya ste grong khyer brgyan/_stobs bcu pa byon pa'i lam brgyan te chu yis sa gzhi mi mnyam pa'i gnas rnams su sa blug nas sa gzhi mnyam par byas so/_/dngul gyi 
[\[190b.7\]]mdog lta bu'i bye mas spras so/_/me tog gi phreng ba nyid dang me tog sil ma dgram par byas so/_/kha dog sna tshogs pa'i gos kyi rgyal mtshan dang ba dan la sogs pa bsgreng bar byas so/_/chu shing gi shing dang bum pa gang ba rnams bsgrigs nas gzhag par byas so/_/de'i tshe blo gros bzang po dka' thub 
[\[191a\]]
[\[191a.1\]]pas rang gi gnas nas steng du 'phags te mi de rnams kyi steng gi cha'i mkha' la 'gro ba de la mi rnams dga' zhing tshim pas mthong ste nam mkha' nas sa la phyogs gcig tu 'khod pa la mi rnams kyis dris so/_/bsod nams dang ldan pa rnams lam 'di rnams su zhig gis brgyan par byas/_
[\[191a.2\]]de'i phyir gsungs pa/_yul dang phyogs kyi mthar gnas pa'i/_/de bzhin gshegs pa mgron du gnyer/_/de nyid byin nas lam 'di ni/_/sems ni dga' bas lam phyogs gcig_/bdag ni de tshe de yi dus/_/rang gi gnas ni byed pa dang /_/shing shun gos ni rlung gis g.yo/_/de tshe bdag ni mkha' la 
[\[191a.3\]]'gro/_/dga' dang tshim dang bde ba yis/_/skye bo lam 'phyag byed pa mthong /_/nam mkha' las ni byon nas su/_/de ma thag par mi la dris/_/dga' dang tshim la bde ba yi/_/mkhas shing rig pa'i skye bo che/_/lam ni snyoms par byed pa na/_/su zhig phyir du lam 'di 'chos/_/mi rnams kyis smras 
[\[191a.4\]]pa/_btsun pa dka' thub pa blo gros bzang po nyid kyis mi mkhyen nam/_stobs bcu dang ldan pa'i mar me mdzad kyis yang dag par rdzogs pa'i sangs rgyas thob nas/_chos kyi 'khor lo bskor ro/_/sems can rnams la phan pa'i don du 'chag cing /_bdag cag gi grong khyer du byon nas blta na sdug gi 
[\[191a.5\]]gtsug lag khang chen por bzhugs la bdag cag gis bcom ldan 'das de mgron du gnyer to/_/de'i phyir sangs rgyas bcom ldan 'das de byon pa'i lam brgyan par bya'o/_/dka' thub pa blo gros bzang pos bsams pa/_sangs rgyas zhes bya ba'i sgra tsam yang 'jig rten du rnyed par dka'o/_/
[\[191a.6\]]de ltar sangs rgyas byon pa la bdag mi 'di rnams dang bcas pas stobs bcu pa'i lam brgyan par byed par rigs so/_/des mi rnams la gsungs pa/_gal te khyod rnams kyis lam 'di rnams sangs rgyas kyi ched du brgyan par gyis shig_/bdag la yang gnas gcig sbyin par gyis shig_/
[\[191a.7\]]bdag gis kyang khyed rnams dang 'grogs nas lam brgyan par bya'o/_/de rnams kyis legs so zhes bsams nas dka' thub pa blo gros bzang po rdzu 'phrul dang ldan par shes nas chu yis gnod par byas pa'i gnas phan tshun du bsams nas de la gnas brgyan par gyis shig ces byin no/_/blo gros 
[\[191b\]]
[\[191b.1\]]bzang po sangs rgyas la dga' nas bsams so/_/bdag gis gnas 'dir rdzu 'phrul gyis brgyan par nus so/_/ji ltar brgyan par byas kyang bdag gi yid tshim pa med do/_/bdag gis de ring lus dub par byas so/_/sa rnams blangs nas gnas der blug go/_/de de'i phyogs de brgyan pa ma grub 
[\[191b.2\]]par stobs bcu ldan pa'i mar me mdzad thub pa chen po dang mngon par shes pa drug dang ldan pa zag pa zad pa 'bum phrag bzhi'i 'khor dang bcas pa rnams la lha rnams kyis lha'i dri bzang dang me tog gi phreng ba la sogs pas mchod par byed cing lha'i glu dbyangs dang bcas pa sgrogs so/_/mi rnams kyis 
[\[191b.3\]]mi'i dri bzang dang me tog gi phreng ba la sogs pas mchod par byed cing mtha' yas pa'i sangs rgyas kyi rol pa'i ri ma no shi la'i steng du seng ge sgra sgrogs pa bzhin du/_lha'i lam brgyan par byas nas lam du byon/_blo gros bzang po dka' thub pas mig gis bltas nas lam brgyan pa la stobs bcu 
[\[191b.4\]]pa byon no/_/skyes bu chen po'i mtshan bzang po sum cu rtsa gnyis kyis brgyan pa/_dpe byad bzang po brgyad cus nye bar gsal ba/_'od 'dom gang gis yongs su bskor ba dang nor bu'i kha dog lta bu nam mkha'i mthil la sna tshogs pa'i rnam pa glog gi 'od lta bu dus dang dus ma yin par 'byung ba 
[\[191b.5\]]nyid zung dang zung du gyur pa dang kha dog drug dang ldan pa'i tshogs sangs rgyas kyi 'od zer 'phro zhing gzugs mchog thob pa'i bdag nyid bltas nas de ring bdag gis stobs bcu pa la srog yongs su gtong bar rigs so/_/bcom ldan 'das 'jim pa'i steng du 'gro bar mi rigs so/_/nor bu'i spang leb 
[\[191b.6\]]kyi zam pa la zhabs gnon cing gshegs pa lta bur zag pa zad pa 'bum phrag bzhi dang lhan cig bdag gi rgyab gnon cing gshegs su gsol/_de ni bdag la yun ring por phan pa dang bde bar 'gyur ro/_/skra bkrol te gzig gi pags pa dang shing shun gyi gos dang /_'jim pa nag po'i steng nor 
[\[191b.7\]]bu'i spang leb kyi zam pa lta bu'i 'jim pa'i steng du nyal lo/_/de'i phyir gsungs pa/_bdag gi de la dri lung bstan/_/'jig rten 'das pa'i sangs rgyas ni/_/rgyal ba mar me mdzad ces pa/_/'jig rten 'dren pa byon pa yi/_/mi mnyam lam ni 'chos pa dang /_/de yi lam ni byi dor byed/_/sangs rgyas 
[\[192a\]]
[\[192a.1\]]zhes pa bdag gis thos/_/de ma thag tu dga' ba skyes/_/sangs rgyas sangs rgyas zhes brjod pa/_/yid bde dga' ba skyes par gyur/_/tshim zhing dga' ba skyes pa'i sems/_/de ru 'khor te rnam par bsam/_/'dir ni sa bon bskrun byas nas/_/de ma thag tu bdag la skye/_/gal 
[\[192a.2\]]te sangs rgyas ched byi dor/_/ma bcos gnas gcig bdag la byin/_/bdag kyang byi dor byed pa yin/_/mi mnyam pa ni 'chos pa'o/_/de tshe lam ni byi dor bya/_/bdag la ma bcos gnas gcig byin/_/sangs rgyas sangs rgyas zhes bsam zhing /_/de tshe bdag ni lam 'di 'chos/_/bdag gi gnas ni ma 
[\[192a.3\]]grub par/_/thub pa chen po mar me mdzad/_/mngon shes drug po mtshungs ldan par/_/'bum phrag bzhi po rnams la ni/_/dri ma med cing zag pa zad/_/rgyal ba lam du byon par gyur/_/bsu ba byed pa po rnams ni/_/rol mo rnams ni dkrol ba dang /_/lha dang mi rnams yi rang byed/_/legs so zhes pa'i 
[\[192a.4\]]tshig byin no/_/lha yis mi rnams mthong ba dang /_/mi rnams kyis kyang lha rnams mthong /_/de gnyis kyis ni thal mo sbyor/_/de bzhin gshegs dang thabs cig 'gro/_/lha dang lha yi rol mo dang /_/mi dang mi yi rol mo dang /_/gnyis ka yang ni rol mo dkrol/_/de bzhin gshegs dang thabs 
[\[192a.5\]]cig 'gro/_/lha mi me tog man dA ra/_/pad ma pa ri tshad tra ka/_/phyogs dang mtshams su me tog 'thor/_/lha rnams mkha' la gnas nas so/_/tsam pa ka~M shA la la~M ni paM/_/nA gA pun+nA gA ke ta ka~M/_/steng gi phyogs dang mtshams su 'thor/_/sa steng 'gro ba mi rnams so/_/der ni bdag gi skra bkrol nas/_/
[\[192a.6\]]shing shun chos gos gzig lpags ni/_/'jim pa'i steng du bting nas su/_/kha bub tu ni bdag gis nyal/_/'jim pa'i steng nas mi gshegs par/_/bdag ni gnon cing sangs rgyas rnams/_/slob ma 'khor bcas gshegs su gsol/_/bdag la phan par 'gyur ba yin/_/de 'jim pa'i steng du 
[\[192a.7\]]nyal nas slar yang mig gis blta zhing stobs bcu dang ldan pa'i mar me mdzad sangs rgyas kyi 'byor pa yang dag par bltas nas de ltar bsams so/_/gal te bdag gi nyon mongs pa thams cad gzhom par 'dod pa dang /_dge 'dun rnams kyi gzhon nur 'gyur bar bya ba dang /_dga' ba can gyi grong khyer 
[\[192b\]]
[\[192b.1\]]du 'jug par 'dod do/_/gzhan gyi cha lugs kyis kyang nyon mongs pa 'di gzhom par byas nas mya ngan las 'das pa thob pa la don med do/_/stobs bcu dang ldan pa'i mar me mdzad bdag gis ji lta ba bzhin du bya'o/_/mchog gi byang chub thob nas skye bo mang po 'khor ba'i rgya mtsho la grur zhugs nas pha rol 
[\[192b.2\]]du bsgral bar byas nas/_phyis mya ngan las 'das pa thob par bya ba 'di ni bdag gis rigs pa'o/_/de nas chos brgyad po gcig tu bsdu ste sangs rgyas 'dod par smon pas sems la blta zhing nyal lo/_/de'i phyir gsungs pa/_sa gzhi la ni nyal nas ni/_/bdag gis de ltar bsams pa nas/_/bdag 
[\[192b.3\]]ni de ring 'dod pa yi/_/bdag gis nyon mongs gzhom pa'o/_/bdag ni cha lugs gzhan gyis kyang /_/'dir ni chos 'di mngon du bya/_/thams cad mkhyen pa thob gyur nas/_/lha dang bcas pa sangs rgyas 'gyur/_/bdag nyid gcig pu grol nas ci/_/skyes bu mthu ldan mthong ba dang /_/thams cad mkhyen 
[\[192b.4\]]pa thob gyur nas/_/lha dang mi rnams yang dag bsgral/_/bdag gi 'di yi gzhi yis ni/_/mthu dang ldan pa mthong ba dang /_/thams cad mkhyen pa thob nas ni/_/skye bo mang po bdag gis bsgral/_/'khor ba'i mdud pa bcad nas ni/_/srid gsum po ni zad byas la/_/chos kyi gru yi nang zhugs 
[\[192b.5\]]nas/_/lha dang mi rnams yang dag bsgral/_/gang zhig slar yang sangs rgyas don du gnyer ba'i phyir ro/_/mi yi lus ni mtshan mar ldan/_/ston pa'i lta ba'i rgyu dang ni/_/rab byung yon tan ldan pa dang /_/rigs pa dang ni 'dun pa dang /_/chos brgyad po ni bsdus nas su/_/smon lam mngon par 
[\[192b.6\]]'phel ba'o/_/mi'i lus la gnas shing sangs rgyas nyid don du gnyer ba ni don du gnyer ba phun sum tshogs pa 'grub bo/_/klu'am mkha' lding ngam lha rnams kyis de don du gnyer yang mi 'grub bo/_/mi'i lus su gyur cing skyes bu'i mtshan gnas pas ni de don du gnyer ba 'grub bo/_/bud 
[\[192b.7\]]med dam za ma'am ma ning ngam mtshan gnyis pas ni 'grub pa ma yin no/_/skyes bur gyur nas de'i lus su 'dod pa dang dgra bcom pa thob par bya ba'i phyir du yongs su rdzogs par 'grub bo/_/gzhan gyis ni ma yin no/_/sgyu dang ldan zhing gal te 'tsho ba dang ldan pa'i sangs rgyas kyi drung du gnyer 
[\[193a\]]
[\[193a.1\]]na don du 'grub bo/_/sangs rgyas yongs su mya ngan las 'das nas mchod rten gyi drung du'am byang chub shing gi drung du don du gnyer bas ni mi 'grub bo/_/sangs rgyas kyi drung du don du gnyer kyang rab tu byung ba'i mtshan ma dang ldan pas 'grub kyi/_khyim pa'i mtshan ma dang ldan pas ni ma yin 
[\[193a.2\]]no/_/rab tu byung yang mngon par shes pa lnga dang snyoms par 'jug pa brgyad thob pas 'dod par 'grub kyi/_yon tan 'di rnams dang bral bas ni ma yin no/_/yon tan dang ldan yang gang zhig 'tsho ba dang ldan pa'i lus sangs rgyas la yongs su btang na 'grub kyi/_gzhan du ni ma yin no/_/de'i gzhi 'dis 
[\[193a.3\]]gzhi yongs su rdzogs nas 'grub bo/_/gzhan gyis ni ma yin no/_/gzhi dang ldan yang gang zhig sangs rgyas kyi chos kyi phyir du 'dun pa chen po dang /_spro ba chen po dang /_rtsol ba chen po dang /_yongs su 'bad pa rnams kyis 'grub bo/_/gzhan gyis ni ma yin no/_/de la 'dir 'dun pa chen po'i dpe ni 
[\[193a.4\]]gal te 'di ltar gang zhig 'jig rten thams cad kyi khor yug gi nang chu yis gang bar gyur pa la bdag gi lag pas brkyal te pha rol du 'gro bar nus na des sangs rgyas thob par 'gyur ro/_/yang na gang du gang zhig slar yang thams cad kyi khor yug gi nang du 'od ma mang pos bkang ste rkang pas nyed cing rdul 
[\[193a.5\]]du byed pas pha rol du 'gro bar nus na de yis sangs rgyas thob par nus so/_/yang na gang zhig slar yang thams cad kyi khor yug gi nang du mtshon cha rnams kha gyen la bstan pa'i mtshon rtse mo bar med pas yongs su gang ba la rkang pas rdzi zhing pha rol du 'gro bar nus na des sangs rgyas thob par 'gyur ro/_/
[\[193a.6\]]yang na gang zhig gis slar yang 'jig rten khor yug gi nang du sol ba 'bar bas yongs su gang bar byas nas rkang pas rdzi zhing pha rol du 'gro bar nus na de yis sangs rgyas thob par 'gyur ro/_/gang zhig de rnams las gang zhig la sdug bsngal bar mi sems par bdag gis 'di rnams kyang pha rol 
[\[193a.7\]]du bsgral ba'am 'gro ba'am pha rol du 'gro bar bya'o zhes shes so/_/de de ltar 'dun pa chen po dang /_spro ba dang /_rtsol ba dang /_'bad pa rnams dang yang dag par ldan na de'i don du gnyer ba 'grub bo/_/gzhan gyis ni ma yin no/_/blo gros bzang po dka' thub pa slar yang chos brgyad po 'di rnams 
[\[193b\]]
[\[193b.1\]]bsdus nas sangs rgyas 'dod pa'i smon lam btab nas nyal lo/_/bcom ldan 'das mar me mdzad kyis kyang byon nas blo gros bzang po dka' thub pa'i mgo'i gam du bzhugs te nor bu seng ge'i khang pa'i gzeb kyi sgor ston pa bzhin du kha dog lnga pa rab tu dngas pa dang ldan pa'i spyan gyis 
[\[193b.2\]]gzigs nas 'jim pa'i steng na nyal ba'i blo gros bzang po dka' thub pa gzigs so/_/dka' thub pa 'di sangs rgyas thob pa'i phyir du smon lam 'debs shing nyal lo/_/'di'i don du gnyer ba 'grub bam mi 'grub snyam du dgongs nas ma 'ongs pa'i ye shes kyis rtog cing dpyod do/_/'di nas 
[\[193b.3\]]bskal pa grangs med pa bzhi dang 'bum phrag gcig lhag nas gau tam zhes bya ba'i sangs rgyas su 'gyur zhes rtogs nas 'khor gyi nang du lung ston pas bka' stsal pa/_mchog gi dka' thub kyi dka' thub pa 'di 'jim pa'i steng na nyal ba khyed rnams kyis mthong ngam/_gsol pa/_btsun pa de 
[\[193b.4\]]bzhin du mthong ngo /_/bka' stsal pa/_'dis sangs rgyas thob par bsams nas nyal to/_/gsol pa/_'di'i don du gnyer ba 'grub par 'gyur lags sam/_bka' stsal pa/_'di nas bskal pa grangs med pa bzhi dang 'bum phrag gcig lhag 'das nas gau tam zhes bya ba'i sangs rgyas su 
[\[193b.5\]]'gyur ro/_/de la slar yang grong khyer ser skya'i gnas su 'khrungs par 'gyur ro/_/lha mo sgyu 'phrul ma chen mo zhes bya ba ni yum mo/_/rgyal po zas gtsang ma zhes bya ba ni yab bo/_/nyan thos kyi mchog ni gnas brtan nye rgyal dang nyan thos gnyis pa ni gnas brtan pang nas skyes so/_/sangs rgyas 
[\[193b.6\]]kyi nye gnas ni kun dga' bo zhes bya ba'o/_/nyan thos ma'i mchog ni gnas brtan ma dge ma zhes bya ba dang nyan thos ma gnyis pa ni gnas brtan ma ud pa la'i mdog can zhes bya bar 'gyur ro/_/ye shes yongs su smin par gyur te/_nges par 'byung ba chen po byas nas dka' thub chen po rdzogs 
[\[193b.7\]]par byas te/_n+ya gro d+ha'i shing drung du 'o thug blangs nas chu klung nai ra dza ra'i 'gram du gsol lo/_/byang chub kyi snying por gshegs te a shwat+tha'i shing drung du mngon par rdzogs par 'tshang rgya bar 'gyur ro/_/de'i phyir gsungs pa/_mar me mdzad pa 'jig rten mkhyen/_/sems can phan phyir 'jig rten byung /_/
[\[194a\]]
[\[194a.1\]]bdag gi mgo bo'i gam 'dug ste/_/'di lta bu yi tshig gsungs so/_/dka' thub pa 'di ltos shig dang /_/dka' ba mchog gi ral pa 'dzin/_/'di ni bskal pa mang 'das nas/_/'jig rten du ni sangs rgyas 'gyur/_/ser skya dga' ba'i grong du 'khrungs/_/de bzhin gshegs pa nges par 
[\[194a.2\]]'byung /_/dka' thub gnas su gnas nas ni/_/shin tu dka' ba'i dka' thub spyad/_/a tsa pA la'i shing drung du/_/de bzhin gshegs pa bzhugs nas su/_/der ni 'o thug blangs nas ni/_/nai ra dza ra'i 'gram gnas nas/_/nai ra dza ra'i 'gram du ni/_/'o thug rgyal bas longs spyod do/_/lam gyi mchog gi ched du 
[\[194a.3\]]ni/_/byang chub bzhir ni byon 'gyur ro/_/bla med byang chub snying po la/_/de nas bskor ba byas nas ni/_/a shwat+tha yi drung du ni/_/grags chen zhes pa sangs rgyas 'gyur/_/'di yi skye ba'i yum gyur pa/_/sgyu ma zhes par 'gyur ba yin/_/yab ni zas gtsang zhes bya'o/_/'di ni gau tam zhes par 'gyur/_/
[\[194a.4\]]zag pa zad cing 'dod chags bral/_/zhi ba'i sems dang mtshungs par ldan/_/pang nas skyes dang nye rgyal ni/_/nyan thos rnams kyi mchog yin no/_/nye gnas kun dga' bo zhes pas/_/rgyal ba de la zhabs tog byed/_/dge ma dang ni ud pa la mdog_/nyan thos ma yi mchog yin no/_/zag pa med 
[\[194a.5\]]cing 'dod chags bral/_/zhi ba'i sems dang mtshungs par ldan/_/de yi bcom ldan byang chub shing /_/a shwat+tha zhes brjod pa'o/_/de thos nas blo gros bzang po dka' thub pa bdag gis don du gnyer ba grub par 'gyur bas yid bde ba thob par gyur to/_/skye bo mang pos stobs bcu dang ldan pa'i 
[\[194a.6\]]mar me mdzad kyi gsung thos nas/_blo gros bzang po dka' thub pa sangs rgyas kyi sa bon gyi myu gur gyur pas dga' ba dang bde ba skyes so/_/de lta bur gyur pa'i sems kyis/_ji ltar skyes bu chu klung gi pha rol du 'gro ba na mu 'gram drang po nas pha rol du 'gro bar mi nus na 'og gi cha'i mu gnas nas pha 
[\[194a.7\]]rol du 'gro'o/_/de ltar 'di ltar bdag gis stobs bcu dang ldan pa'i mar me mdzad kyi bstan pa la lam gyi 'bras bu ma thob par gyur na/_gang gi tshe khyod ma 'ongs pa na sangs rgya bar 'gyur ro zhes so/_/de'i tshe khyod kyis mngon sum du lam 'bras bu mngon du byed pa bdag gis nus so/_/don du gnyer 
[\[194b\]]
[\[194b.1\]]bar byas nas stobs bcu dang ldan pa'i mar me mdzad kyis kyang byang chub sems dpa'i bsngags pa brjod cing me tog snyim pa brgyad kyis gtor nas bskor ba byas te gshegs so/_/'bum phrag bzhi po zag pa zad pa de rnams kyis kyang byang chub sems dpa' la dri bzang dang me tog gis 
[\[194b.2\]]mchod nas bskor ba byas te gshegs so/_/lha dang mi rnams kyis kyang de bzhin du mchod nas phyag btsal te song ngo /_/byang chub sems dpas thams cad song ba'i dus su nyal ba'i gnas nas langs te pha rol du phyin pa bsam pa'i phyir me tog gi phung po'i steng du skyil krung bcas nas bzhugs 
[\[194b.3\]]so/_/de ltar byang chub sems dpa' bzhugs nas 'jig rten gyi khams stong phrag bcu'i khor yug gi lha rnams kyis legs so zhes bya ba byin no/_/'phags pa blo gros bzang po dka' thub pa sngar gyi byang chub sems dpa' rnams kyis kyang skyil krung bcas te pha rol du phyin pa sems shing sngon gyi 
[\[194b.4\]]dus na bzhugs bzhin du sdug bsngal gyi mtshan ma mthong nas de rnams kyi mtshan ma rnams kyang de ring skyes par gyur to/_/the tsom med par khyod sangs rgyas su 'gyur ro zhes bdag gis de rnams shes so/_/gang gis 'di rnams kyi mtshan ma mthong bar gyur pas de nges par sangs rgyas su 'gyur ro/_/
[\[194b.5\]]de la khyod bdag nyid brtson 'grus brtan po mchog bzung nas byang chub sems dpa' rnams la sna tshogs pa'i bstod pa byas so/_/de'i phyir gsungs pa/_'di yi tshig ni thos nas ni/_/mtshungs med drang srong chen po la/_/lha dang mi ni rjes yi rangs/_/sangs rgyas sa bon myu gu 'di/_/sgra ni chen 
[\[194b.6\]]po sgrogs byed cing /_/gsal bar bzhad par byed pa dang /_/thal mo sbyar nas phyag byed pa/_/stong phrag bcu yi lha dang bcas/_/bstan pa 'di la 'bras ma thob/_/gal te 'jig rten mgon po 'di/_/ma 'ongs pa rnams 'das gyur nas/_/'di ni sngon du 'gyur ba'o/_/ji ltar chu klung pha rol mi/_/
[\[194b.7\]]'gro ba po yi mu gnas la/_/'og gi mu nas bzung nas ni/_/chu klung chen po'i pha rol 'gro/_/de ltar 'di ltar bdag gis ni/_/rgyal ba 'di ni gal te na/_/ma 'ongs pa ni mang song nas/_/'di ni mngon sum gyur pa yin/_/mar me mdzad ni 'jig rten mkhyen/_/'di ltar 'gyur zhes gsungs pa 
[\[195a\]]
[\[195a.1\]]yin/_/bdag gi las rnams bsal byas nas/_/rkang pa g.yas pa bteg byas so/_/gang zhig de la rgyal sras ni/_/bdag la kun gyis bskor ba byas/_/mi dang klu dang dri za rnams/_/phyag byas nas ni gshegs par gyur/_/dge 'dun bcas pa 'jig rten 'dren/_/bdag gis gshegs 
[\[195a.2\]]pa mthong ba na/_/dga' zhing tshim pa'i sems kyis ni/_/de tshe bdag gis stan las langs/_/bdag ni bde zhing bde bar 'gyur/_/dga' zhing dga' bar gyur pa ste/_/dga' dang ldan par skye ba dang /_/de yi tshe na skyil krung bcas/_/skyil krung la ni gnas nas su/_/de la bdag gis 'di ltar bsams/_/
[\[195a.3\]]bdag gi bsam gtan dbang du gyur/_/ye shes kyi ni pha rol phyin/_/stong phrag gi ni 'jig rten na/_/nga dang mtshungs pa'i drang srong med/_/rdzu 'phrul chos ni bdag mi mtshungs/_/'di 'dra ci bde gzhan ma thob/_/bdag gis skyil krung bcas nas bdag_/stong phrag bcu lhag gnas nas su/_/sgra chen 
[\[195a.4\]]po ni sgrogs par byed/_/nges par khyod ni sangs rgyas 'gyur/_/gang zhig byang sems sngon ma rnams/_/skyil krung du ni bzhugs nas su/_/mtshan ma rnams ni mthong ba ni/_/de rnams de ring mthong ba yin/_/grang ba rnams ni med par gyur/_/dro ba rnams ni nye bar zhi/_/de rnams de ring so sor mthong /_/
[\[195a.5\]]nges par khyod ni sangs rgyas 'gyur/_/stong phrag bcu yi 'jig rten khams/_/phan tshun du ni 'jigs med gyur/_/de rnams de ring so sor mthong /_/nges par khyod ni sangs rgyas 'gyur/_/rlung chen po ni mi ldang zhing /_/chu rnams rgyun las log pa dang /_/de rnams de ring so sor mthong /_/nges par 
[\[195a.6\]]khyod ni sangs rgyas 'gyur/_/thang skyes chu skyes me tog rnams/_/thams cad du ni me tog bye/_/de rnams de ring me tog bye/_/nges par khyod ni sangs rgyas 'gyur/_/'khri shing yang na shing gyur pa/_/de ma thag tu 'bras bur gyur/_/de rnams de kun 'bras gyur pa/_/nges par khyod ni sangs rgyas 
[\[195a.7\]]'gyur/_/nam mkha' dang ni sa gzhi la/_/rin chen de dag 'od 'gyed do/_/de rnams de ring 'od 'gyed pas/_/nges par khyod ni sangs rgyas 'gro/_/lha rnams dang ni mi rnams ni/_/de dag rol mo'i sgra sgrogs so/_/de rnams de ring sgra 'byin pas/_/khyod ni nges par sangs rgyas 'gyur/_/
[\[195b\]]
[\[195b.1\]]me tog sna tshogs pa yi tshogs/_/de ma thag tu char pa 'bebs/_/de rnams de ring char 'bebs pas/_/nges par khyod ni sangs rgyas 'gyur/_/rgya mtsho chen po ma g.yo zhing /_/'jig rten stong phrag bcu po g.yo/_/de rnams de ring gyur pas na/_/nges par khyod ni sangs rgyas 'gyur/_/stong 
[\[195b.2\]]phrag bcu yi dmyal ba rnams/_/de ma thag tu bsreg dang bral/_/de rnams de ring zhi bas na/_/nges par khyod ni sangs rgyas 'gyur/_/nyi ma dri ma med pa dang /_/rgyu skar thams cad mthong ba dang /_/de rnams de ring mthong bas na/_/nges par khyod ni sangs rgyas 'gyur/_/char pa 'bab par ma gyur 
[\[195b.3\]]kyang /_/sa ni snum bag bcas pa dang /_/de rnams de ring sa la gyur/_/nges par khyod ni sangs rgyas 'gyur/_/rgyu skar tshogs ni rnam par gsal/_/nam mkha'i dbyings su rgyu skar rnams/_/zla ba dang ni 'grogs pa bzhin/_/nges par khyod ni sangs rgyas 'gyur/_/sa khung ri khung srog chags 
[\[195b.4\]]rnams/_/sems gcig pas ni pha rol mthong /_/de ring de rnams sems dga' bas/_/nges par khyod ni sangs rgyas 'gyur/_/sems can rnams ni mi dga' med/_/de ma thag tu dga' bar 'gyur/_/de ring de rnams dga' bas na/_/nges par khyod ni sangs rgyas 'gyur/_/de tshe nad rnams 
[\[195b.5\]]nye bar zhi/_/'dod pa'i nad ni med pa'o/_/de ring de rnams mthong bas na/_/nges par khyod ni sangs rgyas 'gyur/_/de tshe chags pa bsrabs pa dang /_/skyon dang rmongs pa rnam par zhig_/de ring de kun dor bas na/_/nges par khyod ni sangs rgyas 'gyur/_/de yi tshe na 'jigs med pa/_/de ring 
[\[195b.6\]]de rnams mthong bas na/_/bdag gi rtags de kun gyis shes/_/nges par khyod ni sangs rgyas 'gyur/_/steng 'og rdul ni go bzlog 'gro/_/de ring yang ni de rnams mthong /_/bdag gi rtags de kun gyis shes/_/nges par khyod ni sangs rgyas 'gyur/_/dri rnams ngan pa song ba dang /_/lha 
[\[195b.7\]]yi dri ni 'ong ba dang /_/de ring de rnams dri ldang bas/_/nges par khyod ni sangs rgyas 'gyur/_/lha rnams thams cad mthong ba dang /_/gzugs med pa rnams spangs pa ni/_/de ring de kun mthong bas na/_/nges par khyod ni sangs rgyas 'gyur/_/dmyal ba rnams ni ji srid pa/_/de yi tshe na 
[\[196a\]]
[\[196a.1\]]thams cad mthong /_/de rnams de ring kun mthong bas/_/nges par khyod ni sangs rgyas 'gyur/_/sgo chung dang ni ri yi rnams/_/de yi tshe na mi mthong med/_/de ring nam mkha' bzhin du mthong /_/nges par khyod ni sangs rgyas 'gyur/_/rum du gnas dang 'thon pa ni/_/skad cig tsam 
[\[196a.2\]]gyis ma yin no/_/de ring de rnams so sor mthong /_/nges par khyod ni sangs rgyas 'gyur/_/brtson 'grus brtan par byas nas ni/_/nges par 'byung ba ldog mi bya/_/bdag gis 'di rnams legs shes pas/_/nges par khyod ni sangs rgyas 'gyur/_/byang chub sems dpas stobs bcu 
[\[196a.3\]]dang ldan pa'i mar me mdzad dang stong phrag bcu'i khor yug gi lha rnams kyi gsung thos nas/_yid bde ba cher skyes te bdag nyid spro bar gyur nas bsams pa/_sangs rgyas rnams kyi don yod pa'i gsung zhes bya ba ni sangs rgyas rnams kyi gsung las gzhan du mi 'gyur ba yin no/_/ji ltar 
[\[196a.4\]]yang nam mkha' la rdo 'phangs na lhung bar 'gyur ba dang /_skyes nas 'chi bar 'gyur ba dang /_skya rengs shar na nyi ma 'char bar 'gyur ba dang /_gnas nas seng ge langs nas sgra phyung ste 'gro ba dang /_sbrum ma yongs su smin nas skye bar 'gyur bar nges so/_/nges par de bzhin du 'di ltar sangs rgyas 
[\[196a.5\]]rnams kyi gsung ni nges shing don yod par 'dod do/_/nges par bdag ni sangs rgyas su 'gyur ro/_/de'i phyir gsungs pa/_sangs rgyas kyi ni gsung thos nas/_/stong phrag bcu dang gnyis ka yi/_/tshim zhing dgyes la rab tu dga'/_/bdag gis de tshe 'di ltar bsams/_/gnyis ni 
[\[196a.6\]]mi gsung sangs rgyas ni/_/rgyal ba don yod pa yi gsung /_/sangs rgyas rnams ni gzhan mi gsung /_/bdag ni nges par sangs rgyas 'gyur/_/ji ltar mkha' la rdo 'phangs pa/_/nges par sa la lhung bar 'gyur/_/de bzhin du ni sangs rgyas kyi/_/gsung ni nges par 'gyur ba bzhin/_/
[\[196a.7\]]ji ltar sems can thams cad ni/_/nges par 'chi bar 'gyur ba'o/_/de bzhin du ni sangs rgyas kyi/_/gsung ni nges par 'gyur ba bzhin/_/ji ltar nam ni zad pa na/_/nges par nyi ma 'char bar 'gyur/_/de bzhin du ni sangs rgyas kyi/_/gsung ni nges par 'gyur ba bzhin/_/ji ltar seng ge'i 
[\[196b\]]
[\[196b.1\]]gnas nas ni/_/seng ge'i sgra ni nges pa'o/_/de bzhin du ni sangs rgyas kyi/_/gsung ni nges par 'gyur ba bzhin/_/ji ltar sbrum ma smin gyur na/_/mngal nas nges par skye bar 'gyur/_/de bzhin du ni sangs rgyas kyi/_/gsung ni nges par 'gyur ba bzhin/_/legs so bdag ni sangs rgyas 
[\[196b.2\]]su 'gyur ro/_/de ltar nges par byas nas sangs rgyas su byed pa'i chos tshol bas sangs rgyas su 'gyur ba'i chos gang zhig na yod/_gal te steng na yod dam 'og na'am phyogs sam mtshams rnams na yod dam ci/[ {]go rims [,]go rim [}]bzhin du chos kyi dbyings thams cad la brtsams nas sngar gyi byang chub 
[\[196b.3\]]sems dpas kyang bsnyen pa dang nges par brten par bya ba'i dang por sbyin pa'i pha rol tu phyin pa gzigs so/_/de ltar bdag gis kyang bdag la gdams pa/_mkhas pa blo gros bzang po khyod kyis kyang 'di nas bzung nas sbyin pa'i pha rol tu phyin pa rdzogs par bya'o/_/ji ltar na chu'i bum pa kha phub 
[\[196b.4\]]na bum par chu rnams mi gnas par sa la bo ba nyid slar yang bum pa la mi gnas so/_/de ltar 'di ltar nor ram grags pa'am bu dang chung ma'am yan lag dang nying lag rnams ltos pa med par slong ba rnams kyi don du thams cad gang dang gang 'dod pa la lhag ma med par byas nas sbyin te byang chub 
[\[196b.5\]]kyi shing drung du bzhugs nas sangs rgyas thob bo/_/dang por sbyin pa'i pha rol tu phyin pa brtan par byas nas gnas par bya'o/_/de'i phyir gsungs pa/_bdag gis sangs rgyas byed pa'i chos/_/gang dang de ru btsal byas pa/_/steng dang 'og dang phyogs bcu dang /_/chos kyi dbyings kyi bar du'o/_/
[\[196b.6\]]de tshe btsal ba na ni mthong /_/dang por sbyin pa'i pha rol phyin/_/sngon gyi skyes bu chen po yi/_/lam ni pha rol rjes su 'gro/_/'di ni re zhig khyod kyis kyang /_/brtan por byas nas gzung bar gyis/_/gal te byang chub thob 'dod na/_/sbyin pa'i pha rol phyin par gyis/_/ji ltar bum pa 
[\[196b.7\]]gang gyur pa/_/gang gang kha ni phub pa na/_/chu ni lhag ma med par 'bo/_/bum pa'i nang du mi gnas so/_/de bzhin du ni slong ba mthong /_/mchog dman 'bring po gang yin pa/_/ma lus par ni sbyin par bya/_/kha phub bum pa de bzhin no/_/gzhan yang sangs rgyas su byed pa'i chos 'di 
[\[197a\]]
[\[197a.1\]]'ba' zhig ma yin par blta bar bya'o/_/lhag par tshol ba ni gnyis pa tshul khrims kyi pha rol tu phyin pa mthong nas 'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas tshul khrims kyi pha rol tu phyin pa rdzogs par bya'o/_/
[\[197a.2\]]dper na gzhan yang rgod g.yag zhes bya ba srog la mi lta bar rang gi mjug ma'i rnga ma nyid bsrung ba de bzhin du/_khyod kyis kyang 'di nas bzung nas srog la mi lta bar tshul khrims bsrungs na khyod kyis sangs rgyas thob par 'gyur ro/_/gnyis pa tshul khrims kyi pha rol tu phyin pa brtan 
[\[197a.3\]]par byas te gnas par bya'o/_/de'i phyir gsungs pa/_'di tsam 'ba' zhig ma yin gyi/_/gang zhig byang chub thob byed chos/_/gzhan la yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/gnyis pa tshul khrims pha rol phyin/_/sngon gyi skyes 
[\[197a.4\]]bu chen po yis/_/bsnyen dang brten par byas pas so/_/re zhig gnyis pa 'di yis ni/_/brtan por byas nas gzung bar bya/_/gal te byang chub thob 'dod na/_/tshul khrims pha rol phyin par gyis/_/ji ltar rgod g.yag rnga ma ni/_/gang dang gang gis bzung ba na/_/ltos pa med par 
[\[197a.5\]]srog 'dor ro/_/rnga ma la dga' khro ba med/_/de bzhin du ni sa gzhi ru/_/tshul khrims yongs su rdzogs pa dang /_/rtag tu tshul khrims kun srung byed/_/rgod g.yag rnga ma bsrung ba bzhin/_/gzhan yang sangs rgyas su byed pa'i chos 'di 'ba' zhig ma yin par blta bar bya'o/_/lhag 
[\[197a.6\]]par tshol ba na gsum pa nges 'byung gi pha rol tu phyin pa mthong nas 'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas nges par 'byung ba'i pha rol tu phyin pa yang rdzogs par bya'o/_/ji ltar btson rar yun ring por bcings nas bzhag 
[\[197a.7\]]pa'i mi de la 'dod par mi byed do/_/gzhan yang shin tu sdug bsngal ba'i sems de la de bzhin du gnas par 'dod pa med do/_/de ltar 'di ltar khyod kyis kyang skye ba thams cad du btson rar bcings pa bzhin byas nas skye ba thams cad du shin tu sdug bsngal ba'i sems kyis grol bar 'dod 
[\[197b\]]
[\[197b.1\]]pa'i sems kyis nges par 'byung ba mngon sum du 'gyur ro/_/de ltar byas na sangs rgyas thob par 'gyur ro/_/nges par 'byung ba'i pha rol tu phyin pa la brtan par byas te gnas so/_/de'i phyir gsungs pa/_'di tsam 'ba' zhig ma yin gyi/_/gang zhig byang chub thob byed chos/_/gzhan 
[\[197b.2\]]pa yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/gsum pa nges 'byung pha rol phyin/_/sngon gyi skyes bu chen po yis/_/bsnyen dang brten par byas pas so/_/re zhig gsum pa 'di yis ni/_/brtan por byas te gzung bar bya/_/gal te byang chub 
[\[197b.3\]]thob 'dod na/_/nges 'byung pha rol phyin par gyis/_/ji ltar skyes bu btson rar bcings/_/yun ring gnas shing sdug bsngal ba/_/de la dga' bar mi byed par/_/myur du 'grol bar 'dod par sems/_/de bzhin khyod ni skye kun du/_/btson ra bzhin du blta bar gyis/_/nges par 
[\[197b.4\]]'byung ba sngon du na/_/skye ba las ni grol bar 'gyur/_/gzhan yang sangs rgyas su byed pa'i chos 'di 'ba' zhig ma yin par blta bar bya'o/_/lhag par tshol ba na bzhi pa shes rab kyi pha rol tu phyin pa mthong nas 'di lta bu'i sems su gyur to/_/mkhas pa blo gros bzang po dka' 
[\[197b.5\]]thub pa khyod kyis 'di nas bzung nas shes rab kyi pha rol tu phyin pa yang rdzogs par bya'o/_/dman pa dang 'bring po dang chen po rnams su mi sems par de rnams kyi gnas su song ste mkhas pa rnams 'dri bar bya'o/_/ji ltar na bsod snyoms la 'gro ba'i dge slong dman pa la sogs pa'i 
[\[197b.6\]]gnas su song ste/_rigs kyi dbye ba ma spangs par [{]go rims [,]go rim [}]bzhin du bsod snyoms la 'gro ba myur du rang gi bza' ba'i tshad thob par 'gyur ro/_/de bzhin du khyod kyis kyang mkhas pa thams cad kyi drung du song ste dri bar byas na sangs rgyas thob bo/_/bzhi pa shes rab kyi pha rol tu phyin 
[\[197b.7\]]pa la brtan par bya ste gnas par gyis shig_/de'i phyir gsungs pa/_'di tsam 'ba' zhig ma yin gyi/_/gang zhig byang chub thob byed chos/_/gzhan pa yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/bzhi pa shes rab pha rol phyin/_/sngon 
[\[198a\]]
[\[198a.1\]]gyi skyes bu chen po yis/_/bsnyen dang brten par byas pas so/_/re zhig bzhi pa 'di yis ni/_/brtan por bya ste gzung bar bya/_/gal te byang chub thob 'dod na/_/shes rab pha rol phyin par gyis/_/ji ltar dge slong bsod snyoms pa/_/dman dang 'bring dang 
[\[198a.2\]]chen po yi/_/rigs rnams dpyod par mi byed par/_/de ltar bza' ba'i zas thob bo/_/de bzhin khyod kyis dus kun du/_/skye bo mkhas la yongs su dris/_/shes rab pha rol phyin song bas/_/byang chub thob par 'gyur ba yin/_/gzhan yang sangs rgyas su byed pa'i chos 
[\[198a.3\]]ni 'di 'ba' zhig ma yin par blta bar bya'o/_/lhag par btsal na lnga pa brtson 'grus kyi pha rol tu phyin pa thob nas 'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas brtson 'grus kyi pha rol tu phyin pa yang rdzogs par bya'o/_/
[\[198a.4\]]ji ltar [{]ri dgas [,]ri dwags [}]kyi rgyal po seng ge dus thams cad du brtson 'grus brtan po dang ldan pa de bzhin du khyod kyis kyang skye ba thams cad du brtson 'grus brtan par bya'o/_/zhum pa med pa'i brtson 'grus byas na sangs rgyas thob par 'gyur ro/_/lnga pa brtson 'grus kyi pha rol tu phyin pa brtan 
[\[198a.5\]]par byas nas gnas par gyis shig_/de'i phyir gsungs pa/_'di tsam 'ba' zhig ma yin gyi/_/gang zhig byang chub thob byed chos/_/gzhan pa yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/lnga pa brtson 'grus pha rol phyin/_/sngon gyi skyes bu 
[\[198a.6\]]chen po yis/_/bsnyen dang brten par byas pas so/_/re zhig lnga po 'di yis ni/_/gal te byang chub mchog 'dod na/_/brtson 'grus pha rol phyin par gyis/_/brtan por byas te gzung bar bya/_/ji ltar [{]ri dgas [,]ri dwags [}]rgyal po ni/_/sdod dang 'gro ba'i gnas rnams su/_/zhum pa med pa'i 
[\[198a.7\]]brtson 'grus kyis/_/yid ni rtag tu brtan pa yin/_/de bzhin khyod kyis dus kun du/_/brtson 'grus brtan por gyis la zung /_/brtson 'grus pha rol phyin gyur nas/_/byang chub thob par 'gyur ba yin/_/gzhan yang sangs rgyas su byed pa'i chos 'di 'ba' zhig ma yin par blta 
[\[198b\]]
[\[198b.1\]]bar bya'o/_/lhag par tshol ba na drug pa bzod pa'i pha rol tu phyin pa mthong nas 'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas bzod pa'i pha rol tu phyin pa yang rdzogs par bya'o/_/bzang po dang ngan par byas pa la bzod par bya'o/_/
[\[198b.2\]]ji ltar sa'i steng du gtsang ba dang mi gtsang ba gos par byas nas gzhi khro bar mi byed pa bzhin du bzod cing sran pa dang lhag par gnas pa de bzhin du'o/_/de ltar 'di ltar khyod kyis kyang gnod pa dang phan par byas kyang bzod cing sran par byas na sangs rgyas thob par 'gyur ro/_/drug pa bzod 
[\[198b.3\]]pa'i pha rol tu phyin pa brtan par byas nas gnas par gyis shig_/de'i phyir gsungs pa/_'di tsam 'ba' zhig ma yin gyi/_/gang zhig byang chub thob 'dod pa/_/gzhan pa yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/drug pa bzod pa'i pha 
[\[198b.4\]]rol phyin/_/sngon gyi skyes bu chen po yis/_/bsnyen dang brten par byas pas so/_/re zhig drug pa 'di yis ni/_/de la zhe sdang ma byas na/_/yang dag byang chub thob par 'gyur/_/ji ltar yang ni sa gzhi la/_/gtsang dang mi gtsang byugs pa na/_/thams cad blugs kyang bzod par 
[\[198b.5\]]byed/_/skyug bro ba ni byed pa med/_/de bzhin khyod kyis thams cad la/_/phan dang gnod pa byed pa na/_/bzod pa'i pha rol phyin gyur nas/_/byang chub yang dag thob par 'gyur/_/gzhan yang sangs rgyas su byed pa'i chos 'di 'ba' zhig ma yin par blta bar bya'o/_/lhag 
[\[198b.6\]]par tshol ba na bdun pa bden pa'i pha rol tu phyin pa mthong nas 'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas bden pa'i pha rol tu phyin pa yang rdzogs par bya'o/_/thog mgo la lhung bar gyur na yang nor la sogs pa'i phyir 
[\[198b.7\]]du 'dun pa la sogs pa'i dbang gis shes nas [{]brdzun [,]rdzun [}]mi smra'o/_/ji ltar na tha skar la sogs pa'i rgyu skar dus thams cad du rang rang 'gro ba'i lam dor nas lam gzhan nas mi 'gro bar rang gi lam nyid nas 'gro ba'o/_/de ltar 'di ltar khyod kyis kyang bden pa bzung nas [{]brdzun [,]rdzun [}]mi byed 
[\[199a\]]
[\[199a.1\]]pas ni sangs rgyas thob par 'gyur ro/_/bdun pa bden pa'i pha rol tu phyin pa brtan par byas nas gnas par gyis shig_/de'i phyir gsungs pa/_'di tsam 'ba' zhig ma yin gyi/_/gang zhig byang chub thob 'dod chos/_/gzhan pa yang ni btsal bar bya/_/gang 
[\[199a.2\]]zhig chos ni thob byed pa/_/de yi tshe na tshol ba mthong /_/bdun pa bden pa'i pha rol phyin/_/sngon gyi skyes bu chen po yis/_/bsnyen dang brten par byas pas so/_/re zhig bdun pa 'di yis ni/_/brtan par byas nas gnas par gyis/_/de la [{]brdzun [,]rdzun [}]ni mi smra bas/_/yang dag byang chub 
[\[199a.3\]]thob par gyis/_/ji ltar tha skar zhes bya ba/_/lha dang mi rnams mtshungs par ni/_/dus kyi lo yi dus su ni/_/lam gzhan du ni mi 'gro'o/_/khyod kyis kyang ni de bzhin bden/_/bden pa bzung nas mi 'gro ba/_/bden pa'i pha rol phyin gyur pas/_/byang chub yang dag thob par 'gyur/_/
[\[199a.4\]]gzhan yang sangs rgyas su byed pa'i chos 'di 'ba' zhig ma yin par blta bar bya'o/_/lhag par tshol ba na brgyad pa lhag par gnas pa'i pha rol tu phyin pa mthong nas 'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas lhag par gnas 
[\[199a.5\]]pa'i pha rol tu phyin pa yang rdzogs par bya'o/_/gang zhig lhag par gnas par gyis la de la lhag par gnas na g.yo ba med par 'gyur ro/_/ji ltar na ri bo ni phyogs thams cad nas rlung gis bskyod kyang g.yo bar mi 'gyur zhing bskyod par mi 'gyur cing /_rang gi gnas zhig tu gnas so/_/
[\[199a.6\]]de ltar 'di ltar khyod kyis kyang bdag nyid lhag par gnas pa rnams mi g.yo bar gyur na sangs rgyas thob par 'gyur ro/_/brgyad pa lhag par gnas pa'i pha rol tu phyin pa brtan par byas nas gnas par gyis shig_/de'i phyir gsungs pa/_'di tsam 'ba' zhig ma yin gyi/_/gang zhig 
[\[199a.7\]]byang chub thob 'dod chos/_/gzhan pa yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/brgyad pa lhag gnas pha rol phyin/_/sngon gyi skyes bu chen po yis/_/bsnyen dang brten par byas pas so/_/re zhig brgyad pa 'di yis ni/_/brtan par bya ste gnas 
[\[199b\]]
[\[199b.1\]]par gyis/_/de la khyod ni g.yo med pas/_/yang dag byang chub thob par 'gyur/_/ji ltar ri bo'i brag chen po/_/g.yo ba med cing legs par gnas/_/rlung chen pos ni g.yo ba med/_/rang gi gnas su gnas pa nyid/_/de bzhin khyod kyis lhag gnas par/_/thams cad du 
[\[199b.2\]]ni mi g.yo bar/_/lhag gnas pha rol phyin gyur pas/_/yang dag byang chub thob par 'gyur/_/gzhan yang sangs rgyas su byed pa'i chos 'di 'ba' zhig ma yin par blta bar bya'o/_/lhag par tshol ba na dgu pa byams pa'i pha rol tu phyin pa mthong bas de lta bu'i khams su gyur to/_/
[\[199b.3\]]mkhas pa blo gros bzang po dka' thub pa khyod kyis 'di nas bzung nas byams pa'i pha rol tu phyin pa yang rdzogs par bya'o/_/phan pa dang mi phan par gyur kyang sems gcig tu bya'o/_/ji ltar chu ni sdig pa can gyi skye bo dang dge ba'i skye bos kyang bsil bar gyur cing gcig tu mtshungs par 
[\[199b.4\]]byas nas reg go/_/de ltar na 'di ltar khyod kyis kyang sems can thams cad la byams pa'i sems gcig tu gyur nas sangs rgyas thob par 'gyur ro/_/dgu pa byams pa'i pha rol tu phyin pa brtan par byas te gnas par gyis shig_/de'i phyir gsungs pa/_'di tsam 'ba' zhig ma 
[\[199b.5\]]yin gyi/_/gang zhig byang chub thob 'dod chos/_/gzhan pa yang ni btsal bar bya/_/gang zhig chos ni thob byed pa/_/de yi tshe na tshol ba mthong /_/dgu pa byams pa'i pha rol phyin/_/sngon gyi skyes bu chen po yis/_/bsnyen dang brten par byas pa'o/_/re zhig dgu pa 'di yis ni/_/
[\[199b.6\]]byams par byas te gnas par gyis/_/gal te byang chub thob 'dod na/_/byams pa mtshungs pa med par 'gyur/_/ji ltar chu zhes bya ba la/_/dge 'am sdig pa'i skye bo ni/_/mtshungs par bsil bar gyur la reg_/rdul dang dri ma spong bar byed/_/de ltar khyod kyis mi phan dang /_/
[\[199b.7\]]phan la'ang mtshungs par byams par bya/_/byams pa'i pha rol phyin gyur nas/_/yang dag byang chub thob par 'gyur/_/gzhan yang sangs rgyas su byed pa'i chos 'di 'ba' zhig ma yin par blta bar bya'o/_/lhag par tshol ba na bcu pa btang snyoms kyi pha rol tu phyin pa mthong nas 
[\[200a\]]
[\[200a.1\]]'di lta bu'i sems su gyur to/_/mkhas pa blo gros bzang po dka' thub pa khyod kyis 'di nas bzung nas btang snyoms kyi pha rol tu phyin pa yang rdzogs par bya'o/_/bde ba'am sdug bsngal yang bar ma la gnas par bya'o/_/ji ltar sa gzhi la gtsang ba dang mi gtsang 
[\[200a.2\]]bas byugs kyang bar mar gnas par 'gyur ro/_/de ltar 'di ltar khyod kyis kyang bde ba dang sdug bsngal ba la bar mar gnas par gyur na sangs rgyas thob par 'gyur ro/_/bcu pa btang snyoms kyi pha rol tu phyin pa brtan par byas la gnas par gyis shig_/de'i phyir gsungs pa/_
[\[200a.3\]]'di tsam 'ba' zhig ma yin gyi/_/gang zhig byang chub thob 'dod chos/_/gzhan pa yang ni btsal bar gyis/_/gang zhig chos ni thob byed pa/_/de yi tshe na tshol ba mthong /_/bcu pa btang snyoms pha rol phyin/_/sngon gyi skyes bu chen po yis/_/bsnyen dang brten par byas pas so/_/re 
[\[200a.4\]]zhig bcu pa 'di yis ni/_/brtan par byas nas gnas par gyis/_/srang ni gang bar 'gyur ba bzhin/_/yang dag byang chub thob par 'gyur/_/ji ltar sa gzhi zhes bya la/_/gtsang dang mi gtsang byugs pa na/_/ltos pa med cing btang snyoms pas/_/khro ba med par spong ba yin/_/ji 
[\[200a.5\]]ltar khyod kyis kyang bde sdug_/dus rnams kun tu srang bzhin du/_/btang snyoms pha rol phyin gyur nas/_/yang dag byang chub thob par 'gyur/_/de nas bsams pa 'jig rten pa 'di rnams byang chub sems dpa' la byang chub rdzogs par byed pa dang sangs rgyas su byed pa'i chos de rnams 
[\[200a.6\]]nyid do/_/pha rol tu phyin pa bcu dor na gzhan med do/_/pha rol tu phyin pa bcu po 'di ni steng gi nam mkha' na yang med do/_/'og gi sa gzhi la yang med do/_/shar la sogs pa'i phyogs rnams na yang med do/_/bdag nyid kho na'i snying gi sha'i nang na gnas so/_/de ltar de'i snying la so sor 
[\[200a.7\]]gnas pa mthong nas thams cad brtan par bya ste gnas par bya'o/_/yang dang yang du dran par bya ste lugs las byung ba dang lugs las bzlog pa brtan par byed do/_/tha ma nas bzung ste thog ma'i bar bsam par bya'o/_/dang po nas bzung nas tha ma'i bar bsam mo/_/dbus nas 
[\[200b\]]
[\[200b.1\]]bzung nas thog ma dang tha ma'i bar bsam par bya'o/_/thog ma dang tha ma nas bzung nas dbus kyi bar blta bar bya'o/_/lus yongs su gtong ba ni pha rol tu phyin pa zhes bya ba'o/_/phyi'i longs spyod yongs su gtong ba ni nye ba'i pha rol tu phyin pa zhes bya ba'o/_/srog yongs su gtong ba ni 
[\[200b.2\]]don dam pa'i pha rol tu phyin pa zhes bya ba'o/_/pha rol tu phyin pa bcu po dang /_nye ba'i pha rol tu phyin pa bcu po dang /_don dam pa'i pha rol tu phyin pa bcu po'o/_/me'i stengs su 'bru mar bskol ba bzhin du khor yug gi nang du rgya mtsho chen po ri bo mchog rab kyis bsrub pa bzhin du dran 
[\[200b.3\]]par bya ste/_de'i pha rol tu phyin pa bcu dran par byas nas chos kyi gzis 'bum phrag gnyis dang stong phrag bzhi bcu lhag pa'i sa chen po 'di'i stugs la glang po ches rkang pas gnon cing smyug ma 'chag pa bzhin du'o/_/bur shing gi 'khrul 'khor bzhin du btsir ba dang sgra chen po sgrogs pa 
[\[200b.4\]]bzhin du yang dag par sgrogs so/_/rab tu g.yos so/_/yang dag par rab tu g.yos te rdza mkhan gyi 'khor lo bzhin no/_/'bru mar gyi 'khrul 'khor bzhin du yongs su bskor ro/_/de'i phyir gsungs pa/_'di yi 'jig rten de rnams nyid/_/gang zhig byang chub thob byed chos/_/
[\[200b.5\]]'di ni steng dang gzhan na'ang med/_/brtan par bya ste sems la zhog_/rang bzhin gyis ni g.yo med par/_/'di yi chos ni dran par byed/_/chos kyi gzhi yi sa gzhi ni/_/'jig rten stong phrag rab tu g.yos/_/sems med pa yi sa gzhi ni/_/bur shing 'khrul 'khor bzhin du btsir/_/
[\[200b.6\]]'bru mar 'khrul 'khor bzhin du 'khor/_/de ltar sa ni rab tu g.yos/_/sa chen po 'di g.yos pas dga' ba can gyi grong khyer na gnas pa'i mi rnams ldang bar ma nus te/_bskal pa'i mtha' yi rlung gis bskyod pa'i sa'i shing chen po g.yos pa bzhin brgyal ba dang bag med pas 
[\[200b.7\]]'gyel bar gyur to/_/bum pa la sogs pa'i snod ni 'dzad pa dang phan tshun du phrad pa'i sgra dang phye ma dang dum bur gyur to/_/skye bo thams cad 'jigs par gyur nas ston pa'i drung du nye bar song ngo /_/bcom ldan 'das ci lags 'di'i klu 'khrugs pa'am 'di'i 'byung po'am gnod sbyin 
[\[201a\]]
[\[201a.1\]]nam lha rnams sam gzhan rnams 'khrugs sam bdag cag gis 'tshal bar ma gyur to/_/gzhan yang 'di'i skye bo chen po thams cad la nye bar 'tshe bar gyur to/_/ci'i rgyu 'di'i 'jig rten gyi sdig pa las gyur ram/_yang na dge ba las gyur bdag cag la 
[\[201a.2\]]'di rnams kyi rgyu mtshan rnams gsung du gsol zhes zhus so/_/ston pas de rnams kyi gtam thos nas/_/khyed rnams 'jigs par ma byed cig_/khyed rnams cung zad kyang ma sems shig_/mtshan ma 'di rnams la khyed rnams la 'jigs pa med do/_/gang tshe bdag gis 
[\[201a.3\]]de ring mkhas pa blo gros bzang po dka' thub pa ma 'ongs pa na gau ta ma zhes bya ba'i sangs rgyas su 'gyur ro zhes lung bstan to/_/de ni 'dir pha rol tu phyin pa dran par byed do/_/des pha rol tu phyin pa dran par byed cing dpyod do/_/de'i chos kyi gzi brjid kyis stong phrag bcu'i 'jig 
[\[201a.4\]]rten gyi khams thams cad skad cig tsam gyis g.yo ba dang sgra 'byin no zhes gsung ngo /_/de'i phyir gsungs pa/_ji srid 'khor rnams yod pa la/_/sangs rgyas kyi ni sbrel bas na/_/de ni de ru sdug bsngal sems/_/brgyal bar gyur nas sa la nyal/_/bum pa stong phrag du ma dang /_/
[\[201a.5\]]snod chen brgya phrag mang po rnams/_/der ni phye ma zhib mor gyur/_/phan tshun thug cing 'chag pas so/_/brgyal dang skrag dang 'jigs pa dang /_/gnod cing gzir ba'i sems kyis 'gyel/_/skye bo thams cad gcig tu 'dus/_/mar me mdzad kyi drung du song /_/'jig rten pa 
[\[201a.6\]]rnams ci phyir gyur/_/dge ba'am yang na sdig gam ci/_/'jig rten kun la nyer 'tshe byung /_/spyan ldan legs par gsung du gsol/_/de rnams kun la chos bstan cing /_/thub pa chen po mar me mdzad/_/'jigs par ma byed dbugs dbyung gis/_/'di yi sa gzhi g.yo bas 
[\[201a.7\]]ni/_/gang zhig de ring bdag lung bstan/_/'jig rten pa rnams sangs rgyas 'gyur/_/de ni chos ni dran par byed/_/sngon gyi rgyal ba bsten byas shing /_/de yi chos rnams dran byed pas/_/sangs rgyas sa ni ma lus pa/_/des na 'di yi sa rnams g.yos/_/lha dang bcas 
[\[201b\]]
[\[201b.1\]]pa stong phrag bcu/_/skye bo chen po rnams kyis de bzhin gshegs pa'i gsung thos pas dga' ba dang tshim pa skyes nas me tog dang dri bzang dang /_byug pa rnams blangs te dga' ba can gyi grong khyer nas 'thon nas byang chub sems dpa'i drung du song ste me tog la sogs pas mchod nas phyag 
[\[201b.2\]]dang bstod pa byas te dga' ba can gyi grong khyer nyid du gnas so/_/byang chub sems dpas kyang pha rol tu phyin pa bcu dran par byas nas brtson 'grus brtan par bya ste lhag par gnas nas stan las langs so/_/de'i phyir gsungs pa/_sangs rgyas kyi ni gsung thos nas/_/de ma thag 
[\[201b.3\]]tu 'jigs med sems/_/thams cad bdag gi drung du 'ongs/_/slar yang phyag ni byas nas so/_/sangs rgyas yon tan sems par byed/_/de tshe bdag gis stan las langs/_/mar me mdzad la phyag byas so/_/de nas byang chub sems dpa' stan las langs pa na stong phrag 
[\[201b.4\]]bcu'i lha thams cad 'dus nas lha'i me tog dang dri bzang gis mchod pa byas/_'phags pa blo gros bzang po dka' thub pa de yis de ring stobs bcu dang ldan pa'i mar me mdzad kyi zhabs drung du don chen po don du gnyer ba'i phyir don du gnyer to/_/de yis de rnams la bar gcod med 
[\[201b.5\]]cing rdzogs par 'gyur ro/_/de la 'jigs pa med pa dang /_zhum pa med par 'gyur ro/_/sku la nad cung zad kyang mi 'byung zhing myur du pha rol tu phyin pa rdzogs par byas nas yang dag par rdzogs pa'i sangs rgyas grub par gyis shig_/ji ltar me tog can gyi shing ngam 'bras bu 
[\[201b.6\]]can gyi shing dus su me tog smin pa dang 'bras bu smin pa nyid do/_/de bzhin du khyod kyis kyang de'i dus su lhag par gnas par byed pa la myur du mchog rdzogs par byed pa la sogs pa'i bstod pa dang bkra shis pas bstod do/_/de bzhin du bstod pa byas nas lha rnams rang rang 
[\[201b.7\]]gi gnas su song ngo /_/byang chub sems dpas kyang lha la sogs pa'i bstod pa thos par byas nas/_bdag gis pha rol tu phyin pa bcu rdzogs par byas te bskal pa grangs med pa bzhi dang 'bum phrag gcig lhag pa'i mthar sangs rgyas thob par 'gyur bas brtson 'grus 
[\[202a\]]
[\[202a.1\]]brtan po lhag par gnas nas nam mkha' la 'phags te gangs can gyi gnas nyid la gshegs so/_/de'i phyir gsungs pa/_lha dang mi yi me tog rnams/_/lha dang mi rnams gnyis ka yis/_/stan las langs par gyur nas ni/_/me tog mtshungs 
[\[202a.2\]]par bsdus nas so/_/lha dang mi rnams gnyis ka yang /_/thams cad zhi bar gyur zhes bstod/_/khyod kyis chen po don du gnyer/_/ji ltar 'dod pa de thob bo/_/dus min 'chi ba ring du song /_/nad rnams thams cad nyams par gyur/_/khyod la bar chad mi 'byung 
[\[202a.3\]]ngo /_/mchog gi byang chub myur du thob/_/ji ltar dus su sleb pa na/_/ljon shing me tog bye bar gyur/_/de bzhin khyod kyi dpa' chen pos/_/sangs rgyas ye shes me tog gyur/_/gang zhig ji ltar rdzogs sangs rgyas/_/pha rol phyin bcu rdzogs par byas/_/de bzhin khyod kyi 
[\[202a.4\]]dpa' chen pos/_/pha rol phyin bcu rdzogs par gyis/_/ji ltar gang zhig rdzogs sangs rgyas/_/byang chub snying po rdzogs par gyur/_/de bzhin khyod kyi dpa' chen pos/_/rgyal ba'i byang chub rdzogs par gyis/_/gang zhig ji ltar rdzogs sangs rgyas/_/chos kyi 'khor lo bskor bar 
[\[202a.5\]]gyur/_/de bzhin khyod kyi dpa' chen pos/_/chos kyi 'khor lo bskor bar gyis/_/ji ltar zla ba nya ba bzhin/_/yongs su dag pas 'od 'gyed pa/_/de bzhin khyod kyis bsam rdzogs pa'i/_/stong phrag bcu yi 'od phyung cig_/nyi ma sgra gcan las grol ba/_/tsha zhing 'od zer rab tu 
[\[202a.6\]]'gyed/_/de bzhin 'jig rten grol byas nas/_/khyod kyi dpal ldan 'od zer phyung /_/gang zhig ji ltar chu klung ni/_/rgya mtsho chen po'i rjes su 'gro/_/de ltar lha mi'i 'jig rten tshogs/_/khyod kyi rjes su 'jug par 'gyur/_/de rnams khyod la bstod cing bsngags/_/chos bcu po la 
[\[202a.7\]]gnas byas nas/_/de yi chos rnams rdzogs byed cing /_/de tshe nags tshal chen por phyin/_/mkhas pa blo gros bzang po'i gtam du bya ba rdzogs so//_//dga' ba can gyi grong khyer du gnas pa rnams grong khyer du zhugs nas sangs rgyas la sogs pa'i dge slong gi dge 'dun rnams la 
[\[202b\]]
[\[202b.1\]]sbyin pa chen po gtang ngo /_/ston pas de rnams la chos bstan cing bstan nas skye bo mang po skyabs su 'gro ba la gnas par byas te/_dga' ba can gyi grong khyer nas 'thon te/_lhag par gnas pa ji srid 'tsho'i bar de srid du gnas nas sangs rgyas kyi 'phrin las thams cad byed cing [{]go rims [,]go rim [}]
[\[202b.2\]]bzhin du lhag ma med par yongs su mya ngan las 'das pa'i dbyings su yongs su mya ngan las 'das so/_/de la cung zad brjod pas de thams cad la sangs rgyas kyi rgyud la brjod pa'i rigs pa de bzhin rig par bya'o/_/de la gsungs pa/_de tshe khyod rnams mchod ston byed/_/dge 'dun dang 
[\[202b.3\]]bcas 'jig rten 'dren/_/de la skyabs su 'gro ba yin/_/ston pa mar me mdzad pa la/_/de bzhin gshegs pas nges gsungs pa'i/_/gang zhig skyabs su 'gro bar gyur/_/gang zhig tshul khrims lnga dang ldan/_/gzhan yang tshul khrims bcu po yi/_/gang zhig la ni gzhan phyin 
[\[202b.4\]]pa/_/mchog gi 'bras bu bzhi po dang /_/gang zhig la ni mtshungs med chos/_/so so yang dag rig pa byin/_/phun tshogs mchog ni gang zhig la/_/brgyan nas mi yi khyu mchog byin/_/gang zhig la ni rig pa gsum/_/mngon par shes pa drug la zhugs/_/de yis rig pa 
[\[202b.5\]]skye bo'i tshogs/_/thub pa chen po'i gdams pa byin/_/de yis rgya chen por ni gyur/_/'jig rten mgon po'i bstan la'o/_/khyu mchog phrag pa 'gram chen po/_/mar me mdzad kyi mtshan dang ldan/_/skye bo mang po sgrol bar byed/_/ngan 'gro yongs su grol bar byed/_/grol 
[\[202b.6\]]ba'i phyir du skye bo mthong /_/stong phrag brgya yi dpag tshad du/_/skad cig tsam gyi nye bar song /_/thub pa chen po de mkhyen phyir/_/dang por 'dus pa'i sangs rgyas kyis/_/bye ba brgya po rtogs par byas/_/mgon po 'dus pa gnyis pa ni/_/'bum phrag gcig gis rtogs 
[\[202b.7\]]par byas/_/gang tshe lha yi gnas su ni/_/sangs rgyas kyis ni chos bstan no/_/bye ba stong phrag dgu bcu yi/_/'dus pa gsum pa la ni gyur/_/de rnams 'dus pa gsum du gyur/_/ston pa mar me mdzad kyi'o/_/bye ba stong phrag brgya yis ni/_/dang po yi ni 'dus pa 
[\[203a\]]
[\[203a.1\]]yin/_/slar yang nA ra d+ha yi phur/_/rgyal ba gcig pur bzhugs pa ni/_/zag pa'i dri ma zad pa yi/_/bye ba brgya ni zhi ba dang /_/dpa' bo chen po ji srid bzhugs/_/ri yi steng na blta na sdug_/stong phrag bye ba dgu bcu yis/_/de tshe thub pa yi ni 'khor/_/
[\[203a.2\]]bdag gis de yi dus su ni/_/sdom brtson dka' thub pa yi mchog_/bdag ni bar snang la ni 'gro/_/mngon shes lnga yi pha rol son/_/stong phrag bcu dang nyi shu ni/_/chos la 'dus par gyur pa'o/_/gcig dang gnyis kyi 'dus pa ni/_/bgrang du med cing grangs med 
[\[203a.3\]]do/_/rgya che ded dpon cang shes pa/_/de tshe rdzu 'phrul ldan zhing rdzogs/_/bcom ldan 'das ni mar me mdzad/_/bstan pa shin tu dag cing mdzes/_/'bum phrag bzhi po rnams la ni/_/mngon shes drug dang rdzu 'phrul ldan/_/mar me mdzad ni 'jig rten mkhyen/_/rtag 
[\[203a.4\]]tu 'khor rnams yongs dag ldan/_/gang zhig de yi dus su ni/_/mi rnams dngos po gtong ba dang /_/sems kyi lhag ma ma thob pa/_/de rnams skur pa 'debs par gyur/_/me tog bzang po'i tshig rnyed pa/_/dgra bcom rnams ni de dang mtshungs/_/dri ma med cing zag pa 
[\[203a.5\]]zad/_/lha dang mi rnams nye bar mdzes/_/grong khyer dga' ba can zhes pa/_/blo gros bzang po rgyal po'i rigs/_/yum ni blo gros bzang mo yin/_/ston pa mar me mdzad yin no/_/bkra shis bzang po nye rgyal ni/_/nyan thos rnams kyi mchog yin no/_/legs 'ongs zhes pa 
[\[203a.6\]]nye gnas yin/_/ston pa mar me mdzad pa'o/_/dga' ba nyid dang shin tu dga'/_/nyan thos ma yi mchog yin no/_/bcom ldan de yi byang chub shing /_/bim pa la zhes bya ba yin/_/mtho tshad khru ni brgyad cu pa/_/thub pa chen po mar me mdzad/_/shing bzhin rab tu 'bar ba yi/_/
[\[203a.7\]]me tog sA la'i shing rgyas bzhin/_/lo ni stong phrag brgya ru ni/_/drang srong chen po de yi tshe/_/de srid du ni gnas pa ste/_/skye bo mang po sgrol bar byed/_/chos kyi snang bar byas nas ni/_/skye bo mang po yang dag sgrol/_/me yi phung po bzhin du gsal/_/de nas nyan thos dang bcas 
[\[203b\]]
[\[203b.1\]]'das/_/de yang rdzu 'phrul de grags pa/_/rin chen 'khor lo de zhabs la/_/thams cad kun nas bral ba dang /_/'dus byas chos rnams gtong ba'o/_/mar me mdzad kyi 'og tu ni/_/'dren pa kauN+Di n+ya zhes pa/_/gzi brjid dpag med mtha' yas grags/_/ring la sems pa 
[\[203b.2\]]gzhal du med/_/slar yang bcom ldan 'das mar me mdzad kyi 'og gi char bskal pa grangs med pa gcig 'das nas/_ston pa'i 'dren pa kauN+Di n+ya zhes bya ba byon no/_/de'i yang nyan thos 'dus pa gsum du gyur to/_/'dus pa dang po la bye ba stong phrag brgya'o/_/'dus pa gnyis 
[\[203b.3\]]pa la bye ba stong phrag gcig go/_/'dus pa gsum pa la ni bye ba phrag dgu bcu'o/_/de'i tshe byang chub sems dpa' rnam par rgyal ba zhes bya ba 'khor los sgyur ba'i rgyal por gyur to/_/bye ba stong phrag brgya'i grangs kyis sangs rgyas la sogs pa dge slong gi dge 'dun chen po 
[\[203b.4\]]rnams la sbyin pa chen po gtong ngo /_/ston pas byang chub sems dpa' sangs rgyas su 'gyur ro zhes lung bstan par byas nas chos bstan no/_/des ston pa'i chos thos nas rgyal srid spangs nas rab tu byung ngo /_/des sde snod gsum po bslabs nas snyoms par 'jug pa brgyad 
[\[203b.5\]]dang mngon par shes pa lnga bskyed do/_/bsam gtan ma bor bar tshangs pa'i 'jig rten du skyes so/_/slar yang sangs rgyas kauN+Di n+ya de'i grong khyer dga' ba can yin no/_/shin tu dga' ba'i rgyal po ni yab bo/_/rigs bzang lha mo ni yum mo/_/bzang po dang legs bzang gnyis 
[\[203b.6\]]ni nyan thos rnams kyi mchog go/_/mi 'gal ba zhes bya ba ni nye gnas so/_/rgyal ma dang nye rgyal ma ni nyan thos ma'i mchog go/_/byang chub kyi dge ba'i shing ni shAl+ya'o/_/sku'i mtho tshad du khru brgyad cu rtsa brgyad do/_/sku tshe'i tshad ni lo stong phrag brgya'o/_/de'i 'og gi char 
[\[203b.7\]]bskal pa grangs med pa gcig 'das nas bskal pa gcig gi nang de nyid du sangs rgyas bzhi byon par gyur to/_/bkra shis bzang po dang /_thugs bzang po dang /_nam gru can dang /_ma nges pa can no/_/bcom ldan 'das bkra shis bzang po'i nyan thos kyi 'dus pa gsum du 
[\[204a\]]
[\[204a.1\]]'gyur te/_de'i 'dus pa dang po ni bye ba stong phrag brgya'i dge slong ngo /_/gnyis pa la bye ba stong phrag gcig go/_/gsum pa la bye ba phrag dgu bcu'o/_/ma'i spun gyi gzhon nu kun dga' bo zhes bya ba bye ba phrag dgu bcu'i 'khor dang bcas pa ni chos nyan pa'i phyir 
[\[204a.2\]]du'o/_/ston pa'i nye bar gnas pa rnams song ngo /_/ston pa de'i sngon gyi gtam rnams [{]go rims [,]go rim [}]bzhin du brjod par bya'o/_/de 'khor dang bcas pa so so yang dag par rig pa dang dgra bcom pa thob bo/_/ston pa des rigs kyi bu rnams la sngar gyi spyod pa rnams la blta zhing rdzu 
[\[204a.3\]]'phrul las byung ba'i lhung bzed dang chos gos rnams gzigs te/_phyag g.yas pa brkyang nas dge slong rnams tshur shog cig ces gsungs pa dang /_thams cad de ma thag nyid du rdzu 'phrul las byung ba'i lhung bzed dang chos gos bzung nas gnas brtan lo drug cu lon pa 
[\[204a.4\]]bzhin du gyur te/_cho ga phun sum tshogs par gyur nas ston pa la phyag byas te 'khor du gyur to/_/ji ltar gzhan yang sangs rgyas gzhan rnams la kun nas khru brgyad cu pa'i sku tshad nyid kyi 'od du gyur to/_/bcom ldan 'das de nyid kyi sku'i 'od de lta bu nyid ma yin gyi/_dus rtag tu 
[\[204a.5\]]stong phrag bcu'i 'jig rten gyi khams su 'phro zhing gnas te/_shing dang sa dang ri dang rgya mtsho la sogs pa'i phyogs lhag ma rnams dang tshang bang la [{]stsogs [,]sogs [}]pa gser gyis spras pa bzhin no/_/sku tshe'i tshad ni stong phrag dgu bcu'o/_/de rnams kyi lus la zla ba dang nyi ma la sogs pa la rang gi 
[\[204a.6\]]'od kyi snang ba'i nus pa med do/_/mtshan mo dang nyin mo'i bye brag mi shes so/_/sems can rnams kyi nyin mo nyi ma shar ba bzhin du sangs rgyas kyi 'od kyis rtag tu 'gro bar byed do/_/mtshan mo me tog zum pa dang snga dro'i dus su bya rnams skad 'byin pa la sogs pa la brten nas 'jig rten 
[\[204a.7\]]pas nyin mtshan shes par byed do/_/yang dag par rdzogs pa'i sangs rgyas gzhan rnams la ci'i phyir 'di lta bu med pa yin nam/_med pa ni ma yin te/_de rnams kyis kyang dgongs par gyur na stong phrag bcu'i 'jig rten gyi khams su gyur pa'am de bas lhag par yang 'od 'phro bar 
[\[204b\]]
[\[204b.1\]]byed do/_/slar yang bcom ldan 'das bkra shis bzang po sngar gyi don du gnyer ba'i dbang gis te/_gzhan gyi 'od 'dom gang ba bzhin no/_/sku'i 'od kyis rgyun mi 'chad pa nyid du stong phrag bcu'i 'jig rten gyi khams khyab par byas nas gnas so/_/de'i byang chub sems dpa'i spyod pa'i dus 
[\[204b.2\]]na thams cad sgrol bzhin du bdag nyid gnas so/_/de'i bu dang bu mor bcas pa ri bo b+ha ga bzhin du ri la bzhugs so/_/de nas mche ba gcig pa gdug pa can gyi gnod sbyin zhig gis skyes bu chen po sbyin pa gtong zhes thos nas bram ze'i gzugs kyis nye bar song ste sems dpa' chen po'i drung 
[\[204b.3\]]du bu dang bu mo slong ngo /_/sems dpa' chen pos bram ze la bu dang bu mo sbyin no zhes bsams nas dga' ba dang tshim pas chu'i mthar thug pa'i sa rnams g.yos so/_/de nas gnod sbyin 'chag pa'i gnas kyi mthar tsog pur rgyab rten la 'dug ste sems dpa' chen po la lta zhing 'dug go/_/
[\[204b.4\]]de la des bu dang bu mo byin pa dang des la phug za ba bzhin du bu dang bu mo zos nas/_gnod sbyin gyis skyes bu chen po de la blta ste/_kha gdangs nas me 'bar ba bzhin du khrag gi rgyun 'bab bo/_//de'i kha mthong nas kyang skra'i rtse mo tsam gyi yid mi bde ba yang ma skyes par ngas byin pa shin tu 
[\[204b.5\]]legs pa gcig go zhes sems so/_/slar yang lus la mchog tu dga' ba chen po skyes so/_/de dag 'di la byin pa'i bsod nams kyi phan yon gyis ma 'ongs pa na 'di lta bu'i rim pa'i 'od zer 'phro bar don du gnyer ro/_/de la don du gnyer ba'i rgyu mtshan gyis sangs rgyas su gyur 
[\[204b.6\]]nas sku'i 'od de phyi rol du 'phro zhing de rnams la khyab par gnas so/_/gzhan yang 'di'i sngar gyi mdzad pa yod pas de byang chub sems dpa'i dus su sangs rgyas gcig gi sku gdung gi mchod rten mthong nas sangs rgyas 'di'i sku gdung la bdag gis 'tsho ba yongs su btang na rigs sa 
[\[204b.7\]]snyam nas shing ras kyis dkris pa bzhin du lus thams cad gos gzhan gyis dkris shing rin po che'i cod pan gyon nas 'bum phrag gcig ri ba'i gser gyi snod du mar gyis bkang ste der ras 'de stong phrag brgya btsugs nas mar me sbar te mgo'i steng du bzhag cing lus thams cad kyang 'bar 
[\[205a\]]
[\[205a.1\]]bar byas nas sku gdung gi mchod rten la bskor ba byed do/_/de ltar mtshan thog thag snga dro'i skya rengs shar gyi bar du 'bad pa byed pa nyid kyi ba spu'i khung bu tsam yang dro bar ma gyur te pad ma'i tshal du bzhugs pa bzhin no/_/chos zhes bya ba 'di rang nyid bsrung na chos bsrungs par 
[\[205a.2\]]'gyur ro/_/de'i phyir gsungs pa/_chos bzhin bsrung na chos spyod de/_/chos kyis bsgral na chos bzhin thob/_/legs par bsgral na chos phan yon/_/chos spyod ngan 'gror mi 'gro'o/_/'di'i las kyi 'bras bu bcom ldan 'das de'i sku'i 'od kyis stong phrag bcu'i 'jig rten 
[\[205a.3\]]gyi khams khyab cing gnas so/_/de'i tshe bdag cag ni byang chub sems dpa' shin tu sred pa zhes bya ba'i bram zer gyur to/_/des ston pa mgron du gnyer ba'i phyir drung du song ste chos snyan po'i bshad pa thos nas btsun pa sang bdag gi gdugs tshod la byon par zhu zhes zhus so/_/bram 
[\[205a.4\]]zes dge slong du tsam dgos zhes gsungs pa dang /_btsun pa 'khor dang bcas pa'i dge 'dun du tsam bdog ces zhus so/_/de'i tshe ston pa'i 'dus pa dang po nyid tsam yod do/_/de'i phyir bye ba stong phrag brgya yod ces gsungs so/_/btsun pa 'khor thams cad dang bcas pa bdag gi 
[\[205a.5\]]khang par gdugs tshod la byon par zhu zhes zhus pa dang /_bcom ldan 'das kyis gnang ste bram zes sang don du gnyer cig_/khang par 'gro zhing bsams pa/_bdag gis dge slong 'di rnams la thug pa dang zan dang gos la sogs pa 'bul bar nus so/_/bzhugs pa'i gnas ji lta bu zhes 
[\[205a.6\]]bsams so/_/dpag tshad brgyad khri bzhi stong gi steng na gnas pa'i lha'i rgyal po'i la ba dmar po'i rdo leb la bzhugs pa na dro bar gyur te/_brgya byin gang zhig bdag gi gnas 'di 'dor ba'i sems su zhig la yod snyam pa dang /_lha'i dbang pos lha'i mig gis bltas pas skyes bu 
[\[205a.7\]]chen po de mthong nas/_'di ltar shin tu sred pa'i bram zes sangs rgyas la sogs pa dge slong gi dge 'dun mgron du gnyer te/_bzhugs pa'i gnas kyang bsams kyi/_bdag kyang der phyin nas bsod nams kyi cha len par rigs so snyam nas shing mkhan gyi gzugs su sprul te/_ste'u 
[\[205b\]]
[\[205b.1\]]dang dgra sta blangs te skyes bu chen po'i mdun du gnas par gyur nas/_gang su zhig kho bo la gla byin te las ka byed pa yod ces smras so/_/skyes bu chen pos gzigs te/_gang zhig las ka byed nus zhes gsung ba dang /_bdag gis mi shes pa'i bzo med do/_/khang pa'am/_
[\[205b.2\]]bsti gnas sam/_gang zhig cung zad byed pa'i bzo de bdag gis byed kyang yang nus so zhes zer ro/_/byang chub sems dpas smras pa/_de'i phyir nga la las su bya ba yod do/_/kho bos sang 'phags pa las bye ba phrag brgya pa'i dge slong gi dge 'dun mgron du gnyer to/_/
[\[205b.3\]]de rnams bzhugs pa'i gnas byed par nus sam/_smras pa bdag gis bgyi'o/_/bdag la gla ster bar nus sam/_bu bdag gis nus so/_/legs so zhes bya ba legs par byas so/_/phyin nas sa phyogs gcig bltas nas dpag tshad bcu gnyis sam bcu gsum 
[\[205b.4\]]pa'i tshad kyis phyogs gcig tu zad par sngon po'i dkyil 'khor bzhin du steng mnyam par byas so/_/des 'di rnams kyi gnas tsam du rin po che sna bdun las byung ba'i bsti gnas sa 'og nas phyung nas bya'o zhes bsam zhing blta'o/_/de ma thag par sa gzhi brtol nas bsti gnas 
[\[205b.5\]]grub bo/_/de ni gser las byung ba'i ka ba rnams la dngul las byung ba'i ka zhu'i steng du gser las byung ba'i gdung ngo /_/nor bu'i ka ba la byi ru'i rang bzhin no/_/byi ru'i ka ba la nor bu'i rang bzhin no/_/rin po che sna bdun las byung ba'i ka ba la rin po che sna bdun las byung ba'i 
[\[205b.6\]]ka zhu nyid do/_/de nas bsti gnas kyi bar bar du g.yer kha'i dra ba 'phyang ba la blta zhing de bltas tsam nyid na dra ba 'phyang ba/_gang la rlung gis bskyod pa de la yan lag lnga pa'i rol mo sgra snyan sgrogs te/_lha'i glu dbyangs sgrogs pa bzhin no/_/bar bar du spos kyi phreng ba dang me 
[\[205b.7\]]tog gi phreng ba 'phyang ba la sems shing phreng ba 'phyang ba la'o/_/bye ba stong phrag brgya'i dge slong gi dge 'dun gyi grangs kyis stan dang rgyab rten rnams sa gzhi la brten nas byung bar bsams so/_/de ma thag tu sa'i steng du grub bo/_/mtshams dang mtshams rnams su re rer chu'i snod 
[\[206a\]]
[\[206a.1\]]chen po grub pa bsams so/_/chu'i snod chen po de rnams grub bo/_/de dag thams cad sprul nas bram ze'i drung du song nas 'phags pa 'dir byon la bsti gnas gzigs mdzod/_bdag la gla sbyin par rigs so zhes zhus nas skyes bu chen po gshegs te bsti 
[\[206a.2\]]gnas gzigs nas de ma thag tu brgya byin mi snang bar gyur to/_/gzigs pa tsam na lus thams cad kha dog lnga dang ldan pa la dga' ba rgyun mi 'chad par 'phro bar gyur to/_/de nas bsti gnas gzigs nas 'di ltar yid la bsams so/_/bsti gnas 'di mir gyur pas 
[\[206a.3\]]bsgrubs pa ma yin no/_/slar yang bdag gi lhag pa'i bsam pa dang bdag gi yon tan rtogs pas nges par brgya byin gyi stan dro bar gyur nas brgya byin lha'i rgyal pos bsti gnas 'di byas par gyur to/_/de nas slar yang 'di lta bu'i tshul gyi bsti gnas su nyi ma gcig nyid 
[\[206a.4\]]la sbyin pa gtong ba ni bdag gi rigs pa ma yin no/_/nyi ma bdun du bdag gis ster bar bsams so/_/phyi rol gyi sbyin pas ji tsam gyis kyang byang chub sems dpa' rnams dgyes par mi nus so/_/rgyan gyis brgyan pa'i mgo bo bcad pa dang dri ma med pa'i mig bton pa dang 
[\[206a.5\]]snying gi sha bregs pa'am bcad nas byin pa'i dus su byang chub sems dpa' btang ba'i dgyes par 'gyur ro/_/bdag cag byang chub sems dpa' rnams kyi yang sha si bi'i skyes rabs las nyi ma re rer dong tse khal lnga lnga ri ba'i rin gyis nyos nas sgo bzhi dang grong khyer gyi dbus 
[\[206a.6\]]su sbyin pa gtong ngo /_/de'i sbyin pa de gtong bas yongs su tshim pa med do/_/slar yang gang gi tshe brgya byin lha'i rgyal po bram ze'i gzugs kyis 'ongs nas mig bslangs so/_/de'i tshe de'i mig bton nas ster ba nyid kyis dgyes par 'gyur ro/_/skra'i rtse mo tsam yang 
[\[206a.7\]]sems la sdug bsngal bar mi 'gyur ro/_/de bzhin du sbyin pa'i rgyus byang chub sems dpa' la tshim pa med do/_/de'i phyir skyes bu chen po de yang zhag bdun du bdag gis bye ba stong phrag brgya'i grangs kyi dge slong gi dge 'dun rnams la sbyin pa gtong bar rigs so zhes bsams 
[\[206b\]]
[\[206b.1\]]so/_/de'i bsti gnas su bzhugs nas zhag bdun du dga' ba pA na zhes bya ba'i sbyin pa byin no/_/dga' ba can zhes pa ni ches che ba'i snod shin tu che ba 'o mas bkang nas tshang bang chen po'i steng du bzhag nas mes 'o ma shin tu bska bar bskol te 'bras cung zad btab nas 
[\[206b.2\]]btsos te sbrang dang dkar ba'i phye ma dang mar gsar pa rnams btsos pa'i bza' ba'i 'o thug ni dga' ba bA na zhes brjod do/_/mi rnams kyis 'dren par ma nus na lha rnams kyis kyang bar bar du 'dren no/_/dpag tshad bcu gnyis sam bcu gsum pa'i tshad kyi gnas su dge 
[\[206b.3\]]slong rnams ma shong na/_slar yang dge slong de rnams rang rang gi mthus bzhugs so/_/zhag bdun gyi mthar dge slong thams cad kyi lhung bzed bkrus nas sman gyi phyir du mar gsar pa dang zhun mar dang sbrang dang bu ram bskol ba'i chu rnams kyis lhung bzed bkang nas chos 
[\[206b.4\]]gos gsum dang bcas pa phul lo/_/dge 'dun gzhon nu rnams kyis dge slong gis thob pa'i chos gos kyi rgyu'i ras 'bum phrag gcig ri ba thob par gyur to/_/ston pas rjes su yi rang ba mdzad do/_/skyes bu 'dis 'di lta bu'i tshul gyis sbyin pa chen po byin no/_/gang 
[\[206b.5\]]gi don du 'gyur zhes rtog par byed do/_/ma 'ongs pa'i bskal pa 'bum phrag gcig lhag pa'i grangs med pa gnyis 'das pa na gau ta ma zhes bya ba'i sangs rgyas su 'gyur zhes gzigs te/_skyes bu chen po bos nas khyod kyi dus 'di rnams 'das nas gau ta ma zhes bya ba'i 
[\[206b.6\]]sangs rgyas su 'gyur ro zhes lung bstan no/_/skyes bu chen pos lung bstan pa thos nas bdag ni sangs rgyas su 'gyur bas/_bdag khyim na gnas pa la don med kyis rab tu 'byung ngo snyam du bsams so/_/de de lta bu'i tshul dang ldan pas mchil ma dor ba bzhin 
[\[206b.7\]]du khyim spangs nas ston pa'i drung du rab tu byung zhing byung nas sangs rgyas kyi gsung rab bslabs nas mngon par shes pa dang /_snyoms par 'jug pa bskyed de/_tshe'i mthar tshangs pa'i 'jig rten du skyes so/_/gzhan yang bcom ldan 'das bkra shis bzang po'i grong 
[\[207a\]]
[\[207a.1\]]khyer mchog ces bya bar gyur to/_/yab ni mchog gi rgyal po'o/_/yum ni mchog ma zhes bya ba'o/_/ltang bzang dang chos kyi sde gnyis ni nyan thos kyi mchog go/_/bskyang ba zhes bya ba ni nye gnas so/_/zhi byed len dang /_mya ngan med gnyis ni nyan thos ma'i mchog go/_/byang chub shing ni 
[\[207a.2\]]klu shing ngo /_/sku'i mtho tshad du khru brgyad cu rtsa brgyad pa'o/_/stong phrag dgu bcu'i lo ni sku tshe'i tshad do/_/stong phrag dgu bcu bzhugs nas mya ngan las 'das so/_/sangs rgyas mya ngan las 'das nas slar yang de ma thag par stong phrag bcu'i khor yug gi phyogs kun mun par gyur to/_/khor yug 
[\[207a.3\]]thams cad kyi mi rnams cho nges chen po 'debs so/_/kauN+Di n+ya 'og tu ni/_/'jig rten 'dren pa bkra shis bzang /_/'jig rten nang gi mun bsal nas/_/chos kyi snang ba'i 'od bkye'o/_/de bzhin du stong phrag bcu'i 'jig rten gyi khams mun nag tu byas nas mya ngan las 'das so/_/bcom ldan 'das de'i 'og 
[\[207a.4\]]gi char yid [{]bzangs [,]bzang [}]zhes bya ba'i ston pa byon no/_/de'i yang nyan thos kyi 'dus pa gsum ste/_'dus pa dang po la bye ba stong phrag brgya'i dge slong ngo /_/'dus pa gnyis pa la gser gyi ri la bye ba stong phrag dgu bcu'o/_/gsum pa la bye ba stong phrag brgyad cu'o/_/de'i tshe sems dpa' chen po klu'i rgyal 
[\[207a.5\]]po mnyam med ces bya bar gyur to/_/rdzu 'phrul gyi mthu dang ldan zhing des sangs rgyas byon pa thos nas gnyen gyi grogs rnams 'khor du byas te/_klu'i gnas nas 'thon te/_bye ba stong phrag brgya'i dge slong gi 'khor dang bcas pa'i bcom ldan 'das la lha'i rol mos nye bar mchod nas sbyin pa chen po phul lo/_/so so la 
[\[207a.6\]]lha'i gos gnyis gnyis phul bas skyabs su 'gro ba'i tshul khrims la gnas so/_/de yang ston pa des ma 'ongs pa na sangs rgyas su 'gyur bar lung bstan no/_/bcom ldan 'das de'i grong khyer dge ba can zhes bya bar gyur te/_legs byin zhes bya ba'i rgyal po ni yab bo/_/dpal ldan ma zhes bya ba ni yum mo/_/nges 
[\[207a.7\]]'gro dang goms byed ni nyan thos kyi mchog go/_/'char byed ni nye gnas so/_/nyan pa dang nye bar nyan pa gnyis ni nyan thos ma'i mchog go/_/byang chub kyi shing ni klu shing ngo /_/sku'i mtho tshad du khru drug cu'o/_/sku tshe'i tshad ni lo stong phrag dgu bcu'o/_/bkra shis bzang po'i 'og tu ni/_/'dren pa thugs bzang zhes 
[\[207b\]]
[\[207b.1\]]bya ba/_/chos rnams kun la mtshungs med pa/_/sems can kun gyi mchog yin no/_/de'i yang 'og gi char nam gru can gyi ston pa zhes bya ba byon no/_/de'i 'dus pa gsum du 'gyur te/_'dus pa dang po la bgrang du med pa zhes bya ba'o/_/gnyis pa la bye ba stong phrag brgya'i dge slong ngo /_/de bzhin du gsum pa yang ngo /_/de'i 
[\[207b.2\]]tshe byang chub sems dpa' lhag pa'i lha zhes bya ba'i bram zer gyur to/_/ston pa'i chos bshad pa thos nas skyabs su 'gro ba'i tshul khrims la gnas so/_/mgo'i steng du thal mo sbyar nas ston pa la de'i nyon mongs rnams spong ba'i bsngags pa brjod nas bla gos kyis mchod pas de yang sangs rgyas su 'gyur ro zhes 
[\[207b.3\]]lung bstan to/_/slar yang de'i bcom ldan 'das kyi grong khyer ni nam gru bzang ldan zhes bya bar gyur to/_/yab ni shin tu rgyas pa zhes bya ba'i rgyal po'o/_/yum ni shin tu rgyas ma zhes bya ba'o/_/chu lha dang lha tshangs pa ni nyan thos kyi mchog go/_/yang dag 'byung zhes bya ba ni nye gnas so/_/bzang mo dang legs bzang mo 
[\[207b.4\]]ni nyan thos ma'i mchog go/_/byang chub kyi shing ni klu shing ngo /_/sku mtho tshad du khru brgyad cu'o/_/sku tshe'i tshad ni lo stong phrag drug cu'o/_/thugs bzang gi ni 'og tu ni/_/'dren pa nam gru can zhes bya/_/mtshungs pa med cing dpe med par/_/rgyal ba mnyam med mchog tu gyur/_/de'i 'og gi char mdzes byed ces bya ba'i 
[\[207b.5\]]ston pa byon no/_/de'i 'dus pa gsum du gyur te/_'dus pa dang po la bye ba brgya'i dge slong ngo /_/gnyis pa la bye ba dgu bcu'o/_/gsum pa la bye ba brgyad cu'o/_/de'i tshe byang chub sems dpa' mi pham pa zhes bya ba'i bram zer gyur to/_/ston pa'i chos bstan pa thos nas skyabs su 'gro ba'i tshul khrims la 
[\[207b.6\]]gnas so/_/sangs rgyas la sogs pa'i dge slong gi dge 'dun la sbyin pa chen po btang ngo /_/des yang sangs rgyas su 'gyur bar lung bstan no/_/slar yang bcom ldan 'das de'i grong khyer chos bzang zhes bya bar gyur to/_/yab ni chos bzang rgyal po'o/_/yum ni chos bzang ma zhes bya ba'o/_/mtshungs med dang 
[\[207b.7\]]legs spyan ni nyan thos kyi mchog go/_/yid ldan ni nye gnas so/_/rig ma dang legs skyes ma ni nyan thos ma'i mchog go/_/byang chub kyi shing ni klu shing nyid do/_/sku mtho tshad du khru lnga bcu rtsa brgyad do/_/sku tshe'i tshad ni lo stong phrag dgu bcu'o/_/nam gru can gyi 'og tu ni/_/'dren pa mdzes byed ces bya ba/_/mnyam 
[\[208a\]]
[\[208a.1\]]par bzhag cing thugs ni zhi/_/gang zag zla med mtshungs med do/_/de'i 'og gi char bskal pa grangs med pa gcig 'das nas bskal pa gcig gi nang du sangs rgyas gsum byon no/_/thugs ldan mthong ba dang /_pad ma dang mi sbyin no/_/bcom ldan 'das thugs ldan mthong gi 'dus pa 
[\[208a.2\]]gsum du gyur te/_dang po la dge slong 'bum phrag gcig go/_/gnyis pa la 'bum phrag bdun no/_/gsum pa la 'bum phrag drug go/_/de nas byang chub sems dpa' gnod sbyin gcig tu gyur to/_/rdzu 'phrul dang mthu chen po dang ldan pa'i bye ba stong phrag brgya du ma'i gnod sbyin rnams kyi bdag 
[\[208a.3\]]por gyur to/_/des bcom ldan 'das byon pa thos nas 'ongs te sangs rgyas la sogs pa'i dge slong gi dge 'dun la sbyin pa chen po btang ngo /_/ston pas kyang ma 'ongs pa'i sangs rgyas su 'gyur ro zhes lung bstan no/_/gzhan yang bcom ldan 'das thugs ldan mthong gi grong khyer ni la ba can zhes bya bar 
[\[208a.4\]]'gyur ro/_/yab ni grags ldan rgyal po'o/_/yum ni grags 'dzin ma'o/_/nges bzang dang yid ldan ni nyan thos kyi mchog go/_/chu lha ni nye gnas so/_/legs mdzes dang yid bzang ma ni nyan thos ma'i mchog go/_/byang chub kyi shing ni srid sgrub kyi shing ngo /_/sku'i mtho tshad khru lnga bcu rtsa brgyad do/_/'bum phrag gcig 
[\[208a.5\]]gi lo ni sku tshe'i tshad do/_/mdzes byed kyi ni 'og tu ni/_/rkang gnyis mchog gi rdzogs sangs rgyas/_/thugs bzang mthong dang 'chi med grags/_/gzi brjid ldan zhing ring mthong ngo /_/de'i 'og gi char pad ma zhes bya ba'i ston pa byon no/_/de'i yang 'dus pa gsum du 'gyur te/_'dus pa dang po la bye ba 'bum phrag gcig gi dge 
[\[208a.6\]]slong ngo /_/gnyis pa la 'bum phrag gsum mo/_/gsum pa la grong med pa'i dgon par gnas tshal chen po na dge slong 'bum phrag gnyis gnas so/_/de'i tshe de bzhin gshegs pa yang de'i nags tshal chen por bzhugs pa'i tshe byang chub sems dpa' seng ger skyes par gyur to/_/ston pas 'gog pa la snyoms par 
[\[208a.7\]]zhugs so/_/zhugs par mthong nas sems rab tu dang bas phyag byas nas bskor ba byas te/_dga' ba dang yid bde ba skyes so/_/lan gsum du seng ge'i sgra sgrogs so/_/zhag bdun du sangs rgyas kyi phyir du dga' ba ma spangs pas dga' ba dang bde ba nyid kyi spyod yul du ma phyin par srog yongs su btang ngo snyam ste 
[\[208b\]]
[\[208b.1\]]blta zhing 'dug go/_/ston pa zhag bdun nas 'gog pa'i snyoms par 'jug pa las langs nas/_seng ge la blta zhing dge slong gi dge 'dun rnams kyis kyang sems dang bar byas nas dge 'dun la phyag byed do zhes brjod cing dge slong gi dge 'dun shog ces bsams te dge slong rnams de ma thag tu byon no/_/
[\[208b.2\]]seng ges dge 'dun la sems rab tu dang bar byed do/_/ston pas de'i sems la brtags te ma 'ongs pa na sangs rgyas su 'gyur ro zhes lung bstan no/_/slar yang bcom ldan 'das pad ma'i grong ni tsam pa ka zhes bya bar 'gyur ro/_/yab ni pad ma'i rgyal po'o/_/yum ni mtshungs med ma zhes bya'o/_/
[\[208b.3\]]sA la dang u pa sA la ni nyan thos kyi mchog go/_/chu lha zhes bya ba ni nye gnas so/_/dga' ma dang shin tu dga' ma ni nyan thos ma'i mchog go/_/byang chub kyi shing ni sro na'i shing ngo /_/sku'i mtho tshad du khru lnga bcu rtsa brgyad do/_/sku tshe'i tshad ni lo stong phrag gcig go/_/thugs ldan mthong gi 'og tu ni/_/rkang 
[\[208b.4\]]gnyis mchog gi rdzogs sangs rgyas/_/mtshan ni pad ma zhes bya ba/_/gang zag zla med mtshungs med do/_/de'i 'og tu mi sbyin zhes bya ba'i ston pa byon no/_/de'i yang 'dus pa gsum du 'gyur te/_'dus pa dang po la bye ba stong phrag brgya'i dge slong ngo /_/gnyis pa la bye ba 'bum phrag dgu 
[\[208b.5\]]bcu'o/_/gsum pa la bye ba brgyad cu dang 'bum phrag gcig go/_/de'i tshe byang chub sems dpa' drang srong gis rab tu byung ste mngon par shes pa lnga dang snyoms par 'jug pa brgyad po dbang du gyur te sangs rgyas la sogs pa'i dge slong gi dge 'dun la sbyin pa chen po btang nas/_tsan 
[\[208b.6\]]dan dmar pos mchod nas de yang des ma 'ongs pa na sangs rgyas par 'gyur ro zhes lung bstan to/_/bcom ldan 'das de'i grong khyer ni 'byor ldan zhes bya bar 'gyur ro/_/yab ni blo gros bzang po zhes bya ba'i rgyal po'o/_/yum ni yid ldan ma zhes bya ba'o/_/sA la bzang po dang rgyal byed 
[\[208b.7\]]bshes gnyen ni nyan thos kyi mchog go/_/gnas mchog ni nye gnas so/_/mchog ma dang 'bras bu can ma ni nyan thos ma'i mchog go/_/byang chub kyi shing ni sro na chen po'o/_/sku'i mtho tshad du khru brgyad cu rtsa brgyad pa'o/_/sku tshe'i tshad ni lo stong phrag dgu bcu'o/_/pad ma yi ni 
[\[209a\]]
[\[209a.1\]]'og tu ni/_/rkang gnyis mchog gi rdzogs sangs rgyas/_/mtshan ni mi sbyin zhes bya ba/_/gang zag zla med mtshungs med do/_/sangs rgyas mi sbyin gyi 'og gi char 'di nas bskal pa 'bum phrag gcig gi mgo nas brtsams te bskal pa gcig nyid kyi 
[\[209a.2\]]nang du sangs rgyas pad ma mchog ces bya ba byon no/_/de'i yang 'dus pa gsum du 'gyur te/_'dus pa dang po la bye ba stong phrag brgya'i dge slong ngo /_/gnyis pa la bai b+hA ra'i ri la bye ba stong phrag dgu bcu'o/_/gsum pa la bye ba stong phrag brgyad cu'o/_/de'i tshe byang chub sems 
[\[209a.3\]]dpa' ral pa can zhes bya ba'i yul 'khor chen por skyes so/_/sangs rgyas la sogs pa'i dge 'dun rnams la chos gos dang bcas pa'i sbyin pa chen po btang ngo /_/de yang des ma 'ongs pa na sangs rgyas par 'gyur ro zhes lung bstan no/_/gzhan yang bcom ldan 'das pad ma mchog gi 
[\[209a.4\]]dus su mu stegs zhes bya ba'i ming yang med do/_/lha dang mi thams cad sangs rgyas la skyabs su 'gro ba'o/_/de'i grong khyer ni dang ba ldan zhes bya bar 'gyur ro/_/yab ni kun dga' bo zhes bya ba'i rgyal po'o/_/yum ni legs ma zhes bya ba'o/_/lha'i spyan dang legs skyes ni nyan thos kyi mchog go/_/
[\[209a.5\]]yid bzang zhes bya ba ni nye gnas so/_/grogs med ma dang mtshungs med ma ni nyan thos ma'i mchog go/_/byang chub kyi shing ni shA la'i shing nyid do/_/sku'i mtho tshad du khru brgyad cu rtsa brgyad do/_/sku'i 'od kun nas 'khor ba la dpag tshad bcu gnyis so/_/sku tshe'i tshad ni lo 'bum phrag gcig 
[\[209a.6\]]go/_/mi sbyin gyi ni 'og nyid du/_/rkang gnyis mchog gi rdzogs sangs rgyas/_/rgyal ba pad ma mchog zhes pa/_/mi 'khrugs rgya mtsho lta bu'o/_/de'i 'og gi char bskal pa stong phrag gsum 'das nas/_blo gros bzang po dang legs skyes zhes bya ba ni bskal pa gcig gi nang du sangs rgyas 
[\[209a.7\]]gnyis su gyur to/_/blo gros bzang po'i yang nyan thos kyi 'dus pa gsum du 'gyur te/_'dus pa dang po la grong khyer blta na sdug ces bya ba na bye ba brgya'i zag pa zad pa'o/_/'dus pa gnyis pa la yang bye ba dgu bcur 'gyur ro/_/'dus pa gsum pa la ni bye ba brgyad cu'o/_/de'i tshe 
[\[209b\]]
[\[209b.1\]]byang chub sems dpa' lus mchog ces bya ba bram ze'i khye'ur gyur to/_/sa'i 'og tu gter du bcug pa nyid bye ba brgyad cu'i nor rnams spel nas sangs rgyas la sogs pa'i dge slong gi dge 'dun la sbyin pa chen po phul te chos mnyan nas skyabs su 'gro ba'i sdom pa la gnas so/_/
[\[209b.2\]]rab tu byung nas nags tshal du byon no/_/de yang ma 'ongs pa na sangs rgya bar lung bstan no/_/bcom ldan 'das blo gros bzang po'i grong khyer ni blta na sdug ces bya bar gyur to/_/yab ni legs sbyin zhes bya ba'i rgyal po'o/_/yum ni legs sbyin ma zhes bya ba'o/_/nges 'byung dang thams 
[\[209b.3\]]cad 'dod ni nyan thos kyi mchog go/_/rgya mtsho zhes bya ba ni nye gnas so/_/dga' ma dang shin tu dga' ma ni nyan thos ma'i mchog go/_/byang chub kyi shing ni shing nI pa chen po'o/_/sku mtho tshad du khru brgyad cu rtsa brgyad do/_/sku tshe'i tshad ni lo stong phrag dgu bcu'o/_/pad ma mchog gi 'og tu ni/_/
[\[209b.4\]]'dren pa blo bzang zhes bya ba/_/'od zer drag cing ring la sems/_/thub pa 'jig rten kun gyi mchog_/de'i 'og gi char legs skyes zhes bya ba'i ston pa byon no/_/de'i yang nyan thos kyi 'dus pa gsum du gyur te/_'dus pa dang po la dge slong stong phrag drug cu'o/_/gnyis pa la stong 
[\[209b.5\]]phrag lnga bcu'o/_/gsum pa la stong phrag bzhi bcu'o/_/de'i tshe byang chub sems dpa' 'khor los sgyur ba'i rgyal por gyur te/_sangs rgyas byon zhes thos nas nye bar song ste/_chos thos nas sangs rgyas la sogs pa'i dge 'dun la rin po che sna bdun dang bcas pa'i gling chen po 
[\[209b.6\]]bzhi'i rgyal srid sbyin par btang nas/_ston pa'i drung du rab tu byung ngo /_/yul thams cad na gnas pa'i yul du skyes pa'i nor blangs nas gtsug lag khang rnams rdzogs par bya ste/_sangs rgyas la sogs pa'i dge slong rnams la sbyin pa chen po phul lo/_/de yang ma 'ongs pa na ston pas sangs 
[\[209b.7\]]rgyas par 'gyur ro zhes lung bstan no/_/bcom ldan 'das de'i grong khyer ni bkra shis bzang po zhes bya bar gyur to/_/yab ni drag po zhes bya ba'i rgyal po'o/_/yum ni 'od ldan ma zhes bya ba'o/_/blta na sdug dang lha gnyis ni nyan thos kyi mchog go/_/mi sbyin ni nye gnas so/_/glu ma dang glu ma'i phreng ba 
[\[210a\]]
[\[210a.1\]]dang bcas pa ni nyan thos ma'i mchog go/_/byang chub kyi shing ni 'od ma chen po'o/_/de'i nang bug pa phra mo can no/_/sdong po ni sdug po'o/_/steng na yal ga rma bya'i gdugs ltar mdzes pa'i 'dab ma can no/_/bcom ldan 'das de'i sku'i mtho tshad du khru lnga bcu'o/_/sku tshe'i tshad ni 
[\[210a.2\]]lo stong phrag dgu bcu'o/_/snying po'i bskal pa de nyid la/_/'dren pa legs skyes zhes bya ba/_/khyu mchog dpung pa seng ge'i 'gram/_/ring la sems zhing gzhal du med/_/de'i 'og gi char 'di nas bskal pa brgya dang [{]bcwa [,]bco [}]brgyad kyi mgo nas brtsams nas bskal pa gcig la dga' 
[\[210a.3\]]mthong dang /_don mthong dang /_chos mthong ste sangs rgyas gsum byon no/_/dga' mthong gi yang nyan thos 'dus pa gsum du 'gyur te/_'dus pa dang po la bye ba stong phrag brgya'i dge slong ngo /_/gnyis pa la bye ba dgu bcu'o/_/gsum pa la bye ba brgyad cu'o/_/de'i tshe byang chub sems dpa' 'od 
[\[210a.4\]]srung zhes bya ba'i bram ze'i khye'ur gyur to/_/rig byed gsum gyi pha rol tu phyin nas ston pa'i chos bstan pa thos te bye ba stong phrag brgya'i nor yongs su btang nas dge 'dun gyi gtsug lag khang byed cing skyabs su song nas tshul khrims la gnas so/_/de nas ston pas bskal pa brgya dang [{]bcwa [,]bco [}]brgyad 
[\[210a.5\]]'das nas sangs rgyas su 'gyur ro zhes lung bstan no/_/bcom ldan 'das de'i grong khyer ni yid ldan zhes bya bar gyur to/_/yab ni legs sbyin zhes bya ba'i rgyal po'o/_/yum ni zla ba ma zhes bya ba'o/_/bskyangs pa dang kun mthong gnyis ni nyan thos kyi mchog go/_/mdzes byed ni nye gnas so/_/
[\[210a.6\]]legs skyes ma dang chos sbyin ma gnyis ni nyan thos ma'i mchog go/_/byang chub kyi shing ni pri yaM ku'i shing ngo /_/sku'i mtho tshad du khru brgyad cu'o/_/sku tshe'i tshad ni lo stong phrag dgu bcu'o/_/legs skyes kyi ni 'og tu ni/_/rang byung 'jig rten 'dren pa nyid/_/mtshungs dang mi mtshungs ring 
[\[210a.7\]]du sems/_/dga' mthong grags pa chen po'o/_/de'i 'og gi char bcom ldan 'das don mthong zhes bya ba byon no/_/de'i yang nyan thos kyi 'dus pa gsum du 'gyur te/_'dus pa dang po la 'bum phrag dgu bcu rtsa brgyad kyi dge slong ngo /_/gnyis pa la 'bum phrag brgyad cu rtsa 
[\[210b\]]
[\[210b.1\]]brgyad do/_/de bzhin du gsum pa la yang ngo /_/de'i tshe byang chub sems dpa' mtshams bzang zhes bya ba rdzu 'phrul dang ldan pa'i dka' thub par gyur to/_/lha'i 'jig rten gyi man dA ra ba'i me tog gi gdugs blangs nas ston pa la mchod do/_/de yang des lung bstan 
[\[210b.2\]]to/_/bcom ldan 'das de'i grong khyer ni mdzes byed ces bya bar gyur to/_/yab ni rgya mtsho zhes bya ba'i rgyal po'o/_/yum ni blta na sdug ma'o/_/zhi ba dang nye bar zhi ba ni nyan thos kyi mchog go/_/'jigs med ni nye gnas so/_/chos ma dang chos bzang ma ni nyan thos ma'i 
[\[210b.3\]]mchog go/_/byang chub kyi shing ni tsam pa ka'i shing ngo /_/sku'i mtho tshad du khru brgyad cu rtsa brgyad do/_/sku'i 'od kun nas 'khor ba la dus thams cad du dpag tshad gcig gi bar du khyab cing gnas so/_/sku tshe'i tshad ni lo 'bum phrag gcig go/_/snying po'i bskal pa de nyid 
[\[210b.4\]]la/_/don mthong mi yi khyu mchog ni/_/mun pa chen po bsal nas ni/_/yang dag byang chub mchog thob bo/_/de'i 'og gi char chos mthong zhes bya ba'i ston pa byon no/_/de'i yang nyan thos 'dus pa gsum du 'gyur te/_'dus pa dang po la bye ba brgya'i dge slong ngo /_/gnyis pa 
[\[210b.5\]]la bye ba bdun cu'o/_/gsum pa la bye ba brgyad cu'o/_/de'i tshe byang chub sems dpa' lha'i rgyal po brgya byin du gyur to/_/lha'i dri bzang dang me tog dang lha'i rol mo rnams kyis mchod de/_de yang ma 'ongs pa na sangs rgya bar lung bstan to/_/bcom ldan 'das de'i grong khyer ni 
[\[210b.6\]]skyabs zhes bya bar gyur to/_/yab ni skyabs kyi rgyal po zhes bya'o/_/yum ni shin tu dga' ma zhes bya ba'o/_/pad ma dang lhar gyur pa ni nyan thos kyi mchog go/_/legs spyan zhes bya ba ni nye gnas so/_/dge ma dang bden ma zhes bya ba ni nyan thos ma'i mchog go/_/byang chub kyi shing ni pim pa dzA 
[\[210b.7\]]la'i shing ngo /_/sku'i mtho tshad du khru brgyad cu'o/_/sku tshe'i tshad ni lo 'bum phrag gcig go/_/snying po'i bskal pa de nyid la/_/chos mthong grags pa chen po yis/_/mun pa chen po bcom nas ni/_/lha dang bcas pa snang bar mdzad/_/de'i 'og gi char 'di nas bskal pa dgu bcu rtsa bzhi nas mgo 
[\[211a\]]
[\[211a.1\]]brtsams nas bskal pa gcig la don grub zhes bya ba'i sangs rgyas gcig byon no/_/de'i yang nyan thos kyi 'dus pa gsum du 'gyur te/_'dus pa dang po la bye ba 'bum phrag gcig gi dge slong ngo /_/gnyis pa la bye ba dgu bcu'o/_/gsum pa la bye ba brgyad cu'o/_/de'i tshe byang chub sems dpa' gzi 
[\[211a.2\]]brjid drag po dang /_mngon par shes pa'i stobs dang ldan pa'i dka' thub pa bkra shis bzang po zhes bya bar gyur to/_/shing 'dzam bu chen po'i 'bras bu blangs nas de bzhin gshegs pa la phul lo/_/ston pas 'bras bu de gsol nas bskal pa dgu bcu rtsa bzhi'i 'og tu byang chub sems dpa' ma 'ongs pa na sangs 
[\[211a.3\]]rgyas su 'gyur ro zhes lung bstan no/_/bcom ldan 'das de'i grong khyer ni bai b+hA ra zhes bya bar gyur to/_/yab ni rgyal ba'i sde zhes bya ba'i rgyal po'o/_/yum ni legs gyur ma zhes bya ba'o/_/mang du 'byung dang bshes gnyen bzang po ni nyan thos kyi mchog go/_/nam gru can ni nye gnas so/_/zhi byed len ma dang legs 
[\[211a.4\]]brtan ma ni nyan thos ma'i mchog go/_/byang chub kyi shing ni karni ka'i shing ngo /_/sku'i mtho tshad ni khru drug cu'o/_/sku tshe'i tshad ni lo 'bum phrag gcig go/_/chos mthong gi ni 'og nyid du/_/'jig rten 'dren pa don grub kyi/_/mun pa thams cad bcom nas ni/_/nam mkhar nyi ma shar ba bzhin/_/de'i 'og gi char 'di nas 
[\[211a.5\]]bskal pa 'bum phrag dgu bcu rtsa gnyis nas mgo brtsams nas bskal pa gcig la dkar rgyal dang gyur pa zhes bya ba'i sangs rgyas gnyis byon no/_/bcom ldan 'das dkar rgyal de'i yang 'dus pa gsum du 'gyur te/_'dus pa dang po la bye ba brgya'i dge slong ngo /_/gnyis pa la bye ba dgu bcu'o/_/gsum pa la 
[\[211a.6\]]bye ba brgyad cu'o/_/de'i tshe byang chub sems dpa' longs spyod chen po dang grags pa chen po dang ldan pa'i legs skyes zhes bya ba'i rgyal rigs su gyur pa dka' thub pa'i rab tu byung ba la rab tu byung nas rdzu 'phrul dang ldan par gyur te sangs rgyas byon pa thos nas lha'i me tog man dA ra ba dang pad ma dang pA ri ts+tshat+t+ra'i me tog rnams 
[\[211a.7\]]blangs nas 'khor bzhi'i nang du gshegs pa'i de bzhin gshegs pa la mchod nas/_nam mkha' me tog gi bla res bres so/_/sangs rgyas des yang 'di nas bskal pa dgu bcu rtsa gnyis nas 'tshang rgya bar 'gyur ro zhes lung bstan to/_/bcom ldan 'das de'i grong khyer ni dge ma zhes bya ba'o/_/yab ni skye bo dad pa can 
[\[211b\]]
[\[211b.1\]]zhes bya ba'i rgyal po'i rigs so/_/yum ni pad ma zhes bya ba'o/_/tshangs pa'i lha dang 'char byed ni nyan thos kyi mchog go/_/yang dag mchog ni nye gnas so/_/myur ma dang legs sbyin ma ni nyan thos ma'i mchog go/_/byang chub kyi shing ni a sa na'i shing ngo /_/sku'i mtho tshad la khru drug cu'o/_/sku tshe'i tshad ni lo 'bum phrag 
[\[211b.2\]]gcig go/_/don grub kyi ni 'og nyid du/_/gang zag zla med mtshungs med pa/_/tshul khrims dpag med mtha' yas grags/_/'jig rten 'dren pa dkar rgyal mchog_/de'i 'og gi char gyur pa zhes bya ba'i ston pa byon no/_/de'i yang 'dus pa gsum du 'gyur te/_'dus pa dang po la 'bum phrag drug cu'i dge slong ngo /_/
[\[211b.3\]]gnyis pa la 'bum phrag lnga bcu'o/_/gsum pa la 'bum phrag sum cu rtsa gnyis so/_/de'i tshe byang chub sems dpa' rnam par rgyal byed zhes bya ba'i rgyal rigs su gyur te/_rgyal po chen po'i rgyal rigs spangs nas ni ston pa'i drung du rab tu byung ste sde snod gsum bslabs nas skye bo mang po la dam pa'i chos ston cing 'chad 
[\[211b.4\]]pa dang tshul khrims kyi pha rol tu phyin pa rdzogs par byas nas de yang de bzhin du 'tshang rgya bar 'gyur ro zhes lung bstan to/_/bcom ldan 'das de'i grong khyer ni gsal ldan zhes bya bar gyur to/_/yab ni rgyal ba'i sde zhes bya ba'i rgyal po'o/_/yum ni dpal ldan ma zhes bya'o/_/legs bsrangs dang chos kyi sde ni nyan thos 
[\[211b.5\]]kyi mchog go/_/'jigs bcas ni nye gnas so/_/phreng ba ma dang nye ba'i phreng ba ma ni nyan thos ma'i mchog go/_/byang chub kyi shing ni skyu ru ra'i shing ngo /_/sku'i mtho tshad du khru lnga bcu rtsa brgyad do/_/sku tshe'i tshad ni lo stong phrag dgu bcu'o/_/snying po'i bskal pa de nyid la/_/ston pa bla na med par gyur/_/mtshungs dang mi 
[\[211b.6\]]mtshungs dpe med pa/_/'jig rten mchog gi 'dren par gyur/_/de'i 'og gi char 'di nas bskal pa dgu bcu rtsa gcig la bcom ldan 'das rnam par gzigs zhes bya ba byon no/_/de'i yang 'dus pa gsum du gyur te/_'dus pa dang po la dge slong 'bum phrag dgu bcu rtsa brgyad do/_/gnyis pa la 'bum 
[\[211b.7\]]phrag gcig go/_/gsum pa la stong phrag brgyad cu'o/_/de'i tshe byang chub sems dpa' rdzu 'phrul ldan zhing mthu che bas mtshungs pa med pa'i klu'i rgyal por gyur te/_rin po che sna bdun gyis brgyan pa'i gser gyi ba dan chen po bcom ldan 'das la phul lo/_/des yang 'di nas bskal pa dgu 
[\[212a\]]
[\[212a.1\]]bcu rtsa gcig nas sangs rgya bar 'gyur ro zhes lung bstan no/_/bcom ldan 'das de'i grong khyer ni blo gros gnyen zhes bya bar gyur to/_/yab ni gnyen gyi rgyal po zhes bya ba'o/_/yum ni blo gros gnyen ma zhes bya ba'o/_/phung po dang dkar rgyal ni nyan thos kyi mchog 
[\[212a.2\]]go/_/mya ngan med ni nye gnas so/_/zla ba ma dang zla ba'i bshes gnyen ma ni nyan thos ma'i mchog go/_/byang chub kyi shing ni pA Ti li'i shing ngo /_/sku'i mtho tshad du khru brgyad cu'o/_/sku'i 'od la rtag tu dpag tshad bdun du 'phro zhing gnas so/_/sku tshe'i tshad ni lo stong phrag brgyad 
[\[212a.3\]]cu'o/_/gyur pa yi ni 'og tu ni/_/rkang gnyis mchog gi rdzogs sangs rgyas/_/mtshan ni rnam par gzigs zhes bya/_/spyan ldan 'jig rten bskyed pa'o/_/de'i 'og gi char 'di nas bskal pa sum cu rtsa gnyis nas gtsug tor can dang thams cad skyob ces pa'i sangs rgyas byon 
[\[212a.4\]]no/_/gtsug tor can gyi yang nyan thos kyi 'dus pa gsum du 'gyur te/_'dus pa dang po la 'bum phrag gcig gi dge slong ngo /_/gnyis pa la 'bum phrag brgyad cu'o/_/gsum pa la 'bum phrag bcu'o/_/de'i tshe byang chub sems dpa' sgra'i dbang po zhes bya ba'i rgyal por 
[\[212a.5\]]gyur te/_sangs rgyas dang bcas pa'i dge 'dun rnams la chos gos dang bcas pa'i sbyin pa chen po phul lo/_/rin po che sna bdun gyis so sor brgyan pa'i glang po che phul nas/_glang po che'i tshad tsam ri zhing rung ba'i yo byad rnams phul lo/_/des yang 'di nas bskal pa 
[\[212a.6\]]sum cu rtsa gcig nas sangs rgyas su 'gyur ro zhes lung bstan to/_/gzhan yang bcom ldan 'das de'i grong khyer ni skya rengs ldan zhes bya bar gyur to/_/yab ni skya rengs ldan zhes bya ba'i rgyal po'o/_/yum ni 'od ldan ma zhes bya ba'o/_/mngon 'byung dang yang dag 'byung ni nyan 
[\[212a.7\]]thos kyi mchog go/_/dge bar byed pa ni nye gnas so/_/ma gi la dang pad ma ni nyan thos ma'i mchog go/_/byang chub kyi shing ni pu Na Da rI ka'i shing ngo /_/sku'i mtho tshad du khru sum cu rtsa bdun du 'gyur ro/_/sku'i 'od dpag tshad gsum du 'phro zhing gnas so/_/sku tshe'i tshad ni 
[\[212b\]]
[\[212b.1\]]lo stong phrag sum cu rtsa bdun no/_/rnam par gzigs kyi 'og tu ni/_/rkang gnyis mchog gi rdzogs sangs rgyas/_/mtshungs med rgyal ba gtsug tor can/_/gang zag zla med mtshungs med do/_/de'i 'og gi char thams cad skyob ces bya ba'i sangs rgyas byon no/_/de'i 
[\[212b.2\]]yang 'dus pa gsum du 'gyur te/_'dus pa dang po la 'bum phrag brgyad cu'i dge slong ngo /_/gnyis pa la 'bum phrag sum cu rtsa bdun no/_/gsum pa la 'bum phrag drug cu'o/_/de'i tshe byang chub sems dpa' blta na sdug ces bya ba'i rgyal por gyur te/_sangs rgyas la sogs pa'i 
[\[212b.3\]]dge 'dun la chos gos dang bcas pa'i sbyin pa chen po phul nas de'i drung du rab tu byung ste/_spyod pa dang /_yon tan dang ldan pas sangs rgyas dkon mchog la ri mor byas te dga' bar gyur to/_/de yang bcom ldan 'das kyis 'di nas bskal pa sum cu rtsa gcig nas sangs rgyas su 'gyur zhes lung 
[\[212b.4\]]bstan to/_/gzhan yang bcom ldan 'das de'i grong khyer ni yid ldan zhes bya bar gyur to/_/yab ni legs par gnas zhes bya ba'i rgyal po'o/_/yum ni grags ldan ma zhes bya ba'o/_/nyan pa dang mchog ni nyan thos kyi mchog go/_/nye bar zhi ba ni nye gnas so/_/phreng ba ma dang phreng 
[\[212b.5\]]ba dang bcas pa ma ni nyan thos ma'i mchog go/_/byang chub kyi shing ni sA la'i shing ngo /_/sku'i mtho tshad ni khru drug cur 'gyur ro/_/sku tshe'i tshad ni lo stong phrag drug cu'o/_/snying po'i bskal pa de nyid la/_/gang zag zla med mtshungs pa med/_/mtshan ni thams cad skyob ces pa/_/rgyal 
[\[212b.6\]]ba de ni 'jig rten bskyed/_/de'i yang 'og gi char bskal pa 'di la sangs rgyas bzhi byon no/_/log par dad sel dang gser thub dang 'od srung dang bdag cag gi bcom ldan 'das so/_/gzhan yang bcom ldan 'das log par dad sel gyi nyan thos kyi 'dus pa ni gcig go/_/de la stong 
[\[212b.7\]]phrag bzhi bcu'i dge slong ngo /_/de'i tshe byang chub sems dpa' dge ba zhes bya ba'i rgyal por gyur to/_/sangs rgyas la sogs pa dge 'dun la lhung bzed chos gos dang bcas pa'i sbyin pa nyid dang /_mig sman dang sman la sogs pa phul nas ston pa'i chos bstan pa thos nas rab tu 
[\[213a\]]
[\[213a.1\]]byung ngo /_/de yang ston pas lung bstan to/_/gzhan yang bcom ldan 'das log par dad sel de'i grong khyer dge ba zhes bya bar 'gyur ro/_/yab ni mi sbyin bram ze zhes bya ba'o/_/yum ni bram ze mo grogs ma'o/_/pi d+hu ra dang yang dag 'tsho ni nyan thos kyi mchog go/_/bram ze blo gros ni nye gnas 
[\[213a.2\]]so/_/mnyam byed dang tsam pa ka ni nyan thos ma'i mchog go/_/byang chub kyi shing ni shing shi ri Sha chen po'o/_/sku'i mtho tshad la khru bzhi bcur 'gyur ro/_/sku tshe'i tshad ni lo stong phrag bzhi bcu'o/_/thams cad skyob kyi 'og tu ni/_/rkang gnyis mchog gi rdzogs sangs rgyas/_/mtshan ni log par dad sel 
[\[213a.3\]]zhes/_/gzhal med ring la sems pa'o/_/de'i 'og gi char ston pa gser thub ces bya ba byon no/_/de'i yang nyan thos kyi 'dus pa gcig ste/_de la stong phrag sum cu'i dge slong du 'gyur ro/_/de'i tshe byang chub sems dpa' ri zhes bya ba'i rgyal por gyur to/_/blon po'i tshogs mang po 
[\[213a.4\]]'khor dang bcas pa chos bstan pa thos nas sangs rgyas la sogs pa'i dge slong gi dge 'dun rnams mgron du gnyer nas sbyin pa chen po phul te ston pa'i drung du song ste/_/lhung bzed dang /_rgya'i dar dang /_grong khyer gsal ldan gyi yul gyi ras dang /_la ba dang /_du ku la'i ras dang /_dar gos gser 
[\[213a.5\]]ma rnams phul te/_ston pa'i drung du rab tu byung ngo /_/de yang sangs rgyas su 'gyur bar lung bstan no/_/bcom ldan 'das de'i grong khyer ni mdzes ldan zhes bya bar 'gyur ro/_/yab ni gnod sbyin zhes bya ba'i bram ze'o/_/yum ni mchog ma zhes bya ba'i bram ze mo'o/_/'jigs byed dang mchog ni nyan thos kyi mchog go/_/bkra 
[\[213a.6\]]shis zhes bya ba ni nye gnas so/_/rgya mtsho ma dang mchog ma ni nyan thos ma'i mchog go/_/byang chub kyi shing ni u dum bA ra'i shing ngo /_/sku'i mtho tshad la khru nyi shu'o/_/sku tshe'i tshad ni lo stong phrag sum cu'o/_/log par dad sel 'og tu ni/_/rkang gnyis mchog gi rdzogs sangs rgyas/_/mtshan ni rgyal ba gser thub bo/_/
[\[213a.7\]]mi yi khyu mchog 'jig rten gtso/_/de'i 'og gi char 'od srung zhes bya ba'i ston pa byon no/_/de'i yang 'dus pa gcig ste/_de la dge slong stong phrag nyi shu'o/_/de'i tshe byang chub sems dpa' 'od bskyor zhes bya ba'i bram ze'i khye'ur gyur nas/_rig byed gsum gyi pha rol du son te/_sa dang bar snang thams cad 
[\[213b\]]
[\[213b.1\]]la grags so/_/bum pa byed pa'i rdza mkhan gyi grogs por gyur to/_/byang chub sems dpa' rdza mkhan dang 'grogs te ston pa'i drung du nye bar song ste/_chos kyi gtam thos nas rab tu byung ngo /_/brtson 'grus cher bskyed nas sde snod gsum bslabs te spyod pa dang ldan pas sangs rgyas kyi bstan pa mdzes par byed do/_/
[\[213b.2\]]de yang ston pas lung bstan no/_/bcom ldan 'das de'i bltam pa'i grong khyer ni bA rA Na sI zhes bya ba'o/_/yab ni tshangs byin zhes bya ba'i bram ze'o/_/yum ni 'byor ldan ma zhes bya ba'i bram ze mo'o/_/dkar rgyal dang b+hA ra d+h+wa dza ni nyan thos kyi mchog go/_/thams cad bshes gnyen ni nye gnas so/_/
[\[213b.3\]]rjes su len ma dang stong rgyas ma ni nyan thos ma'i mchog go/_/byang chub kyi shing ni n+ya gro ta'i shing ngo /_/sku'i mtho tshad du khru nyi shu par gyur to/_/sku tshe'i tshad ni lo stong phrag nyi shu'o/_/gser thub kyi ni 'og tu ni/_/rkang gnyis mchog gi rdzogs sangs rgyas/_/mtshan ni rgyal ba 'od srung ngo /_/
[\[213b.4\]]chos kyi rgyal po 'od mdzad do/_/gzhan yang bskal pa gang la stobs bcu dang ldan pa'i mar me mdzad pa de la/_gzhan yang sangs rgyas gsum byon par gyur te/_de rnams kyi drung du byang chub sems dpa' lung ma bstan no/_/de'i phyir 'dir yang ma bstan te/_gzhan yang don gyi gtam 'di'i bskal 
[\[213b.5\]]pa nas bzung nas sangs rgyas thams cad mthong ba'i don du 'dir bshad do/_/sred mdzad dang ni blo gros mdzad/_/de nas skyabs ni mdzad pa yin/_/mar me mdzad ni rdzogs sangs rgyas/_/rkang gnyis mchog ni kau Di n+ya/_/bkra shis dang ni thugs bzang dang /_/thub pa nam gru mdzes byed dang /_/
[\[213b.6\]]thugs ldan mthong dang pad ma dang /_/mi sbyin dang ni pad ma'i mchog_/blo gros bzang dang legs skyes dang /_/grags chen blta na sdug pa dang /_/don mthong dang ni chos mthong dang /_/'jig rten 'dren pa don grub dang /_/rdzogs sangs rgyas ni dkar rgyal gyur/_/rnam gzigs gtsug 
[\[213b.7\]]tor thams cad skyob/_/log dad sel dang gser thub dang /_/'dren pa 'od srung zhes bya'o/_/yang dag rdzogs sangs de rnams ni/_/mnyam par bzhag cing 'dod chags bcom/_/'od zer brgya pa bzhin du 'khrungs/_/mun pa chen po rnam par 'joms/_/me yi phung po bzhin 
[\[214a\]]
[\[214a.1\]]du 'bar/_/nyan thos dang bcas mya ngan 'das/_/de la bdag cag gi byang chub sems dpa' mar me mdzad la sogs pa'i sangs rgyas nyi shu rtsa bzhi'i drung du smon lam btab nas bskal pa grangs med pa bzhi dang 'bum phrag gcig lhag pa nas byon no/_/gzhan yang bcom ldan 
[\[214a.2\]]'das 'od srung de'i 'og gi char gnas te yang dag par rdzogs pa'i sangs rgyas 'di las sangs rgyas gzhan med do zhes mar me mdzad la sogs pa'i sangs rgyas nyi shu rtsa bzhi'i drung du lung bstan pa thob bo/_/gzhan yang byang chub sems dpa' gang des/_mi yi bdag nyid rtags dang ldan/_/sgyu 
[\[214a.3\]]dang ston pa'i lta ba dang /_/rab tu byung zhing yon tan ldan/_/gzhi rnams dang ni 'dun pa dang /_/chos brgyad po ni tshogs pa dang /_/smon lam rnams ni yang dag rdzogs/_/chos brgyad po 'di rnams tshogs par byas nas mar me mdzad kyi zhabs drung du smon lam btab cing sangs rgyas su byed pa'i chos 
[\[214a.4\]]'di rnams gang dang gang du tshol ba'i spro ba skyes so/_/btsal ba de rnams mthong bas na/_/dang po sbyin pa'i pha rol phyin/_/sbyin pa'i pha rol tu phyin pa la sogs pas sangs rgyas thob par byed pa'i chos rdzogs par byed pa nyid thams cad sgrol gyi bdag nyid byon no/_/byon nas gang de rnams byas pa'i 
[\[214a.5\]]smon lam byang chub sems dpa' rnams kyis phan yon bsngags par mdzad do/_/de bzhin yan lag thams cad ldan/_/mi yi byang chub nges pa dang /_/'khor ba yun ring gzhi med pa/_/bskal pa bye ba brgya nyid dam/_/mnar med du ni mi skye'o/_/de bzhin du ni 'jig rten par/_/bkres skom sred dang 
[\[214a.6\]]'bar ba dang /_/yan lag thams cad mi 'chad 'gyur/_/srog chags phra mor mi 'gyur zhing /_/ngan 'gro rnams su skye mi 'gyur/_/mi ru skyes par gyur pa na/_/de ni dmus long mi 'gyur zhing /_/'on par yang ni mi 'gyur la/_/lkugs dang gzhogs phyed na mi 'gyur/_/bud med du ni skye mi 'gyur/_/za ma 
[\[214a.7\]]ma ning mtshan gnyis dang /_/mtha' 'khob tu ni skye mi 'gyur/_/mi yi byang chub nges pa yin/_/mtshams med pa las grol ba dang /_/dag pa'i spyod yul thams cad du/_/log pa'i lta ba mi brten no/_/las kyi bya ba mthong ba dang /_/mtho ris la ni gnas nas su/_/'du shes med par skye 
[\[214b\]]
[\[214b.1\]]mi 'gyur/_/gtsang ma ris kyi lha rnams su/_/sgyu dang ming ni skye ba med/_/skyes bu dam pa nges 'byung sems/_/dngos dang dngos med ldan pa med/_/gang zhig 'jig rten don du 'gro/_/pha rol phyin kun rdzogs par byed/_/phan yon de rnams lhag par thob pa'am des pha rol tu phyin pa 
[\[214b.2\]]rdzogs par byed do/_/grags pa dang ldan pa'i bram ze'i dus su dang /_dung gi bram ze'i dus su dang /_nor rgyal gyi rgyal po'i dus su dang /_blta na sdug chen po'i rgyal po'i dus su dang /_khyab 'jug chen po'i dus su dang /_rgyu mtshan gyi rgyal po'i dus su dang /_zla ba gzhon nu'i dus 
[\[214b.3\]]su dang /_yul gyi mchog gi dus su dang /_shi bi pa'i rgyal po'i dus su dang /_thams cad sgrol gyi dus su ni sbyin pa'i pha rol tu phyin pa rdzogs pa'i bdag nyid de tshad med pa zhes bya'o/_/mtha' gcig tu yang dang yang byang chub sems dpa' mkhas pa ri bong gi skyes rabs 
[\[214b.4\]]las/_nyer 'ongs slong ba mthong ba na/_/rang gi lus ni yongs su btang /_/bdag gi sbyin la mnyam pa med/_/'di rnams sbyin pa'i pha rol phyin/_/de ltar lus yongs su gtong bar byed pas sbyin pa'i pha rol tu phyin pa ste/_don dam pa'i pha rol tu phyin pa zhes bya 
[\[214b.5\]]ba skyes so/_/de bzhin du tshul khrims dang ldan pa'i klu'i rgyal po'i dus su dang /_tsam po spya'i klu'i rgyal po'i dus su dang /_sa sbyin klu'i rgyal po'i dus su dang /_mche ba drug pa'i glang po'i rgyal po'i dus su dang /_rgyal ba dang mtshungs pa'i rgyal po'i bu zhum pa med pa'i 
[\[214b.6\]]dgra gzhon nu'i dus su ni tshul khrims kyi pha rol tu phyin pa rdzogs par skyes pa la tshad med do/_/mtha' gcig tu gzhan yang /_de yi dung skyong skyes rabs las/_gsal shing gis ni phug nas ni/_/mtshon cha blangs nas rdeg pa dang /_/grong dpon bu la khro mi byed/_/
[\[214b.7\]]tshul khrims phar phyin bdag gi 'di/_/de bzhin du lus yongs su gtong bar byed pa ni/_tshul khrims kyi pha rol tu phyin pa ste/_don dam pa'i pha rol tu phyin pa zhes bya ba skyes so/_/de bzhin du yid [{]bzangs [,]bzang [}]gzhon nu'i dus su dang /_glang chen nor skyong gzhon nu'i dus su dang /_
[\[215a\]]
[\[215a.1\]]lcags khyim mkhas pa'i dus su ni/_rgyal srid chen po spangs nas nges par 'byung ba'i pha rol tu phyin pa bdag nyid la skyes pa ni tshad med do/_/gzhan yang mtha' gcig tu de'i bu zhi ba chung ngu'i skyes rabs las/_rgyal po chen po lag tu thob/_/mchil ma'i dbu ba bzhin 
[\[215a.2\]]du spangs/_/rgyal srid spangs kyang zhen pa med/_/bdag gi nges 'byung phar phyin 'di/_/de bzhin du nges par bdag gi rgyal srid spangs nas nges par 'byung ba'i pha rol tu phyin pa ste/_don dam pa'i pha rol tu phyin pa zhes bya ba skyes so/_/de bzhin du mkhas pa bi d+hu ra'i dus su 
[\[215a.3\]]dang /_mkhas pa khyab 'jug chen po'i dus su dang /_mkhas pa tog tse pa'i dus su dang /_mkhas pa a ra'i dus su dang /_kun du rgyu byang chub kyi dus su dang /_mkhas pa sman chen po'i dus su ni/_shes rab kyi pha rol tu phyin pa rdzogs par bdag la skyes pa la 
[\[215a.4\]]tshad med do/_/gzhan yang mtha' gcig tu de'i sde snod kyi skyes rabs las/_mkhas pa sde can gyi dus su/_bdag gis shes rab tshol ba na/_/bram ze'i sdug bsngal grol ba dang /_/bdag gi shes rab mtshungs pa med/_/bdag gi shes rab phar phyin 'di/_/pha tshi'i 
[\[215a.5\]]nang gi sbrul bdag gis blta ba ni shes rab kyi pha rol tu phyin pa ste/_don dam pa'i pha rol tu phyin pa zhes bya ba skyes so/_/de bzhin du brtson 'grus kyi pha rol tu phyin pa rdzogs par bdag la skyes pa tshad med do/_/gzhan yang mtha' gcig tu de'i skye bo chen po can gyi skyes rabs 
[\[215a.6\]]las/_/ngogs ma mthong ba'i rgya mtsho'i dbus/_/mi rnams thams cad shi bar gyur/_/sdug bsngal med pa'i sems kyis ni/_/bdag gi brtson 'grus phar phyin 'di/_/rgya mtsho chen po las sgrol bar byed pa'i brtson 'grus kyi pha rol tu phyin pa zhes bya ba skyes so/_/
[\[215a.7\]]bzod par smra ba'i skye rabs las/_sems med pa la gcod pa bzhin/_/bdag la rno ba'i dgra sta yis/_/gsal ldan rgyal po la mi khro/_/bdag gi bzod pa'i phar phyin 'di/_/de ltar sems med pa'i dngos po bzhin du bdag sdug bsngal chen po la lhag par gnas pa ni bzod 
[\[215b\]]
[\[215b.1\]]pa'i pha rol tu phyin pa ste/_don dam pa'i pha rol tu phyin pa zhes bya ba skyes so/_/bu zhi ba chen po'i skyes rabs las/_bden pa'i tshig ni rjes su bsrung /_/bdag gi srog ni spangs nas su/_/rgyal rigs brgya phrag grol bar byas/_/bdag gi bden pa'i phar phyin 'di/_/
[\[215b.2\]]de ltar srog spangs nas bden pa rjes su bsrung ba de ni bden pa'i pha rol tu phyin pa ste/_don dam pa'i pha rol tu phyin pa zhes bya ba skyes so/_/lkugs pa dang gzhogs phyed na ba'i tshul gyi skyes rabs las/_pha ma bdag la mi dgos shing /_/nor dang grags pa'ang dgos pa 
[\[215b.3\]]med/_/bdag ni thams cad mkhyen la dga'/_/de phyir brtul zhugs gnas pa'o/_/de ltar srog gi 'dod pa yongs su btang nas brtul zhugs la lhag par gnas pa ni/_lhag par gnas pa'i pha rol tu phyin pa ste/_don dam pa'i pha rol tu phyin pa zhes bya ba skyes so/_/
[\[215b.4\]]rgyal po gcig gi skyes rabs las/_gang zhig bdag la skrag byed med/_/bdag gis gang la'ang 'jigs ma byas/_/byams pa'i stobs kyi steng gnas zhing /_/de tshe stong pa nyid la dga'/_/de ltar srog yongs su gtong ba la mi blta zhing byams par byed pa de'i byams pa 
[\[215b.5\]]ni pha rol tu phyin pa ste/_don dam pa'i pha rol tu phyin pa zhes bya ba skyes so/_/ngang pa'i spu yi skye rabs las/_dur khrod du ni gnas par sems/_/rus gong la ni brten byas nas/_/bdag gi gnas su nye bar 'ongs/_/gzugs la lta ba nyung ba med/_/de ltar grong gi khye'u la rdo la sogs pa 
[\[215b.6\]]blangs nas rdung ba nyid dang /_me tog phreng ba dang /_spos kyis nye bar spyod pa la sogs pas bde ba dang /_sdug bsngal bskyed kyang btang snyoms su 'dor ba de ni btang snyoms kyi pha rol tu phyin pa ste/_don dam pa'i pha rol tu phyin pa zhes bya ba skyes so/_/de rnams 'dir mdor bsdus pa'o/_/rgya cher yang 
[\[215b.7\]]slar 'di'i don spyod pa'i sde snod las blang bar bya'o/_/de ltar pha rol tu phyin pa rdzogs nas thams cad sgrol gyi bdag nyid du gnas so/_/sems med pa yi sa gzhi yis/_/bde dang sdug bsngal mi shes kyang /_/bdag gi sbyin pa'i stobs de yis/_/lan bdun du ni rab tu g.yos/_de ltar sa gzhi chen po g.yo 
[\[216a\]]
[\[216a.1\]]ba la sogs pa bsod nams chen po byed cing tshe'i mthar shi 'phos te dga' ldan du skyes so zhes pa mar me mdzad kyi zhabs drung nas bzung ste ji srid dga' ldan du skyes pa de rnams kyi bar ni ring po'i gzhi zhes bya bar rig par bya'o/_/gzhan yang byang chub sems 
[\[216a.2\]]dpa' dga' ldan du bzhugs pa nyid nas sangs rgyas kyi sgra cher sgrogs pa zhes bya ba skyes pa na 'jig rten 'dir sgra cher sgrogs pa gsum byung ste/_bskal pa'i sgra cher sgrogs pa dang /_sangs rgyas kyi sgra cher sgrogs pa dang /_'khor los sgyur ba'i sgra cher sgrogs pa'o/_/de 
[\[216a.3\]]la lo 'bum phrag gcig gi mthar bskal pa 'jig par 'gyur ro zhes pa 'jig rten gyi ming du brjod pa ni 'dod pa na spyod pa'i lha mgo g.yogs kyis ma bsgribs pa dang /_skra grol ba dang /_ngu ba'i kha can lag pas mig gi mchi ma 'phyi ba gos dmar po gyon pa lhag par gzugs 
[\[216a.4\]]mi sdug pa'i cha byad 'dzin par gyur pa'i mi rnams lam la 'gro zhing 'di ltar brjod do/_/'jig rten pa 'di nas lo 'bum phrag gcig 'das nas bskal pa 'jig par 'gyur ro/_/'di yi 'jig rten rnams 'jig par 'gyur ro/_/rgya mtsho chen po yang bskams par 'gyur ro/_/
[\[216a.5\]]sa gzhi chen po 'di dang ri'i rgyal po ri rab kyang thal bar 'gyur cing 'jig go/_/tshangs pa'i 'jig rten gyi bar du 'jig rten 'jig par 'gyur ro zhes brjod do/_/'jig rten pa rnams byams pa sgoms shig_/snying rje sgoms shig_/dga' ba sgoms shig_/btang snyoms sgoms 
[\[216a.6\]]shig_/ma la rim gro gyis shig_/pha la rim gro gyis shig_/rigs kyi gtso bo la rim gro gyis shig ces pa 'di ni bskal pa'i sgra cher sgrogs pa zhes bya ba'o/_/lo stong phrag gcig 'das nas slar yang sangs rgyas thams cad mkhyen pa 'jig rten du byon no zhes brjod pa 
[\[216a.7\]]'di 'jig rten skyong ba'i lha rnams 'di nas 'jig rten pa rnams lo stong phrag gcig 'das nas gzhan yang sangs rgyas 'jig rten du byon no zhes rjod cing sgra cher sgrogs pas rgyu ba 'di ni sangs rgyas kyi sgra cher sgrogs pa zhes bya ba yin no/_/gzhan yang lo brgya 'das nas 'khor 
[\[216b\]]
[\[216b.1\]]los sgyur ba'i rgyal po byon no zhes brjod pa ni lha nyid de/_'jig rten pa rnams lo brgya 'das nas 'khor los sgyur ba'i rgyal po 'jig rten du byon zhes sgra cher rjod cing rgyu ba 'di ni 'khor los sgyur ba'i sgra cher sgrogs pa zhes bya ba yin no/_/gsum po 'di ni sgra cher sgrogs pa yin 
[\[216b.2\]]no/_/de rnams las sangs rgyas kyi sgra cher sgrogs pa thos nas stong phrag bcu'i khor yug gi lha thams cad gnas gcig tu 'dus te/_che ge mo zhes bya ba'i byang chub sems dpa' sangs rgyas su 'gyur bar rtogs nas zhu ba'i phyir nye bar song ste/_zhus nas kyang sngar gyi mtshan ma 
[\[216b.3\]]skyes pa la zhus so/_/de'i tshe slar yang thams cad kyi re re'i khor yug gi rgyal po chen po bzhi'i ris dang /_brgya byin dang 'thab bral dang dga' ldan dang 'phrul dga' dang gzhan 'phrul dbang byed dang /_tshangs pa chen po dang bcas pa'i lha dang /_khor yug gi lha rnams 'dus 
[\[216b.4\]]pa'o/_/dga' ldan gyi gnas su byang chub sems dpa'i drung du song ste/_drang srong chen po khyod kyis pha rol du phyin pa bcu rdzogs pa ni brgya byin gyi phun sum tshogs par bya ba'i phyir ma yin/_bdud kyi phyir ma yin/_tshangs pa'i phyir don du gnyer ba rdzogs par bya ba'i phyir ma yin 
[\[216b.5\]]'khor los sgyur ba'i phun sum tshogs pa'i phyir don du gnyer ba rdzogs par bya ba'i phyir ma yin no/_/gzhan yang 'jig rten bsgral ba'i phyir dang /_thams cad mkhyen pa don du gnyer ba'i phyir rdzogs par byed do/_/de rnams ni da lta'i dus nas drang srong chen po sangs rgyas 
[\[216b.6\]]su 'gyur ba'i dus ni drang srong chen po sangs rgyas su 'gyur zhes zhus so/_/sems dpa' chen po lha la gnang ba ma byin te/_dus dang gling dang yul dang rigs dang yum dang /_tshe dang tshe'i bye brag lhag ma las med do/_/chen po lnga po zhes bya ba legs par gzigs shing gzigs 
[\[216b.7\]]so/_/de la dus dang dus ma yin pa zhes bya ba ste/_dang po dus la gzigs so/_/de la lo 'bum phrag gcig gi thog ma nas 'phel ba ni tshe'i dus dang dus ma yin pa'o/_/gang gi phyir de'i tshe sems can rnams kyi skye ba dang rga ba dang na ba dang 'chi ba rnams la gzigs so/_/
[\[217a\]]
[\[217a.1\]]sangs rgyas rnams kyi chos ston pa ni mtshan nyid lnga spangs nas gzhan pa ni med do/_/de rnams ni mi rtag pa dang /_sdug bsngal ba dang /_bdag med pa ston cing 'di rnams ci'i phyir 'chad pa nyid mi nyan pa dang mi dad pa dang mi sems pa'o/_/de ni dus ma yin 
[\[217a.2\]]no/_/de'i phyir mi sems pa dang ma nges pa'i bstan pa yin no/_/de'i phyir de ni dus ma yin pa'o/_/lo brgya pa dman pas tshe'i dus kyang de'i dus ma yin no/_/gang gi phyir de'i tshe sems can nyon mongs pa shin tu che ba yin no/_/nyon mongs pa shin tu che bas gdams pa byin no/_/
[\[217a.3\]]gdams pa la mi gnas na chu la dbyug pa rgyab pa'i ri mo bzhin myur du 'gag go/_/de'i phyir de yang dus ma yin pa'o/_/lo 'bum phrag gcig nas bzung ba'i 'og tu lo brgya ba'i mgor tshe'i dus te dus zhes bya ba yin no/_/de'i tshe yang lo brgya pa yin no/_/de nas sems dpa' 
[\[217a.4\]]chen po skye bar rigs so zhes dus la gzigs so/_/de nas gling la gzigs te gling bzhi 'khor dang bcas pa la gzigs nas gling gsum po rnams su sangs rgyas mi 'byon no/_/'dzam bu'i gling nyid du 'byon no/_/gling la gzigs pa'o/_/de nas 'dzam bu'i gling zhes bya ba 
[\[217a.5\]]dpag tshad stong phrag bcu'i tshad kyis che ba'o/_/yul gyi phyogs gang zhig tu sangs rgyas 'byon par 'gyur zhes yangs shing grol ba'i gnas blta zhing yul dbus la gzigs te yul dbus zhes bya ba ni shar gyi phyogs na ka dzaM ga la zhes bya ba'i grong rdal lo/_/de'i pha rol na shing sA 
[\[217a.6\]]la chen po'o/_/de nas gzhan yang bas mtha'i ljongs nye ba'i nang ngo /_/shar lho'i mtshams su sA la can zhes bya ba'i chu klung ngo /_/de nas gzhan yang bas mtha'i ljongs dang nye ba'i nang ngo /_/lho phyogs su sau ta kar Ni ka zhes bya ba'i grong rdal lo/_/de nas gzhan yang bas mtha'i ljongs 
[\[217a.7\]]dang nye ba'i nang ngo /_/nub phyogs ka pa zhes bya ba bram ze'i grong rdal lo/_/de nas gzhan yang bas mtha'i ljongs dang nye ba'i nang ngo /_/byang gi phyogs u shi ra'i ri'o/_/de nas gzhan yang bas mtha'i ljongs dang nye ba'i nang ngo /_/'di ltar 'dul bar bshad cing bstan no/_/dkyus su 
[\[217b\]]
[\[217b.1\]]dpag tshad sum brgya'o/_/zheng du dpag tshad phyed dang sum brgya'o/_/mtha' bskor la dpag tshad dgu brgya'o/_/yul phyogs de rnams su ni sangs rgyas dang /_rang sangs rgyas dang nyan thos mchog rnams dang /_nyan thos chen po brgyad cu dang /_'khor los sgyur ba'i rgyal po dang /_
[\[217b.2\]]gzhan yang skyes bu chen por grags pa'i rigs dang /_bram ze'i rigs dang /_shing sA la chen po lta bu'i khyim bdag rnams 'khrungs pa'i gnas so/_/de rnams las grong khyer ser skya zhes bya ba 'di'o/_/der bdag 'khrung bar rigs so zhes thugs kyis nges par byas so/_/de 
[\[217b.3\]]nas rigs la gzigs pa zhes bya ba ni sangs rgyas zhes bya ba rje'u'i rigs sam/_gdol pa'i rigs la mi 'khrung ngo /_/slar yang 'jig rten pa mos pa'i rgyal rigs sam bram ze'i rigs gnyis la 'khrung ngo /_/da lta ni rgyal rigs la 'jig rten pa sems so/_/de la 'khrung ngo /_/
[\[217b.4\]]bdag gi yab ni zas gtsang ma zhes bya ba'i rgyal po yin te rigs la gzigs so/_/de nas yum la gzigs te 'dod pa dang chang la dga' ba ni sangs rgyas kyi yum zhes bya ba ma yin no/_/gzhan yang bskal pa 'bum phrag gcig la pha rol tu phyin pa rdzogs par byas nas 'khrung ngo /_/
[\[217b.5\]]nyams pa med pa'i tshul khrims lnga po nyid len no/_/lha mo sgyu 'phrul chen mo zhes bya ba 'di de dang 'dra ba bdag gi yum yin no/_/gzhan yang gang de tsam gyi tshe'o/_/zla ba bcu'i mgo nas zhag bdun du gzigs so/_/'di ni chen po lnga la gzigs so/_/gzigs nas drang srong chen 
[\[217b.6\]]po bdag gi dus te sangs rgyas su 'gyur ba'i lha rnams kyis tshig gis gnang ngo /_/khyed rnams gshegs par zhu zhes lha de rnams btang nas dga' ldan gyi lha rnams kyis yongs su bskor te/_dga' ldan gyi dga' ba'i tshal du zhugs so/_/'jig rten gyi lha thams cad 
[\[217b.7\]]dga' ba'i tshal na yod pa nyid do/_/de la 'di'i lha 'di nas shi 'phos nas bde ba'i 'gro bar skyes te 'di nas shi 'phos nas bde ba'i 'gro bar skyes so/_/sngar byas pa'i dge ba'i las byas pa rjes su dran zhing rgyu'o/_/de de ltar lha rnams kyis dge ba rjes su dran pa rnams 'khor 
[\[218a\]]
[\[218a.1\]]du byas shing der rgyu'o/_/shi 'phos nas lha mo sgyu 'phrul ma chen mo'i mngal du zhugs so/_/de la legs par brjod pa'i phyir 'di [{]go rims [,]go rim [}]bzhin du sngon gyi gtam brjod do/_/de'i tshe grong khyer ser skyar dbyar zla 'bring po'i rgyu skar du brjod par skye bo thams cad rgyu skar la rtse zhing lha mo sgyu 
[\[218a.2\]]'phrul chen po yang nya'i sngun du zhag bdun nas me tog gi phreng ba dang spos kyi 'byor pa dang ldan pas rgyu skar la rtse zhing longs spyod do/_/zhag bdun gyi mthar snga dro langs nas dri bzang gi chus khrus byas te/_'bum phrag bzhi'i longs spyod spel te sbyin pa chen po btang nas rgyan thams cad kyis brgyan/_kha zas bzang 
[\[218a.3\]]po zos te/_gso sbyong yan lag brgyad pa la gnas so/_/rgyan du byed pa la rigs pa'i dpal gyi khang pa'i nang du zhugs nas dpal gyi mal cha la nyal te gnyid du song nas 'di lta bu'i rmi lam mthong ngo /_/rgyal po chen po bzhi pos mal stan dang bcas pa nyid blangs nas gangs can gyi nang du song ngo /_/dpag 
[\[218a.4\]]tshad drug cu pa'i man shi la'i steng du dang dpag tshad bdun pa'i shing sA la chen po'i 'og tu bzhag nas phyogs gcig tu 'khod do/_/de nas de'i lha mo 'ongs nas lha mo sgyu 'phrul ma chen mo mtsho ma dros par khrid do/_/mi'i dri ma bsal ba'i phyir khrus byas te/_lha'i gos gyon nas dri bzang pos byug 
[\[218a.5\]]cing lha'i me tog 'dogs so/_/de nas mi ring bar dngul gyi ri de'i nang na gser gyi gzhal yas khang 'dug go/_/der shar du mgo bstan pa'i lha'i mal cha la der nyol zhes zer nas nyal lo/_/de nas byang chub sems dpa' glang po che dkar po cig tu gyur to/_/de nas mi ring bar gser gyi ri cig la der 
[\[218a.6\]]'dzeg cing de nas mar babs nas/_dngul gyi ri la 'dzeg go/_/byang gi phyogs nas 'ongs te/_dngul gyi phreng ba dang mtshungs pa'i glang po che'i snas pad ma dkar po 'dzin cing /_glang po che'i sgra sgrogs pas gser gyi gzhal yas khang du zhugs te/_rang gi mal cha la lan gsum du bskor ba byas nas 
[\[218a.7\]]glo g.yas pa phug nas ltor zhugs pa bzhin du gyur to/_/de ltar bre'i skar ma mchog la lhums su zhugs so/_/nyi ma gnyis pa la de'i snga dro sad de lha mos rgyal po la rmi lam rnams smras so/_/rgyal pos bram ze drug cu rtsa bzhi bos nas me tog phreng ba la sogs pa dang /_bkra shis dang bsti stang 
[\[218b\]]
[\[218b.1\]]byed cing sa la mal stan chen po bshams te de la bzhugs pa'i bram ze rnams la mar gsar dang sbrang rtsi dang ka ra rnams dang bsres pa'i 'o thug rnams gser dang dngul las byas pa'i sder ma bkang ste gser dang dngul gyi sder mas so sor bkab nas bram ze rnams la phul lo/_/gzhan yang rgyal po gyon 
[\[218b.2\]]pa dang mtshungs pa'i gos dang gser rgya ma la sogs pa byin nas de rnams tshim par byas so/_/de nas de thams cad 'dod pa thams cad kyis tshim par gyur nas rmi lam bshad de ci 'dra bar 'gyur zhes dris so/_/bram ze rnams kyis smras pa/_rgyal po chen po 'jigs par ma byed cig_/khyod kyi lha mo'i 
[\[218b.3\]]lto'i nang du sems can zhugs te/_de yang nang gi de skyes bu'o/_/mngal gyi nang gi de bu mo ni ma yin no/_/de khyed kyi sras por 'gyur ro/_/de gal te khyim na gnas na 'khor los sgyur ba'i rgyal por 'gyur ro/_/gal te khyim spangs nas rab tu byung na sangs rgya bar 'gyur ro/_/'jig rten du bzlog 
[\[218b.4\]]nas slar khyim na gnas nas skye ba med do/_/gzhan yang byang chub sems dpa' yum gyi mngal du zhugs pa de ma thag tu thun gcig nyid la stong phrag bcu'i 'jig rten gyi khams thams cad yang dag par g.yos so/_/yang dag par rab tu g.yos so/_/yang dag par sgra sgrogs so/_/mtshan ma sum 
[\[218b.5\]]cu rtsa gnyis sngon gyi mtshan mar gyur to/_/stong phrag bcu'i khor yug rnams su snang ba tshad med par khyab cing gnas so/_/de yang de'i dpal blta ba 'di lta bu ste long ba rnams kyis mig thob bo/_/'on pa rnams kyis rna bas sgra thos so/_/lkugs pa rnams kyis smra shes so/_/sgur po rnams drang por 
[\[218b.6\]]gyur to/_/gong po rnams kyis 'gro shes par gyur to/_/bcings pa'i sems can thams cad ni rjes su bcings pa las grol bar gyur to/_/dmyal ba thams cad kyi me zhi bar gyur to/_/[{]yi dgas [,]yi dwags [}]kyi yul pa rnams bkres pa dang skom pa zhi bar gyur to/_/dud 'gro rnams phan tshun 'jigs pa med 
[\[218b.7\]]par gyur to/_/sems can thams cad kyi nad zhi bar gyur to/_/sems can thams cad dga' bzhin du smra bar gyur to/_/rta rnams skad snyan pa'i rnam par gyur to/_/glang po rnams ni sgra sgrogs so/_/rol mo rnams rang byung gi sgra sgrogs so/_/mi rnams kyi rkang pa dang lag pa'i rgyan rang 
[\[219a\]]
[\[219a.1\]]rang ma reg par so sor 'byin to/_/phyogs thams cad rab tu dngas par gyur to/_/sems can rnams bde ba bskyed pa'i phyir rlung 'jam po ldang bar gyur to/_/dus ma yin par sprin la char 'bab bo/_/sa la chu byung nas phyogs thams cad chur gyur to/_/bya rnams nam mkha' la 'gro ba spong ngo /_/
[\[219a.2\]]chu klung rnams 'gro ba med par gnas so/_/rgya mtsho chen po'i chu ni dngar bar gyur to/_/gnas thams cad nyid du kha dog lnga pa'i pad mas sa'i steng thams cad khyab par gyur to/_/thang dang chu las skyes pa'i me tog rnams kha bye bar gyur to/_/ljon shing rnams kyi sdong po la sdong po'i pad ma'i me tog go/_/yal 
[\[219a.3\]]ga rnams la yal ga'i pad ma'i me tog go/_/'khri shing rnams la 'khri shing gi pad ma'i me tog kha bye'o/_/thang dang rdo'i steng du brtol nas steng nas steng du bdun bdun du gyur nas dan dra pad ma zhes bya ba phyung ngo /_/nam mkha' nas thur du pad ma 'phyang ngo /_/thams cad du me tog gi char 'bab bo/_/nam 
[\[219a.4\]]mkha' la lha'i rol mo'i sgra sgrogs so/_/stong phrag bcu'i 'jig rten gyi khams thams cad me tog dang bdug spos dang dri chab mchog tu skal ba bzang bar gyur to/_/'di ltar byang chub sems dpa' mngal du zhugs pa nyid nas byang chub sems dpa' dang /_byang chub sems dpa'i yum gyi nye bar 'tshe ba 
[\[219a.5\]]bzlog pa'i phyir ral gri lag tu thogs pa'i lha'i bu bzhis srung bar byed do/_/byang chub sems dpa'i yum ni skyes pa la 'dod chags mi skye zhing /_rnyed pa dang grags pa thob par gyur to/_/skyid pa sku la dub pa med par byang chub sems dpa' de yang rum du zhugs nas/_nor bu rin po che rab tu 
[\[219a.6\]]dngas pa srad bu dmar po la brgyus pa bzhin du mthong ngo /_/gang gi phyir yang byang chub sems dpa' zhugs pa'i rum zhes bya ba ni mchod rten gyi nang bzhin du sems can gzhan gyis reg pa dang longs spyod par mi nus so/_/de'i phyir byang chub sems dpa'i yum byang chub sems dpa' 'khrungs nas zhag 
[\[219a.7\]]bdun nas dus las 'das nas dga' ldan du skye bar 'gyur ro/_/ji ltar yang bud med gzhan zla ba bcu las dman pa'am/_lhag pa'am/_'dug pa'am/_nyal nas skye'o/_/byang chub sems dpa'i yum ni de lta bu ma yin te/_de yang byang chub sems dpa' zla ba bcur rum du bsrungs 
[\[219b\]]
[\[219b.1\]]nas 'greng ba la skye'o/_/'di ni byang chub sems dpa'i yum thams cad kyi chos nyid do/_/lha mo sgyu 'phrul ma chen mo yang snod kyi nang gi 'bru mar bzhin du byang chub sems dpa' zla ba bcur rum du 'tsho zhing rum yongs su rdzogs nas gnyen gyi grong du 'gro'o zhes rgyal po chen po zas gtsang gi drung 
[\[219b.2\]]du smras so/_/lha rigs kyi rgyud kyi grong khyer chen po lha bstan du bdag 'gro bar 'dod do/_/rgyal pos legs so zhes brjod nas gnang ngo /_/ser skya'i gzhi dang /_grong khyer lha bstan gnyis kyi bar gyi lam mtshungs par byas nas/_chu shing dang /_bum pa gang ba dang /_rgyal mtshan dang ba dan la 
[\[219b.3\]]sogs pa'i rgyan 'dzugs su bcug nas lha mo gser gyi do li la bzhugs te/_blon po stong phrag gcig gis bteg ste 'khor mang po dang bcas pa btang ngo /_/grong khyer gnyis kyi bar du yang gnyis ka'i grong khyer pa gnas pa'i lum+bi nI'i tshal zhes bya ba la bkra shis pa'i shing sA la'i shing yod do/_/de'i dus 
[\[219b.4\]]su rtsa ba nas rtse mo'i yal ga'i bar thams cad du bar ma chad par me tog kha bye bar gyur to/_/yal ga'i bar nyid dang /_me tog gi bar kha dog sna lnga pa'i bung ba mang po lding ba dang /_rnam pa sna tshogs pa'i bya mang po'i tshogs ni snyan pa'i sgra dbyangs sgrogs shing spyod do/_/lum+bi nI'i tshal thams cad ni shing 
[\[219b.5\]]rta sna tshogs pa'i tshal bzhin du mthu dang dbang phyug ni rgyal po'i mdzes par byas pa'i 'dun sa lta bu de lha mos gzigs nas shing sA la'i tshal du rtse bar bsams pa skyes so/_/blon po rnams kyis lha mo bteg nas shing sA la'i tshal du bzhugs so/_/de bkra shis pa'i shing sA la'i rtsa bar gshegs pa 
[\[219b.6\]]te des shing sA la'i yal ga gzung bar sems par gyur te/_des shing sA la'i yal ga shin tu legs pa me la bsros nas bkug pa bzhin du mdud pa la lha mo'i lag par nye bar 'phyang ngo /_/de'i lag pa brkyang nas yal ga'i rtse mo bzung ngo /_/de ma thag tu las kyi rlung gis bskyod do/_/de nas de'i 
[\[219b.7\]]phyogs kun du yol ba byas nas skye bo thams cad phyir ring du gyur te shing sA la'i yal ga bzung nas 'dug pa nyid la de ltar de'i mngal nas bltams par gyur to/_/de ma thag rnam par dag pa'i sems dang ldan pa'i tshangs pa bzhi pos gser gyi dra ba blangs nas sleb bo/_/de rnams kyis der 
[\[220a\]]
[\[220a.1\]]gser gyi dra bas byang chub sems dpa' blangs te yum gyi mdun na 'dug go/_/lha mo sems sdug bsngal bar ma byed cig_/khyed kyi sras dbang phyug dang grags pa dang bcas pa bltams so zhes smras so/_/de ltar yang sems can gzhan rnams ma'i rum nas 'thon pa na mi gtsang bas 
[\[220a.2\]]gos shing skyug bro ba can 'thon no/_/byang chub sems dpa' ni de lta bu ma yin no/_/gzhan yang chos kyi khri nas chos 'chad pa 'bab pa bzhin dang skas la 'bab pa'i skyes bu bzhin du lag pa gnyis dang rkang pa gnyis brkyang nas 'dug pa nyid bzhin no/_/ma'i rum nas mi gtsang ba cung zad kyis kyang ma gos 
[\[220a.3\]]par dag cing 'jigs pa med pa bzhin no/_/yul ka shi ka'i ras kyi nang du nor bu rin po che bcug pa bzhin du 'od 'gyed cing yum gyi rum nas 'thon no/_/de ltar gyur pa'i byang chub sems dpa' de dang byang chub sems dpa'i yum de dag par bya ba'i phyir nam mkha' nas chu'i rgyun gnyis babs pas byang 
[\[220a.4\]]chub sems dpa' dang yum gyi sku dag par byas so/_/de yang gser gyi dra bas blangs nas tshangs pa 'dug pa'i lag nas rgyal po chen po bzhi po rnams kyis bkra shis pa dang /_bde ba la reg par gnas par bya ba'i phyir gzig gi pags pas sngar gyi bzhin du blangs so/_/de rnams kyi lag nas mi 
[\[220a.5\]]rnams kyis du gu la'i ras kyi steng du blangs so/_/mi rnams kyi lag tu btang nas sa la gnas so/_/shar phyogs la gzigs te stong phrag du ma'i khor yug rnams phan tshun du mthong ngo /_/de'i lha dang mi rnams kyis me tog gi phreng ba dang spos la sogs pas mchod cing skyes bu chen po khyod lta 
[\[220a.6\]]bu 'di na med khyod kyi gong na gzhan su yang med do zhes smras so/_/de bzhin du phyogs bzhi dang mtshams bzhi dang 'og dang steng ste phyogs bcu po thams cad legs par gzigs nas bdag dang mtshungs pa med par mthong ngo /_/de nas byang gi phyogs su gom pa bdun bgrod do/_/tshangs pa chen po'i gdugs 
[\[220a.7\]]dkar po 'dzin cing 'thab bral bas rnga yab g.yob pa/_lha gzhan rnams kyis rgyal po la nye bar mkho ba'i dngos po ma lus pa lag tu thogs nas rjes su 'gro'o/_/de nas gom pa bdun pa la gnas pa na 'jig rten pa rnams las bdag mchog go zhes pa la sogs pa'i shis pa brjod pa'i gtam brjod cing /_
[\[220b\]]
[\[220b.1\]]seng ge'i sgra sgrogs so/_/byang chub sems dpas kyang skye ba gsum du rum nas 'thon tsam na gtam du brjod do/_/sman chen por skyes pa dang thams cad sgrol du skyes pa dang 'dir skyes pa'o/_/sman chen po skyes pa na yum gyi rum nas 'thon ma thag nyid du brgya byin lha'i rgyal po 'ongs te tsan dan gyi snying po 
[\[220b.2\]]lag tu thogs nas song ngo /_/de de rnams kyi khu tshur du bcug nas 'thon no/_/de nas yang yum gyis dris pa/_bu ci khyer nas 'ongs/_ma sman yin no/_/'dis sman khyer nas 'ongs pa'i phyir sman gyi khye'u zhes bya bar ming btags so/_/des sman blangs nas chu'i snod kyi nang du bcug go/_/'ongs 
[\[220b.3\]]shing 'ongs pa'i long ba dang 'on pa la sogs pa de rnams de nyid kyis nad thams cad nye bar zhi bas na sman par gyur to/_/de nas sman chen po sman chen po zhes brjod cing skyes pa'i tshig gi rgyus sman chen po nyid de'i ming du gyur to/_/gzhan yang thams cad sgrol du skyes pa na ma'i rum nas skyes tsam na 
[\[220b.4\]]lag pa g.yas pa brkyang nas yum bdag cag gi khyim na sbyin pa btang rgyu 'dra bdog ge zhes brjod cing 'thon no/_/de nas de'i mas/_bu 'byor pa dang ldan pa'i rigs su khyod skyes so/_/bu'i lag pa rang gi lag pa'i steng du bzhag ste nor bu rin po che stong phrag gcig gi snod bzhag go/_/gzhan yang 'di skyes 
[\[220b.5\]]pa na 'dis seng ge'i sgra sgrogs so/_/de bzhin du byang chub sems dpa' skye ba gsum du ma'i rum nas skyes tsam nas gtam brjod do/_/ji ltar yang rum du zhugs tsam dang bltams tsam na sum cu rtsa gnyis sngon gyi mtshan ma bzhin du skyes par gyur to/_/gzhan yang gang gi tshe bdag cag gi byang 
[\[220b.6\]]chub sems dpa' lum+bi nI'i tshal du bltams so/_/de ma thag tu lha mo sgra gcan 'dzin gyi ma dang /_blon po 'dun pa dang /_blon po nag po 'char ka dang /_rta'i rgyal po bsngags ldan dang /_byang chub kyi shing dang /_gter bzhi'i bum pa skyes so/_/de la gcig la rgyang grags bzhi dang /_
[\[220b.7\]]gcig la rgyang grags brgyad dang /_gcig la rgyang grags bcu gnyis dang /_gcig la rgyang grags bcu drug go/_/bdun po 'di lhan cig tu skyes pa yin no/_/grong khyer gnyis na gnas pa'i mi rnams kyis byang chub sems dpa' khrid nas grong khyer ser skya'i gzhi kho nar phyin no/_/nyi ma de nyid 
[\[221a\]]
[\[221a.1\]]la grong khyer ser skya'i gzhi la rgyal po chen po zas gtsang gi sras por bltams so/_/gzhon nu 'di byang chub shing gi drung du bzhugs nas sangs rgyas su 'gyur ro zhes pa la sum cu rtsa gsum gyi gnas kyi lha rnams kyis dga' ba dang tshim pas lag pa gyen du bskyod nas rtse zhing bstod 
[\[221a.2\]]pa byed do/_/de'i tshe rgyal po chen po zas gtsang gi mchod gnas snyoms par 'jug pa brgyad thob pa'i dka' thub pa nag po lha len zhes bya ba kha zas bzang po la longs spyod do/_/nyin mo nyi ma la mi gnas pa'i phyir sum cu rtsa gsum gyi gnas su 'gro zhing der bde bar 'dug nas lha de rnams blta'o/_/
[\[221a.3\]]khyed rnams ci'i phyir 'di ltar dga' ba'i sems kyis rtse/_bdag kyang 'di rnams kyi ched du bya ba kho bo la ston cig ces dris so/_/lha rnams kyis smras pa/_drang srong chen po rgyal po chen po zas gtsang gi sras bltams so/_/des byang chub shing gi drung du bzhugs nas sangs rgyas su gyur nas 
[\[221a.4\]]chos kyi 'khor lo bskor ro/_/de nas mtha' yas pa'i sangs rgyas kyi rol mo blta ba dang /_chos thams cad thob bo snyam pa 'di rnams kyi rgyu mtshan gyis dga' bar gyur to/_/dka' thub pas de'i tshig thos nas myur du lha'i yul nas babs te rgyal po'i gnas su 'ongs nas/_gdan bshams pa la 'dug 
[\[221a.5\]]ste/_bu rnams rgyal po chen po'i sras su gyur pa de bdag gis blta'o zhes smras so/_/rgyal pos rgyan dang ldan pa'i gzhon nu blangs nas dka' thub pa la phyag bya ba'i phyir byang chub sems dpa'i zhabs kyis bskor nas dka' thub pa'i ral pa'i steng na 'dug go/_/byang chub sems dpas kyang de rnams kyi lus 
[\[221a.6\]]kyis phyag byed par rig pa gzhan med do/_/gal te mi shes pas byang chub sems dpa'i dbu la dka' thub pa'i rkang pa bzhag na de'i mgo tshal pa bdun du 'gas par 'gyur ro/_/dka' thub pas bdag nyams pa'i phyir du rigs pa ma yin no/_/stan las langs nas byang chub sems dpa' la thal mo sbyar ro/_/
[\[221a.7\]]rgyal pos ya mtshan che ba gzigs nas rang gi sras la phyag byas so/_/dka' thub pas 'das pa'i bskal pa bzhi bcu dang ma 'ongs pa'i bskal pa bzhi bcu ste/_bskal pa brgyad cu rjes su dran no/_/byang chub sems dpa'i mtshan nyid phun sum tshogs pa mthong nas sangs rgya bar 'gyur ram mi 'gyur 
[\[221b\]]
[\[221b.1\]]zhes brtags pas the tshom med par sangs rgyas su 'gyur bar rtogs te/_'di ya mtshan che ba'i skyes bu yin no zhes bsams nas bgad do/_/de nas 'di nas sangs rgyas nas bdag gis mthong ngam mi mthong zhes brtags pas mi mthong ngo /_/bar du dus las 'das nas sangs rgyas brgya 'am sangs rgyas stong gshegs 
[\[221b.2\]]nas brtag par mi nus pa'i gzugs med pa'i gnas su skye bar nges par mthong ngo /_/'di lta bu'i tshul gyi ya mtshan che ba'i skyes bu mthong bar mi nus so snyam ste bdag gi sems shin tu sdug bsngal bar gyur nas ngus so/_/de mi rnams kyis mthong ste/_bdag cag gi 'phags pa res 'ga' ni dgod res 'ga' ni 
[\[221b.3\]]ngu ba'i rgyu mtshan ci lags/_bdag cag gi sras 'phags pa la bar du gcod pa 'ong ngam zhes dris so/_/'di la bar du gcod pa mi 'byung zhing the tshom med par sangs rgyas su 'gyur ro zhes smras so/_/'o na gang gi phyir ngu zhes dris so/_/'di lta bu'i tshul gyis skyes bu sangs rgya bar 'gyur ba bdag 
[\[221b.4\]]gis mthong bar mi 'gyur bas bdag shin tu nges par sdug bsngal lo/_/de'i phyir rang gi ched du mya ngan gyis ngu'o zhes smras so/_/des na ci'i phyir rang gi nye du rnams las 'ga' zhig gis 'di sangs rgyas su gyur nas mthong bar 'gyur ram mi 'gyur zhes brtags pas tsha bo nA la ka'i gzhon nus mthong ngo /_/
[\[221b.5\]]de sring mo'i khang par song ste/_nA la ka gzhon nu de gang na yod/_'phags pa khang pa na yod do/_/de bos la shog_/de rang gi gnas su 'ongs nas nA la ka la smras so/_/tsha bo rgyal po chen po zas gtsang gi rigs kyi bu 'khrungs so/_/'di ni sangs rgyas kyi myu gu'o/_/lo sum cu rtsa lnga 'das 
[\[221b.6\]]nas sangs rgyas su 'gyur zhing khyod kyis 'di mthong bar 'gyur bas da lta nyid du rab tu byung ba gyis shig ces smras so/_/bye ba brgyad cu rtsa bdun gyi nor gyi rigs la skyes pa'i gzhon nus zhang po 'dis bdag la don med cing dgos pa med do zhes brjod par bsams so/_/de ma thag tu rang gi tshong gnas 
[\[221b.7\]]su ngur smrig gi gos nyid dang sa'i lhung bzed blangs nas skra dang kha spu bregs te/_ngur smrig gi gos gyon nas gang zhig 'jig rten pa'i gang zag gi mchog gi mchog la bsams shing bdag rab tu 'byung bar 'gyur ro zhes bsams te byang chub sems dpa'i phyogs su thal mo sbyar nas yan lag lngas 
[\[222a\]]
[\[222a.1\]]phyag byed do/_/lhung bzed snod du bcug nas phrag pa la gzer te gangs can du gshegs nas dge sbyong gi chos byed do/_/des mchog tu mngon par rdzogs par sangs rgyas pa'i de bzhin gshegs pa'i drung du nye bar song ste/_nA la ka'i so so'i rtogs pa'i gtam thos nas slar yang gangs 
[\[222a.2\]]can du gshegs te dgra bcom pa thob bo/_/mchog tu rtogs dka' ba rtogs nas zla ba bdun nyid kyi nang du tshe 'das te gser gyi ri gcig la brten nas 'dug de lhag ma med par yongs su mya ngan las 'das pa'i dbyings su yongs su mya ngan las 'das so/_/byang chub sems dpa' yang zhag lnga nas 
[\[222a.3\]]dbu 'khru bar byed cing ming 'dogs par rigs so zhes bsams nas rgyal po'i pho brang la dri bzhi'i rigs kyis byug pa byas te/_rin po che lnga'i me tog gcal du bkram nas chu med pa'i 'o ma btsos pa'i 'o thug 'tshod cing rig byed gsum gyi pha rol tu son pa'i bram ze brgya rtsa brgyad mgron du gnyer te rgyal po'i pho 
[\[222a.4\]]brang du bzhugs nas kha zas bzang po la longs spyod cing bkur sti chen po byas nas mtshan nyid ji lta bu zhes dris so/_/de rnams las dga' byed dang /_rgyal mtshan dang mtshan nyid dang rigs kyi sngags pa dang /_kauN+Di n+ya dang lag pa can dang gshin rje bzang dang /_legs sbyin te de rnams de'i tshe bram ze brgyad yin 
[\[222a.5\]]no/_/yan lag drug gi sngags brda sprad nas bram ze brgyad po 'di lta bu nyid kyi mtshan nyid so sor brjod nas dga' ldan gnas nas ma'i mngal du zhugs pa'i mtshan nyid 'di rnams kyis bshad do/_/de rnams las bram ze bdun gyis mdzub mo gnyis bsgrengs te don gnyis lung bstan no/_/mtshan nyid 'di 
[\[222a.6\]]dang ldan pas khyim na gnas na 'khor los sgyur ba'i rgyal por 'gyur ro/_/rab tu byung na sangs rgya bar 'gyur ro/_/'khor los sgyur ba'i phun sum tshogs pa thams cad bshad pa rdzogs nas gzhan de rnams kyi nang nas thams cad kyi gzhon shos kyi rigs ni kauN+Di n+ya bram ze'i khye'u'o zhes bya ba'o/_/byang 
[\[222a.7\]]chub sems dpa' de'i ming tshad mchog rnams rdzogs par btags so/_/'di ni khyim na gnas pa'i rgyu med pas mtha' gcig nyid du khyim na mi gnas par sangs rgya'o/_/mdzub mo gcig bsgrengs te 'di ltar lung bstan no/_/'di ni sngar gyi gzhi byas pas phyis mir gyur pa na shes rab dang ldan no/_/bram ze 
[\[222b\]]
[\[222b.1\]]bdun las lhag par gyur nas 'di'i mtshan nyid rig par ldan nas khyim du gnas pa'i ming yang med do/_/the tshom med par sangs rgya bar 'gyur te 'gro ba gcig las gzhan ma mthong ngo /_/de'i phyir mdzub mo gcig bsgrengs te 'di ltar lung bstan no/_/de nas bram ze de rnams rang gi khyim du 'gro zhing 
[\[222b.2\]]bu rnams bos te/_bu bdag cag rnams rgan por gyur pas rgyal po chen po zas gtsang gi sras thams cad mkhyen pa thob par gyur pa na bdag cag dang mjal bar 'gyur ram mi 'gyur cha med kyis/_khyod de'i sras kyis thams cad mkhyen pa thob par gyur nas de'i bstan pa la rab tu byung cig ces smras so/_/
[\[222b.3\]]bram ze bdun po rnams kyis kyang ji srid tshe gnas kyi bar ji ltar byas pa'i las rtogs so/_/bram ze'i khye'u kauN+Di n+ya nyid nad med par gyur nas gnas so/_/de'i sems dpa' chen po blo dang ldan pa nges par 'byung ba chen pos mngon par byung nas [{]go rims [,]go rim [}]bzhin du lteng rgyas su song ngo /_/sa phyogs 'di ni 
[\[222b.4\]]nyams dga' bas rigs kyi bus phyogs 'di dka' ba spyod pa'i gnas su rig par sems skyes pas der gnas te skyes bu chen po rab tu byung ngo zhes thos nas bram ze'i bu'i gnas su nye bar song ngo zhes smras so/_/gzhon nu don grub rab tu byung nas the tshom med par de sangs rgya bar 'gyur ro/_/gal te khyed 
[\[222b.5\]]rnams kyi pha nad med par gnas na de ring phyin nas rab tu byung ba byed do/_/gal te khyod kyang 'dod na 'dir 'ongs nas bdag gis skyes bu de'i rjes su rab tu 'byung bar bgyi'o/_/de thams cad 'dun pa gcig par ma nus par skye bo bzhi po las kauN+Di n+yas gtso bo byas nas skye bo lnga po rab tu byung ste/_de 
[\[222b.6\]]rnams kyi skye bo lnga po ni gnas brtan lnga sde zhes bya ba'i rigs su gyur to/_/gzhan yang de'i tshe rgyal po 'di skad du gang mthong nas bdag gi bu rab tu 'byung zhes 'dri'o/_/sngon gyi mtshan ma bzhi mthong bas de gang dang rgas shing 'khogs pa dang na ba dang 'chi ba dang rab tu byung ba'o/_/rgyal pos 'di rnams 
[\[222b.7\]]bzung nas 'di lta bu'i tshul bdag gi bu dang nye bar 'ong du ma 'jug cig bdag gi sras kyis sangs rgyas thob kyang don med do/_/bdag gi sras stong phrag gnyis kyi gling 'khor dang bcas pa'i gling chen po bzhi po rnams kyi dbang phyug gi bdag po'i rgyal po byed cing dpag tshad sum cu rtsa drug gi khor yug 
[\[223a\]]
[\[223a.1\]]gi 'khor nam mkha'i dbyings su gshegs pa la blta bar 'dod do/_/slar yang 'di ltar brjod cing 'di lta bu'i rnam pa bzhi'i skyes bu gzhon nu'i mig lam du 'ong ba bsrung zhing phyogs bzhir rgyang grags bzhi bzhir bsrung ba bzhag go/_/de'i nyi ma la yang bkra shis pa'i gnas su 'dus pa'i 
[\[223a.2\]]rigs kyi nye du stong phrag brgyad cu po re re'i bu brgya yongs su ster bar bsams so/_/'di sangs rgyas su 'gyur ram rgyal por 'gyur ram bdag gi bu re re ster ro/_/gal te sangs rgyas par gyur na rgyal rigs kyi dge sbyong nyid kyis mdun rgyab thams cad du bskor nas 'gro ba yin no/_/gal te rgyal por gyur 
[\[223a.3\]]na rgyal rigs kyi gzhon nu nyid kyis mdun rgyab kun nas bskor nas 'gro'o zhes smra zhing 'bul lo/_/rgyal pos kyang byang chub sems dpa' la gzugs mchog dang ldan pa skyon thams cad spangs pa'i nu ma snun pa nyid gnas pa byin no/_/byang chub sems dpa' 'khor mtha' yas pa dpal dang skal ba 'phel 
[\[223a.4\]]ba dang ldan no/_/de nas nyi ma gcig la rgyal po'i 'bras 'debs pa la bkra shis byed do/_/de'i nyi ma la grong khyer thams cad du lha gshegs pa bzhin du brgyan no/_/bran dang las byed pa la sogs pas gos legs po gyon nas spos dang me tog gi phreng ba la sogs pas brgyan par byas nas rgyal 
[\[223a.5\]]po'i pho brang gi nang du 'dus so/_/rgyal po'i gzhis rnams la zhing rmo ba stong phrag gcig rigs so/_/slar yang de'i nyi ma la gcig gis dman pa'i zhing rmo ba brgyad brgya dang bcas pa'i glang gi gnya' shing gi thag pa dngul las byas pa dang /_rgyal po 'dzin pa'i zhing rmo ba'i thong pa slar yang gser las 
[\[223a.6\]]byas par gyur to/_/glang gi rwa gnyis la gser gyis bskus so/_/kha dang ske'i thag pa ni gser la'ang byas so/_/rgyal po'i 'khor chen po dang bcas pa byon nas sras blangs te gshegs so/_/gzhis kha'i gnas na shing 'dzam bu gcig la lo ma mang pos grib ma stug por gyur pa 
[\[223a.7\]]zhig yod pa'i 'og tu gzhon nu'i mal stan chen po byas nas steng du bla res gser gyi skar ma dang mtshungs pa bres te/_lcags ri ltar yol bas phyogs kun nas bskor to/_/rgyal po rgyan thams cad kyis brgyan par byas nas blon po 'khor dang bcas pa zhing rmo ba'i gnas su gshegs te/_
[\[223b\]]
[\[223b.1\]]der rgyal pos gser gyi thong pa bzung ngo /_/gcig gis dman pa'i brgyad brgya'i dngul gyi thong pa blon pos bzung ste so nam byed pa'i skye bo rnams kyis thong pa lhag ma rnams bslangs so/_/de rnams kyis thong pa bzung nas de dang der sgal rmo'o/_/rgyal pos slar yang 'di nas phar 'gro zhing pha rol 
[\[223b.2\]]nas tshur 'ongs so/_/de'i gnas phun sum tshogs par 'gyur ro zhes bsams nas byang chub sems dpa' 'khor dang bcas pa bzhugs pa'i nu ma snun pa rnams rgyal po'i phun sum tshogs par blta'o/_/yol ba'i nang nas phyir 'thon no/_/byang chub sems dpa' de dang der gzigs pas gcig 
[\[223b.3\]]kyang mi snang ngo /_/myur bar langs nas skyil krung bcas te/_rlung 'byung ba dang rngub cing bzung bas bsam gtan dang po skyes so/_/nu ma snun pa rnams kha zas za ba'i phyir phan tshun du 'gro zhing de ma thag cung zad thogs par gyur to/_/shing gzhan rnams kyi grib ma mi ldog cing gzhan yang shing 
[\[223b.4\]]de'i grib ma rnams kun nas gnas so/_/nu ma snun pa rnams kyis sras 'phags pa zhes gcig tu brjod cing myur du yol ba steng du brdzes te nang du zhugs nas byang chub sems dpa' ma la stan la skyil krung gis bzhugs pa de'i cho 'phrul mthong nas song ste rgyal po la zhus so/_/lha gzhon nu 'di lta 
[\[223b.5\]]bu'i tshul gyis bzhugs so/_/'di ltar shing gzhan rnams grib ma mi bzlog go/_/shing 'dzam bu'i grib ma ni kun nas gnas so/_/rgyal po myur du byon nas cho 'phrul blta ste/_sras 'di la phyag gnyis pa ste zhes brjod nas sras la phyag btsal lo/_/de nas [{]go rims [,]go rim [}]bzhin du byang chub 
[\[223b.6\]]sems dpa' lo bcu drug pa'i na tshod du gyur to/_/rgyal pos byang chub sems dpa' la dus gsum du rjes su rigs par khang [{]bzangs [,]bzang [}]gsum byas nas gcig dgu thog gcig la bdun thog gcig la lnga thog go/_/stong phrag bzhi bcu'i gar byed pa'i bud med rnams nye bar gnas par byas so/_/byang 
[\[223b.7\]]chub sems dpa' ni lha bzhin du lha dang 'dra ba'i bud med rnams 'khor du byas nas rgyan gyis brgyan pa'i bud med du ma dang bcas pa skyes pa med pa'i rol mo sgrogs pa 'khor du bya ste phun sum tshogs pa chen po rjes su myong bar byed do/_/dus kyi res dang dus kyi res la de dang de'i khang [{]bzangs su [,]bzang du [}]
[\[224a\]]
[\[224a.1\]]bzhugs so/_/gzhan yang sgra gcan 'dzin gyi ma de nyid btsun mo rnams kyi gtso mor gyur to/_/de'i de bzhin du phun sum tshogs pa chen po rjes su myong bar byed do/_/nyi ma gcig la nye du'i nang du 'di lta bu'i gtam byung ngo /_/don grub rtsed mos brjed nas gshegs shing bzo 
[\[224a.2\]]cung zad kyang mi slob bo/_/g.yul so so nas nye bar gyur na ci byed/_de'i tshe byang chub sems dpa' bos nas bu khyod kyi nye du rnams don grub bzo cung zad kyang mi slob cing rtsed mos gshegs nas 'gro'o zhes zer ro/_/'dir g.yul byung na ji ltar byed ces bas nas/_lha ngas bzo bslabs pa la 
[\[224a.3\]]dgos pa med do/_/grong khyer gyi mi rnams bdag gi bzo blta ba'i sems yod na dril sgrogs shig_/'di nas zhag bdun pa la nye du rnams la bzo bstan par bgyi'o/_/rgyal pos de bzhin du byas so/_/byang chub sems dpas sgra la 'phen pa dang /_spun la 'phen pa dang /_gzhu thogs 
[\[224a.4\]]pa 'dus par byas nas skye bo mang po'i nang du gzhan gzhu thogs pa dang thun mong ma yin pa nye du rnams la bzo bcu gnyis bstan no/_/de rnams mda' 'joms pa'i skyes rabs las 'byung ba'i tshul bzhin du rig par bya'o/_/de'i nye du rnams kyi the tshom sel lo/_/gzhan yang byang chub sems 
[\[224a.5\]]dpa' skyed mos tshal du gshegs par bsams nas kha lo sgyur ba bos te/_shing rta chas su chug cig ces smras so/_/des legs so zhes brjod cing tshig thos nas shing rta chen po'i 'khor lo'i mchog la ji ltar rigs pa'i rgyan thams cad kyis brgyan nas ku mu da'i 'dab ma'i mdog dang 'dra ba'i 
[\[224a.6\]]bkra shis pa'i rta bzhis shing rta khrid nas byang chub sems dpa' gshegs so/_/zhes smras so/_/byang chub sems dpa' lha'i gzhal med khang bzhin du shing rta la zhon nas skyed mos tshal gyi phyogs su gshegs so/_/lha rnams kyis gzhon nu don grub kyi mngon par rdzogs par byang chub pa'i dus 
[\[224a.7\]]ni nye bar gyur to/_/sngar gyi mtshan ma rnams blta bar rigs so/_/lha'i bu cig gis rgas pa 'khogs pa so byi ba skra dkar ba sgur ba rgyab grum pa'i lus can lag tu 'khar ba thogs pa skad 'dzer bar byed pa bstan no/_/de byang chub sems dpa' dang kha lo sgyur bas mthong ngo /_/de nas 
[\[224b\]]
[\[224b.1\]]byang chub sems dpas kha lo sgyur ba la dris so/_/skyes bu 'di gang zhig yin/_skra yang gzhan dang mi 'dra ba ji lta bu/_gtso bo chen po'i mdo nas byung ba bzhin 'dri bar bya'o/_/de'i tshig thos nas skye ba mi rtag cing skyes par gyur pa thams cad rgas par 'gyur ro zhes sems sdug bsngal zhing de nyid du 
[\[224b.2\]]bzlog nas rang gi khang [{]bzangs [,]bzang [}]nyid du gshegs so/_/rgyal pos rgyu mtshan ci'i phyir bdag gi sras po myur du ldog pa ci'i phyir dris so/_/lha rgas shing 'khogs pa'i mi gcig mthong bas rab tu 'byung ngo /_/myur du bu la gar byed pa rnams sta gon gyis shig_/phun sum tshogs pa nyams su myong 
[\[224b.3\]]bar byas pas rab tu 'byung ba rjes su dran par mi 'gyur ro zhes smras nas srung bar byed pa spel te phyogs thams cad du rgyang grags brgyad brgyad du bzhag go/_/gzhan yang nyi ma gcig la byang chub sems dpa' de bzhin du skyed mos tshal du gshegs pa na lhas sprul pa'i nad pa gcig mthong nas sngar 
[\[224b.4\]]bzhin du dris so/_/sems sdug bsngal bar gyur te slar yang bzlog nas rang gi khang [{]bzangs su [,]bzang du [}]gshegs so/_/rgyal pos yang dris pa sngar de bzhin du byas nas slar yang spel te thams cad du rgyang grags bcu gnyis kyi sa'i char srung bar byed pa bzhag go/_/yang nyi ma gzhan la byang chub sems 
[\[224b.5\]]dpa' de bzhin du skyed mos tshal du gshegs pa na lhas sprul pa'i dus la 'das pa gcig mthong nas sngar bzhin du dris te sems sdug bsngal bar gyur nas/_slar yang bzlog ste khang [{]bzangs su [,]bzang du [}]gshegs nas rgyal pos dris pa sngar bzhin du byas nas/_slar yang bsrung ba spel te kun nas 
[\[224b.6\]]bskor bar dpag tshad gcig gi tshad la bsrung ba bzhag go/_/slar yang nyi ma gzhan la skyed mos tshal du gshegs pa na de bzhin du lhas sprul pa'i gos bzang po legs pa gyon pa'i rab tu byung ba gcig gzigs nas/_'di'i ming ci zhes kha lo ba la dris so/_/gang du yang sangs rgyas byon par 
[\[224b.7\]]ma gyur cing rab tu byung ba'i yon tan mi shes lha'i mthus slar yang lha rab tu byung ba yin zhes brjod do/_/rab tu byung ba'i yon tan la bsngags pa brjod do/_/byang chub sems dpa' rab tu byung ba la 'dun pa skyes nas de'i nyin mo skyed mos tshal du gshegs so/_/slob dpon kha cig 
[\[225a\]]
[\[225a.1\]]'di skad zer te/_sngun gyi mtshan ma bzhi pa nyi ma gcig nyid la mthong ngo zhes zer ro/_/de ni mi 'thad do/_/de la nyin mo'i char rtse zhing bkra shis pa'i rdzing bur khrus byas nas nyi ma nub pa na bkra shis pa'i rdo leb kyi stan la bzhugs so/_/rang la rgyan gyis brgyan par 
[\[225a.2\]]sems so/_/de nas rjes su 'brang ba'i skyes bu rnams kha dog sna tshogs pa'i gos dang rgyan rnam pa sna tshogs pas brgyan/_me tog gi phreng ba dang spos dang byug pa la sogs pa bslangs nas phyogs kun du bskor nas 'dug go/_/de ma thag par brgya byin sdod pa'i gdan dro bar gyur to/_/gang 
[\[225a.3\]]zhig bdag gi gnas 'dor ba'i sems su zhig la skyes par gyur zhes brtags so/_/byang chub sems dpa'i rgyan byed pa'i dus mthong ngo /_/las thams cad pa bos so/_/las thams cad pa gzhon nu don grub de ring gi mtshan phyed kyi dus su nges par 'byung ba chen pos 'thon no/_/'di 
[\[225a.4\]]de'i phyi ma'i rgyan yin no/_/skyed mos tshal du song la skyes bu chen po lha'i rgyan gyis brgyan par gyis shig_/des de thos nas legs so zhes brjod de lha'i mthus de ma thag par nye bar song ste/_de'i rim gro pa dang mtshungs par gyur nas rim gro pa'i lag tu ras bslangs nas byang chub sems dpa'i 
[\[225a.5\]]dbu la bcings so/_/byang chub sems dpas mgo la lag pas reg pa na 'di mi ma yin te lha'i bu yin par shes so/_/bcings pa tsam na bcings pa'i dbu'i cod pan nor bu rin po che'i rnam pa la stong phrag gcig gi du gu la'i ras kyis bcings so/_/slar yang 'ching ba na du gu la'i ras stong 
[\[225a.6\]]phrag gcig gis lan bcu dkris nas stong phrag bcus du gu la'i ras bcings so/_/dbu ni chung zhing du gu la'i ras ni mang bas ji ltar bcing zhes mi bsam mo/_/de rnams thams cad la khri zhing sA ka la'i me tog gi tshad tsam che ba'o/_/yang na ku ba'i me tog gi tshad tsam du gyur to/_/byang chub 
[\[225a.7\]]sems dpa'i dbu ki dza la ka'i me tog ltar mtshungs pa'o/_/yang na gu spya ka'i me tog ltar gyur pa'o/_/de nas rgyan thams cad kyis so sor brgyan nas rol mo thams cad rang rang gi sgra 'byin zhing bram ze rnams rgyal bar gyur cig dga' bar gyur cig ces rnam pa sna tshogs pa'i bkra shis kyis bstod 
[\[225b\]]
[\[225b.1\]]pa'i dbyangs byed do/_/rgyan thams cad kyis brgyan nas mchog gi shing rta la chibs so/_/de'i tshe grags 'dzin ma la bu btsas so/_/rgyal po zas gtsang gis thos nas bdag gi bu dga' bar bya ba'i phyir pho nya ba btang ngo /_/byang chub sems dpas de thos nas sgra gcan 'dzin skyes pas 'ching ba skyes 
[\[225b.2\]]so zhes gsungs so/_/rgyal po bdag gi bu la ci'i phyir 'dri/_de'i tshig thos te 'di nas bzung ste bdag gi tsha bo gzhon nu sgra gcan 'dzin nyid ming du gyur to zhes smras so/_/byang chub sems dpas kyang grags pa chen pos shin tu dga' ba dang dpal dang skal ba bzang po dang ldan pa'i grong khyer du gshegs 
[\[225b.3\]]so/_/de'i tshe gau ta mI skem mo zhes bya ba rgyal rigs kyi bu mo khang [{]bzangs kyi [,]bzang gi [}]steng du 'dug pas grong khyer la bskor ba byed pa'i byang chub sems dpa'i dpal dang ldan pa'i gzugs mthong nas/_dga' ba dang yid bde ba skyes te ched du brjod pa 'di ched du brjod do/_/de yi ma ni zhi bar gyur/_/de yi pha ni nges 
[\[225b.4\]]par zhi/_/de yi bud med nges zhir gyur/_/de yi yang ni de bdag mtshungs/_/byang chub sems dpas thos nas bsams pa/_'di 'di lta bur smra ba/_'di lta bu'i tshul gyi bdag nyid kyi lus mthong bas ma'i sems zhi bar gyur/_pha'i sems zhi bar gyur/_skye dgu dang skye dgu'i bdag mo'i sems zhi 
[\[225b.5\]]bar gyur zhes smra'o/_/ci'i phyir sems zhi ba zhes bya ba'i don gang /_de nas nyon mongs pa'i chags pa med pa'i sems la de skad brjod do/_/'dod chags kyi me zhi bar gyur pa ni zhi ba'i ming du gyur to/_/skyon gyi me dang gti mug gi me zhi bar gyur pa ni zhi ba'i ming du gyur to/_/nga rgyal dang lta ba la 
[\[225b.6\]]sogs pa'i nyon mongs pa kun skyes pa thams cad zhi ba ni zhi ba'i ming du brjod do/_/'di bdag la tshig snyan pa brjod cing bdag ni mya ngan las 'das pa tshol du 'gro zhing tshol lo/_/de ring nyid nas bdag khyim na gnas pa spangs nas nges par 'byung bas rab tu byung nas mya ngan las 'das pa tshol bar rigs 
[\[225b.7\]]so/_/'di ni bdag gis slob dpon mar gyur to/_/gau ta mI skem mo la 'bum phrag gcig ri ba'i mu tig gi dra ba mgrin pa nas bkrol te bskur ro/_/des don grub gzhon nu bdag la chags shing zhen par gyur pas sems rten bskur ba yin pas des sems bde ba skyes par gyur to/_/byang 
[\[226a\]]
[\[226a.1\]]chub sems dpa' ni dpal dang ldan skal ba bzang po dang ldan pa'i rang gi khang [{]bzangs su [,]bzang du [}]gshegs nas dpal gyi mal stan la gzims so/_/de ma thag tu rgyan thams cad kyis brgyan pa'i glu dang gar rnams legs par bslabs pa'i lha'i bu mo dang 'dra ba'i gzugs mchog dang ldan pa'i 
[\[226a.2\]]bud med rnams kyis rnam pa sna tshogs pa'i rol mo bzung nas de la yongs su bskor nas mngon par dga' bar byed cing gar dang glu dang rol mo la sogs pa byed par rtsom mo/_/byang chub sems dpa' nyon mongs pa la mi dga' ba'i sems kyis gar la sogs pa la mngon par dga' ba med pas yud tsam gyis 
[\[226a.3\]]mnal du bzhud do/_/bud med de rnams kyang gang gi don du nged rnams kyis gar la sogs pa byed pa la de mnal du gshegs so/_/da ni ci'i phyir bdag cag ngal bar byed gang dang gang bslabs pa'i rol mo rnams sa la bzhag nas nyal lo/_/dri bzang dang ldan pa'i 'bru mar gyi mar me dang ldan pa'i byang 
[\[226a.4\]]chub sems dpa' rab tu sad nas mal gyi steng du skyil krung gis bzhugs nas gzigs pas bud med rnams rol mo bzhag nas gnyid du song ba gzigs so/_/kha cig mchil ma lug pa dang /_kha cig ni lus la mchil mas gos pa'i dri ma can du gyur pa dang /_kha cig ni so 'cha' ba dang /_
[\[226a.5\]]kha cig ni ngar ngar 'byin pa dang /_kha cig ni rnya ma rmi 'chad pa dang /_kha cig ni kha gdangs pa dang /_kha cig ni gos zhus pa dang /_'ga' zhig gi ni mtshan ma snang ngo /_/byang chub sems dpas de rnams kyi rnam 'gyur gzigs nas thugs 'jigs pas 'dod pa la mi dga' bar gyur to/_/
[\[226a.6\]]de'i rgyan du byas pa ni nye bar ldan pa brgya byin gyi pho brang dang mtshungs pa'i khang [{]bzangs [,]bzang [}]chen po yangs shing rnam pa sna tshogs pa'i dri nga bas gang ba'i ro dang ldan pa'i dur khrod dang mtshungs par bsams so/_/srid pa gsum po me 'bar ba'i khyim dang mtshungs par bsams so/_/bdag la gnod 
[\[226a.7\]]par byed pa dang /_'tshe bar byed pa'o zhes ched du brjod pa 'chad cing shin tu rab tu 'byung bar 'dod par gyur to/_/de bdag gi de ring nas nges par 'byung ba chen pos 'thon par bsams te mal nas bzhengs nas sgo dang nye bar gshegs te 'di na su yod ces dris so/_/blon po 'dun pa them pa la 
[\[226b\]]
[\[226b.1\]]sngas byas nas nyal lo/_/'phags pa bu bdag blon po 'dun pa yin no zhes smras so/_/da ni nges par 'byung ba chen pos 'thon par 'dod do/_/bdag gi rta gcig la sga gyis shig_/des lha legs so zhes brjod nas rta'i sga khyer te rta rar song nas dri bzang po dang ldan pa'i 'bru mar gyi mar me spar 
[\[226b.2\]]ba su ma na'i me tog can gyi dar gyi bla res kyi 'og na shin tu dga' ba'i sa phyogs la sdod pa'i rta'i rgyal po bsngags ldan mthong ngo /_/da ni bdag gis 'di nyid kyi sga bya bar rig nas bsngags ldan la sga sgron no/_/des sga sgron par shes nas 'di sga sgron pa na glo bsdams so/_/nyi ma gzhan la skyed mos 
[\[226b.3\]]tshal du rtsed mo la 'gro ba'i dus su sga 'di ltar ma byas so/_/bdag gi sras 'phags pa/_da ni nges par 'byung ba chen pos 'thon par 'dod par gyur to snyam nas sems dga' bas rta skad tsher tsher 'don pa de'i sgra grong khyer thams cad du grag par byed pa slar yang lha rnams kyis de'i sgra bkag nas sus kyang 
[\[226b.4\]]mi thos par byas so/_/byang chub sems dpas kyang blon po 'dun pa rta'i gnas su btang nas re zhig bu la blta bar bsams so/_/grags 'dzin ma'i gnas su gshegs te sgo phye nas de ma thag par nyal sa'i nang du dri bzang po dang ldan pa'i 'bru mar gyi mar me spar ba grags 'dzin ma su ma na'i me tog dang /_
[\[226b.5\]]mal li ka'i me tog la sogs pa'i me tog mal gyi steng du khal gcig tsam bkram pa'i steng du bu'i mgo'i steng du lag pa bzhag nas gnyid du song ba la byang chub sems dpas sgo'i them pa'i steng du zhabs ya gcig bzhag ste 'khod pas gzigs so/_/gal te bdag gis lha mo'i lag pa nas 'then 
[\[226b.6\]]nas rang gi bu bslang bar bsams te/_lha mo gnyid sad na bdag nyid 'gro ba'i bar gcod du 'gyur zhing sangs rgyas su gyur nas bu blta'o snyam du sems te khang [{]bzangs [,]bzang [}]nas babs so/_/slar yang slob dpon kha cig 'di ltar smra ste/_de'i tshe byang chub sems dpa' gshegs pa'i sngon rol gyi nyi ma 
[\[226b.7\]]bdun gyi gong du skyes so zhes zer ro/_/de 'dra gzhan du ma bshad pas de'i phyir 'di kho na gzung bar bya'o/_/'di ltar byang chub sems dpa' khang [{]bzangs [,]bzang [}]nas babs nas rta'i ra ba nyid du gshegs te 'di ltar gsungs so/_/bu bsngags ldan khyod kyis da ni nub gcig bsgral bar gyis shig_/
[\[227a\]]
[\[227a.1\]]bdag khyod kyi drin gyis sangs rgyas su gyur nas lha dang bcas pa'i 'jig rten thams cad bsgral bar bya'o/_/de nas bsngags ldan gyi rgyab tu chibs so/_/bsngags ldan gyi ske nas bzung nas mchu ru khru [{]bcwa [,]bco [}]brgyad pa/_de dang 'thun pa'i mtho tshad dang ldan zhing mthu dang mgyogs 
[\[227a.2\]]pa dang ldan la dung phyis pa'i kha dog ltar thams cad dkar ba dang mtshungs pa'o/_/gal te tsher tsher sgrogs pa'am rmig pa'i sgra sgrogs pa'i sgras grong khyer thams cad grag par 'gyur ba'o/_/de'i phyir lha rang gi mthus de sus kyang mi thos par de 'di ltar sgra sgrogs pa bkag go/_/khrab khrab 'gro 
[\[227a.3\]]ba'i rkang lag gi rmig pa re re lha'i lag pa'i mthil du nye bar bzhag go/_/byang chub sems dpas rta'i rgyab kyi dbus su bzhugs so/_/blon po 'dun pa rta'i mjug ma nas zung cig ces mtshan phyed kyi dus su sgo chen po dang nye bar phyin to/_/de'i tshe slar yang 'di ltar rgyal po chen pos 'di ltar byang 
[\[227a.4\]]chub sems dpa' gang gi dus su yang grong khyer chen po'i sgo phye nas phyi rol du 'gro bar mi nus par phyed sgo ma'i sgo glegs re re la mi stong phrag re res dbye dgos par bskos so/_/byang chub sems dpa' stobs dang ldan pas glang po che'i grangs bye ba stong phrag bcu'i glang po che'i stobs 'dzin no/_/mi'i grangs 
[\[227a.5\]]kyis mi bye ba 'bum phrag gcig gi mi'i stobs 'dzin no/_/byang chub sems dpas bsams pa/_gal te sgo ma phyed na da ni bsngags ldan gyi rgyab tu bzhugs pa nyid ni blon po 'dun pas rnga ma nas bzung ba dang lhan cig nyid du bsngags ldan brla btsir nas khru [{]bcwa [,]bco [}]brgyad pa'i lcags ri'i mtho tshad la 
[\[227a.6\]]mchongs te 'da' bar bsams so/_/blon po 'dun pas bsams pa/_gal te sgo ma phyed na bdag gis 'phags pa sras dpung pa la khyer nas lag pa g.yas pas bsngags ldan gyi gsus pa mchan khung du bcug nas lcags ri la mchongs te 'da' bar bsams so/_/bsngags ldan gyis 
[\[227a.7\]]bsams pa/_gal te sgo ma phyed na bdag gis rang gi bdag po ji ltar rgyab tu bzhugs pa de bzhin nyid du blon po 'dun pas rnga ma nas bzung nas lhan cig tu gnas pa nyid du khur nas lcags ri la mchongs te 'da' bar bsams so/_/gal te sgo ma phyed par gyur na ji ltar bsams pa de bzhin du gsum 
[\[227b\]]
[\[227b.1\]]po'i nang nas gang yang rung ba gcig nges par 'gyur ro/_/slar yang sgo srung ba'i lha rnams kyis sgo phye'o/_/de ma thag nyid du bdud kyis byang chub sems dpa' bzlog par bsams nas 'ongs te nam mkha' la 'dug nas smras pa/_drang srong chen po nges par 'byung bas ma 'gro cig_/'di nas nyi ma 
[\[227b.2\]]bdun pa la khyod kyis rin po che'i 'khor lo thob par 'gyur ro/_/gling phran stong phrag gnyis kyis yongs su bskor ba'i gling chen po bzhi'i rgyal srid byed par 'gyur ro/_/drang srong chen po zlog cig ces smras so/_/khyod su zhig yin zhes dris so/_/bdag ni 'jig rten gyi dbang po yin zhes smras 
[\[227b.3\]]so/_/bdud rin po che'i 'khor lo bdag la yong bar bdag gis shes te bdag la rgyal po'i dgos pa med do/_/stong phrag bcu'i 'jig rten gyi khams su sgra sgrogs shing sangs rgya bar 'gyur ro zhes brjod do/_/bdud kyis smras pa/_'di nas bzung nas 'dod pa'i rnam par rtog pa'am/_gnod sems 
[\[227b.4\]]kyi rnam par rtog pa'am/_rnam par 'tshe ba'i rnam par rtog pa sems la bsams pa'i dus bu bdag gis shes so zhes smras so/_/grogs dang ma bral bar grib ma bzhin du rjes su 'brel bar 'gro'o/_/byang chub sems dpa' yang 'khor los sgyur ba'i rgyal srid lag tu thogs kyang mchil 
[\[227b.5\]]ma'i thal ba bzhin du ltas pa med par dor nas bkur sti chen pos grong khyer nas phyir 'thon no/_/dbyar zla 'bring po'i nya la mchog gi skar ma bre'i dus su phyir 'thon nas slar yang grong khyer la bzlog nas blta bar brjod par bsams so/_/'di ltar byang chub sems dpa'i thugs la 'khrungs tsam nyid 
[\[227b.6\]]na'o/_/skyes bu chen po khyod kyis log nas blta ba'i las kyi bsod nams khyod kyis byas pa med dam zhes brjod pa bzhin du sa gzhi chen po rdza mkhan gyi 'khor lo bzhin du phug nas bzlog go/_/byang chub sems dpa' grong khyer la sngon du phyogs shing 'khod nas grong khyer la gzigs te de'i sa phyogs 
[\[227b.7\]]zhig tu bsngags ldan ldog pa'i mchod rten gyi gnas gcig bstan no/_/bsngags ldan 'gro ba'i lam la mngon du phyogs par byas nas byon no/_/bkur sti chen po dang dpal dang skal ba bzang po dang ldan no/_/de'i tshe lha rnams kyis de'i mdun du stong phrag drug cu'i mar me chen po spar ro/_/
[\[228a\]]
[\[228a.1\]]rgyab kyi phyogs su yang mar me chen po stong phrag drug cu spar ro/_/g.yas kyi phyogs su yang mar me chen po stong phrag drug cu spar ro/_/g.yon gyi phyogs su yang mar me chen po stong phrag drug cu spar ro/_/lha gzhan rnams kyis kyang khor yug gi ri'i steng du grangs med pa'i mar me stong 
[\[228a.2\]]phrag mang po spar ro/_/lha gzhan rnams dang klu dang 'dab [{]bzangs [,]bzang [}]la sogs pas lha'i spos dang me tog gi phreng ba dang phye ma dang bdug pa la sogs pas mchod cing 'gro'o/_/pA ri ts+tshat+ta'i me tog nyid dang man dA ra 'i me tog sprin ltar mthug pa rgyun du 'bab pa bzhin du nam mkha' las rgyun mi 'chad par 
[\[228a.3\]]me tog gi char babs par gyur to/_/lha'i glu dbyangs sgrogs par gyur to/_/kun nas bskor bar stong phrag drug cu rtsa brgyad kyi rol mo'i sgra sgrogs so/_/rgya mtsho'i dbus su 'brug gi sgra sgrogs pa bzhin no/_/ri bo gnya' shing 'dzin gyi 'gram du rgya mtsho'i sgra sgrogs pa'i dus bzhin du 'jug 
[\[228a.4\]]go/_/'di ni dpal dang skal ba bzang po dang ldan pa'i byang chub sems dpa' gshegs pa'i mtshan gcig la rgyal srid gsum spangs nas dpag tshad sum cu'i mthar yid ldan zhes bya ba'i chu klung gi 'gram du bzhud do/_/ci'i phyir yang rta 'di'i pha rol du yang 'gro bar mi nus sam/_mi nus pa ni 
[\[228a.5\]]ma yin te/_de ni khor yug gcig gi nang du snga dro gcig la song nas bskor te de ma thag tu snga dro nyid du 'ongs shing rang gi mdun du kha zas byin pa za bar nus so/_/de'i tshe slar yang lha dang klu dang 'dab [{]bzangs [,]bzang [}]la sogs pa nam mkha' la 'khod nas spos dang me tog gi phreng ba la sogs pa babs 
[\[228a.6\]]te/_ji srid rta'i brla'i bar du lus nub pas 'thon par mi nus pa spos dang me tog gi phreng ba la sogs pa ni ral pa ltar gdon par mi nus par shin tu thogs par gyur to/_/de'i phyir dpag tshad sum cu rtsa gnyis su song ngo /_/de nas byang chub sems dpa' chu klung gi 'gram du 'khod nas blon po 
[\[228a.7\]]'dun pa la dris pa/_chu klung 'di'i ming ci/_lha yid ldan zhes bgyi ba lags so/_/bdag kyang rab tu 'byung ba la yid dang ldan pa zhes bya bar gyur to/_/zhabs kyis brgyab ste rta bskul ba byas te/_rta yis mchongs nas glang brgyad kyi skad tsam gyi chu klung gi zheng 'gram gyi pha rol du 'khod 
[\[228b\]]
[\[228b.1\]]do/_/byang chub sems dpa' rta'i rgyab nas babs te dngul dang mtshungs pa'i bye ma'i phung po'i steng du 'khod do/_/'dun pa bos nas khyod kyis bdag gi rgyan rnams dang bsngags ldan khrid la song cig_/bdag rab tu 'byung bar 'gyur ro/_/lha bdag kyang rab tu 'byung du gsol/_byang chub sems 
[\[228b.2\]]dpas khyod kyis rab tu 'byung ba mi 'thob pas song cig_/lan gsum du zhus kyang ma gnang ngo /_/rgyan dang bsngags ldan lag pas gtad de bsams pa/_bdag gi skra 'di dge sbyong dang mi 'thun no snyam nas byang chub sems dpa' gzhan gyis kyang skra breg par rung ba gzhan med do/_/de nas bdag 
[\[228b.3\]]nyid kyi ral gris breg par bsams so/_/phyag g.yas pas ral gri bzung nas phyag g.yon pas cod pan dang bcas pa'i nor bu bzung ste bcad do/_/dbu skra ni sor gnyis par gyur cing g.yas phyogs nas 'khyil bas dbu la gnas so/_/de rnams ji srid 'tsho'i bar de nyid kyi tshad du gyur to/_/kha 
[\[228b.4\]]spu yang med par gyur to/_/slar dbu skra dang kha spu bzhar mi dgos par gyur to/_/byang chub sems dpas cod pan dang bcas pa'i nor bu bzung nas gal te bdag sangs rgya bar 'gyur na nam mkha' la 'khod cig_/ma yin na sa la lhung bar gyur cig ces nam mkha' la dor ro/_/de 
[\[228b.5\]]ni gtsug gi nor bu bcings pa dpag tshad gcig gi tshad tsam du song nas nam mkha' la 'khod do/_/lha'i rgyal po brgya byin gyi lha'i mig gis bltas pas dpag tshad gcig gi tshad tsam gyi rin po che'i za ma tog gi nang du bcug nas sum cu rtsa gsum gyi pho brang du gtsug gi nor bu bzhugs pa'i 
[\[228b.6\]]mchod rten bzhengs so/_/mchog gi dri yis bsgos pa'i gtsug phud bcad/_/gang zag mchog gis nam mkha' la ni dor/_/mig stong pa yis dbu skra mgo steng bzung /_/gser gyi za ma tog tu lha gnas khyer/_/slar yang byang chub sems dpas bsams pa/_yul ka shi ka'i 
[\[228b.7\]]ras 'di dge sbyong bdag gi tshul dang 'thun pa ma yin no zhes bsams so/_/de nas sangs rgyas 'od srung gi dus su sngon gyi grogs po rdza mkhan tshangs pa chen por gyur to/_/sangs rgyas gcig gi bar du grogs po dang ma phrad do zhes bsams te de ni bdag gi grogs po nges par 'byung ba chen pos 'thon 
[\[229a\]]
[\[229a.1\]]no/_/dge sbyong gi yo byad 'di bzung nas 'gro'o zhes bsams so/_/chos gos gsum dang lhung bzed dang /_/spu gri khab dang ska rags dang /_/chu tshags dang bcas brgyad yin no/_/dge sbyong rnams la rigs shing mkho/_/dge sbyong gi mkho ba'i yo byad brgyad po 'di bslangs nas 
[\[229a.2\]]phul lo/_/byang chub sems dpas mchod par 'os pa'i rgyal mtshan gyon nas rab tu 'byung ba mchog gi cha byad bslangs te 'dun pa la bdag gi tshig gis ma dang yab la bdag la nad med par gyur to zhes smros shig ces pas btang ngo /_/'dun pas byang chub sems dpa' la phyag byas bskor ba byas 
[\[229a.3\]]nas song ngo /_/slar yang bsngags ldan gyis 'dun pa dang byang chub sems dpa' gsung gleng byed cing 'dug pa thos na/_bdag ni jo bo dang phrad par mi 'gyur zhes bsams so/_/mig lam du spangs nas mya ngan la shin tu gnas pa bsran par ma nus te snying gas nas dus las 'das te sum cu rtsa 
[\[229a.4\]]gsum gyi gnas su bsngags ldan zhes bya ba'i lha'i bur skyes so/_/'dun pa la dang po'i mya ngan du gyur pa gcig go/_/slar yang bsngags ldan dus las 'das pa'i rgyu mtshan gyis mya ngan gnyis pas gzir te/_ngu zhing smre sngags 'don zhing grong khyer du song ngo /_/byang chub sems dpa' de'i phyogs 
[\[229a.5\]]nyid du rjes su dga' ba zhes bya ba'i a mra'i tshal yod do/_/der nyi ma bdun nas rab tu 'byung ba'i bde bas gnas shing nyin mtshan 'da'o/_/nyi ma gcig nyid la dpag tshad sum cu'i lam du zhabs kyis gshegs nas rgyal po'i khab tu byon no/_/byon nas sgo mthar chags su bsod snyoms 
[\[229a.6\]]la gshegs te grong khyer pa thams cad kyis byang chub sems dpa'i sku mthong nas glang po che nor skyong zhugs pa'i rgyal po'i khab bzhin dang lha ma yin gyi dbang po zhugs pa'i lha'i grong khyer bzhin du kun du 'khrugs par gyur te/_rgyal po'i mi 'ongs shing /_lha 'di lta bu'i gzugs kyi sems can 
[\[229a.7\]]gcig grong khyer na bsod snyoms byed de/_lha 'am mi'am 'dab [{]bzangs te [,]bzang ste [}]'di gang yin bdag cag gis ma shes so zhes smras so/_/rgyal po khang [{]bzangs kyi [,]bzang gi [}]steng du 'khod nas skyes bu chen po mthong ste ya mtshan dang rmad du byung ba skyes so/_/mi gcig bos nas song la rtogs shig_/
[\[229b\]]
[\[229b.1\]]gal te mi ma yin par gyur na grong khyer nas phyi rol du song ste mi snang bar 'gyur ro/_/gal te lha yin par gyur na nam mkha' la 'gro'o/_/gal te klu yin na sa'i 'og tu 'gro bar 'gyur ro/_/gal te mi yin na ji ltar thob pa'i kha zas za'o zhes bsgo'o/_/skyes bu chen pos kyang kha zas 
[\[229b.2\]]'dres pa rnams bsdus nas bdag la 'di tsam gyis chog par rtogs te/_zhugs pa'i sgo nyid nas grong khyer gyi phyi rol du 'thon te/_ri skya bo'i grib ma la shar du sngun du phyogs pas bzhugs nas kha zas la longs spyod par brtsams so/_/de nas gang gi sgyu ma phyin ci log ste kha nas 'thon pa'i rnam par 
[\[229b.3\]]bsams par gyur to/_/de nas de'i bdag nyid kyi lus kyis 'di lta bu'i tshul gyi kha zas mig gis mthong ba yang dkon no/_/de'i phyir rigs so so'i kha zas la mi dga' bar bsams nas 'di ltar rang la rang gis gdams so/_/don grub khyod rnyed sla ba'i bza' ba dang btung ba'i rigs lo gsum pa'i 
[\[229b.4\]]'bras dri zhim po'i bza' ba sna tshogs pa'i ro dang bcas pa'i bza' ba'i gnas su skyes par gyur nas phyag dar khrod pa gcig mthong ste/_nam du'ang bdag ni 'di lta bu'i tshul du gyur nas bsod snyoms la 'gro zhing kha zas longs spyod do/_/de'i dus su bdag la de ltar 'gyur ro zhes bsams nas 'thon 
[\[229b.5\]]no/_/da ni 'di ci byed pa yin zhes 'di ltar rang la rang gis gdams nas rtog pa med par kha zas la longs spyod do/_/rgyal po'i mis 'di'i 'jug pa mthong nas song ste rgyal po la smras so/_/rgyal pos pho nya pa'i gtam thos nas myur bar grong khyer gyi phyi rol du 'thon nas byang chub sems dpa' 
[\[229b.6\]]dang nye bar song ste spyod lam la dad par gyur to/_/byang chub sems dpa' la dbang phyug thams cad rdzogs par phul lo/_/byang chub sems dpas rgyal po chen po bdag la dngos po'i 'dod pa'am nyon mongs pa'i 'dod pa'i don med do/_/bdag ni mchog gi mngon par rdzogs par byang chub pa 
[\[229b.7\]]don du gnyer bas 'ongs so/_/rgyal pos rnam pa sna tshogs pa'i sbyin pa byin yang de'i thugs la mi 'phrod do/_/nges par khyod sangs rgya bar 'gyur ro/_/sangs rgyas su gyur nas slar yang dang por bdag gi grong khyer du byon par zhu zhes dam bca' bzung ngo /_/'di ni 'dir mdor bsdus pa ste/_
[\[230a\]]
[\[230a.1\]]rgyas par ni slar yang 'di rab tu 'byung ba'i mdo dang bcas par don dang gtam 'di ni blta zhing rig par bya'o/_/byang chub sems dpas kyang rgyal po la dam bca' byin nas [{]go rims [,]go rim [}]bzhin du spyod pa la gshegs shing kun nas tshon dang nag po can dang /_'char byed gser dang /_dga' 
[\[230a.2\]]byed bu'i gnas su nye bar gshegs nas snyoms par 'jug pa bskyed de sangs rgyas thob pa'i lam ni 'di ma yin no/_/de la snyoms par 'jug pa skyes kyang dgyes par ma gyur nas lha dang bcas pa'i 'jig rten pa'i rang gi stobs dang brtson 'grus rnams la legs par blta bar 'dod pas dka' ba chen po 
[\[230a.3\]]spyod pa'i bsam pas lteng rgyas su byon te sa phyogs 'di ni shin tu dga' ba yin no snyam nas de nyid du nye bar gnas par byas te dka' ba chen po spyod do/_/de yang kauN+Di n+ya la sogs pa rab tu byung ba lnga grong dang grong rdal dang rgyal po'i pho brang rnams su bsod snyoms la rgyu zhing byang chub sems dpa'i 
[\[230a.4\]]gnas der 'ongs so/_/de nas lo drug tu dka' ba chen po spyad do/_/da ni sangs rgyas su 'gyur ro da ni sangs rgyas su 'gyur ro zhes zhus pa'i gnas la byi dor la sogs pa byed cing sku la rim gro byed par gyur te nye bar gnas par gyur to/_/byang chub sems dpa' yang phyi ma'i mthar thug par 
[\[230a.5\]]dka' ba spyad par bsams so/_/til gcig dang 'bras kyi nyag ma gcig la sogs pa'i nyi ma 'da' zhing thams cad du yang kha zas thams cad spangs so/_/lha rnams kyis kyang ba spu'i bu ga re re nas mdangs ston to/_/de nas de'i kha zas med par sku rid par gyur te/_gser gyi kha dog can gyi 
[\[230a.6\]]sku yang nag por gyur to/_/skyes bu chen po'i mtshan sum cu rtsa gnyis kyang mi snang bar gyur to/_/nyi ma gzhan la yang rlung dal bus bsam gtan byed cing sku la zug gzer chen po skyes nas 'du shes med par gyur te 'chag pa'i gnas su 'gyel lo/_/de nas lha gcig gis dge sbyong gau ta ma 
[\[230a.7\]]dus las 'das so zhes brjod do/_/gcig gis 'gyel ba na dgra bcom pa thob bo zhes brjod do/_/der gang zhig gis dus las 'das so zhes brjod nas de song ste rgyal po chen po zas gtsang la smras pa khyed kyi sras dus las 'das so/_/bdag gi sras sangs rgyas ma thob par dus las 'das sam/_
[\[230b\]]
[\[230b.1\]]thob nas dus las 'das zhes dris so/_/sangs rgyas thob par ma nus so/_/dka' ba spyod pa'i gnas su 'gyel nas dus las 'das so/_/'di thos nas rgyal po yid ma ches par gyur to/_/bdag gi sras sangs rgyas ma thob par dus las 'da' ba med do zhes bkag go/_/gang gi phyir slar yang 
[\[230b.2\]]rgyal po yid ma ches nas dka' thub pa nag po lha len gyis phyag byed pa'i dus dang 'dzam bu'i shing gi drung nyid du cho 'phrul mthong ba'i rgyu mtshan nyid kyis so/_/slar yang byang chub sems dpas 'du shes thob nas bzhengs so/_/lha de song nas rgyal po chen po khyod kyi sras po de nad med par gyur to zhes smras so/_/
[\[230b.3\]]rgyal pos sras po mi na bar bdag gis shes so zhes smras so/_/sems dpa' chen po lo drug tu dka' ba byed cing 'di lta bu'i sems su gyur te/_'di lta bu'i dka' thub spyod pa zhes bya ba ni byang chub kyi lam ma yin no zhes bsams nas kha zas cung zad la longs spyod par byed cing grong dang grong rdal rnams su 
[\[230b.4\]]bsod snyoms la rgyu bas bsod snyoms spyod do/_/de nas skyes bu chen po'i mtshan sum cu rtsa gnyis gsal bar gyur to/_/sku gser gyi kha dog lta bur gyur to/_/dge slong lnga sde na re 'dis lo drug tu dka' ba spyad kyang thams cad mkhyen pa'i ye shes thob par ma gyur to/_/da ni grong la sogs par 
[\[230b.5\]]bsod snyoms spyod cing kha zas bslangs nas za ste/_ro la chags par gyur na ci nus 'dis dka' ba spyad par 'khrul lo/_/lus la khrus byed par 'dod pas lus kyi ba spu re re'i sgor chu zhugs nas 'dod pa'i thig ler gyur pa dang mtshungs so/_/bdag cag de'i 'dod pa'i rnam par rtog pa yod pa'i gnas su 
[\[230b.6\]]'dug pas ci zhig bya/_skyes bu chen po spangs shing rang rang gi chos gos dang lhung bzed thogs nas dpag tshad [{]bcwa [,]bco [}]brgyad kyi lam du song ste drang srong lhung ba'i tshal du gnas so/_/de'i tshe de'i dus su lteng rgyas na sde can gyi grong rdal ba zhing pa'i khyim du skyes pa'i legs skyes ma zhes bya ba'i bu mo na tshod 
[\[230b.7\]]ldan par gyur te n+ya gro d+ha'i shing gcig don du gnyer to/_/gal te bdag dang mnyam par skyes pa'i rigs kyi khyim du song nas dang por mngal chags te/_bu rnyed na de la lo so sor 'bum phrag gcig ri ba'i gtor ma'i las bya'o/_/de'i don du gnyer ba 'grub bo/_/des sems dpa' chen po lo 
[\[231a\]]
[\[231a.1\]]drug gi mthar dka' ba spyod pa rdzogs par byed do/_/dpyid zla tha chung gi nya la gtor ma'i las byed par sems so/_/de'i sngun nyid du stong phrag gcig gi ba bzhon ma shing mngar gyi nags su shing mngar za ba de rnams kyi 'o ma bzhos nas bzhon ma'i ba lnga brgya la byin no/_/de 
[\[231a.2\]]rnams kyi 'o ma bzhos nas ba bzhon ma phyed dang sum brgya la byin no/_/de bzhin du ba bzhon ma bcu drug gi 'o ma bzhos nas ba bzhon ma brgyad la byin no/_/de srid kyi 'o ma bska mo dang mngar ba dang mdangs dang mdog dang ldan pa don du gnyer bar 'dod cing 'o ma bskol lo/_/des dpyid zla tha chung gi 
[\[231a.3\]]nya'i nyin mo'i snga dro gtor ma'i las byed par sems shing mtshan mo'i nam langs ka'i dus su ba 'jo mkhan langs nas ba bzhon ma brgyad po 'jo ru song ba/_be'u ba'i nu ma la nye bar ma gyur par yang /_ba'i nu ma'i gam du snod sar pa nye bar gnas pa byas pa tsam na rang gi chos nyid kyis 'o ma'i 
[\[231a.4\]]rgyun gyis snod gang bar gyur to/_/legs skyes mas ya mtshan che ba de mthong ste/_'o ma rang gi lag pas khyer nas snod gsar par blugs pa la rang gi lag gis me btang ste 'tshod par brtsams nas/_der 'o thug bskol bas lbu ba chen po 'thon nas g.yas phyogs su 'khor zhing thur ma gcig 
[\[231a.5\]]tsam yang sa la ma lhung la/_thab na du ba cung zad kyang med do/_/de'i tshe 'jig rten skyong ba bzhi po 'ongs nas thab srun par byed do/_/tshangs pa chen pos ni gdugs 'dzin no/_/brgya byin gyis ni ji ltar rigs pa'i me gtong bar byed do/_/stong phrag gnyis kyis yongs su bskor ba'i gling 
[\[231a.6\]]chen po bzhi'i lha dang mi rnams kyis ji ltar rigs pa'i mdangs rnams lha rang rang gi mthus bsdus nas bcug go/_/mi rnams kyis kyang de bzhin du byas nas dus gzhan la lha rnams zan gyi gong bu re res mdangs 'jug go/_/slar yang byang chub pa'i nyin mo dang yongs su mya ngan las 'da' ba'i 
[\[231a.7\]]nyin mo snod nyid du 'jug par byed do/_/legs skyes mas nyi ma gcig nyid la der rang nyid gsal bar gyur nas ya mtshan che ba du ma mthong ste bran mo rdzogs ma zhes bya ba bos nas/_rdzogs ma de ring bdag cag gi lha shin tu dgyes par gyur te/_bdag gis de rnams kyi dus su 'di lta bu'i 
[\[231b\]]
[\[231b.1\]]tshul gyi ya mtshan che ba ma mthong bas myur du song la lha'i gnas su byi dor legs par gyis shig_/des legs so zhes brjod nas 'phags ma de'i tshig bzung ste myur ba myur bar shing gi drung du phyin no/_/byang chub sems dpas kyang de'i mtshan mo'i cha la rmi lam chen po lnga gzigs pa yongs 
[\[231b.2\]]su rtog cing the tshom med par bdag de ring sangs rgyas thob par 'gyur bar bya'o snyam du thugs brtan por mdzad nas/_de'i nub mo 'das te sku'i byi dor mdzad nas bsod snyoms la gshegs pa'i dus kyi snga dro byon te/_shing n+ya gro d+ha'i drung du bzhugs nas rang gi 'od kyis shing thams cad snang bar mdzad 
[\[231b.3\]]do/_/de nas yang rdzogs ma de 'ongs nas byang chub sems dpa' shing gi drung na shar phyogs kyi 'jig rten gyi khams la gzigs shing gzigs pa mthong la sku la 'od zer 'thon pa'i 'od kyis shing thams cad gser gyi kha dog tu mthong ngo /_/des 'di ltar bsams te/_de ring bdag cag gi lha shing la 
[\[231b.4\]]babs nas rang gi lag nyid kyis gtor ma len cing bzhugs so zhes bsams pas sems tshim pa thob nas myur du song ste legs skyes ma la don de rnams smras so/_/legs skyes mas de'i tshig thos nas sems tshim par gyur te/_de ring nas bzung nas bdag gi bu mo chen mo gnas su sdod cig ces 
[\[231b.5\]]bu mo la ji ltar rigs pa'i rgyan thams cad byin no/_/slar yang gang gi phyir sangs rgyas kyi yongs su rdzogs par thob pa'i nyin mo 'bum phrag gcig gi grangs kyang gser gyi sder ma chen po thob par rigs so/_/de'i phyir gser gyi sder ma chen po'i nang du 'o thug ldugs pa'i sems skyes nas 'bum phrag 
[\[231b.6\]]gcig ri ba'i gser gyi sder ma chen po bslangs te/_'o thug btsos pa'i nang du kha sbub nas blug go/_/'o thug thams cad pad ma'i 'dab ma'i nang gi chu bzhin du chu'i thigs pa gcig tu gyur nas gser gyi sder du byung ngo /_/gser gyi sder ma gcig gang ba'i tshad tsam du gyur to/_/des gser gyi 
[\[231b.7\]]snod de la gser gyi snod gzhan gyis bkab nas gos kyis dril lo/_/legs skyes ma rgyan gyis lus thams cad brgyan nas gser gyi sder ma de rang gi mgor bzhag ste/_mthu chen pos shing n+ya gro d+ha'i drung du phyin pa dang /_byang chub sems dpa' mthong nas shin tu yid bde ba skyes par 
[\[232a\]]
[\[232a.1\]]gyur te/_shing gi lha yin nam zhes bsams nas blta ba'i gnas su dud cing dud cing song ste mgo'i steng gi gser gyi sder ma phab nas kha phyes te/_gser gyi ril ba spyi blugs kyis dri bzang pos bsgos pa'i chu bzung nas byang chub sems dpa' dang nye bar song ste 'khod do/_/grogs 
[\[232a.2\]]po rdza mkhan tshangs pa chen por gyur pas phul ba'i sa'i lhung bzed ni de rnams kyi dus su byang chub sems dpas ma spangs kyang de de ma thag tu mi snang bar gyur/_byang chub sems dpas lhung bzed ma gzigs so/_/phyag g.yas pa brkyang nas chu bslangs te/_legs skyes mas snod dang bcas 
[\[232a.3\]]pa nyid kyi 'o thug skyes bu chen po'i phyag tu phul lo/_/skyes bu chen pos legs skyes ma la brtags pa na/_des rnam 'gyur shes nas 'phags pa bdag gis nyid la yongs su phul gyis bzhes la ji ltar bzhed pa bzhin gshegs par zhu zhes phyag byas nas/_ji ltar bdag gi 'dod pa 
[\[232a.4\]]yongs su rdzogs par gyur to/_/'di ltar nyid kyis kyang bsam pa yongs su rdzogs par gyur cig ces smras so/_/'bum phrag gcig ri ba'i gser gyi sder ma chen po gcig shing gi lo ma rnyings pa bzhin du ltos pa med par song ngo /_/byang chub sems dpa' bzhugs pa las bzhengs nas 
[\[232a.5\]]shing la bskor te/_gser gyi sder ma bslangs nas chu klung nai ra ny+dza na'i 'gram du gshegs te/_byang chub sems dpa' grangs med pa 'bum phrag mang po rnams kyis mngon par byang chub pa'i nyin mo babs nas khrus byed pa'i gnas su legs par rab tu gnas pa'i mu gnas zhes bya ba yod do/_/
[\[232a.6\]]de'i 'gram du sder ma bzhag ste babs nas khrus mdzad do/_/'bum phrag du ma'i sangs rgyas rnams kyis na bza' dang mchod par 'os pa gyon nas shar phyogs su sngon du phyogs pas bzhugs nas ta la'i shing tog gi nang gi rus pa gcig gi tshad tsam dang mnyam pa gcig gis dman pa'i lnga 
[\[232a.7\]]bcu'i gong bu byas nas chu med cing dngar ba'i 'o thug thams cad gsol lo/_/de 'di ltar gang gis sangs rgyas su gyur nas zhag bzhi bcu zhe dgu ru byang chub kyi snying por bzhugs te zhag bzhi bcu zhe dgu'i kha zas su gyur to/_/de rnams kyi dus su kha zas gzhan med pa dang /_khrus byed 
[\[232b\]]
[\[232b.1\]]pa med pa dang /_zhal shol ba med pa dang /_sku lus kyi bya ba byed pa med do/_/bsam gtan gyi bde ba dang /_lam gyi bde ba dang /_'bras bu'i bde ba nyid kyis nyin mtshan 'da'o/_/gzhan yang de'i 'o thug gsol nas gser gyi sder ma phyag tu bzhes te/_gal te bdag ni de ring 
[\[232b.2\]]sangs rgyas su 'gyur nus na sder ma 'di chu'i steng du gyen du 'gro bar gyur cig_/ma yin na thur la 'gro bar gyur cig ces chu la dor ro/_/des chu'i rgyun gyi rlabs chu klung gi dbus su song nas dbus dbus kyi gnas nyid du rta mgyogs por 'gro ba bzhin du/_khru brgyad cu'i tshad tsam gyi steng du 
[\[232b.3\]]song zhing /_chu lan cig 'khyil bas bying nas klu'i rgyal po nag po'i gnas su song ngo /_/de nas sangs rgyas gsum po rnams kyis bshos gsol ba'i gser gyi sder ma chen po sil sil zhes sgra sgrogs par byed cing phyogs gcig tu de rnams thams cad kyi 'og tu gyur nas gnas so/_/klu'i rgyal 
[\[232b.4\]]po nag pos de'i sgra thos nas kha sang sangs rgyas gcig thob par gyur cing /_slar yang de ring sangs rgyas nyid thob par gyur nas mang pos bstod par byed par gyur to/_/byang chub sems dpas ni chu klung gi 'gram shing sA la'i tshal du nyin mo bzhugs nas srod kyi dus su me tog ku mu da kha 'bye ba'i dus 
[\[232b.5\]]la lha rnams kyis brgyan par byas nas/_zheng la glang gi skad brgyad kyis thos pa'i tshad du lam byed pa la seng ge bzhin du sgra bsgrags nas/_byang chub kyi shing la sngun par phyogs pas bzhud do/_/klu dang gnod sbyin dang 'dab [{]bzangs [,]bzang [}]la sogs pa rnams kyis lha'i spos dang me tog la sogs pa dang /_
[\[232b.6\]]lha'i glu dbyangs la sogs pas mchod do/_/stong phrag bcu'i 'jig rten gyi khams rnams dri bzang por gyur cing me tog gi phreng bar gyur nas thams cad legs so zhes brjod par gyur to/_/de'i tshe rtswa 'tshong bkra shis zhes bya bas rtswa blangs nas lam gyi sngon du 'ongs te skyes bu chen po'i rnam 'gyur rtogs 
[\[232b.7\]]nas rtswa spar mo brgyad phul lo/_/byang chub sems dpas rtswa blangs nas byang chub kyi snying po dang nye bar gshegs te lho phyogs kyi char zhal byang du mngon par phyogs pas 'khod do/_/de ma thag par lho phyogs kyi khor yug gis bying nas 'gro ba ni 'og mnar med pa'i bar du gyur pa bzhin no/_/lho 
[\[233a\]]
[\[233a.1\]]phyogs kyi khor yug steng du langs nas 'gro ba ni srid pa'i rtse mor gyur pa bzhin no/_/byang chub sems dpas 'di yang dag par rdzogs pa'i sangs rgyas thob pa'i gnas ma yin no zhes dgongs zhing bskor nas nub kyi phyogs kyi char gshegs te shar phyogs su mngon du phyogs 
[\[233a.2\]]pas 'khod do/_/de nas nub phyogs kyi khor yug 'og tu bying nas 'gro ba ni mnar med pa'i bar du gyur pa bzhin no/_/shar phyogs kyi khor yug steng du langs nas 'gro ba ni srid pa'i rtse mor gyur pa bzhin no/_/byang chub sems dpa' 'khod cing 'khod pa'i gnas ni mu khyud kyi mthar thug par mnan 
[\[233a.3\]]zhing so sor gnas pa'i shing rta'i 'khor lo chen po lta bur sa gzhi chen po la bying zhing bying nas 'gro bar gyur to/_/byang chub sems dpas 'di ni byang chub thob pa'i gnas ma yin no zhes bskor nas byang phyogs kyi char gshegs te/_lho phyogs su sngun du phyogs pas 'khod do/_/de nas byang gi khor yug 
[\[233a.4\]]sa la bying nas mnar med kyi bar du gyur pa bzhin no/_/byang gi khor yug gyen du langs nas srid pa'i rtse mo'i bar du gyur pa bzhin no/_/byang chub sems dpas 'di ni byang chub thob pa'i gnas ma yin no zhes bsams te bskor nas shar phyogs kyi char gshegs nas nub phyogs su sngun du phyogs pas 'khod 
[\[233a.5\]]do/_/slar yang shar phyogs kyi char sangs rgyas thams cad kyis skyil krung bcas pa'i gnas de g.yo bar mi 'gyur zhing mi ldeg go/_/sems dpa' chen pos 'di ni sangs rgyas thams cad kyis ma spangs shing mi g.yo ba'i gnas/_nyon mongs pa'i dra ba thams cad rnam par 'joms pa'i gnas su rtogs so/_/
[\[233a.6\]]de'i rtswa rnams rtse mo nas bzung ste bkram nas de ma thag tu khru bcu bzhi pa'i tshad tsam gyi gdan du gyur to/_/de yang de lta bu'i tshul gyis ji ltar bzhag pa de bzhin du mi gnas so/_/ji ltar gzugs la mkhas pa'i ri mo byed pa rnams kyis ri mo bris pa bzhin du byang chub sems dpas byang chub shing gi sdong po 
[\[233a.7\]]la sku rgyab brten par byas nas zhal shar du mngon du phyogs par mdzad do/_/brtan pa'i sems su gyur nas bdag gi pags pa dang rgyus pa dang rus pa dang khrag dang sha rnams skams par gyur kyang yang dag par rdzogs pa'i sangs rgyas ma thob bar du ni stan 'di las lus bskyod par mi bya'o/_/thog brgya 
[\[233b\]]
[\[233b.1\]]phrag babs kyang mi phyed cing pha rol gyis mi tshugs par stan la skyil krung gis bzhugs so/_/de'i tshe lha'i bu'i bdud kyis gzhon nu don grub bdag gi dbang du byed par 'dod pas da ni bdag las 'da' bar byed du mi ster ro zhes bsams nas bdud kyi dmag dang nye bar song ste/_don 'di smras shing 
[\[233b.2\]]bdud kyi sgra zhes pas sgra bsgrags nas bdud kyi dmag khrid de 'thon nas/_bdud kyi sde bdud kyi mdun du dpag tshad bcu gnyis kyi sar 'gro'o/_/g.yas phyogs g.yon phyogs rnams su dpag tshad bcu gnyis 'gro'o/_/rgyab phyogs su ji srid khor yug gi mthar thug par byas nas gnas 
[\[233b.3\]]so/_/steng du dpag tshad dgu'o/_/'khor thams cad kyi gtam byed pa'i sgra dpag tshad stong phrag gcig gi bar du sa gzhi 'bugs pa tsam gyi sgra thos so/_/de nas lha'i bu'i bdud dpag tshad phyed dang nyis brgya'i ri'i 'og pag zhes bya ba'i glang po che'i rgyab tu zhon nas lag pa stong phrag 
[\[233b.4\]]gcig sprul nas mtshon cha sna tshogs pa blangs so/_/gzhan yang bdud kyi 'khor gyi grogs gnyis gcig dang mtshungs par mtshon cha'i rigs gnyis mi len no/_/kha dog rnam pa sna tshogs pa dang rnam pa sna tshogs pa'i gdong can sems dpa' chen po gzhom par bya ba'i phyir 'ongs so/_/
[\[233b.5\]]stong phrag bcu'i khor yug gi lha rnams slar yang sems dpa' chen po la bstod pa byed cing gnas so/_/brgya byin lha'i rgyal pos rnam par rgyal ba bla na med pa'i dung 'bud cing 'khod do/_/slar yang dung de khru brgya nyi shur gyur to/_/gal te legs par bus na zla ba bzhi'i bar du rgyun mi 'chad 
[\[233b.6\]]cing de nas rgyun 'chad do/_/klu'i rgyal po nag po chen pos brgya phrag du ma'i bstod pa byed cing gnas so/_/tshangs pa chen po gdugs dkar po bzung nas gnas so/_/slar yang bdud kyi dmag byang chub kyi snying por 'ongs shing 'ongs so/_/lha de rnams gcig tu 'khod par ma nus pas rang gi 
[\[233b.7\]]gnas su bros nas song ngo /_/klu'i rgyal po nag po sa la bying nas dpag tshad lnga brgya'i snye ma can gyi klu'i pho brang du song ste/_lag pa gnyis kha la bkab nas nyal lo/_/brgya byin gyi rnam par rgyal ba bla na med pa'i dung rgyab tu bkal te khor yug gi steng du 'khod do/_/tshangs pa chen pos 
[\[234a\]]
[\[234a.1\]]gdugs dkar po khor yug gi steng du btsugs nas tshangs pa'i 'jig rten du song ngo /_/lha gcig gis kyang 'khod par ma nus te/_skyes bu chen po nyid gcig pu bzhugs so/_/bdud kyis rang gi 'khor la smras pa/_bu zas gtsang gi bu don grub dang 'dra ba'i skyes bu gzhan med 
[\[234a.2\]]pas/_bdag gis de'i mdun du g.yul 'gyed par mi nus kyis/_rgyab kyi phyogs su g.yul bgyi'o zhes smras so/_/skyes bu chen pos kyang phyogs gsum la gzigs pas lha thams cad bros pa'i phyir gnas thams cad stong par mthong ngo /_/gzhan yang byang phyogs su gzigs pas bdud kyi dmag 
[\[234a.3\]]rnams bdag gzhom pa'i phyir 'ong ba gzigs so/_/'di rnams kyi dmag gi tshogs bdag gcig pu'i phyir rtsol ba chen pos pha rol gnon par byed cing gnas 'dir 'ongs te/_bdag gi ma'am pha'am spun nam su yang rung ba'i gnyen las gzhan med do/_/gzhan yang gang gi phyir pha rol du 
[\[234a.4\]]phyin pa bcu po nyid bdag gis dus yun ring por gnyer la dga' ba bzhin goms pa de'i phyir bdag gis pha rol du phyin pa nyid kyis phub byas nas/_pha rol du phyin pa nyid kyi mtshon thogs te/_'di'i dmag gi tshogs rnams gzhom par rigs so snyam nas pha rol du phyin pa bcu po thugs la 
[\[234a.5\]]bsams nas bzhugs so/_/de nas lha'i bu'i bdud kyis don grub de ma thag tu 'bros par byed par rigs so zhes smras nas rlung gi dkyil 'khor nye bar gnas nas 'ongs so/_/de ma thag kho nar shar phyogs la sogs pa'i rlung gi dkyil 'khor rnams langs nas 'ongs te dpag tshad phyed dang yang gnyis la 
[\[234a.6\]]sogs pa'i tshad kyi ri'i phung po blangs nas nags thibs po dang shing la sogs pa sa la bton zhing /_thams cad du grong dang grong rdal phye ma dang rnam par phye mar byed pa'i nus pa ni skyes bu chen po'i bsod nams kyi gzi brjid kyi mthus gyes te/_byang chub sems dpa'i drung du 'ongs nas bla gos kyi grwa 
[\[234a.7\]]tsam yang bsgul bar mi nus so/_/de nas chu yis gzhom pa'i phyir 'ongs nas gsod par bsams pa na char pa chen po 'bab cing gnas so/_/de'i mthus steng nas steng du brgya phrag du ma brtsegs pa dang /_stong phrag du ma brtsegs pa'i sprin chen po 'dus nas char 'bebs so/_/char pa'i rgyun 
[\[234b\]]
[\[234b.1\]]gyi shugs kyis sa gzhi 'bugs par gyur to/_/nags tshal dang shing la sogs pa'i steng gi char sprin chen po 'ongs nas sems dpa' chen po chu thigs gcig tsam gyis kyang sbang bar ma nus so/_/de nas rdo'i char bkug nas ches che ba'i ri'i phung po du bar byed cing 'bar bar byas nas nam mkha' 
[\[234b.2\]]nas 'ongs te byang chub sems dpa'i drung du 'ongs nas/_lha'i me tog gi chun bu'i gzugs 'bab bo/_/de nas mtshon cha'i char thams cad bkug nas mtshon so gcig pa dang so gnyis pa dang ral gri dang mdung thung dang spu gri la sogs pa'i mtshon cha rnams du bar byed cing 'bar bar byas nas nam mkha' las 'ongs te/_
[\[234b.3\]]byang chub sems dpa'i drung du 'ongs nas lha'i me tog tu gyur to/_/de nas sol ba'i char bkug nas rgya skyegs kyi me tog gi kha dog can gyi sol ba nam mkha' nas 'ongs nas byang chub sems dpa'i zhabs drung du lha'i me tog tu gyur nas 'bab bo/_/de nas thal ba'i char pa rnams bkug nas shin tu 
[\[234b.4\]]dro ba me'i kha dog can gyi thal ba nam mkha' nas 'ongs nas byang chub sems dpa'i zhabs drung du tsan dan gyi phye ma ltar gyur pa'i char 'bab bo/_/de nas bye ma'i mar bkug nas shin tu phra ba'i bye ma rnams du bar byed cing 'bar bar byas nas nam mkha' nas 'ongs te byang chub sems dpa'i zhabs drung du 
[\[234b.5\]]lha'i phye ma ltar gyur nas char 'bab bo/_/de nas 'jim pa'i char pa rnams bkug nas 'jim pa rnams du bar byed cing 'bar bar byas nas nam mkha' nas 'ongs te byang chub sems dpa'i zhabs drung du lha'i byug par gyur nas 'bab bo/_/de nas 'di bzhin du 'jigs par byed pas don grub 
[\[234b.6\]]'bros par bya ba'i phyir mun pa nye bar gnas par bya'o/_/de ni yan lag bzhi dang ldan pa'i mun nag chen por gyur nas byang chub sems dpa'i drung du sleb nas nyi ma'i 'od kyis mun pa bcom pa bzhin du mi snang bar gyur nas 'di ltar bdud dgu po 'di rlung dang char dang rdo dang mtshon cha dang sol ba 
[\[234b.7\]]dang thal ba dang bye ma dang 'jim pa dang mun pa ste/_de rnams char du babs nas byang chub sems dpa' 'bros par byed par ma nus so/_/cis brjod cing ci'i phyir sdod/_gzhon nu 'di la zung cig rgyob cig thon cig ces 'khor rnams bos nas rang gis kyang ri'i 'og pag glang po che'i rgyab tu 
[\[235a\]]
[\[235a.1\]]zhon nas 'khor lo'i mtshon cha bslangs te/_byang chub sems dpa'i drung du nye bar 'ongs nas don grub stan las longs shig_/'di khyod la rigs pa ma yin gyi nged la rigs pa yin no zhes smras so/_/sems dpa' chen pos de'i tshig thos nas 'di ltar smras so/_/bdud khyod kyis pha 
[\[235a.2\]]rol tu phyin pa bcu ma rdzogs pa dang /_nye ba'i pha rol du phyin pa ma rdzogs pa dang /_don dam pa'i pha rol du phyin pa ma rdzogs pa dang /_chen po lnga yongs su gtong ba med pa dang /_gnyen gyi don du spyod pa med pa dang /_'jig rten gyi don gyi spyod pa med pa dang /_sangs rgyas kyi spyod pa yongs 
[\[235a.3\]]su ma rdzogs pas stan 'di khyod la rigs pa ma yin no/_/stan 'di bdag kho na la rigs pa yin no/_/bdud khros par gyur nas khros pa'i shugs bsran par ma nus te/_skyes bu chen po la mtshon cha'i 'khor lo 'phangs so/_/de'i pha rol du phyin pa bcu sems par byed cing bzhugs pa na 
[\[235a.4\]]steng gi char me tog gi phreng ba'i bla res bres pa bzhin du gyur to/_/de'i 'khor lo'i mtshon cha gzhan la de shin tu khros pas 'phangs te rdo ba mthug po'am/_rdo ba mthug po'i ka ba 'bugs shing 'gro ba'o/_/slar yang de ni de'i me tog gi bla res su gyur nas gnas pa na bdud kyi 'khor lhag ma rnams de 
[\[235a.5\]]nas stan las langs te 'gro bar bsams nas ches che ba'i ri'i phung po 'phangs so/_/de rnams kyang skyes bu chen po'i pha rol du phyin pa bcu la sems shing bzhugs pa na me tog gi chun por gyur nas sa la lhung ngo /_/lha rnams khor yug gi mthar 'khod pa rnams ske bteg nas blta zhing /_mgo 
[\[235a.6\]]bo bteg cing bteg nas don grub gzhon nu mchog gi sku'i bdag nyid nyams sam snyam nas ci byed na zhes bsams shing blta'o/_/de nas skyes bu chen pos pha rol du phyin pa rdzogs pa'i byang chub sems dpa' rnams mngon par rdzogs par byang chub pa'i nyin mo thob pa'i stan bdag la rigs pa yin 
[\[235a.7\]]no zhes bshad nas/_'khod pa'i bdud la smras so/_/bdud khyod kyis sbyin pa btang ba'i dpang po su yod ces smras so/_/bdud 'di rnams thams cad bdag gi dpang po yin no zhes bdud kyi dmag rnams la lag pa brkyang ngo /_/de ma thag par bdud kyi 'khor rnams nga yang dpang po yin nga 
[\[235b\]]
[\[235b.1\]]yang dpang po yin zhes brjod pa'i sgras sa gzhi yang ral ba bzhin du brjod pa'i sgrar gyur to/_/de nas bdud kyis skyes bu chen po la smras pa/_don grub khyod kyis sbyin pa btang ba'i dngos po la dpang po su yod ces smras so/_/skyes bu chen po khyod kyis re zhig sbyin pa byin pa'i dngos po la sems 
[\[235b.2\]]dang bcas pa rnams dpang po yin no/_/slar yang bdag la gnas 'di na sems dang bcas pa'i dpang po su yang med pas bdag nyid kyis skye ba'i mthar sbyin pa btang ba de srid gnas pa thams cad sgrol gyi lus kyi bdag nyid la gnas nas sbyin pa chen po bdun brgya pa bdun byin pa'i dngos po la sems med pa'i 
[\[235b.3\]]sa gzhi chen po mthug po 'di dpang po yin no zhes chos gos kyi nang nas phyag g.yas pa bton te/_thams cad sgrol gyi bdag nyid kyi lus su gnas nas bdag gis sbyin pa bdun brgya pa bdun byin pa'i dngos po de la khyod kyis dpang po yin nam ma yin pa smros shig ces sa chen po la mngon du phyogs pas phyag 
[\[235b.4\]]brkyang ba dang /_sa chen pos bdag ni de'i tshe dpang po yin no zhes sgra sgrogs par gyur nas/_sgra chen po sgrogs pa brgya dang stong phrag gcig dang /_sgra chen po 'bum phrag gcig po rnams kyis bdud kyi dmag gi sgra rnams zil gyis mnan pa bzhin du gyur to/_/de nas skyes bu chen po don grub kyi sbyin pa 
[\[235b.5\]]chen po byin pa ni mchog gi sbyin pa'o zhes thams cad sgrol gyi sbyin pa dran par byed cing dpag tshad phyed dang nyis brgya'i ri'i 'og pag gi glang po che pus mo sa la btsugs nas 'khod do/_/bdud kyi 'khor rnams phyogs dang mtshams rnams su bros nas gnyis lam gcig la 'gro ba med do/_/mgo'i rgyan 
[\[235b.6\]]nyid dang gyon pa'i gos dang por dor nas rang gi phyogs phyogs nyid du 'bros so/_/de nas lha'i tshogs rnams kyis bdud bros nas 'gro ba mthong ste/_bdud rnams pham pas don grub gzhon nu rgyal bar gyur to zhes rgyal ba'i mchod pa byed par sems so/_/klu ni klu rnams la bskul lo/_/'dab 
[\[235b.7\]{]bzangs [,]bzang [}]ni 'dab [{]bzangs [,]bzang [}]rnams la'o/_/lha ni lha rnams la'o/_/tshangs pas ni tshangs pa rnams bskul lo/_/spos dang me tog gi phreng ba la sogs pa lag tu thogs nas byang chub shing gi drung du skyil krung gis bzhugs pa'i skyes bu chen po dang nye bar 'ongs so/_/de ltar bdud rnams bros 
[\[236a\]]
[\[236a.1\]]nas song ngo /_/dpal ldan sangs rgyas rgyal bar gyur/_/sdig can bdud ni pham par gyur/_/rab dga' byang chub snying por sgrogs/_/de tshe drang srong klu tshogs rgyal/_/dpal ldan sangs rgyas rgyal bar gyur/_/sdig can bdud ni pham par gyur/_/rab dga' byang chub snying por 
[\[236a.2\]]sgrogs/_/'dab [{]bzangs [,]bzang [}]tshogs kyi drang srong rgyal/_/dpal ldan sangs rgyas rgyal bar gyur/_/sdig can bdud ni pham par gyur/_/rab dga' byang chub snying por sgrogs/_/lha tshogs de tshe drang srong rgyal/_/dpal ldan sangs rgyas rgyal bar gyur/_/sdig can bdud ni pham par gyur/_/rab 
[\[236a.3\]]dga' byang chub snying por sgrogs/_/tshangs tshogs de tshe rgyal bar sgrogs/_/mthar stong phrag bcu'i khor yug gi lha rnams kyis me tog dang spos dang byug pa rnams kyis mchod par byed do/_/rnam pa sna tshogs pa'i bstod pa byed cing 'khod do/_/'di ltar skyes bu chen po nyi ma nub pa'i tshe bdud 
[\[236a.4\]]rnam par bcom nas chos gos kyi steng du byang chub kyi shing gi 'dab ma myu gu lta bu lhung zhing byi ru dmar pos mchod par byed pa lta bu'o/_/thun dang po la sngon gyi gnas rjes su dran pa ye shes kyis rtogs pa dang /_thun bar pa la lha'i spyan rnam par dag pas ye shes thob pa dang /_thun tha ma 
[\[236a.5\]]la rten cing 'brel par 'byung ba'i ye shes thob bo/_/de nas rten 'brel bcu gnyis kyi rkyen gyis rnam par 'jug pa dang mi 'jug pa'i lugs las 'byung ba dang lugs las bzlog pa dran par byed cing dran par byed do/_/stong phrag bcu'i 'jig rten gyi khams chu'i mthar thug par byas nas lan bcu 
[\[236a.6\]]gnyis su yang dag par g.yos so/_/slar yang skyes bu chen pos stong phrag bcu'i 'jig rten gyi khams su sgra chen po sgrogs shing skya rengs shar ba'i dus su thams cad mkhyen pa'i ye shes so sor myong ngo /_/stong phrag bcu'i 'jig rten gyi khams thams cad brgyan bzhin du rigs par gyur to/_/
[\[236a.7\]]shar phyogs kyi khor yug gi steng du rgyal mtshan dang ba dan btsugs pa'i sham bus nub kyi khor yug gi steng du chags so/_/de bzhin du nub kyi phyogs kyi khor yug gi mtha'i steng du rgyal mtshan dang ba dan btsugs pa'i sham bus shar gyi khor yug gi steng du chags so/_/byang gi phyogs kyi khor 
[\[236b\]]
[\[236b.1\]]yug gi steng du rgyal mtshan dang ba dan btsugs pa'i sham bus lho'i khor yug gi steng du chags so/_/lho'i phyogs kyi khor yug gi steng du rgyal mtshan dang ba dan btsugs pa'i sham bus byang gi khor yug gi steng du chags so/_/sa gzhi las langs pa'i rgyal mtshan dang ba dan tshangs pa'i gnas su chags so/_/
[\[236b.2\]]tshangs pa'i 'jig rten gyi gnas su bcings pa'i rgyal mtshan dang ba dan sa gzhi'i steng du chags so/_/stong phrag bcu'i khor yug la me tog gi shing la me tog kha bye'o/_/'bras bu'i shing la 'bras bu mang por gyur to/_/sdong po rnams la sdong po'i pad ma'i me tog kha bye'o/_/yal ga rnams la yal 
[\[236b.3\]]ga'i pad ma'i me tog go/_/'khri shing rnams la 'khri shing gi pad ma'i me tog go/_/nam mkha' nas thur du pad ma'i me tog 'phyang ngo /_/thang dang rdo'i steng du brtol nas steng nas steng du bdun bdun du gyur te rgyun chags pa'i pad ma'i me tog ces bya ba phyung ngo /_/stong phrag bcu'i 'jig rten gyi 
[\[236b.4\]]khams khyad par du 'phags pa'i me tog gi gdan bzhin du gyur to/_/khor yug gi bar dpag tshad stong phrag brgyad kyi 'jig rten gyi bar gyi dmyal ba nyi ma bdun gyi 'od kyis kyang snang bar byed pa med pas na dkon no/_/de dang mtshungs pa'i 'jig rten gyi bar gyi dmyal ba de ma thag tu snang bar gyur to/_/
[\[236b.5\]]dpag tshad brgyad khri bzhi stong tsam gyis zab pa'i rgya mtsho chen po'i chu dngar por gyur to/_/chu klung rnams ni 'gro bar gnas so/_/dmus long rnams kyi mig gis gzugs mthong ngo /_/'on pa rnams kyi rna bas sgra thos so/_/gong po rnams kyis 'gro shes par gyur to/_/bcings pa'i 
[\[236b.6\]]sems can rnams ni rjes su bcings pa las grol bar gyur to/_/'di ltar tshad med pa'i dpal du gyur nas mchod pa dang ya mtshan pa'i chos rab tu skyes so/_/thams cad mkhyen pa'i ye shes so sor rig go/_/sangs rgyas thams cad kyi bshad pa ched du brjod pa ched du brjod do/_/skye 
[\[236b.7\]]ba'i 'khor ba ma lus pa/_/dug med rnam par dug med tshol/_/khyim med pa ni tshol ba na/_/skye ba'i sdug bsngal yang yang dang /_/khyim med pa ni mthong bar gyur/_/slar yang khyim ni byed pa med/_/de yi sdug bsngal thams cad bcom/_/dug gi ming can khyim 
[\[237a\]]
[\[237a.1\]]gyi phung /_/sems ni 'du byed pa las grol/_/sred pa zad nas med par gyur/_/zhes pa 'di ni dga' ldan gyi pho brang du gnas pa nas bzung ste ji srid byang chub snying po 'dir thams cad mkhyen pa thob pa de rnams kyi gnas ni gleng gzhi bar ma zhes bya ba yin no//_//gzhan yang nye ba'i gleng gzhi 
[\[237a.2\]]ni bcom ldan 'das mnyan yod rgyal byed kyi tshal mgon med zas sbyin gyi kun dga' ra ba'i gnas su bzhugs pa dang /_yangs pa can gyi nags tshal chen po khang pa brtsegs pa'i gnas su bzhugs so/_/de ltar de dang de'i gnas rnams su bzhugs shing de dang de'i gnas nyid thob ces brjod do/_/gang 
[\[237a.3\]]ci yang 'di ltar brjod pa de nas yang de dang po nas bzung nas 'di ltar rig par bya'o/_/bcom ldan 'das bzhugs nas ched du brjod cing ched du brjod pa de lta bu'i sems skyes so/_/bdag gis bskal pa grangs med pa bzhi dang 'bum phrag gcig lhag pa nas skyil krung bcas pa 'di'i ched du dus 'di rnams 
[\[237a.4\]]la bdag gi mgo rgyan gyis brgyan pa'i mgrin pa nas bregs te sbyin par btang ba dang /_spyan bzang po btang ba dang /_snying gi sha bregs nas btang ba dang /_gzhon nu dra ba 'dzin dang 'dra ba'i bu sbyin par btang ba dang /_kriSh+Na dzi na'i gzhon nu ma dang mtshungs pa'i bu mo sbyin par btang ba dang /_lha 
[\[237a.5\]]mo ma kri dang mtshungs pa'i chung ma rnams gzhan gyi bran gyi phyir sbyin par btang ngo /_/'di ni bdag gi 'dug stangs yin no/_/rgyal ba'i 'dug stangs yin no/_/mchog gi 'dug stangs yin no/_/'di la bdag bzhugs nas bsam pa thams cad yongs su rdzogs so/_/re zhig stan 'di las 
[\[237a.6\]]bdag mi ldang ngo snyam du bsams nas bye ba 'bum phrag du ma la snyoms par zhugs nas mnyam par gnas te zhag bdun du de nyid du bzhugs so/_/de'i phyir sangs rgyas zhes brjod do/_/de nas bcom ldan 'das kyis zhag bdun du 'dug stangs gcig gis bzhugs so/_/rnam par grol ba dang bde ba 
[\[237a.7\]]so sor rig cing bzhugs so/_/gzhan yang lha gang dang gang zhig da dung yang nges par don grub la bya ba yod dam 'dug stangs 'di la zhen pa ma spang ba dang rnam par rtog pa yongs su bskyed do zhes bsams nas ston pas lha rnams kyi rnam par rtog pa mkhyen nas/_de rnams kyi rnam par rtog pa nye 
[\[237b\]]
[\[237b.1\]]bar zhi bar bya ba'i phyir steng gi nam mkha' la 'dug nas so sor cho 'phrul bstan to/_/byang chub kyi snying por mdzad pa'i cho 'phrul dang /_nye du dang 'dus pa'i dus su mdzad pa'i cho 'phrul dang /_klog pa'i mdo dang 'dus par mdzad pa'i cho 'phrul thams cad a mra srung ba dang a mra'i shing gi drung 
[\[237b.2\]]du mdzad pa'i so so'i cho 'phrul dang mtshungs par gyur to/_/'di ltar ston pas 'di lta bu'i cho 'phrul mdzad nas lha rnams kyi rnam par rtog pa nye bar zhi bar mdzad do/_/'dug stangs kyis byang shar gyi char 'khod de 'di'i 'dug stangs kyis thams cad mkhyen pa'i ye shes so sor rtog par byed 
[\[237b.3\]]do/_/bskal pa grangs med pa bzhi dang 'bum phrag gcig gis pha rol du phyin pa yongs su rdzogs pa'i 'bras bu lhag par rtogs pa'i 'dug stangs kyis mig mi 'dzums par lta zhing zhag bdun du 'khod do/_/de'i gnas su mig mi 'dzums pa'i mchod rten zhes bya ba byung ngo /_/de nas 
[\[237b.4\]]'dug stangs la 'khod pa'i gnas kyi bar du 'chag par byas nas shar dang nub tu rin po che la 'chag pas zhag bdun du 'khod do/_/gnas der rin po che la 'chag pa'i mchod rten zhes bya ba byung ngo /_/gzhan yang zhag bdun pa bzhi pa la byang chub shing gi byang shar gyi char lha rnams kyis rin 
[\[237b.5\]]po che'i khang pa sprul lo/_/der 'dug stangs kyis bzhugs nas chos mngon pa'i sde snod ma lus par 'di rnams mtha' yas pa'i tshul gyis kun gnas par sems shing zhag bdun bzhugs so/_/chos mngon pa pa slar yang 'di skad smra'o/_/rin po che'i khang pa zhes bya ba rin po che las byung 
[\[237b.6\]]ba'i khang pa yin no zhes zer ro/_/sdud par byed pa po rnams slar yang 'di skad gsung ste/_rab tu byed pa bdun gyi chos mngon pa rjes su dran par byed pa'i rin po che'i khang pa yin zhes gsung ngo /_/gang gi phyir slar yang 'dir tshig gnyis ka yang 'thad do/_/de'i phyir 'di gnyis ka 
[\[237b.7\]]yang gzung bar bya'o/_/de nas slar yang gnas de rin po che'i khang pa'i mchod rten zhes bya ba byung ngo /_/'di ltar byang chub shing dang nye ba nyid du zhag bdun pa bzhi pa song nas zhag bdun pa lnga pa la byang chub shing gi drung nas ra lug skyong ba'i shing n+ya gro d+ha dang nye bar gshegs nas der yang chos la 
[\[238a\]]
[\[238a.1\]]rnam par sems pa nyid kyis rnam par grol ba dang bde bas so sor rig par mdzad nas bzhugs so/_/de'i tshe lha'i bu'i bdud dus 'di rnams kyi phyi ma la grib ma bzhin du phyogs gang du'ang ma spangs so/_/byang chub sems dpa' la skyon cung zad kyang ma mthong ngo /_/da ni nga'i dbang du bya 
[\[238a.2\]]ba las 'das pas yid mi bde ba thob par gyur cing lam chen por gnas nas rnam pa bcu drug gi rgyu mtshan la sems shing sa la ri mo bcu drug 'dri'o/_/bdag gis 'di bzhin du sbyin pa'i pha rol du phyin pa ma rdzogs pa de'i phyir bdag 'di dang 'dra bar ma gyur to zhes ri mo gcig bris so/_/de bzhin du 
[\[238a.3\]]bdag 'di dang mtshungs par tshul khrims kyi pha rol du phyin pa dang /_nges 'byung gi pha rol du phyin pa dang /_shes rab kyi pha rol du phyin pa dang /_brtson 'grus kyi pha rol du phyin pa dang /_bzod pa'i pha rol du phyin pa dang /_bden pa'i pha rol du phyin pa dang /_lhag par gnas pa'i pha rol du 
[\[238a.4\]]phyin pa dang /_byams pa'i pha rol du phyin pa dang /_btang snyoms kyi pha rol du phyin pa rnams ma rdzogs so/_/de'i phyir bdag 'di dang mtshungs par ma gyur to snyam nas ri mo bcu bris so/_/bdag 'di dang mtshungs pa'i thun mong ma yin pa'i dbang po mchog gi gong ma'i ye shes so sor rig pa nye bar gnas 
[\[238a.5\]]par gyur pa'i pha rol du phyin pa bcu ma rdzogs pa de'i phyir bdag 'di dang mtshungs par ma gyur to snyam nas ri mo bcu drug bris so/_/de bzhin du bdag 'di dang mtshungs pa'i thun mong ma yin pa'i bsam pa'i bag la nyal dang ye shes kyi thugs rje chen po dang /_snyoms par 'jug pa'i ye 
[\[238a.6\]]shes dang /_so sor cho 'phrul gyi ye shes dang sgrib pa med pa'i ye shes dang /_thams cad mkhyen pa'i ye shes so sor gnas pa nye bar gnas par gyur pa'i pha rol du phyin pa bcu ma rdzogs pa'i de'i phyir bdag 'di dang mtshungs par ma gyur to snyam nas ri mo bcu drug bris so/_/'di ltar 'di'i 
[\[238a.7\]]rgyu mtshan sems shing lam chen por ri mo bcu drug bris nas gnas so/_/de'i tshe sred ma dang /_kun du dga' ma dang /_dga' ma sde gsum po ni bdud kyi bu mo bdag cag gi pha ni ma mthong bar gyur pas de ma thag par gan yod dam zhes blta zhing rgyu ba na de yid mi bde ba thob par gyur te/_sa 
[\[238b\]]
[\[238b.1\]]la ri mo byed pa mthong nas pha dang nye bar song ste pha gang gi phyir sdug bsngal zhing yid mi bde bar byed ces dris so/_/bu mo dge sbyong chen po 'di bdag gi dbang du byed pa las 'das so zhes 'di rnams kyi dus su bltas pas skyon cung zad kyang ma mthong ngo /_/de'i phyir bdag sdug bsngal zhing yid mi bde ba skyes 
[\[238b.2\]]so/_/'di ltar gyur na de ltar ma bsams shig_/bdag cag gsum gyis de dbang du byas nas khrid la 'ong ngo /_/smras pa/_bu mos mi nus te sus kyang dbang du bya bar mi nus pas skyes bu 'di ni mi g.yo ba'i dad pa la gnas so/_/smras pa/_pha bdag cag bud med yin pas da lta nyid du de la 
[\[238b.3\]]'dod chags kyi zhags pas bcings te khrid la 'ong ngo /_/khyed ma sems shig_/de nas bud med de rnams/_bcom ldan 'das dang nye bar song ste dge sbyong khyed kyi zhabs la bsnyen bkur bdag cag gis bgyi'o zhes smras so/_/bcom ldan 'das nyid kyis de rnams kyi tshig la thugs ma gtad do/_/
[\[238b.4\]]spyan rnam par grol ba yang ma gzigs so/_/ji ltar de bla na med pa'i nye bar skye ba zad pa rnam par grol ba'i bsam pas dben pa'i bde ba nyid la nyams su myong bar mdzad cing bzhugs so/_/gzhan yang bdud kyi bu mo bsam pa mang zhing skyes bu dang mtshungs pa'i sems so/_/gang dang gang 
[\[238b.5\]]gzhon nu la dga' bar gyur pa dang /_gang dang gang zhig na tshod dang por gyur pa la dga' ba dang /_gang dang gang zhig na tshod bar mar gyur pa la dga' ba dang /_gang dang gang zhig na tshod phyi mar gyur pa la dga' ba'o/_/bdag gis de lta bu'i rnam pa sna tshogs pa'i 'od la chags par bgyi'o zhes 
[\[238b.6\]]smas nas/_bu mo re res gzhon nu ma'i gzugs la sogs pa'i brgya phrag brgya phrag gis bdag nyid kyi lus sprul lo/_/gzhon nu ma'i gzugs dang lang tsho ma'i gzugs dang /_dang po bu dang bu mo lan cig skyes pa'i gzugs dang /_bar ma'i bud med kyi gzugs dang /_lus rags mor gyur 
[\[238b.7\]]nas lan drug tu bcom ldan 'das dang nye bar song nas dge sbyong khyod kyi zhabs la bdag cag gis bsnyen bkur bgyi'o zhes smras so/_/bcom ldan 'das kyis de rnams kyi tshig la yang thugs ma gtad do/_/ji ltar de bla na med pa'i nye bar skye ba rnam par grol lo/_/gzhan yang slob dpon 
[\[239a\]]
[\[239a.1\]]gang zhig 'di skad smra'o/_/de rdzu 'phrul dang ldan pas bud med 'ongs pa la blta zhing bcom ldan 'das 'di lta bu'i gzugs kyis 'di rnams so byi ba dang /_skra dkar por gyur par byin gyis brlabs so zhes zer ro/_/de'i tshig gzung bar mi bya'o/_/ston pas 'di lta bu'i 
[\[239a.2\]]gzugs su byin gyis brlabs par ma mdzad do/_/gzhan yang bcom ldan 'das kyis ci mthong 'di lta bu'i 'bad pa byed pa da song cig_/'di lta bu'i tshul gyis 'dod chags dang ma bral ba la sogs pa'i mdun du bya bar rigs so/_/de bzhin gshegs pas slar yang 'dod chags spangs shing 
[\[239a.3\]]nyes pa spangs pa dang gti mug spangs pas rang gi 'dod chags spangs pa'i phyir ro/_/gang zhig rgyal ba de la rgyal mi nus/_/gang zhig 'jig rten 'dir ni rgyal mi 'gyur/_/mtha' yas sangs rgyas spyod yul de mi gnas/_/rkang med kyis ni rkang yod la mi nus/_/gang gi srid pa'i dra ba 
[\[239a.4\]]bton gyur nas/_/de la sred pa rnams ni cung zad med/_/mtha' yas sangs rgyas spyod yul de nyid la/_/rkang med de yis rkang yod la mi nus/_/'di ni sangs rgyas kyi chos mchog gi sde las tshigs su bcad pa gnyis gsungs nas chos bstan to/_/bu mo rnams la pha zer ba yang bden 
[\[239a.5\]]pa yin no/_/dgra bcom pa bde bar gshegs pa 'jig rten mi'i mchog yin no zhes smras nas lha dang nye bar song ngo /_/bcom ldan 'das kyis kyang 'dir zhag bdun bzhugs nas btang bzung gi gnas su gshegs so/_/der zhag bdun du sku la yul ngan dang grang ba zhi bar bya ba'i phyir 
[\[239a.6\]]klu'i rgyal po btang bzung zhes bya bas lus kyis lan bdun du dkris nas gdengs ka byas so/_/dri'i gtsang khang shin tu yangs par bzhugs pa bzhin rnam par grol ba dang bde ba so sor rig par byed cing zhag bdun du bzhugs nas shing rA dza ya ta na dang nye bar gshegs so/_/der yang rnam 
[\[239a.7\]]par grol ba dang bde ba so sor rig par byed pa nyid kyis bzhugs so/_/de rnams kyis re zhig zhag bdun phrag bdun yongs su rdzogs so/_/de rnams kyi bar du zhal shol ba med pa dang sku la byi dor byed pa med pa dang zhal zas gsol ba med par gyur to/_/bsam gtan gyi bde ba dang /_
[\[239b\]]
[\[239b.1\]]lam gyi bde ba dang /_'bras bu'i bde ba nyid kyis nyin mtshan 'da'o/_/de nas de'i bdun phrag bdun gyi mthar gcig gis dman pa'i lnga bcu'i mtha'i nyi ma la der bzhugs nas zhal shol ba'i thugs skyes so/_/lha'i dbang po brgya byin gyis a ru ra mchog blangs nas phul lo/_/
[\[239b.2\]]ston pas de gsol bas sku dngas par gyur to/_/de nas brgya byin nyid kyis so rtsi'i so shing nyid kyi so shing dang /_zhal shol ba'i chu phul lo/_/ston pas so shing blangs nas sa brud de mtsho chen po ma dros pa'i chus zhal bshal lo/_/de nyid du shing rA dza ya ta na'i drung du bzhugs so/_/de'i 
[\[239b.3\]]tshe ga gon dang bzang po zhes bya ba'i tshong dpon gnyis shing rta lnga brgya dang bcas pa lho phyogs kyi ljongs nas yul dbus su 'gro ba na rang nyid kyi sngar gyi gnyen lhar gyur pas shing rta thams cad bying nas 'gro bar mi nus par byin gyis brlabs pas ston pa la kha zas ster ba'i phyir spro ba skyes so/_/sbrang bsrubs 
[\[239b.4\]]pa'i khur ba'i gong bu blangs nas btsun pa bcom ldan 'das bza' ba 'di thugs rje chen po skyed la so sor bzhes par zhu zhes ston pa'i drung du nye bar 'khod do/_/bcom ldan 'das 'o thug bzhes pa'i nyin mo nyid lhung bzed mi snang ba'i phyir de bzhin gshegs pa rnams kyi yang phyag gis len nam 'on kyang lhung bzed 
[\[239b.5\]]kyis blang zhes bsams so/_/de nas sems kyis shes nas phyogs bzhi'i rgyal po chen po bzhi po rnams kyis nor bu in dra nI la'i lhung bzed blangs pa/_bcom ldan 'das kyis ma gnang ngo /_/slar yang sran ma mud ga'i kha dog can gyi rdo las byung ba'i lhung bzed bzhi phul lo/_/bcom ldan 
[\[239b.6\]]'das kyis lha'i bu bzhi po rnams la rjes su brtse bas lhung bzed bzhi po bzhes te steng nas steng du brtsegs nas bzhag ste gcig tu 'gyur bar byin gyis brlabs so/_/bzhi po yang blta ba'i phyir du kha la ri mo bzhir gyur te lhung bzed 'bring po'i tshad gcig tu gyur to/_/bcom ldan 'das la de'i so 
[\[239b.7\]]sor phul ba rin thang med pa'i rdo las byung ba'i lhung bzed du bza' ba'i phyir du bzhes nas yongs su longs spyad nas rjes su yi rang bar mdzad do/_/tshong dpon spun gnyis sangs rgyas dang chos la skyabs su 'gro zhing tshigs gnyis pa'i dge bsnyen du gyur to/_/de nas de rnams kyis btsun pa mchod pa 
[\[240a\]]
[\[240a.1\]]bya bar rigs pa'i dngos po gcig bslang zhes zhus so/_/de nas phyag g.yas pa rang gi mgo la byugs nas skra'i gdung gnang ngo /_/de dag gis rang gi grong khyer du khyer song nas mchod rten bzhengs so/_/yang dag par rdzogs pa'i sangs rgyas kyis kyang de nas bzhengs nas slar yang ra lug skyong ba'i 
[\[240a.2\]]shing n+ya gro d+ha nyid du gshegs nas n+ya gro d+ha'i drung du bzhugs so/_/de nas de nyid du bzhugs tsam nyid na rang gis lhag par rtogs pa'i zab mo'i chos so sor bsam zhing sangs rgyas rnams kyis lhag par rtogs pa 'di ni chos so/_/gzhan gyis chos ston par mi nus par bsams nas rab tu 'jug pa'i rnam 
[\[240a.3\]]pa'i rnam par rtog pa skyes so/_/de nas mi mjed kyi bdag po tshangs pa 'jig rten nyams par 'gyur ba'i phyir ro zhes bsams nas stong phrag bcu'i khor yug gi brgya byin dang /_'thab bral bzang po dang /_dga' ldan dang /_'phrul dga' dang /_gzhan 'phrul dbang phyug dang /_tshangs pa chen po rnams khrid nas ston 
[\[240a.4\]]pa'i drung du phyin nas/_btsun pa bcom ldan 'das chos bstan du gsol/_dang po'i tshul gyis chos bstan du gsol zhes zhus so/_/ston pas de rnams la gnang ba byin no/_/gang zhig la bdag gis dang por chos bstan par bya'o zhes dgongs shing mkhas pa kun len de'i chos 'di myur du shes par 
[\[240a.5\]]'gyur ba'i thugs skyes so/_/slar yang gzigs te de dus las 'das nas zhag bdun lon par rtogs so/_/'char byed la brtags pas de yang dus las 'das par mkhyen no/_/dge slong lnga sdes bdag la bsnyen bkur mang po byas pas lnga sde'i ched du bsams nas de rnams gang na gnas pa yin zhes 
[\[240a.6\]]brtags so/_/grong khyer bA rA Na sI'i [{]ri dgas [,]ri dwags [}]rgyu ba'i nags tshal na yod par mkhyen no/_/der gshegs nas chos kyi 'khor lo bskor ro zhes dgongs nas zhag 'ga' zhig tu byang chub kyi snying po kun du nye ba nyid du bsod snyoms mdzad cing bzhugs nas dbyar zla 'bring po'i nya la grong khyer bA rA Na sIr gshegs 
[\[240a.7\]]par dgongs nas tshes bcu bzhi'i mtshan gyi mthar nam langs pa na shin tu snga ba nyid du lhung bzed dang snam sbyar bsnams nas dpag tshad [{]bcwa [,]bco [}]brgyad yod pa'i lam la gshegs shing lam gyi bar du nye bar gnas pa zhes bya ba'i 'tsho byed gcig gzigs so/_/de la rang gi sangs rgyas su gyur pa bshad 
[\[240b\]]
[\[240b.1\]]do/_/nyi ma de nyid la srod kyi dus su drang srong lhung ba'i gnas su gshegs so/_/gnas brtan lnga sdes de bzhin gshegs pa byon pa ring po nyid nas mthong ste/_dge sbyong gau ta ma 'di bza' ba mang po'i phyir lus yongs su rdzogs par gyur/_dbang po yongs su rdzogs par gyur/_gser gyi kha dog tu 
[\[240b.2\]]gyur nas 'ongs kyis/_'di la phyag la sogs pa mi bya'o/_/'di rigs chen por skyes pa yin pas gdan shom pa tsam 'os so/_/de'i phyir gdan tsam rigs so zhes gtam byed do/_/bcom ldan 'das la lha dang bcas pa'i 'jig rten rnams kyi sems dang spyod pa shes par nus pa'i ye shes 
[\[240b.3\]]yod do/_/de yang 'di rnams ji ltar sems pa yin zhes bsams nas sems shes pa yin no/_/de nas lha dang mi thams cad la mthong ba med pa'i dbang gis thams cad du khyab par nus pa'i byams pa'i sems yang dag par bsdus nas/_ma mthong ba'i dbang gis byams pa'i sems 
[\[240b.4\]]kyis khyab par bcom ldan 'das kyis bsgoms nas de bzhin gshegs pa nye bar gshegs shing gshegs pa na/_sngar gyi bca' khrims rnams gnas par mi nus pas phyag phul zhing bsrung ba dang bsnyen bkur thams cad byas so/_/gzhan yang dge slong de rnams yang dag par rdzogs pa'i sangs 
[\[240b.5\]]rgyas grub pa mi shes pa'i phyir ming brjod pa na tshe dang ldan pa zhes smra ba tha mal pa'i tshig gis rjod par byed do/_/de nas bcom ldan 'das kyis dge slong dag bcom ldan 'das dang de bzhin gshegs pa'i ming dang tshe dang ldan pa zhes tha mal pa'i tshig brjod par mi rung ngo /_/dge slong dag nga ni de bzhin gshegs 
[\[240b.6\]]pa dgra bcom pa yang dag par rdzogs pa'i sangs rgyas so zhes bdag nyid sangs rgyas sgrub par byed pa dang gdan bshams pa mchog la sangs rgyas bzhugs te/_rgyu skar bre mchog gsum 'dzom pa la bye ba phrag [{]bcwa [,]bco [}]brgyad kyi tshangs pa'i 'khor gyis bskor nas gnas brtan lnga sde bos te chos kyi 'khor lo 
[\[240b.7\]]bskor ba'i mdo'i mthar bshad do/_/de rnams la gnas brtan kun shes kauDi n+yas bshad pa'i rjes su 'brangs nas ye shes thob pa mdo'i mthar bye ba phrag [{]bcwa [,]bco [}]brgyad kyi tshangs pa rnams kyis rgyun du zhugs pa'i 'bras bu thob bo/_/ston pas de nyid du dbyar bzhugs so/_/sngar yang nyi ma gnyis pa la 
[\[241a\]]
[\[241a.1\]]gnas brtan brlangs pa la chos sbyin no zhes gtsug lag khang du bzhugs so/_/lhag ma bzhi po bsod snyoms la song ngo /_/gnas brtan brlangs pas nyi ma phyed kyi nang du rgyun du zhugs pa'i 'bras bu thob bo/_/'di lta bu'i thabs nyid kyis slar yang nyi ma phyi ma la gnas brtan bzang ldan dang /_slar yang nyi ma 
[\[241a.2\]]phyi ma la gnas brtan ming can dang /_slar yang nyi ma phyi ma la gnas brtan rta thul rnams de thams cad kyis rgyun du zhugs pa'i 'bras bu thob par byas nas tshes nyi shu la dge slong lnga po 'dus pa la bdag med pa'i mtshan nyid kyi mdo sde rnams bshad do/_/bshad pa'i mthar gnas brtan lnga sdes dgra bcom pa'i 'bras bu 
[\[241a.3\]]thob bo/_/de nas ston pas rigs kyi bu grags pa nye bar mi rten par gzigs nas/_de'i mtshan mo'i char sdug bsngal ba'i sems kyis khyim spangs nas 'thon pa la grags pa 'dir shog ces bos nas mtshan mo de nyid kyi cha la rgyun du zhugs pa'i 'bras bu dang slar yang nyi ma gnyis pa la dgra bcom pa'i 'bras 
[\[241a.4\]]bu grub par byed do/_/gzhan yang slar de'i grogs po lnga bcu rtsa bzhis rab tu byung zhing dge slong du gyur nas dgra bcom pa byed do/_/'di ltar 'jig rten du dgra bcom pa drug cu rtsa gcig tu gyur to/_/ston pas dbyar bzhugs nas dgag dbye byas te dge slong drug cu po rnams phyogs phyogs su btang 
[\[241a.5\]]nas/_rang nyid lteng rgyas su gshegs pa'i bar gyi lam na ras bal can gyi tshal ni dpag tshad bcu pa'o/_/gzhon nu bzang sde btul lo/_/de rnams las thams cad kyi mtha'i phyi ma rgyun du zhugs par gyur la/_thog ma ni phyir mi 'ong du gyur to/_/de rnams kyang dge slong gi gzugs kyis 
[\[241a.6\]]rab tu byung ba bgyis nas phyogs phyogs su btang ste lteng rgyas su gshegs so/_/stong phrag phyed dang gsum gyi cho 'phrul lta zhing lteng rgyas 'od srung la sogs pa'i spun gsum po dang ral pa can stong phrag gcig btul ba dge slong gi gzugs kyis rab tu byung bar byas nas ri bo ga ya'i rtse mo na sdod pa 
[\[241a.7\]]rnams la nyi ma'i rnam grangs kyi mdo sde bstan nas dgra bcom par byas te/_des dgra bcom pa stong phrag rnams 'khor du byas nas rgyal po gzugs can snying po la khas blangs byin pa dgrol bar bya ba'i dgongs pas rgyal po'i khab kyi grong khyer dang nye ba'i shing dngar gyi tshal du byon no/_/skyed mos tshal skyong 
[\[241b\]]
[\[241b.1\]]ba rnams kyis ston pa byon no zhes rgyal po la smras so/_/rgyal pos thos te/_khri phrag bcu gnyis kyi bram ze dang khyim bdag 'khor du byas nas ston pa dang nye bar song ste 'khor lo sna tshogs pa'i steng du gser gyi bla re dang 'dra ba'i 'od zer phyogs phyogs su 'phro zhing bzhugs pa'i de bzhin gshegs 
[\[241b.2\]]pa'i zhabs la mgo bos phyag legs par byas nas 'khor dang bcas pa phyogs gcig tu 'khod do/_/de nas yang bram ze rnams dang khyim bdag la sogs pa 'di lta bu'i sems su gyur te/_'on kyang dge sbyong chen pos lteng rgyas 'od srung gi rjes su tshangs par spyod pa spyad dam/_yang na 
[\[241b.3\]]lteng rgyas 'od srung gis dge sbyong chen po'i rjes su tshangs par spyod pa spyad ces bsams so/_/bcom ldan 'das kyis de rnams sems kyi rtog pa thugs kyis mkhyen nas gnas brtan la tshigs su bcad pa gsungs so/_/lteng rgyas gnas su gnas nas ci zhig mthong /_/sbyin sreg 'dor ba'i 
[\[241b.4\]]rgyu mtshan ci zhig smra/_/'od srung 'di yi don ni dri bar bya/_/khyod kyis ji ltar sbyin sreg spong ba yin/_/gnas brtan gyis kyang bcom ldan 'das kyi dgongs pa shes nas/_gzugs dang sgra dang de bzhin ro dang dri/_/bud med 'dod pa yang ni mchod sbyin spyod/_/'di rnams dri ma legs 
[\[241b.5\]]par rtogs byas nas/_/de phyir me yi sbyin sreg 'di spangs so/_/tshigs su bcad pa 'di brjod nas rang nyid nyan thos kyi 'dod pa bsal bar bya ba'i phyir de bzhin gshegs pa'i zhabs kyi bol du mgo bos reg nas/_bdag ston pa btsun pa bcom ldan 'das kyi nyan thos yin no zhes 
[\[241b.6\]]smras so/_/shing tA la gcig dang shing tA la gnyis dang shing tA la gsum dang ji srid du shing tA la bdun tsam du nam mkha' la 'phags nas babs te de bzhin gshegs pa la phyag byas nas phyogs gcig tu 'khod do/_/de'i cho 'phrul lta zhing mi mang po rnams kyis e ma ho 
[\[241b.7\]]sangs rgyas kyi mthu chen po 'di lta bu'i lta ba bstan pas/_dgra bcom pa zhes bya ba la sems shing /_lteng rgyas 'od srung gi lta ba'i dra ba bcad de de bzhin gshegs pas btul nas ston pa'i yon tan nyid brjod do/_/bcom ldan 'das kyis kho bos kyang da lta kho na ma yin par 
[\[242a\]]
[\[242a.1\]]lteng rgyas 'od srung btul lo/_/'das pa nyid du'ang 'di ngas btul lo zhes brjod nas don 'di 'das pa na mi sbyin chen po 'od srung gi skyes rabs su bshad pa'i bden pa bzhi po gsal bar bstan no/_/de'i mod la yul ma ga d+hA'i rgyal po 'khor khri phrag bcu gcig dang bcas 
[\[242a.2\]]pas rgyun du zhugs pa'i 'bras bu thob bo/_/khri phrag gcig dge bsnyen du gyur to/_/rgyal po ston pa dang nye ba nyid du 'dug ste bslab pa'i gzhi lnga so sor rab tu thos nas skyabs su song ste sang gi gdugs tshod la mgron du gnyer nas/_stan las langs te bcom ldan 'das la bskor ba 
[\[242a.3\]]byas nas song ngo /_/slar yang sang gi snga dro nyid bcom ldan 'das mthong ba dang ma mthong ba rgyal po'i khab na gnas pa rnams kyis bye ba phrag [{]bcwa [,]bco [}]brgyad kyi grangs kyi mi rnams de bzhin gshegs pa blta bar 'dod pas snga dro nyid rgyal po'i khab nas shing dngar gyi tshal du song ste rgyang grags bcu gnyis 
[\[242a.4\]]su mi shong bar shing dngar gyi tshal thams cad rgyun mi 'chad par gyur to/_/mi thams cad kyis stobs bcu pa'i gzugs mchog thob par 'dod pa bdag nyid kyi sku la blta bas tshim par ma nus so/_/'di lta bu'i sa gzhi'i kha dog yin no/_/'di lta bu'i gzugs kyi gnas su de bzhin gshegs 
[\[242a.5\]]pa'i mtshan dang dpe byad bzang po la sogs pa'i rab tu byed pa thams cad kyang gzugs kyi sku dpal gyis bsngags par bya bar 'os so/_/'di ltar gzugs mchog thob pa'i stobs bcu pa'i sku blta ba'i phyir mi mang po rgyun mi 'chad do/_/skyed mos tshal dang lam du dge slong gcig gis kyang phyi ru 
[\[242a.6\]]'thon pa'i skabs med do/_/nyi ma de'i dus na bcom ldan 'das kyi gdugs tshod yol ba lta bur gyur to/_/de ma thag par brgya byin sdod pa'i stan dro ba'i rnam par mthong ste des rnam par brtags so/_/de'i rgyu mtshan shes nas bram ze'i khye'u'i gzugs su mngon par sprul te/_sangs rgyas dang 
[\[242a.7\]]chos dang dge 'dun so so la ji ltar rigs pa'i bstod pa rjod par byed do/_/stobs bcu pa'i sngun du chas nas lha'i mthu yis lam thob par byas so/_/'dul zhing 'dul ba'i grogs sngon bcas/_/bram ze rnam grol ral pa dang /_/seng ge'i gzugs kyis 'thon nas ni/_/bcom ldan rgyal 
[\[242b\]]
[\[242b.1\]]po'i khab nang byon/_/grol zhing grol ba'i grogs sngon bcas/_/bram ze rnam grol ral pa dang /_/seng ge'i gzugs kyis 'thon nas ni/_/bcom ldan rgyal po'i khab nang byon/_/bsgral zhing bsgral ba'i grogs sngon bcas/_/bram ze rnam grol ral pa dang /_/seng ge'i gzugs 
[\[242b.2\]]kyis 'thon nas ni/_/rgyal po'i khab nang bcom ldan byon/_/bcu po gsung ba'i stobs bcu pa/_/chos bcu la mkhas bcu la gnas/_/stong phrag bcu yi 'khor dang ldan/_/bcom ldan rgyal po'i khab nang byon/_/tshigs su bcad pa 'dis ni ston pa la bsngags pas bstod cing 
[\[242b.3\]]sngun du 'gro ba'i mi rnams kyis bram ze'i khye'u'i gzugs kyi dpal mthong nas bram ze'i khye'u 'di shin tu gzugs bzang ba'o/_/slar yang sngar mthong ba med do zhes bsams nas bram ze'i khye'u 'di gang na gnas pa yin/_gang zhig gi yin zhes smras so/_/de thos nas bram ze'i khye'us 
[\[242b.4\]]smras pa/_gang zhig bstan pa thams cad 'dul/_/gang zag zla med sangs rgyas te/_/dgra bcom bde gshegs 'jig rten du/_/de ni bdag gi nye bar gnas/_/tshigs su bcad pa brjod de ston pas brgya byin gyis skabs phye ba'i lam du dge slong stong phrag gcig 'khor du byas 
[\[242b.5\]]nas rgyal po'i khab kyi nang du gshegs so/_/rgyal pos sangs rgyas la sogs pa'i dge 'dun la sbyin pa chen po phul lo/_/btsun pa bdag dkon mchog gsum spangs nas sdod par mi nus so/_/dus dang dus ma yin par bcom ldan 'das dang nye bar 'ong bar 'dod do/_/shing dngar 
[\[242b.6\]]can gyi skyed mos tshal shin tu thag ring ngo /_/slar yang bdag cag gi 'od ma'i tshal zhes bya ba 'di shin tu nye bas gshegs pa dang /_'ong ba shin tu nye bas sangs rgyas la 'os pa'i gnas lags pas bzhes par zhu/_des gser gyi ril ba spyi blugs la me tog gi dris bsgos te/_
[\[242b.7\]]nor bu'i kha dog can gyi chu blangs nas 'od ma'i tshal yongs su gtong zhing stobs bcu pa'i phyag tu chu sbreng nas/_der kun dga' ra ba bzhes nas sangs rgyas kyi bstan pa'i gzhi zhes brjod cing sa gzhi chen po g.yos so/_/'dzam bu'i gling gi nang nas 'od ma'i tshal spangs pa'i sa gzhi g.yos 
[\[243a\]]
[\[243a.1\]]pa 'di bzhes te sde gzhan ni med do/_/siM g+ha gling gi gtsug lag khang chen po spangs nas sa gzhi chen po g.yos pa 'di bzhes te/_sde gzhan ni med do/_/ston pas 'od ma'i tshal gyi kun dga' ra ba bzhes nas rgyal po la rjes su yi rang bar mdzad cing stan 
[\[243a.2\]]las bzhengs te/_dge slong gi dge 'dun 'khor du byas nas 'od ma'i tshal du byon no/_/de'i tshe de'i dus na shA ri'i bu dang /_maud gal gyi bu kun du rgyu gnyis po rgyal po'i khab la brten nas gnas shing bdud rtsi tshol bar sems so/_/de'i nang nas shA ri'i bus gnas brtan rta thul 
[\[243a.3\]]bsod snyoms la zhugs pa mthong bas sems rab tu dngas par gyur te bza' ba byin nas chos rnams gang dag rgyu las byung ba dang zhes pa'i tshigs bcad thos pas rgyun du zhugs pa'i 'bras bu thob par gyur to/_/rang gi grogs po kun du rgyu maud gal la yang tshigs su bcad pa de nyid smras so/_/
[\[243a.4\]]des kyang rgyun du zhugs pa'i 'bras bu thob bo/_/de gnyis kyis kyang rang nyid rgyal ba la bltas nas rang gi 'khor dang bcas pa ston pa'i drung du rab tu byung ngo /_/de rnams las maud gal gyi bu chen po zhag bdun nas dgra bcom pa thob bo/_/gnas brtan shA ri'i bus zla ba phyed nas dgra 
[\[243a.5\]]bcom pa thob ste de gnyis po yang ston pa'i nyan thos kyi mchog tu gnas par bzung ngo /_/gnas brtan shA ri'i bus dgra bcom pa thob pa'i nyin mo nyid bcom ldan 'das kyi nyan thos kyi 'dus pa dang por byas so/_/slar yang de bzhin gshegs pas 'od ma'i tshal de nyid du bzhugs so/_/de'i 
[\[243a.6\]]tshe rgyal po chen po zas gtsang gis bdag gi sras lo drug tu dka' ba spyad nas mchog gi yang dag par rdzogs pa'i byang chub ste/_chos kyi 'khor lo bskor nas rgyal po'i khab kyi 'od ma'i tshal du bzhugs so zhes pa thos nas blon po phan tshun rnams bos te 'dir shog cig skyes bu stong phrag 
[\[243a.7\]]gcig gis 'khor khrid de rgyal po'i khab tu song la nga'i tshig gis khyed kyi yab rgyal po zas gtsang khyed blta bar 'dod ces brjod pas bdag gi sras khrid la shog ces smras so/_/blon pos kyang lha de bzhin du bgyi'o zhes rgyal po'i gsung spyi bos blangs nas skyes bu stong phrag gcig gi 'khor 
[\[243b\]]
[\[243b.1\]]de khrid de myur ba nyid du dpag tshad drug cu'i lam du song nas stobs bcu pa 'khor bzhi'i nang du bzhugs nas chos ston pa'i dus su gtsug lag khang du zhugs so/_/de rgyal pos btang ba'i don re zhig bzhag nas 'khor thams cad kyi mthar 'khod de ston pa'i chos bstan pa thos nas ji ltar 'khod 
[\[243b.2\]]pa nyid bzhin du skyes bu stong phrag gcig dang lhan cig tu dgra bcom pa thob nas rab tu 'byung bar zhugs so/_/bcom ldan 'das kyis btsun pa rnams 'dir shog cig ces phyag brkyang ngo /_/thams cad de nyid du rdzu 'phrul las byung ba'i lhung bzed dang chos gos gsum bzung nas/_lo brgya 
[\[243b.3\]]lon pa'i gnas brtan lta bur gyur to/_/dgra bcom pa thob pa'i dus nas bzung ste/_slar yang 'phags pa zhes bya ba re zhig bar mar gnas par gyur to/_/rgyal pos btang ba'i spring yig stobs bcu pa la ma brjod do/_/rgyal pos btang ba'i mi rnams las gcig kyang ma byung 
[\[243b.4\]]zhing spring yig kyang ma thos so/_/'dir shog la khyed song zhig dang de lta bu'i nges pas blon po gzhan gcig btang ngo /_/des song nas yang sngar bzhin du 'khor dang bcas pa dgra bcom pa thob nas cang mi gsung bar gnas so/_/rgyal pos de lta bur nges pas skyes bu stong phrag re re'i 
[\[243b.5\]]'khor dang bcas pa'i blon po dgu btang ngo /_/thams cad rang gi don rdzogs par byas nas cang mi smra bar gyur te de nyid du gnas so/_/rgyal pos spring yig tsam gyi lo rgyus kyang ma thob po zhes bsams nas mi 'di rnams nga la mi dga' ba'i rgyu mtshan gyis spring yig tsam gyi lo rgyus kyang mi 
[\[243b.6\]]brjod do/_/su zhig nga'i tshig bzhin byed par sems/_rgyal pos mi thams cad la brtags pas nag po 'char ka mthong ngo /_/de yang rgyal po'i don thams cad sgrub par byed pa'i blon po yin no nang mi yin no/_/shin tu thugs ches pa yin no/_/de bzhin gshegs pa dang 
[\[243b.7\]]lhan cig la nyin gcig tu skyes pa yin no/_/de dang lhan cig tu brtse ba'i grogs po yin no/_/de nas blon po rgyal pos bos te/_bu nag po 'char ka bdag gi sras blta bar 'dod pas skyes bu stong phrag dgu btang ste mi gcig kyang ma 'ongs nas spring yig tsam gyi lo rgyus ci 
[\[244a\]]
[\[244a.1\]]yang ma byung /_slar yang thams cad nad kyis thebs pa yin nam tshe'i bar chad du gyur pa yin nam/_bdag 'tsho ba nyid kyi bar du sras po blta bar 'dod de bdag gi bu blta bar nus sam zhes smras so/_/lha nus lags so/_/gal te rab tu phyung yang blta bar 
[\[244a.2\]]nus so/_/bu khyod rab tu byung ba'am ma byung yang /_nga sras po blta'o zhes smras so/_/des lha legs so zhes rgyal po'i gsung blangs nas rgyal po'i khab tu song ste/_ston pa chos ston pa'i dus su 'khor rnams kyi mthar 'khod de chos thos nas 'khor dang bcas pa dgra bcom pa'i 'bras 
[\[244a.3\]]bu thob par gyur te dge slong gi dngos por so sor gnas so/_/ston pa sangs rgyas su gyur nas dang po'i lo la drang srong lhung ba'i gnas su dbyar bzhugs te/_dgag dbye byas nas lteng rgyas su gshegs shing der zla ba gsum bzhugs te/_ral pa can spun rnams btul nas dge slong stong phrag 
[\[244a.4\]]gcig gi 'khor dang bcas pa dgun zla 'bring po'i nya la rgyal po'i khab tu gshegs nas zla ba gnyis bzhugs so/_/de rnams ni grong khyer bA rA Na sI nas 'ongs pa'i bar te/_zla ba lnga song zhing dgun gyi dus thams cad 'das so/_/gnas brtan 'char ka 'ongs nas zhag bdun dang brgyad song 
[\[244a.5\]]ngo /_/des dpyid zla ra ba'i nya la bsams pa/_dgun gyi dus 'das nas dpyid ka'i dus su sleb pa dang /_mi rnams kyis 'bru rnams blangs te/_phyogs phyogs nas lam du byung bas rtswa rnams ljang gur gyur to/_/sa gzhi dang nags tshal gyi shing la sogs pa me tog shin tu mang 
[\[244a.6\]]ba kha bye ba ni lam du 'gro ba'i dus so/_/stobs bcu pa'i nye du dang phrad par byed pa'i lam du 'gro ba'i dus yin no/_/de nas bcom ldan 'das kyi drung du nye bar song nas/_btsun pa ljon shing de ni ljang gur gyur/_/shing gi lo ma sa la dud pa dang /_/de rnams bar nas 'od zer 'gyed 
[\[244a.7\]]pa yin/_/dpa' bo chen po gnyen gnas gshegs pa'i dus/_/ha cang mi dro mi grang zhing /_/mu ge dang ni bkres pa med/_/sa steng shing rnams ljang gur gyur/_/thub pa chen po dus 'dir gyur/_/tshigs su bcad pa drug cu tsam gyis stobs bcu pa la rigs kyi grong khyer du 
[\[244b\]]
[\[244b.1\]]gshegs pa'i phyir bsngags par 'os pa'i bsngags pa brjod pa'o/_/de nas ston pa la 'char kas dbyangs snyan pos gshegs pa'i bsngags par 'os pa'i bsngags pa gsungs so/_/btsun pa khyed kyi yab rgyal po chen po zas gtsang blta bar 'dod pas nye du rnams rjes su 'dzin par zhu/_
[\[244b.2\]]legs so 'char ka nye du rnams rjes su gzung bar bgyi'o/_/zhes dge slong gi dge 'dun la smros shig/_/gshegs pa'i gnas thams cad la byi dor gyis shig ces smros shig_/btsun pa legs so zhes gnas brtan song nas smras so/_/bcom ldan 'das kyis yul oM g+ha dang ma 
[\[244b.3\]]ga d+hA na gnas pa'i rigs kyi bu rnams stong phrag bcu dang bcas pa grong khyer ser skya'i gzhi na gnas pa'i stong phrag bcu po thams cad zag pa zad pa'i dge slong 'khor du byas nas rgyal po'i khab nas phyi rol du 'thon te/_nyi ma re re la dpag tshad re re bgrod cing rgyal po'i khab nas dpag 
[\[244b.4\]]tshad drug cu'i grong khyer ser skya'i gzhir zla ba gnyis kyis sleb par dgongs shing bul ba yang ma yin myur ba yang ma yin par 'bring por gshegs so/_/gnas brtan gyis kyang bcom ldan 'das byon no zhes rgyal po'i drung du smra'o zhes bsams nas nam mkha' la song ste rgyal po'i gnas 
[\[244b.5\]]su sleb par gyur to/_/rgyal pos gnas brtan gzigs nas thugs tshim par gyur te/_gdan bshams pa la bzhugs su bcug go/_/rang la byed pa bzhin bcos nas ro sna tshogs pa'i bza' bas lhung bzed bkang nas phul lo/_/gnas brtan langs nas 'gro bar bsams 
[\[244b.6\]]pa dang /_bu bzhugs la gsol cig_/rgyal po chen po ston pa dang nye bar song ste bza'o/_/slar yang bu ston pa ga na yod/_stong phrag nyi shu'i dge slong 'khor du byas nas rgyal po chen po nyid blta ba'i phyir byon no/_/rgyal po thugs tshim par gyur nas smras pa/_khyed 'di gsol la 
[\[244b.7\]]bdag gi sras grong khyer 'dir ma byon gyi bar la 'di nyid nas lhung bzed du bza' ba khyer la song cig ces smras so/_/gnas brtan gyis rgyal po'i gsung mnyan te rgyal pos gnas brtan gyi bza' ba gsol zin pa dang lhung bzed bkrus nas/_dri bzang po'i phye mas byugs te bza' ba mchog 
[\[245a\]]
[\[245a.1\]]gis gang bar byas nas de bzhin gshegs pa la phul cig zhes smras nas gnas brtan gyi lag par byin no/_/gnas brtan mi thams cad kyis mthong ba dang lhung bzed nam mkha' la 'phangs so/_/rang nyid kyang nam mkha' la gshegs nas bza' ba'i lhung bzed bzung 
[\[245a.2\]]ste/_ston pa'i phyag tu phul nas ston pas kyang der bza' ba la longs spyod do/_/gnas brtan thabs 'di'i nyi ma re re bzhin du bza' ba phul lo/_/ston pas kyang lam gyi bar du rgyal po nyid kyi gdugs tshod la longs spyod do/_/gnas brtan gyis kyang gdugs tshod la longs spyod pa'i 
[\[245a.3\]]mthar nyi ma re re bzhin du de ring 'di tsam nas bcom ldan 'das byon no/_/de ring 'di tsam du bcom ldan 'das byon zhes pa dang /_sangs rgyas kyi yon tan yang dag par ldan pa nyid brjod cing rgyal ris thams cad ston pa ma mthong ba nyid kyis ston pa'i drung du rang nyid kyi sems dngas par mdzad do/_/
[\[245a.4\]]de'i rgyu mtshan gyis gnas brtan la bcom ldan 'das kyis dge slong dag bdag gi nyan thos kyi nang nas rigs dad par byed pa rnams kyi mchog gang yin na 'di ni 'char ka zhes pa'o/_/'di mchog tu bzung bas shAkya ba rnams kyis kyang bcom ldan 'das rjes su byon pa'i sngun la bdag cag gi 
[\[245a.5\]]nye du'i gtso bo blta'o zhes 'dus nas bcom ldan 'das bzhugs pa'i gnas rtog cing shAkya n+ya gro d+ha'i kun dga' ra ba yid du 'ong ba sta gon byas so/_/der thams cad nyer bsdogs byas nas spos dang me tog so so lag tu thogs te/_bsu ba byed cing rgyan thams cad kyis so sor brgyan nas 
[\[245a.6\]]gzhon nu dang gzhon nu ma grong khyer gyi khye'u dang bu mo sngar dang por btang ba rnams dang /_de nas rgyal po'i gzhon nu dang gzhon nu ma dag de rnams kyi bar rang rang gis spos dang me tog dang phye ma la sogs pas mchod pa byed cing /_bcom ldan 'das kyis bzhes nas n+ya gro d+ha'i kun dga' ra ba 
[\[245a.7\]]nyid du byon no/_/der bcom ldan 'das kyis stong phrag nyi shu'i zag pa zad pa'i dge slong 'khor du byas nas gdan bshams pa mchog la sangs rgyas bzhugs so/_/shAkya'i rigs ni nga rgyal dang ldan pa yin/_sems rtsub pa yin pas 'di ni don grub gzhon nu nged dang lhan cig gzhon nu 
[\[245b\]]
[\[245b.1\]]yin no/_/nged ni phu bo yin no/_/'di ni sring mo'i bu yin no/_/'di ni tsha bo yin no zhes bsams nas khye'u dang rgyal po'i gzhon nu zhes smras te/_khyed kyi phyag gis bdag khyed kyi rgyab tu sdod do zhes bsams so/_/de rnams de bzhin du gnas nas/_bcom ldan 'das kyis de rnams 
[\[245b.2\]]kyi bsam pa gzigs nas gnyen rnams bdag la phyag mi byed par 'dod kyang da lta phyag byed du gzhug dgos te/_mngon par shes pa'i gzhi dang ye shes dang bsam gtan dang snyoms par 'jug pa bskyed dgos so snyam ste/_bzhengs nas nam mkha' la gshegs so/_/de 
[\[245b.3\]]rnams kyi mgo la zhabs kyi rdul lhung ba bzhin du a mra srung ba'i a mra'i shing gi drung du so so'i cho 'phrul dang mtshungs par cho 'phrul mdzad do/_/rgyal pos de'i ya mtshan che ba mthong ngo zhes smras so/_/bcom ldan 'das khyed 'khrungs pa'i nyin mo dka' thub pa nag po lha len 
[\[245b.4\]]gyis phyag byed cing nye bar gnas pas khyed kyis zhabs bskyod pa bram ze'i spyi bo la nye bar gnas so/_/de mthong nas bdag gis kyang khyed la phyag byas so/_/'di ni bdag gi phyag dang po yin no/_/bkra shis pa'i 'bru 'debs pa'i nyin mo 'dzam bu'i shing gi grib ma'i dpal 
[\[245b.5\]]gyi mal stan la khyed bzhugs pa na shing 'dzam bu'i grib mas ma btang bar mthong ba'i tshe yang zhabs la phyag byas so/_/'di ni bdag gi phyag gnyis pa yin no/_/da lta ni bdag gis sngar ma mthong ba'i cho 'phrul yang mthong bas khyed kyi zhabs la phyag bgyid do/_/'di ni bdag 
[\[245b.6\]]gi phyag gsum pa yin no/_/slar yang rgyal pos bcom ldan 'das la phyag byed cing phyag byed par mi nus pa'i shAkya'i rigs gcig kyang med do/_/thams cad kyis kyang phyag byed pa nyid do/_/de nas bcom ldan 'das la nye du rnams kyis phyag byed cing nam mkha' las babs nas 
[\[245b.7\]]gdan bshams pa'i mchog gi gung la bzhugs so/_/bcom ldan 'das bzhugs nas nye du rnams dang 'dus par gyur pa la thams cad sems gcig tu gnas so/_/de nas sprin chen po las pad ma'i 'dab ma la chu mi 'chags pa lta bu'i char 'bebs so/_/chu zangs kyi mdog 
[\[246a\]]
[\[246a.1\]]can sa la sgra sgrogs shing 'bab bo/_/'bang bar 'dod pa rnams 'bang ngo /_/'bang bar mi 'dod pa rnams mi 'bang ngo /_/thigs pa tsam yang mi ltung ngo /_/de mthong nas thams cad du ya mtshan pa dang rmad du byung ba skyes so/_/e ma ho ngo mtshar che/_e ma ho rmad 
[\[246a.2\]]du byung ngo zhes rjod par byed do/_/ston pas 'di kho nam yin gyi bdag gi nye du dang phrad pa na pad ma'i 'dab ma la chu mi 'chags pa lta bu'i char 'bebs shing 'das pa'i dus su'ang ngas phab bo/_/'di'i don byung ba ni thams cad sgra la gyi skyes rabs su bshad do/_/chos bstan pa thos nas 
[\[246a.3\]]thams cad langs te phyag byas nas song ngo /_/gcig gis kyang rgyal po dang rgyal tshab dang blon po rnams sang bdag gi gnas su bsod snyoms khyer 'ong ngo zhes smra ba song ba de rnams las gcig kyang ma byung ngo /_/ston pas slar nyi ma gnyis pa la stong phrag nyi shu'i dge slong 'khor du byas 
[\[246a.4\]]nas grong khyer ser skya'i gzhir bsod snyoms la bzhud do/_/gang zhig mgron du gnyer ba dang /_lhung bzed khyer ba su yang med do/_/bcom ldan 'das sgo drung du 'khod de rnam par brtags pas ji ltar sngon gyi sangs rgyas rnams kyi rigs kyi grong khyer du byon nas bsod snyoms mdzad pa 
[\[246a.5\]]bzhin du gang ji ltar rigs par mi chen po'i khyim du 'gro zhing yang na [{]go rims [,]go rim [}]bzhin du bsod snyoms spyod do/_/de nas sangs rgyas gcig gis kyang ji ltar rigs par gshegs pa ma mthong bas bdag gis kyang nga ni 'di'i rigs so/_/'di sngon gyi sangs rgyas kyi rigs bzhin du 
[\[246a.6\]]bdag gis kyang rigs par gzung bar bya'o/_/bdag gi nyan thos kyang bdag nyid bzhin rjes su slob cing bsod snyoms la rdzogs par byon no/_/'khod pa'i khyim nas bzung nas [{]go rims [,]go rim [}]bzhin du bsod snyoms la spyod do/_/'phags pa gzhon nu don grub bsod snyoms la gshegs 
[\[246a.7\]]so zhes brjod do/_/nyis thog dang sum thog la sogs pa'i khang [{]bzangs [,]bzang [}]rnams su steng gi sgo chung phye nas mi thams cad blta bar gyur te lha mo sgra gcan 'dzin gyi yum yang 'phags pa'i bu grong khyer 'di nyid du rgyal po chen po'i mthus gser gyi do li la sogs pa la zhon te de ring nas skra dang kha spu 
[\[246b\]]
[\[246b.1\]]bregs shing ngur smrig gi gos gyon nas snod lag tu khyer te/_bsod snyoms la 'gro ba mdzes sam mi mdzes zhes steng gi sgo chung phye nas blta'o/_/sna tshogs pa'i 'dod chags dang bral ba yang dag par 'bar zhing sku lus kyi 'od kyis grong khyer gyi steng thams cad snang bar mdzad de/_'dom gang 
[\[246b.2\]]ba'i 'od kun nas bskor zhing rab tu gsal ba dpe byad bzang po brgyad cu dang ldan pa skyes bu chen po'i mtshan sum cu rtsa gnyis kyis brgyan pa sangs rgyas kyi dpal dpe med par rnam par gsal ba mthong ngo /_/gtsug tor nas bzung nas zhabs kyi mthil gyi bar de srid do/_/dbu skra g.yas 
[\[246b.3\]]'khyil 'jam gnag snum pa dang /_dpral ba dri med nyi ma'i mthil bzhin no/_/sku dang 'tsham pa'i shangs ni mtho ba dang /_/mi yi seng ge 'od zer gsal bar mdzad/_/'di lta bu la sogs pa'i mi'i seng ge la tshigs su bcad pas mngon par bstod do/_/khyed kyi sras po bsod 
[\[246b.4\]]snyoms la spyod do zhes rgyal po la smras so/_/rgyal po'i sems sdug bsngal bas gos nas bzung ste myur zhing myur bar phyir 'thon ta bcom ldan 'das kyi drung du 'khod nas smras pa ci btsun pa bdag cag ngo tsha bas ci'i don du bsod snyoms mdzad/_dge slong 'di rnams kyi bza' ba bdag gis ster 
[\[246b.5\]]bar mi shes bsams pa yin nam ci lags/_rgyal po chen po'i rigs kyi spyod pa yin no/_/btsun pa bdag cag shAkya'i rigs zhes bya ba'i rigs so/_/de la rgyal rigs gcig kyang bsod snyoms byed pa'i ming tsam yang med do/_/rgyal po chen po'i rigs zhes bya ba ni khyod kyi 
[\[246b.6\]]rigs 'di yin no/_/bka' stsal pa/_rgyal po chen po mi dgyes pa ma mdzad cig_/slar yang bdag cag gi mar me mdzad dang kauDi n+ya dang 'od srung zhes bya ba 'di sangs rgyas kyi rigs yin no/_/'di rnams dang gzhan sangs rgyas stong phrag du mas kyang bsod snyoms spyod cing 'tsho bar 
[\[246b.7\]]mdzad la/_srang gi dbus su 'khod pa nyid do/_/bag med lhag mar byed pa med/_/chos la spyod cing legs par spyod/_/chos la spyad na bde ba 'byung /_/'jig rten 'di dang phyi mar ba de/_/chos kyi rkang pa'i tshigs su bcad pa 'di bstan cing bshad do/_/tshigs su bcad 
[\[247a\]]
[\[247a.1\]]pa'i mthar rgyal pos rgyun du zhugs pa'i 'bras bu thob bo/_/chos spyod pa ni legs par spyod/_/nyes par spyod pa mi bya zhing /_/chos spyad pa yis bde ba 'byung /_/'jig rten 'di dang pha rol du'o/_/slar yang chos kyi rkang pa'i tshigs su bcad pa 'di thos nas 
[\[247a.2\]]lan cig phyir 'ong gi 'bras bu thob par gyur to/_/chos skyong ba'i skyes rabs thos nas phyir mi 'ong ba'i 'bras bu thob par gyur to/_/'chi ba'i dus su gdugs dkar po'i 'og tu dpal gyi mal stan gyi steng du gzims pa nyid na dgra bcom pa thob par gyur to/_/dgon par gnas nas dka' thub spyod 
[\[247a.3\]]pa rgyal po la dgos pa med do/_/rgyun du zhugs pa'i 'bras bu mngon du byas nas slar yang bcom ldan 'das kyi lhung bzed bzung ste/_'khor dang bcas pa khang [{]bzangs [,]bzang [}]chen po'i steng du spyan drangs nas gya nom pa'i bza' ba dang bca' ba rnams drangs so/_/gdugs tshod zin pa'i mthar sgra gcan 'dzin 
[\[247a.4\]]gyi ma ma gtogs pa'i btsun mo 'khor dang bcas pa thams cad 'ongs nas bcom ldan 'das la phyag byas so/_/gzhan yang des 'khor gyi mi rnams la 'phags pa'i bu la phyag gyis zhes brjod nas/_gal te kho mo la yon tan yod na 'phags pa'i bu rang nyid kyi gnas su 'byon no/_/byon pa 
[\[247a.5\]]nyid na de la phyag byed do zhes brjod nas ma 'ongs so/_/rgyal pos lhung bzed bzung nas bcom ldan 'das nyan thos mchog gnyis dang bcas pa rgyal po'i bu mo'i khang [{]bzangs su [,]bzang du [}]gshegs te/_rgyal po'i bu mo rang nyid ji ltar mos pa'i phyag byed cing gzhan dang 'gal ba cung zad kyang ma byed ces 
[\[247a.6\]]nas gdan bshams pa mchog gi gung la bzhugs so/_/de myur du 'ongs nas byin pa bzung ste/_zhabs kyi steng du mgo bo bzhag nas ji ltar 'dod pa'i phyag byas so/_/rgyal po dang rgyal po'i bu mos bcom ldan 'das la dga' ba mang pos yon tan la sogs pas yon tan dang ldan par 
[\[247a.7\]]brjod nas/_btsun pa bdag gi bu mos nyid kyis gos ngur smrig gyon pa thos nas/_de nas bzung ste deng gi bar du gos ngur smrig gyon no/_/nyid kyis gdugs tshod lan cig gsol ba thos nas bu mos kyang bza' ba lan cig zos so/_/nyid kyis mal stan chen po spangs pa thos nas/_nyal khri 
[\[247b\]]
[\[247b.1\]]chung ba la nyal lo/_/nyid kyis me tog gi phreng ba dang spos la sogs pa la sred pa med pa thos nas/_me tog gi phreng ba dang spos la sogs pa la chags pa med pa skyes so/_/rang gi nye du rnams bdag gis gso'o zhes 'phrin bskur nas/_gnyen gcig la yang blta ba mi 'dug go/_/bcom ldan 
[\[247b.2\]]'das 'di lta bu'i yon tan dang ldan pa ni bdag gi bu mo yin no zhes gsol to/_/rgyal po chen po ya mtshan mi che'o/_/'di da lta khyed srung bar byed pa'i rgyal po'i bu mo ye shes yongs su ma smin pa rang gis bsrung ngo /_/sngar bsrung ba med cing ri la sogs pa la 'gro ba na/_ye shes yongs 
[\[247b.3\]]su ma rdzogs pa rang gis bsrungs so zhes gsungs nas/_mi 'am ci zla ba'i skyes rabs gsungs te stan las bzhengs nas gshegs so/_/nyi ma gnyis pa la rgyal bu gzhon nu dga' bo rgyal por dbang bskur ba dang /_khang pa gsar pa'i nang du zhugs te bkra shis pa'i bag ma blangs nas 
[\[247b.4\]]nye bar gnas so/_/de'i khyim du gshegs nas gzhon nu lhung bzed zung shig ces rab tu dbyung bar dgongs nas bkra shis brjod de/_gdan la bzhengs nas gshegs so/_/ljongs kyi dge ba'i bu mos 'gro ba mthong ngo /_/'phags pa'i bu myur du shog ces brjod nas blta'o/_/
[\[247b.5\]]des kyang bcom ldan 'das kyi lhung bzed gzung bar ma nus nas gtsug lag khang nyid du gshegs so/_/bcom ldan 'das de la 'dod pa med pa nyid kyis rab tu 'byung ba byed do/_/'di ltar bcom ldan 'das grong khyer ser skyar gshegs shing nyi ma gsum pa la dga' bo rab tu byung 
[\[247b.6\]]bar byas so/_/nyi ma bdun pa la sgra gcan 'dzin gyi mas gzhon nu rgyan gyis brgyan nas/_bcom ldan 'das kyi drung du btang ngo /_/bu stong phrag nyi shu'i dge slong 'khor dang bcas pa 'di rnams ltos/_gser gyi kha dog can gyi tshangs pa'i gzugs kyi mdog can dge sbyong 'di ni khyed kyi 
[\[247b.7\]]yab bo/_/'di la gter chen po yod cing de 'thon pa nas bzung nas gter mthong ba med do/_/song la nor slongs shig_/bdag khyed kyi bu gzhon nu yin no/_/rgyal por dbang bskur ba thob nas 'khor los sgyur ba la dbang byed par 'gyur ro/_/bdag la nor gyi don du 
[\[248a\]]
[\[248a.1\]]nor stsal du gsol/_yab kyi nor bu bdag yin no zhes gsol cig ces smras pa dang /_gzhon nu bcom ldan 'das dang nye bar song ste/_yab kyi drung du dga' ba skyes so/_/sems spro bar gyur to/_/dge sbyong des khyed kyi grib ma ni de'o zhes brjod nas/_gzhan 
[\[248a.2\]]yang rang gi rigs pas brjod cing 'khod do/_/bcom ldan 'das gdugs tshod kyi mthar rjes su yi rang ba mdzad nas gdan las bzhengs te gshegs so/_/gzhon nus bdag la dge slong nor stsal du gsol/_bdag la dge slong nor stsal du gsol/_bcom ldan 'das kyi rjes su 'brangs nas/_
[\[248a.3\]]bcom ldan 'das kyis gzhon nu phyir log la nga'i rjes su ma 'gro zhes pa dang /_rjes su 'brang ba rnams kyang bcom ldan 'das dang 'grogs nas byon te ldog par ma nus nas/_gzhon nu bcom ldan 'das dang lhan cig kun dga' ra ba nyid du phyin no/_/de nas bcom ldan 'das kyis bsams pa/_
[\[248a.4\]]'di yab kyi nor 'dod cing 'jig rten pa'i nor ni 'tshe ba dang bcas pa yin/_da ni gzhon nu la byang chub snying po des thob pa'i 'phags pa'i nor rnam pa bdun byin na 'jig rten las 'das pa'i nor gyi bdag po byed par 'gyur bar dgongs nas/_tshe dang ldan pa shA ri'i bu bos te/_de'i phyir na shA ri'i bu khyod kyis 
[\[248a.5\]]gzhon nu sgra gcan 'dzin rab tu phyung zhes brjod nas rab tu byung ba byas so/_/slar yang rgyal po gzhon nu'i sdug bsngal cher skyes te bsran par ma nus nas/_bcom ldan 'das kyi gnas su phyin te/_btsun pa 'phags pa ma dang pha yis rjes su ma gnang ba'i bu rab tu 'byung bar byed pa ma legs so 
[\[248a.6\]]zhes dam pa bslangs so/_/bcom ldan 'das kyis de la dam pa byin no/_/slar yang nyi ma gnyis pa la rgyal po'i gnas su gdugs tshod gsol nas phyogs gcig tu 'khod do/_/rgyal pos btsun pa nyid dka' ba spyod pa'i dus su lha cig bdag gi drung du nye bar 'ongs nas khyed kyi bu dus las 'das 
[\[248a.7\]]so zhes smras so/_/de'i tshig la yid ches pa med cing bdag gi sras byang chub ma thob bar du dus las 'da' bar mi byed do/_/de'i tshig bdag gis bkag go zhes brjod do/_/bcom ldan 'das kyis bka' stsal pa/_da lta ji ltar khyod yid ches par byed/_slar rus pa mthong nas khyed kyi bu 
[\[248b\]]
[\[248b.1\]]shi'o zhes zer ba la yid ches par ma byas so/_/'di'i don 'byung ba ni chos skyong ba chen po'i skyes rabs su bshad do/_/gtam gyi mthar rgyal pos phyir mi 'ong ba'i 'bras bu la gnas so/_/de ltar bcom ldan 'das kyi yab 'bras bu gsum la so sor gnas nas dge slong gi dge 'dun 
[\[248b.2\]]'khor du byas so/_/slar yang rgyal po'i khab tu gshegs nas bsil ba'i tshal du bzhugs so/_/de'i tshe khyim bdag mgon med zas sbyin gyis shing rta lnga brgya'i nor khyer nas rgyal po'i khab tu rang nyid dga' ba'i grogs kyi khang par song ste/_des sangs rgyas bcom ldan 'das byon no zhes 
[\[248b.3\]]pa thos nas shin tu snga bar lha'i mthus sgo phye ste/_ston pa'i drung du nye bar song nas chos thos te rgyun du zhugs pa'i 'bras bu thob par gyur to/_/nyi ma gnyis pa la sangs rgyas la sogs pa'i dge 'dun la sbyin pa chen po phul lo/_/mnyan yod du gshegs pa'i phyir du ston pa'i drung du dam 
[\[248b.4\]]bca' blangs nas bar gyi lam dpag tshad bzhi bcu rtsa lnga'i gnas su 'bum phrag re re'i nor byin nas dpag tshad re re'i gtsug lag khang byas so/_/rgyal byed tshal bye ba phrag [{]bcwa [,]bco [}]brgyad kyi dbyig gis nyos nas las kha gsar pa byed cing dbus su stobs bcu pa'i dri'i gtsang khang byed do/_/
[\[248b.5\]]de la bskor ba rnams la gnas brtan chen po brgyad cu'i bzhugs gnas so/_/chig thog dang nyis thog dang khang pa ring po dang /_bsti gnas la sogs pa'i bzhugs gnas dang /_rdzing bu dang /_'chag sa dang /_mtshan mo'i bzhugs gnas dang /_nyin mo'i bzhugs 
[\[248b.6\]]gnas so/_/bye ba phrag [{]bcwa [,]bco [}]brgyad kyi nor spel te yid du 'ong ba'i sa phyogs yid la 'thad pa'i gtsug lag khang byed do/_/stobs bcu pa byon pa'i phyir du pho nya ba btang ngo /_/ston pas pho nya ba'i 'phrin gsan nas dge slong gi dge 'dun chen po'i 'khor du byas te rgyal po'i khab nas phyir 
[\[248b.7\]]byon te [{]go rims [,]go rim [}]bzhin du grong khyer mnyan yod du byon no/_/gtso bo chen po gtsug lag khang chen po sta gon byas nas de bzhin gshegs pa rgyal byed tshal du byon pa'i nyin mo bu rgyan thams cad kyis brgyan no/_/slar yang brgyan pa nyid kyi gzhon nu lnga brgya dang bcas pa btang ngo /_/de 
[\[249a\]]
[\[249a.1\]]'khor dang bcas pa kha dog lnga'i gos yang dag par 'bar ba'i rgyal mtshan lnga brgya thogs nas stobs bcu pa'i mdun du song bar gyur to/_/de rnams kyi phyi ma la legs [{]bzangs [,]bzang [}]chen mo dang /_legs [{]bzangs [,]bzang [}]ma chung ba ste bu mo gnyis gzhon nu ma lnga brgya dang bcas pa gser 
[\[249a.2\]]gyis gang ba'i bum pa lag par thogs nas phyir 'thon no/_/de'i phyi ma la tshong dpon gyi chung ma rgyan thams cad kyis brgyan nas bud med lnga brgya dang bcas pa gser gyis gang ba'i sder ma chen po thogs nas phyir 'thon to/_/thams cad phyin nas tshong dpon rang nyid gos bzang po gyon no/_/de 
[\[249a.3\]]bzhin du gos bzang po gyon pa'i tshong dpon lnga brgya dang bcas pa bcom ldan 'das kyi drung du song ngo /_/bcom ldan 'das kyi 'khor dge bsnyen 'di rnams mdun du byas nas/_dge slong gi dge 'dun chen po rnams 'khor du byas te/_rang nyid kyi sku lus kyi 'od kyis gser gyi bcud kyi gong bu 
[\[249a.4\]]lta bu dang mtshungs pa dang /_nags tshal gyi bar du snang bar mdzad cing mtha' yas pa'i sangs rgyas kyi rol pa sangs rgyas kyi dpal zla med cing mtshungs pa med pa rgyal byed tshal gyi nang du byon no/_/de nas mgon med zas sbyin gyis zhus pa/_btsun pa gtsug lag khang 'di ji lta bu la dbul bar 
[\[249a.5\]]bgyi/_khyim bdag gtsug lag khang 'di 'ong ba dang 'gro ba'i dge slong gi dge 'dun rnams la phul cig_/legs so bcom ldan 'das zhes tshong dpon chen pos gser gyi ril ba spyi blugs blangs nas stobs bcu pa'i phyag tu chu sbreng ste/_rgyal byed tshal gyi gtsug lag khang 'di 'gro ba dang 'ong ba'i 
[\[249a.6\]]phyogs bzhi'i sangs rgyas la sogs pa'i dge 'dun la sbyin zhes phul lo/_/ston pas gtsug lag khang bzhes nas rjes su yi rang ba mdzad do/_/grang dang dro bas mi nyams shing /_/de ltar [{]ri dgas [,]ri dwags [}]la sogs pa'i/_/sdig sbrul dang ni sbrang bu dang /_/ba mo dang ni char pas so/_/de 
[\[249a.7\]]ltar rlung dang shin tu dro/_/so sor lus la gos pa dang /_/khang nang gnas nas bde ba skyes/_/khang par bsam gtan lhag mthong rnams/_/dge 'dun gtsug lag khang 'bul ba/_/sangs rgyas mchog gis bsngags par mdzad/_/skyes bu mkhas pas de yi phyir/_/bdag 
[\[249b\]]
[\[249b.1\]]nyid kyi ni phyir du ni/_/dga' bas gtsug lag khang byed pa/_/mang du thos pa gnas pa yin/_/de rnams kyi ni bza' dang btung /_/gos dang mal cha stan dang ni/_/de rnams sems ni drang pos 'bul/_/rab tu dang ba'i sems kyis so/_/des ni de la chos bstan to/_/sdug 
[\[249b.2\]]bsngal thams cad nyer zhi'i phyir/_/gang de'i chos ni rtogs pa dang /_/rten med mya ngan 'das par byed/_/ces bya ba'i gtsug lag khang gi phan yon bshad do/_/mgon med zas sbyin gyis nyi ma gnyis pa nas bzung nas sbyin pa gtong ba'i mgo brtsams so/_/sa khams byas pa'i khang 
[\[249b.3\]{]bzangs [,]bzang [}]ni zla ba bzhis grub bo/_/slar yang mgon med zas sbyin gyi gtsug lag khang chen po zla ba dgus grub bo/_/gtsug lag khang chen po la yang bye ba stong phrag [{]bcwa [,]bco [}]brgyad nyid song ngo /_/'di la gtsug lag khang chen po 'di nyid la bye ba phrag lnga bcu rtsa bzhi'i nor yongs su btang ngo /_/
[\[249b.4\]]slar yang 'das pa'i bcom ldan 'das rnam par gzigs kyi dus su tshong dpon kun gyi grogs zhes bya bas gser gyi glang po'i rkang pa'i rmig rjes lta bu'i sa gzhi nyos nas/_gnas 'di nyid du dpag tshad gcig gi dge 'dun gyi kun dga' ra ba byas so/_/bcom ldan 'das gtsug tor can 
[\[249b.5\]]gyi dus su dpal 'phel zhes bya ba'i tshong dpon gyi bus gser gyi sder ma rgyun mi 'chad pas nyos pa'i sa gzhi'i gnas de nyid du rgyang grags bcu gnyis kyi tshad tsam gyi dge 'dun gyi kun dga' ra ba byas so/_/bcom ldan 'das thams cad skyob kyi dus su tshong dpon bkra shis zhes bya bas gser gyi 
[\[249b.6\]]sa gzhi gser gyi rkang pa'i rjes lta bu'i sa gzhi nyos nas gnas de nyid du dpag tshad phyed kyi dge 'dun gyi kun dga' ra ba byas so/_/bcom ldan 'das log par dad sel gyi dus su tshong dpon 'pho ba med pa zhes bya bas gser gyi pha gu lta bu rgyun mi 'chad pa'i sa gzhi nyos nas gnas nyid du rgyang grags 
[\[249b.7\]]bzhi'i tshad kyi dge 'dun gyi kun dga' ra ba byas so/_/bcom ldan 'das gser thub kyi dus su tshong dpon drag po zhes bya bas gser gyi rus sbal rgyun mi 'chad pa lta bu'i sa gzhi nyos nas gnas de nyid du rgyang grags gnyis kyi tshad kyi kun dga' ra ba byas so/_/bcom ldan 'das 'od srung gi 
[\[250a\]]
[\[250a.1\]]dus su tshong dpon bkra shis bzang po zhes bya bas gser gyi pha gu rgyun mi 'chad pa lta bus sa gzhi nyos nas gnas de nyid du rgyang grags gcig gi tshad kyi kun dga' ra ba byas so/_/slar yang bdag cag gi bcom ldan 'das kyi dus su tshong dpon mgon med zas sbyin gyis bye ba phrag 
[\[250a.2\]{]bcwa [,]bco [}]brgyad kyi dbyig gis gser gyi 'dra men du byas pa rgyun mi 'chad pa lta bus sa gzhi nyos nas gnas de nyid du rgyang grags phyed kyi kun dga' ra ba byas so/_/gnas 'di sangs rgyas thams cad kyis ma spangs pa'i gnas yin no/_/'di ltar byang chub chen po'i snying po'i drung du thams cad mkhyen pa'i 
[\[250a.3\]]ye shes thob pa ji srid pa nas yongs su mya ngan las 'das pa'i mthar thug pa de srid du gang dang gang gi gnas su bcom ldan 'das bdag bzhugs pa 'di ni nye ba'i gleng gzhi zhes bya ba'o/_/de'i lugs kyis skyes rabs thams cad du bsngags par mdzad do/_/skyes pa rabs kyi gleng gzhi'i bshad pa 
[\[250a.4\]]rdzogs [{]s+ho[,]so[}]//_//paN+Di ta A nan+da shrI'i zhal snga nas dang /_mang du thos pa'i lots+tsha ba shAkya'i dge slong nyi ma rgyal mtshan dpal bzang pos/_skad gnyis smra ba rnams kyi gdan sa gtsug lag khang chen po dpal thar pa gling du bsgyur cing zhus te gtan la phab pa'o//_//sa'i steng du nyi zla 
[\[250a.5\]]ltar gyur cig/[ {D33}]@##/_/rgya gar skad du/_A TA nA Ti ya sU tra/_bod skad du/_lcang lo can gyi pho brang gi mdo/_'phags pa dkon mchog gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab bya rgod phung po'i 
[\[250a.6\]]ri la bzhugs so/_/de nas rgyal po chen po bzhi po gnod sbyin mang po'i sde dang /_dri za mang po'i sde dang grul bum gyi sde mang po dang klu'i sde mang po rnams phyogs bzhi bsrung zhing gnas so/_/phyogs bzhir tshan tshan du gnas so/_/phyogs bzhi skyob cing gnas so/_/mtshan mo 'ongs te 
[\[250a.7\]]kha dog sna tshogs pa can gyis bya rgod phung po'i ri 'ba' zhig snang bar byas te/_bcom ldan 'das ga la ba der song nas bcom ldan 'das la phyag byas nas phyogs gcig tu 'khod do/_/gnod sbyin de rnams las kyang gang la las bcom ldan 'das la phyag byas nas phyogs gcig 
[\[250b\]]
[\[250b.1\]]tu 'khod do/_/gang su dag gis bcom ldan 'das la snyun gsol te snyun gsol nas ji ltar snying po dang snying po med pa'i gtam 'dri zhing phyogs gcig tu 'khod do/_/gang su dag gis bcom ldan 'das la thal mo sbyar ba'i phyag byas nas phyogs gcig tu 'khod do/_/gang su dag gis 
[\[250b.2\]]ming dang rigs dpyod cing phyogs gcig tu 'khod do/_/gang su dag cang mi smra bar phyogs gcig tu 'khod do/_/phyogs gcig tu 'khod nas de nas rgyal po chen po rnam thos kyi bus/_bcom ldan 'das la 'di skad ces gsol to/_/gnod sbyin ma rungs pa gang la la zhig bcom ldan 
[\[250b.3\]]'das la ma dad par gyur to/_/gnod sbyin ma rungs pa gang la la zhig bcom ldan 'das la dad par gyur to/_/gnod sbyin 'bring po gang la la zhig btsun pa bcom ldan 'das la ma dad par gyur to/_/gnod sbyin 'bring po gang la la zhig btsun pa bcom ldan 'das la dad par gyur 
[\[250b.4\]]to/_/gnod sbyin dman pa gang la la zhig btsun pa bcom ldan 'das la ma dad par gyur to/_/gnod sbyin dman pa gang la la zhig btsun pa bcom ldan 'das la dad par gyur to/_/gnod sbyin gang la la zhig btsun pa bcom ldan 'das la ma dad par gyur pa'i rgyu gang lags/_btsun 
[\[250b.5\]]pa bcom ldan 'das kyis srog gcod pa spong ba'i chos bstan pa dang /_ma byin par len pa spong ba'i chos bstan pa dang /_'dod pa log par spyod pa spong ba'i chos bstan pa dang /[ {]brdzun [,]rdzun [}]du smra ba spong ba'i chos bstan pa dang /_myos par 'gyur ba'i chang gi btung ba spong ba'i chos bstan 
[\[250b.6\]]pa mdzad la/_gnod sbyin gang de rnams srog gcod pa spong ba la mi dga' bar gyur pa dang /_ma byin par len pa spong ba la mi dga' bar gyur pa dang /_'dod pa log par spyod pa spong ba la mi dga' bar gyur pa dang /[ {]brdzun [,]rdzun [}]du smra ba spong ba la mi dga' bar gyur pa dang /_myos par 
[\[250b.7\]]'gyur ba'i chang gi btung ba spong ba la mi dga' bar gyur pas de rnams la mi dga' zhing mi 'dod par gyur to/_/btsun pa bcom ldan 'das kyis nyan thos ji snyed yod pa rnams 'brog dgon pa'i lam du zhugs nas nyal ba dang 'dug pa la brten no/_/sgra med cing dbyangs med par dben 
[\[251a\]]
[\[251a.1\]]par gnas shing 'du 'dzi'i 'tshe ba med do/_/so sor dge sbyong rnams 'thun par gnas so/_/de na gnod sbyin ma rungs pa rnams kyi gnas yod do/_/gang zhig gis bcom ldan 'das kyi gsung rab la ma dad par gyur te/_de rnams dad par bya ba'i phyir 
[\[251a.2\]]btsun pa bcom ldan 'das la bslab par bya ste/_lcang lo can gyi pho brang gis bsrung du gsol/_dge slong ngam dge slong ma 'am/_dge bsnyen nam dge bsnyen ma rnams la bsrung ba dang /_sba ba dang 'tshe ba med pa dang bde ba dang legs par gnas so/_/bcom ldan 'das kyis cang mi gsung 
[\[251a.3\]]ba'i tshul gyis gnang ngo /_/de nas rgyal po chen po rnam thos kyi bus bcom ldan 'das kyis gnang ba shes te/_de'i tshe 'di ltar lcang lo can gyi pho brang gis srungs shig ces gsol to/_/spyan ldan dpal dang ldan pa yi/_/rnam par gzigs la phyag 'tshal lo/_/'byung po rnams 
[\[251a.4\]]la brtse ba yi/_/gtsug tor can la'ang phyag 'tshal lo/_/mgon med rnams la gdung ba yi/_/thams cad skyob la phyag 'tshal lo/_/bdud kyi sde rnams 'joms pa yi/_/'khor ba 'jig la phyag 'tshal lo/_/bram ze dpal dang ldan pa yi/_/gser thub la ni phyag 
[\[251a.5\]]'tshal lo/_/sems can rnam grol mdzad pa yi/_/'od srung la ni phyag 'tshal lo/_/shAkya'i sras ni dpal dang ldan/_/nyi ma'i rgyud la phyag 'tshal lo/_/sdug bsngal kun las sgrol mdzad pa/_/gang zhig chos ni rab ston mdzad/_/gang yang 'jig rten par gyur pa/_/ji 
[\[251a.6\]]lta ba bzhin gzigs gyur pa'i/_/de rnams la ni phra ma med/_/'jigs pa med pa chen po'o/_/gang zhig gau tam phyag byed pa/_/lha dang mi la phan pa yin/_/rig pa dang ni zhabs su ldan/_/'jigs pa med pa chen po ste/_/nyi ma'i dkyil 'khor chen po ni/_/gang 
[\[251a.7\]]zhig tu ni nub cing 'char/_/gang du nyi ma nub gyur pa/_/de ni mtshan mor 'gyur ba yin/_/gang du nyi ma shar gyur pa/_/de ni nyin mo zhes brjod do/_/gting ni zab pa'i rgya mtsho yi/_/de yi chu yi bcud bzang ngo /_/de ltar der ni skyes gyur pa/_/rgya mtsho'i chu yi bcud bzhin no/_/
[\[251b\]]
[\[251b.1\]]'dir ni shar gyi phyogs kyi ni/_/skye bo rnams la 'di brjod de/_/de yi phyogs ni kun skyong ba'i/_/rgyal po chen po grags chen ldan/_/dri za rnams kyi bdag po ste/_/ming ni rgyal po yul 'khor skyong /_/dri za 'khor dang bcas pa ni/_/glu dang gar gyis dga' bar byed/_/de yi 
[\[251b.2\]]bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/de ni dgu bcu rtsa gcig go/_/de yang sangs rgyas mthong ba dang /_/nyi ma'i gnyen gyi sangs rgyas ni/_/'jigs dang bral ba chen po la/_/thag ring nas ni phyag bgyi'o/_/skyes bu cang mkhyen 
[\[251b.3\]]khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung ba la/_/mi ma yin rnams khyod phyag 'tshal/_/rtag tu 'di ni nyan pa'o/_/de phyir de ltar 'di brjod de/_/rgyal ba gau tam phyag gyis shig_/rgyal ba gau tam phyag bgyid do/_/rig pa dang ni zhabs su ldan/_/
[\[251b.4\]]sangs rgyas gau tam phyag 'tshal lo/_/gang yang [{]yi dgas [,]yi dwags [}]rjod byed pa/_/phra ma rgyab kyi sha can dang /_/srog gcod pa la chags pa dang /_/skye bo ma lus 'joms pa'o/_/'dir ni lho yi phyogs gnas pa'i/_/skye bo rnams la 'di skad brjod/_/de yi gnas ni yongs skyong ba/_/
[\[251b.5\]]rgyal po chen po grags ldan pa/_/grul bum rnams kyi bdag po ste/_/ming ni 'phags skyes po zhes bya/_/grul bum 'khor dang bcas pa ni/_/glu dang gar gyis dga' bar byed/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/
[\[251b.6\]]de ni dgu bcu rtsa gcig go/_/de yang sangs rgyas mthong ba dang /_/nyi ma'i rgyud kyi sangs rgyas ni/_/'jigs dang bral ba chen po la/_/thag ring nas ni phyag bgyi'o/_/skyes bu cang mkhyen khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung ba la/_/
[\[251b.7\]]mi ma yin rnams khyed phyag 'tshal/_/rtag tu 'di ni nyan pa'o/_/de phyir de ltar 'di brjod de/_/rgyal ba gau tam phyag gyis shig_/rgyal ba gau tam phyag bgyid do/_/rig pa dang ni zhabs su ldan/_/sangs rgyas gau tam phyag 'tshal lo/_/nyi ma'i dkyil 'khor chen po ni/_/gang nas 
[\[252a\]]
[\[252a.1\]]gang du shar gyur pa/_/der ni nyin mor 'gyur ba ste/_/nyin mo zhes ni brjod pa yin/_/gang du nyi ma nub gyur pa/_/de ni mtshan mor rjod par byed/_/gting ni zab pa'i rgya mtsho yi/_/de yi chu ni bcud bzang ngo /_/de ltar der ni skyes gyur pa'i/_/rgya mtsho'i 
[\[252a.2\]]chu yi bcud bzhin no/_/'dir ni nub kyi phyogs kyi ni/_/skye bo rnams la 'di brjod de/_/de yi phyogs ni kun skyong ba'i/_/rgyal po chen po grags chen ldan/_/klu rnams kyi ni bdag po ste/_/'di yi ming ni mig mi bzang /_/klu yi 'khor dang bcas pa ni/_/glu dang gar gyis dga' 
[\[252a.3\]]bar byed/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/de ni dgu bcu rtsa gcig go/_/de yang sangs rgyas mthong ba dang /_/nyi ma'i gnyen gyi sangs rgyas ni/_/'jigs dang bral ba chen po la/_/thag ring nas ni phyag bgyi'o/_/skyes 
[\[252a.4\]]bu cang mkhyen khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung ba la/_/mi ma yin rnams khyed phyag 'tshal/_/rtag tu 'di ni nyan pa'o/_/de phyir de ltar 'di brjod de/_/rgyal ba gau tam phyag gyis shig_/rgyal ba gau tam phyag bgyid do/_/rig 
[\[252a.5\]]pa dang ni zhabs su ldan/_/sangs rgyas gau tam phyag 'tshal lo/_/gang zhig byang phyogs sgra mi snyan/_/lhun po blta na sdug ri dga'/_/der skyes pa yi mi rnams ni/_/bdag gir yongs su bzung ba med/_/de rnams sa bon 'debs pa med/_/rmo ba yang ni med pa yin/_/dka' 
[\[252a.6\]]spyad med par 'bras smin zhing /_/mi rnams yongs su longs spyod do/_/sbun med ma grugs shin tu dag_/dri bzang 'bras ni 'bras bur ldan/_/'bras kyi 'o ma la 'tshed cing /_/de bzhin btsos nas longs spyod do/_/ba lang rkang gcig la zhon nas/_/yul dang phyogs su 
[\[252a.7\]]'gro bar byed/_/rkang pa gcig pa'i phyugs zhon nas/_/yul dang phyogs su 'gro bar byed/_/bud med kyi ni bzhon pa la/_/zhon nas yul dang phyogs su 'gro/_/skyes pa'i bzhon pa la zhon nas/_/yul dang phyogs su 'gro bar byed/_/gzhon nu ma yi bzhon pa la/_/zhon nas 
[\[252b\]]
[\[252b.1\]]yul dang phyogs su 'gro/_/gzhon nu'i bzhon pa la zhon nas/_/yul dang phyogs su 'gro bar byed/_/bzhon pa de rnams la zhon nas/_/phyogs kun du ni rjes su 'gro/_/gtso bo rgyal po khyad med do/_/glang chen bzhon dang rta yi bzhon/_/lha yi bzhon pa la gnas nas/_/khang [{]bzangs [,]bzang [}]
[\[252b.2\]]dang ni khyogs dang ni/_/rgyal po chen po grags dang ldan/_/de'i yang grub pa'i grong khyer ni/_/dri med bar snang la gnas pa/_/lcang lo can dang ku sha'i grong /_/pha rol ku sha'i grong dang ni/_/nA TA'i grong dang pha rol gyi/_/ku shi ta yi grong yin no/_/byang gi phyogs na thams cad 
[\[252b.3\]]rgyas/_/skye bo'i tshogs pa mang po gnas/_/dgu bcu rtsa dgu grong mkha' la/_/rgyal po'i pho brang lcang lo can/_/slar yang drang srong chen po dang /_/rgyal po chen po lus ngan po/_/bi sA NA zhes pa rgyal po'i pho brang ngo /_/de'i phyir rgyal po chen po rnam thos kyi bu dang /_lus ngan po 
[\[252b.4\]]zhes brjod do/_/so sor rab tu gsal zhing zhi ba dang de dang der ni de dang de mdangs dang de'i gzi brjid dang dpa' zhing stobs dang ldan pa'i rgyal po stobs dang ldan pa'i ming ngo /_/sa gzhi yang ni bcud ldan no/_/gnas der sprin rnams char 'bebs par byed do/_/der ni b+ha ga la ba tI zhes 
[\[252b.5\]]pa'i rdzing bu'o/_/gang du gnod sbyin tshogs dang lhan cig tu gnas so/_/der ni rtag tu shing gi 'bras/_/sna tshogs bya rnams lhan cig gnas/_/rma bya khrung khrung sgra sgrogs shing /_/khu byug rnams ni tshan tshan gnas/_/shang shang te'u sgra sgrogs shing /_/de nas yang ni ngur pa 
[\[252b.6\]]dang /_/gong mo nags kyi bya gag ni/_/nags kyi rdzing bur gnas pa'o/_/ne tsho ri skegs de sgra 'byin/_/da Na Ta mA Ta bya dkar ni/_/dus kun du ni mdzes par byed/_/lus ngan rgyal po'i rdzing rtag mdzes/_/'di ni byang gi phyogs kyi yul/_/skye bo rnams ni 'di bzhin brjod/_/
[\[252b.7\]]de yi phyogs ni yongs skyong ba'i/_/rgyal po chen po grags dang ldan/_/gnod sbyin rnams kyi bdag po ste/_/'di yi ming ni lus ngan po/_/gnod sbyin 'khor dang bcas pa ni/_/glu dang gar gyis dga' bar byed/_/de yi bu ni mang po rnams/_/ming ni gcig tu thos pa ste/_/dbang 
[\[253a\]]
[\[253a.1\]]po zhes bya stobs dang ldan/_/de ni dgu bcu rtsa gcig go/_/de yang sangs rgyas mthong ba dang /_/nyi ma'i gnyen gyi sangs rgyas ni/_/'jigs dang bral ba chen po la/_/thag ring nas ni phyag bgyi'o/_/skyes bu cang mkhyen khyed phyag 'tshal/_/skyes bu mchog 
[\[253a.2\]]khyod phyag 'tshal lo/_/dge ba rtag tu gsung ba la/_/mi ma yin rnams khyed phyag 'tshal/_/rtag tu 'di ni nyan pa'o/_/de phyir de ltar 'di brjod de/_/rgyal ba gau tam phyag gyis shig_/rgyal ba gau tam phyag bgyid do/_/rig pa dang ni zhabs su ldan/_/sangs rgyas gau tam 
[\[253a.3\]]phyag 'tshal lo/_/'dir ni drang srong chen pos lcang lo can gyi pho brang dang bcas pas srungs shig_/_dge slong ngam dge slong ma 'am dge bsnyen nam dge bsnyen ma rnams la bsrung ba dang /_sba ba dang /_'tshe ba med pa dang /_bde ba dang legs par gnas so/_/drang srong chen po gang su dag 
[\[253a.4\]]dge slong dang bcas pa 'am dge slong ma dang bcas pa 'am dge bsnyen dang bcas pa 'am dge bsnyen ma dang bcas pa rnams la/_'dir lcang lo can gyi pho brang gis de bsrung ba dang yongs su rdzogs pa thams cad yid la zung shig_/de'i yang mi ma yin rnams so/_/gnod sbyin nam gnod 
[\[253a.5\]]sbyin mo'am gnod sbyin gyi bu pho 'am/_gnod sbyin gyi bu mo 'am gnod sbyin gyi blon po chen po 'am gnod sbyin gyi 'khor ram gnod sbyin gyi g.yog 'khor ram/_dri za pho 'am dri za mo 'am dri za'i bu pho 'am dri za'i bu mo 'am dri za'i blon po chen po 'am dri za'i 'khor ram dri za'i g.yog 
[\[253a.6\]]'khor ram/_grul bum pho 'am grul bum mo 'am grul bum gyi bu pho 'am grul bum gyi bu mo 'am grul bum gyi blon po chen po 'am grul bum gyi 'khor ram grul bum gyi g.yog 'khor ram/_klu pho 'am klu mo 'am klu'i bu pho 'am klu'i bu mo 'am klu'i blon po chen po 'am klu'i 'khor ram 
[\[253a.7\]]klu'i g.yog 'khor ram/_rab tu sdang ba'i sems kyis 'gro 'am rjes su 'gro 'am rjes su 'gro ba dang sdod pa dang lhan cig tu sdod pa dang /_gnas pa dang lhan cig tu gnas pa dang /_nyal ba dang lhan cig tu nyal ba rnams ni drang srong chen po 'di rnams ni mi ma yin zhes bya'o/_/grong ngam 
[\[253b\]]
[\[253b.1\]]grong rdal lam bkur sti byed pa'am bsti stang du byed pa la drang srong chen po mi ma yin rnams kyis de thob pa ma yin no/_/rgyal po'i pho brang lcang lo can zhes bya ba la gzhi'am gnas med do/_/drang srong chen po mi ma yin rnams dang gnod sbyin rnams kyis lhan cig tu gnas pa'ang mi 'thob bo/_/drang 
[\[253b.2\]]srong chen po gzhan yang mi ma yin rnams kyi bka' mnyan par bya'o/_/drang srong chen po gzhan yang mi ma yin rnams kyis bdag la phan pa rdzogs pa dang /_pha rol la smod pa dang rtsod pa dang /_drang srong chen po gzhan yang mi ma yin rnams la snod mer rab tu 'bar ba mgo la bkon pa 
[\[253b.3\]]dang /_drang srong chen po gzhan yang mi ma yin rnams kyi mgo bo tshal pa bdun du gsheg par byed do/_/drang srong chen po gzhan yang mi ma yin ni gtum pa dang drag pa dang khro ba'o/_/de rnams kyis 'di ltar rgyal po chen po la rjod par byed do/_/rgyal po chen po la brjod par ma nus na skyes bu 
[\[253b.4\]]la sogs pa la rjod par byed do/_/rgyal po'i skyes bu la brjod par ma nus na de'i 'og ma'i skyes bu rnams la rjod par byed do/_/drang srong chen po de yang mi ma yin rnams rgyal po chen po la 'gal ba smra ba'o/_/drang srong chen po 'di lta ste/_ma ga d+hA'i yul gyi rgyal po la chom rkun byung 
[\[253b.5\]]na de ma thag tu rgyal po la rjod par byed do/_/rgyal po la brjod par ma nus na rgyal po'i skyes bu la rjod par byed do/_/skyes bu la brjod par ma nus na de'i 'og ma'i skyes bu la rjod par byed pa bzhin no/_/drang srong chen po de yang ma ga d+hA'i rgyal po la chom rkun gyis gnod pa byed par 
[\[253b.6\]]brjod do/_/drang srong chen po 'di lta bu mi ma yin yod pa rnams gtum pa dang drag pa dang khro ba'o/_/de ma thag tu rgyal po chen po rnams la rjod par byed do/_/rgyal po chen po la brjod par ma nus na rgyal po'i skyes bu la rjod par byed do/_/skyes bu la brjod par ma nus na de'i 'og 
[\[253b.7\]]ma'i skyes bu la rjod par byed do/_/drang srong chen po de ni mi ma yin rnams rgyal po chen po rnams la 'gal bar rjod par byed do/_/drang srong chen po mi ma yin gang zhig gnod sbyin pho 'am gnod sbyin mo 'am gnod sbyin gyi bu 'am gnod sbyin gyi bu mo 'am gnod sbyin gyi blon po chen 
[\[254a\]]
[\[254a.1\]]po 'am gnod sbyin gyi 'khor ram gnod sbyin gyi g.yog 'khor ram/_dri za pho'am dri za mo 'am dri za'i bu pho 'am dri za'i bu mo 'am dri za'i blon po chen po 'am dri za'i 'khor ram dri za'i g.yog 'khor ram/_grul bum pho 'am grul bum mo 'am grul bum gyi bu pho 'am grul bum gyi 
[\[254a.2\]]bu mo 'am grul bum gyi blon po chen po 'am grul bum gyi 'khor ram grul bum gyi g.yog 'khor ram/_klu pho 'am klu mo 'am klu'i bu pho 'am klu'i bu mo 'am klu'i blon po chen po'am klu'i 'khor ram klu'i g.yog 'khor ram/_rab tu sdang ba'i sems kyis dge slong ngam dge slong ma 'am dge bsnyen 
[\[254a.3\]]nam dge bsnyen ma rnams 'gro ba 'am rjes su 'gro ba'am rjes su 'gro ba dang sdod pa dang lhan cig tu sdod pa dang /_gnas pa dang lhan cig tu gnas pa dang /_nyal ba dang lhan cig tu nyal ba dang /_'di rnams ni gnod sbyin rnams dang /_gnod sbyin chen po rnams dang /_sde dpon rnams 
[\[254a.4\]]dang /_sde dpon chen po rnams la gsol bar byed pa dang /_nga ro sgrogs par byed pa dang /_sgra cher sgrogs par byed pa'o/_/'dir gnod sbyin gyis bzung nas gnod sbyin 'dis tshe 'phrog par byed pa dang /_gnod sbyin 'dis 'tshe bar byed pa dang /_gnod sbyin 'dis rnam par tho 'tsham 
[\[254a.5\]]par byed pa dang /_gnod sbyin 'dis gnod par byed pa dang /_gnod sbyin 'dis rnam par gnod par byed pa dang /_gnod sbyin 'dis ni mi gtong bar byed do/_/gnod sbyin rnams dang gnod sbyin chen po rnams dang /_sde dpon rnams dang sde dpon chen po rnams gang zhe na/_dbang po zla ba chu 
[\[254a.6\]]zla dang /_/b+hA ra dwa dza skye dgu'i bdag_/tsan dan dang 'od mchog dang /_/mgul pa mdzes dang mgul nges dang /_/skye dgu'i bla mar gyur pa dang /_/lha las byung ba'i kha lo pa/_/dri za sna tshogs sde dang ni/_/mi rgyal rgyal ba'i khyu mchog dang /_/de bzhin ri dang gangs can dang /_/gang ba 
[\[254a.7\]]smin drug phug dang ni/_/'tsho ba dang ni btang bzung dang /_/sna tshogs bshes gnyen gnya' shing 'dzin/_/sa skyong rab tu rtogs pa dang /_/ngo tsha mig dang khang pa dang /_/lnga len gtum po Al ba ka/_/srid sgrub yid bzang bzhin bzang dang /_/zho gdong nor bu nor bu spyod/_/de bzhin dbang 
[\[254b\]]
[\[254b.1\]]phyug dang bcas so/_/'di rnams ni gnod sbyin rnams dang /_gnod sbyin chen po rnams dang /_sde dpon rnams dang sde dpon chen po rnams la gsol bar byed pa dang /_nga ro sgrogs par byed pa dang /_sgra cher sgrogs par byed pa'o/_/'dir gnod sbyin gyis bzung nas gnod sbyin 'dis 
[\[254b.2\]]tshe 'phrog par byed pa dang /_gnod sbyin 'dis 'tshe bar byed pa dang /_gnod sbyin 'dis rnam par tho 'tsham par byed pa dang /_gnod sbyin 'dis gnod par byed pa dang /_gnod sbyin 'dis rnam par gnod par byed pa dang /_gnod sbyin 'dis ni mi gtong bar byed do/_/drang srong chen po 
[\[254b.3\]]'dis ni lcang lo can gyi pho brang gis srungs shig_/dge slong dang dge slong ma dang /_dge bsnyen dang dge bsnyen ma rnams la bsrung ba dang /_sba ba dang /_'tshe ba med pa dang /_bde ba dang /_legs par gnas so/_/drang srong chen po da ni bdag cag rnams 'gro bar bgyi'o/_/bdag 
[\[254b.4\]]cag rnams ni bya ba mang ba dang byed pa mang bas so/_/bcom ldan 'das kyis bka' stsal pa/_rgyal po chen po khyed rnams da ni 'gro bar gyis shig_/de nas rgyal po chen po bzhi po rnams langs nas/_bcom ldan 'das la phyag byas te bskor ba byas nas der mi snang bar gyur to/_/gnod 
[\[254b.5\]]sbyin de rnams kyang langs nas gang su dag gis bcom ldan 'das la phyag byas te bskor ba byas nas de nyid du mi snang bar gyur to/_/gang su dag gis bcom ldan 'das la snyun gsol te snyun gsol nas snying po dang snying po med pa ji ltar zhes zhus pa de rnams de nyid du mi snang bar gyur to/_/
[\[254b.6\]]gang su dag gis bcom ldan 'das ga la ba der thal mo sbyar nas de nyid du mi snang bar gyur to/_/gang la la zhig gis ming dang rigs rnam par dpyad nas de nyid du mi snang bar gyur to/_/gang la la zhig cang mi smra bar gyur te de nyid du mi snang bar gyur to/_/lcang lo can gyi pho brang 
[\[254b.7\]]gi mdo las skabs rab mchog dang po'o//_//de nas yang bcom ldan 'das kyis de'i mtshan mo 'das nas dge slong rnams bos nas dge slong dag 'di'i mtshan mo rgyal po chen po bzhi po rnams dang /_gnod sbyin gyi sde dpon chen po rnams dang dri za'i sde mang po dang /_grul bum 
[\[255a\]]
[\[255a.1\]]gyi sde mang po dang /_klu'i sde mang po dang /_phyogs bzhi bsrung zhing gnas so/_/phyogs bzhir tshan tshan du gnas so/_/phyogs bzhi skyong zhing gnas so/_/mtshan mo 'ongs te kha dog sna tshogs pa can gyis bya rgod phung po'i ri 'ba' zhig snang bar byas te/_bcom 
[\[255a.2\]]ldan 'das ga la ba der song ste song nas nga la phyag byas nas phyogs gcig tu 'khod do/_/dge slong dag dang gnod sbyin de rnams gang la la zhig gis nga la phyag byas nas phyogs gcig tu 'khod do/_/gang su dag gis nga la snyun gsol te snyun gsol nas ji ltar snying po dang snying po med 
[\[255a.3\]]pa'i gtam 'dri zhing phyogs gcig tu 'khod do/_/gang su dag gis nga la thal mo sbyar nas phyogs gcig tu 'khod do/_/gang su dag gis ming dang rigs dpyod cing phyogs gcig tu 'khod do/_/gang su dag cang mi smra bar phyogs gcig tu 'khod do/_/phyogs gcig tu 'khod nas dge slong 
[\[255a.4\]]dag dang rgyal po chen po rnam thos kyi bus nga la 'di skad ces gsol nas/_gnod sbyin ma rungs pa yod pa rnams btsun pa bcom ldan 'das la ma dad par gyur to/_/gnod sbyin ma rungs pa gang la la zhig bcom ldan 'das la dad par gyur to/_/gnod sbyin 'bring po gang la la zhig 
[\[255a.5\]]btsun pa bcom ldan 'das la ma dad par gyur to/_/gnod sbyin 'bring po gang la la zhig btsun pa bcom ldan 'das la dad par gyur to/_/gnod sbyin dman pa gang la la zhig btsun pa bcom ldan 'das la ma dad par gyur to/_/gnod sbyin dman pa gang la la zhig btsun pa bcom 
[\[255a.6\]]ldan 'das la dad par gyur to/_/gnod sbyin gang la la zhig btsun pa bcom ldan 'das la ma dad par gyur pa'i rgyu gang lags/_btsun pa bcom ldan 'das kyis srog gcod pa spong ba'i chos bstan pa dang /_ma byin par len pa spong ba'i chos bstan pa dang /_'dod pas log par spyod 
[\[255a.7\]]pa spong ba'i chos bstan pa dang /[ {]brdzun [,]rdzun [}]du smra ba spong ba'i chos bstan pa dang /_myos par 'gyur ba'i chang gi btung ba spong ba'i chos bstan pas so/_/gnod sbyin gang de rnams btsun pas srog gcod pa spong ba la mi dga' bar gyur pa dang /_ma byin par len pa spong ba la mi dga' 
[\[255b\]]
[\[255b.1\]]bar gyur pa dang /_'dod pas log par spyod pa spong ba la mi dga' bar gyur pa dang /[ {]brdzun [,]rdzun [}]du smra ba spong ba la mi dga' bar gyur pa dang /_myos par 'gyur ba'i chang gi btung ba spong ba la mi dga' bar gyur pas so/_/de rnams la mi dga' zhing mi 'dod par gyur to/_/btsun pa 
[\[255b.2\]]bcom ldan 'das nyan thos ji snyed yod pa rnams 'brog dgon pa'i lam du zhugs nas nyal ba dang 'dug pa dang brten to/_/sgra med cing dbyangs med par dben par gnas shing 'du 'dzi'i 'tshe ba med do/_/so sor dge sbyong rnams 'thun zhing gnas so/_/de na gnod sbyin ma rungs pa rnams 
[\[255b.3\]]kyi gnas yod do/_/gang zhig bcom ldan 'das kyi gsung rab la ma dad par gyur te/_de rnams dad par bya ba'i phyir btsun pa bcom ldan 'das la bslab par bya ste/_lcang lo can gyi pho brang gis bsrung du gsol/_dge slong ngam dge slong ma 'am/_dge bsnyen nam dge bsnyen 
[\[255b.4\]]ma rnams la bsrung ba dang /_sba ba dang /_'tshe ba med pa dang /_bde ba dang legs par gnas so/_/dge slong rnams la bdag gis cang mi gsung ba'i tshul gyis gnang ba byin no/_/de nas rgyal po chen po rnam thos kyi bus gnang ba byin pa shes te/_de'i tshe 'di ltar lcang lo can 
[\[255b.5\]]gyi pho brang gis srungs shig ces gsol to/_/spyan ldan dpal dang ldan pa yi/_/rnam par gzigs la phyag 'tshal lo/_/sems can rnams la brtse ba yi/_/gtsug tor can la phyag 'tshal lo/_/mgon med rnams la gdung ba yi/_/thams cad skyob la phyag 'tshal lo/_/bdud 
[\[255b.6\]]kyi sde rnams 'joms pa yi/_/'khor ba 'jig la phyag 'tshal lo/_/bram ze dpal dang ldan pa yi/_/gser thub la yang phyag 'tshal lo/_/sems can rnam grol mdzad pa yi/_/'od srung la ni phyag 'tshal lo/_/shAkya'i sras ni dpal dang ldan/_/nyi ma'i rgyud la 
[\[255b.7\]]phyag 'tshal lo/_/sdug bsngal kun las grol mdzad pa'i/_/gang zhig chos ni rab ston mdzad/_/gang yang 'jig rten par gyur pa/_/ji lta ba bzhin gzigs gyur pa'i/_/de rnams la ni phra ma med/_/'jigs pa med pa chen po ni/_/gang zhig gau tam phyag byed pa/_/lha 
[\[256a\]]
[\[256a.1\]]dang mi la phan pa yin/_/rig pa dang ni zhabs su ldan/_/'jigs pa med pa chen po ste/_/nyi ma'i dkyil 'khor chen po ni/_/gang zhig tu ni nub cing 'char/_/gang du nyi ma nub gyur pa/_/der ni mtshan mor 'gyur ba yin/_/gang du nyi ma shar gyur pa/_/der ni nyin 
[\[256a.2\]]mo zhes brjod do/_/gting ni zab pa'i rgya mtsho yi/_/de yi chu yi bcud bzang ngo /_/de ltar der ni skyes gyur pa'i/_/rgya mtsho'i chu yi bcud bzhin no/_/'dir ni shar gyi phyogs kyi ni/_/skye bo rnams la 'di brjod do/_/de yi phyogs ni yongs skyong ba'i/_/rgyal po chen po grags chen 
[\[256a.3\]]ldan/_/dri za rnams kyi bdag po ste/_/ming ni rgyal po yul 'khor skyong /_/dri za 'khor dang bcas pa ni/_/glu dang gar gyis dga' bar byed/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/de ni dgu bcu rtsa gcig go/_/de yang 
[\[256a.4\]]sangs rgyas mthong ba dang /_/nyi ma'i gnyen gyi sangs rgyas ni/_/'jigs dang bral ba chen po la/_/thag ring nas ni phyag bgyi'o/_/skyes bu cang mkhyen khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung ba la/_/mi ma yin rnams khyed phyag 
[\[256a.5\]]'tshal/_/rtag tu 'di ni nyan pa'o/_/de phyir de ltar 'di brjod do/_/rgyal ba gau tam phyag gyis shig_/rgyal ba gau tam phyag bgyid do/_/rig pa dang ni zhabs su ldan/_/rgyal ba gau tam phyag 'tshal lo/_/gang yang [{]yi dgas [,]yi dwags [}]rjod byed pa/_/phra ma rgyab kyi sha can dang /_/srog gcod pa 
[\[256a.6\]]la chags pa dang /_/skye bo ma lus 'joms pa'o/_/'dir ni lho yi phyogs gnas pa'i/_/skye bo rnams la 'di skad brjod/_/de yi gnas ni yongs skyong ba/_/rgyal po chen po grags ldan pa/_/grul bum rnams kyi bdag po ste/_/ming ni 'phags skyes po zhes bya/_/grul bum 
[\[256a.7\]]'khor dang bcas pa ni/_/glu dang gar gyis dga' bar byed/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/de ni dgu bcu rtsa gcig go/_/de yang sangs rgyas mthong ba dang /_/nyi ma'i rgyud kyi sangs rgyas ni/_/'jigs dang bral 
[\[256b\]]
[\[256b.1\]]ba chen po la/_/thag ring nas ni phyag bgyi'o/_/skyes bu cang mkhyen khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung ba la/_/mi ma yin rnams khyed phyag 'tshal/_/rtag tu 'di ni nyan pa'o/_/de phyir de ltar 'di brjod de/_/rgyal ba gau tam phyag 
[\[256b.2\]]gyis shig_/rgyal ba gau tam phyag bgyid do/_/rig pa dang ni zhabs su ldan/_/sangs rgyas gau tam phyag 'tshal lo/_/nyi ma'i dkyil 'khor chen po ni/_/gang nas gang du shar gyur pa/_/der ni nyin mor 'gyur ba ste/_/nyin mo zhes ni brjod pa yin/_/gang du nyi ma nub 
[\[256b.3\]]gyur pa/_/der ni mtshan mor rjod par byed/_/gting ni zab pa'i rgya mtsho yi/_/de yi chu yi bcud bzang ngo /_/de ltar der ni skyes gyur pa'i/_/rgya mtsho'i chu yi bcud bzhin no/_/'dir ni nub kyi phyogs kyi ni/_/skye bo rnams la 'di brjod de/_/de yi phyogs ni kun skyong 
[\[256b.4\]]ba'i/_/rgyal po chen po grags chen ldan/_/klu rnams kyi ni bdag po ste/_/'di yi ming ni mig mi bzang /_/klu yi 'khor dang bcas pa ni/_/glu dang gar gyis dga' bar byed/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/
[\[256b.5\]]de ni dgu bcu rtsa gcig go/_/de yang sangs rgyas mthong ba dang /_/nyi ma'i gnyen gyi sangs rgyas ni/_/'jigs dang bral ba chen po la/_/thag ring nas ni phyag bgyid do/_/skyes bu cang mkhyen khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung 
[\[256b.6\]]ba la/_/mi ma yin rnams khyed phyag 'tshal/_/rtag tu 'di ni nyan pa'o/_/de phyir de ltar 'di brjod do/_/rgyal ba gau tam phyag gyis shig/_/rgyal ba gau tam phyag bgyid do/_/rig pa dang ni zhabs su ldan/_/sangs rgyas gau tam phyag 'tshal lo/_/gang zhig byang phyogs sgra mi 
[\[256b.7\]]snyan/_/lhun po blta na sdug ri dga'/_/der skyes pa yi mi rnams ni/_/bdag gir yongs su bzung ba med/_/de rnams sa bon 'debs pa med/_/rmo ba yang ni med pa yin/_/dka' spyad med par 'bras smin nas/_/mi rnams yongs su longs spyod de/_/sbun med ma grugs 
[\[257a\]]
[\[257a.1\]]shin tu dag_/dri bzang 'bras ni 'bras bur ldan/_/'bras kyi 'o ma la 'tshed cing /_/de bzhin btsos nas longs spyod do/_/ba lang rkang gcig la zhon nas/_/yul dang phyogs su 'gro bar byed/_/rkang pa gcig pa'i phyugs zhon nas/_/yul dang phyogs su 'gro 
[\[257a.2\]]bar byed/_/bud med kyi ni bzhon pa la/_/zhon nas yul dang phyogs su 'gro/_/skyes ba'i bzhon pa la zhon nas/_/yul dang phyogs su 'gro bar byed/_/gzhon nu ma yi bzhon pa la/_/zhon nas yul dang phyogs su 'gro/_/gzhon nu'i bzhon pa la zhon nas/_/yul dang phyogs su 
[\[257a.3\]]'gro bar byed/_/bzhon pa de rnams la zhon nas/_/phyogs kun du ni rjes su 'gro/_/gtso bo rgyal po khyad med do/_/glang chen bzhon dang rta yi bzhon/_/lha yi bzhon pa la gnas nas/_/khang [{]bzangs [,]bzang [}]dang ni khyogs rnams ni/_/rgyal po chen po grags chen ldan/_/de'i yang grub pa'i grong 
[\[257a.4\]]khyer ni/_/dri med bar snang la gnas pa/_/lcang lo can dang ku sha'i grong /_/pha rol ku sha'i grong dang ni/_/nA TA'i grong dang pha rol gyi/_/ku shi ta yi grong yin no/_/byang gi phyogs na thams cad rgyas/_/skye bo'i tshogs pa mang po gnas/_/dgu bcu rtsa dgu grong mkha' la/_/rgyal 
[\[257a.5\]]po'i pho brang lcang lo can/_/slar yang drang srong chen po dang /_/rgyal po chen po lus ngan po/_/cog ldan zhes pa rgyal po chen po'i pho brang ngo /_/de'i phyir rgyal po chen po rnam thos kyi bu dang lus ngan po zhes brjod do/_/so sor rab tu gsal zhing zhi ba dang de dang der ni de dang de mdangs dang 
[\[257a.6\]]de'i gzi brjid dang dpa' zhing stobs dang ldan pa'i rgyal po stobs dang ldan pa'i ming ngo /_/sa gzhi yang ni bcud ldan no/_/gnas der sprin rnams char 'bebs par byed do/_/der ni b+ha ga la ba tI zhes pa'i rdzing bu'o/_/gang du gnod sbyin tshogs dang lhan cig tu gnas so/_/der ni rtag tu shing 
[\[257a.7\]]gi 'bras/_/sna tshogs bya rnams lhan cig gnas/_/rma bya khrung khrung sgra sgrogs shing /_/khu byug rnams ni tshan tshan gnas/_/shang shang te'u sgra sgrogs shing /_/de nas yang ni ngur pa dang /_/gong mo nags kyi bya gag rnams/_/nags kyi rdzing bur gnas pa'o/_/ne tso ri skegs de 
[\[257b\]]
[\[257b.1\]]sgra 'byin/_/daN Ta mA na byA dkar dang /_/dus kun du ni mdzes par byed/_/lus ngan rgyal po'i rdzing rtag mdzes/_/'di ni byang gi phyogs kyi yul/_/skye bo rnams ni 'di bzhin brjod/_/de yi phyogs ni yongs skyong ba'i/_/rgyal po chen po grags dang ldan/_/gnod sbyin rnams kyi 
[\[257b.2\]]bdag po ste/_/'di yi ming ni lus ngan po/_/gnod sbyin 'khor dang bcas pa ni/_/glu dang gar gyis dga' bar byed/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/de ni dgu bcu rtsa gcig go/_/de yang sangs rgyas mthong ba dang /_/
[\[257b.3\]]nyi ma'i gnyen gyi sangs rgyas ni/_/'jigs dang bral ba chen po la/_/thag ring nas ni phyag bgyi'o/_/skyes bu cang mkhyen khyed phyag 'tshal/_/skyes bu mchog khyod phyag 'tshal lo/_/dge ba rtag tu gsung ba la/_/mi ma yin rnams khyed phyag 'tshal/_/rtag tu 'di ni nyan pa'o/_/de 
[\[257b.4\]]phyir de ltar 'di brjod do/_/rgyal ba gau tam phyag gyis shig_/rgyal ba gau tam phyag bgyid do/_/rig pa dang ni zhabs su ldan/_/sangs rgyas gau tam phyag 'tshal lo/_/'dir ni drang srong chen po lcang lo can dang bcas pas srungs shig_/dge slong ngam dge slong ma 'am/_dge bsnyen nam 
[\[257b.5\]]dge bsnyen ma rnams la bsrung ba dang /_sba ba dang /_'tshe ba med pa dang /_bde ba dang legs par gnas so/_/drang srong chen po gang su dag dge slong dang bcas pa 'am dge slong ma dang bcas pa 'am/_dge bsnyen dang bcas pa 'am dge bsnyen ma dang bcas pa rnams dang /_'dir lcang 
[\[257b.6\]]lo can gyi pho brang gis de bsrung ba dang /_yongs su rdzogs pa thams cad yongs su zung shig_/de yang mi ma yin rnams so/_/gnod sbyin nam gnod sbyin mo 'am gnod sbyin gyi bu pho 'am gnod sbyin gyi bu mo 'am gnod sbyin gyi blon po chen po 'am gnod sbyin gyi 'khor ram gnod 
[\[257b.7\]]sbyin gyi g.yog 'khor ram/_dri za pho 'am dri za mo 'am dri za'i bu pho 'am dri za'i bu mo 'am dri za'i blon po chen po 'am dri za'i 'khor ram dri za'i g.yog 'khor ram/_grul bum pho 'am grul bum mo 'am grul bum gyi bu pho 'am grul bum gyi bu mo 'am grul bum gyi blon po chen po 'am 
[\[258a\]]
[\[258a.1\]]grul bum gyi 'khor ram grul bum gyi g.yog 'khor ram/_klu pho 'am klu mo 'am klu'i bu pho 'am klu'i bu mo 'am klu'i blon po chen po 'am klu'i 'khor ram klu'i g.yog 'khor rnams rab tu sdang ba'i sems kyis 'gro ba 'am rjes su 'gro ba 'am rjes su 'gro ba dang /_sdod 
[\[258a.2\]]pa dang lhan cig tu sdod pa dang /_gnas pa dang lhan cig tu gnas pa dang /_nyal ba dang lhan cig tu nyal ba rnams la/_drang srong chen po 'di rnams ni mi ma yin rnams zhes bya'o/_/grong ngam grong rdal lam/_bkur stir byed pa 'am bsti stang du byed pa rnams/_drang srong chen po mi ma yin 
[\[258a.3\]]rnams kyis de thob pa ma yin no/_/rgyal po chen po'i pho brang lcang lo can zhes bya ba gzhi 'am gnas sa med do/_/drang srong chen po mi ma yin rnams kyis gnod sbyin dang lhan cig tu gnas pa 'am mi 'thob bo/_/drang srong chen po gzhan yang mi ma yin rnams kyi bka' mnyan par bya'o/_/drang 
[\[258a.4\]]srong chen po gzhan yang mi ma yin rnams kyis bdag la phan pa rdzogs pa dang /_pha rol la smod pa dang /_rtsod pa dang /_drang srong chen po gzhan yang mi ma yin rnams la snod mer rab tu 'bar ba mgo la bkon pa dang /_drang srong chen po gzhan yang mi ma yin rnams kyis mgo bo tshal pa bdun 
[\[258a.5\]]du gsheg par byed do/_/drang srong chen po gzhan yang mi ma yin ni gtum pa dang drag pa dang khro ba'o/_/de rnams kyis 'di ltar rgyal po chen po la rjod par byed do/_/rgyal po chen po la brjod par ma nus na skyes bu la sogs pa la rjod par byed do/_/rgyal po chen po'i skyes bu la brjod par 
[\[258a.6\]]ma nus na de'i 'og ma'i skyes bu la rjod par byed do/_/drang srong chen po de yang mi ma yin rnams rgyal po la 'gal ba smra ba'o/_/drang srong chen po 'di lta ste/_ma ga d+hA'i yul gyi rgyal po la chom rkun byung na de ma thag tu rgyal po la rjod par byed do/_/rgyal po la brjod par ma nus na rgyal po'i skyes 
[\[258a.7\]]bu la rjod par byed do/_/skyes bu la brjod par ma nus na/_de'i 'og ma'i skyes bu la rjod par byed pa bzhin no/_/drang srong chen po de yang ma ga d+hA'i rgyal po la chom rkun gyis gnod par byed par brjod do/_/drang srong chen po 'di lta bu'i mi ma yin yod pa rnams gtum pa dang drag pa dang khro ba'o/_/de ma thag 
[\[258b\]]
[\[258b.1\]]tu rgyal po chen po rnams la rjod par byed do/_/rgyal po chen po la brjod par ma nus na rgyal po'i skyes bu la rjod par byed do/_/skyes bu la brjod par ma nus na de'i 'og ma'i skyes bu la rjod par byed do/_/drang srong chen po mi ma yin rnams rgyal po chen po rnams la 'gal ba rjod par byed do/_/drang 
[\[258b.2\]]srong chen po mi ma yin gang zhig gnod sbyin nam gnod sbyin mo 'am gnod sbyin gyi bu pho 'am gnod sbyin gyi bu mo 'am gnod sbyin gyi blon po chen po 'am gnod sbyin gyi 'khor ram gnod sbyin gyi g.yog 'khor ram/_dri za pho 'am dri za mo 'am dri za'i bu pho 'am dri za'i bu mo 'am dri za'i blon po chen po 'am 
[\[258b.3\]]dri za'i 'khor ram dri za'i g.yog 'khor ram/_grul bum pho 'am grul bum mo 'am grul bum gyi bu pho 'am grul bum gyi bu mo 'am grul bum gyi blon po chen po 'am grul bum gyi 'khor ram grul bum gyi g.yog 'khor ram/_klu pho 'am klu mo 'am klu'i bu pho 'am klu'i bu mo 'am klu'i blon po chen 
[\[258b.4\]]po 'am klu'i 'khor ram klu'i g.yog 'khor rnams rab tu sdang ba'i sems kyis dge slong ngam dge slong ma 'am/_dge bsnyen nam dge bsnyen ma rnams 'gro ba 'am rjes su 'gro ba 'am rjes su 'gro ba dang sdod pa dang lhan cig tu sdod pa dang nyal ba dang lhan cig tu nyal ba dang /_'di rnams ni gnod sbyin 
[\[258b.5\]]rnams dang /_gnod sbyin chen po rnams dang /_sde dpon rnams dang /_sde dpon chen po rnams la gsol bar byed pa dang /_nga ro sgrogs par byed pa dang /_sgra cher sgrogs par byed pa'o/_/'dir gnod sbyin gyis bzung nas gnod sbyin 'dis tshe 'phrog par byed pa dang /_gnod sbyin 'dis 'tshe bar 
[\[258b.6\]]byed pa dang /_gnod sbyin 'dis rnam par tho 'tsham par byed pa dang /_gnod sbyin 'dis gnod par byed pa dang /_gnod sbyin 'dis rnam par gnod par byed pa dang /_gnod sbyin 'dis mi gtong bar byed do/_/gnod sbyin rnams dang gnod sbyin chen po rnams dang /_sde dpon rnams 
[\[258b.7\]]dang /_sde dpon chen po rnams gang zhe na/_dbang po zla ba chu zla dang /_/b+hA ra dwa dza skye dgu'i bdag_/tsan dan dang 'dod mchog dang /_/mgul pa mdzes dang mgul nges dang /_/skye dgu'i bla mar gyur pa dang /_/lha las byung ba'i kha lo pa/_/dri za sna tshogs sde dang ni/_/mi rgyal 
[\[259a\]]
[\[259a.1\]]rgyal ba'i khyu mchog dang /_/de bzhin ri dang gangs can dang /_/gang ba smin drug phug dang ni/_/'tshe ba dang ni btang bzung dang /_/sna tshogs bshes gnyen gnya' shing 'dzin/_/sa skyong rab tu rtogs pa dang /_/ngo tsha mig dang khang pa dang /_/lnga len gtum pa Al 
[\[259a.2\]]pa ka/_/srid sgrub yid bzang bzhin bzang dang /_/zho gdong nor bu nor bu spyod/_/de bzhin dbang phyug dang bcas so/_/'di rnams ni gnod sbyin rnams dang /_gnod sbyin chen po rnams dang /_sde dpon rnams dang /_sde dpon chen po rnams la gsol bar byed pa dang /_nga ro sgrogs 
[\[259a.3\]]par byed pa dang /_sgra cher sgrogs par byed pa'o/_/'dir gnod sbyin gyis bzung nas gnod sbyin 'dis tshe 'phrog par byed pa dang /_gnod sbyin 'dis 'tshe bar byed pa dang /_gnod sbyin 'dis rnam par tho 'tsham par byed pa dang /_gnod sbyin 'dis gnod par byed pa dang /_gnod sbyin 'dis 
[\[259a.4\]]rnam par gnod par byed pa dang /_gnod sbyin 'dis ni mi gtong bar byed do/_/drang srong chen po 'dis ni lcang lo can gyi pho brang gis srungs shig_/dge slong dang dge slong ma dang /_dge bsnyen dang dge bsnyen ma rnams la bsrung ba dang /_sba ba dang 'tshe ba med pa dang /_bde ba dang legs 
[\[259a.5\]]par gnas so/_/drang srong chen po da ni bdag cag rnams 'gro bar bgyi'o/_/bdag cag rnams ni bya ba mang ba dang /_byed pa mang bas so/_/dge slong dag bdag gis da ni rgyal po chen po rnams la 'gro ba'i gnang ba byin no/_/de nas rgyal po chen po bzhi po rnams langs nas bdag la 
[\[259a.6\]]phyag byas te/_bskor ba byas nas de nyid du mi snang bar gyur to/_/dge slong dag gnod sbyin rnams kyis kyang langs nas bdag la phyag byas bskor ba byas nas de nyid du mi snang bar gyur to/_/gang su dag gis bdag la snyun gsol te/_snyun gsol nas snying po dang snying po med 
[\[259a.7\]]pa ji ltar zhes zhus pa de rnams de nyid du mi snang bar gyur to/_/gang su dag gis bdag ga la ba der thal mo sbyar nas 'dud pa byas te mi snang bar gyur to/_/gang la la zhig gis ming dang rigs rnam par dpyad nas de nyid du mi snang bar gyur to/_/gang la la zhig cang mi smra bar gyur te 
[\[259b\]]
[\[259b.1\]]de nyid du mi snang bar gyur to/_/dge slong dag kha don du zung la lcang lo can gyi pho brang gis srungs shig_/dge slong dag chongs la lcang lo can gyi pho brang gis srungs shig_/dge slong dag don dang bcas pas lcang lo can gyi pho brang gis srungs shig_/dge slong ngam dge slong ma 'am/_dge 
[\[259b.2\]]bsnyen nam dge bsnyen ma rnams la bsrung ba dang /_sba ba dang /_'tshe ba med pa dang /_bde ba dang legs par gnas so/_/bcom ldan 'das kyis de skad ces bka' stsal pa dang /_/dge slong de rnams bcom ldan 'das kyis gsungs pa la mngon par bstod do//_//skabs 
[\[259b.3\]]rab mchog gnyis pa ste lcang lo can gyi pho brang gi mdo rdzogs [{]s+ho[,]so[}]//_//paN+Di ta A nan+da shrI'i zhal snga nas/_mang du thos pa'i lo tsA ba shAkya'i dge slong nyi ma rgyal mtshan dpal bzang pos/_skad gnyis smra ba rnams kyi gdan sa gtsug lag khang chen po dpal thar pa gling du bsgyur cing 
[\[259b.4\]]zhus te gtan la phab pa//_//sa'i steng du nyi zla ltar gyur cig/[ {D34}]@##/_/rgya gar skad du/_ma hA sa ma ya sU tra/_bod skad du/_'dus pa chen po'i mdo/_'phags pa dkon mchog gsum la gus pas phyag 'tshal lo/_/'di skad bdag gis thos pa 
[\[259b.5\]]dus gcig na/_bcom ldan 'das shAkya'i yul ser skya'i gzhi'i tshal chen po na dge slong gi dge 'dun chen po lnga brgya ste/_de thams cad kyang dgra bcom pa rnams dang lhan cig tu bzhugs so/_/'jig rten gyi khams bcu'i lha rnams de ma thag tu 'dus te/_bcom ldan 'das dang dge 
[\[259b.6\]]slong gi dge 'dun rnams blta ba'i phyir ro/_/de nas gnas gtsang ma'i ris kyi lha'i ris bzhi po rnams kyis 'di skad ces gsol to/_/'dir yang bcom ldan 'das kyis shAkya'i yul ser skya'i gzhi'i tshal chen po na dge slong gi dge 'dun chen po lnga brgya ste/_de thams cad kyang dgra bcom pa 
[\[259b.7\]]rnams dang lhan cig tu bzhugs so/_/'jig rten gyi khams bcu'i lha rnams de ma thag tu 'dus te/_bcom ldan 'das kyi dge slong gi dge 'dun rnams blta ba'i phyir ro/_/gang dag de bzhin du bcom ldan 'das ga la ba der de dag song ste song nas/_bcom ldan 'das kyi thad du tshigs su 
[\[260a\]]
[\[260a.1\]]bcad pa so sor brjod par bya'o/_/de nas lha de rnams kyis 'di lta ste skyes bu stobs dang ldan pa'i lag pa bskum pa las/_brkyang ba tsam dang brkyang ba las bskum pa de bzhin du gnas gtsang ma'i lha rnams mi snang bar gyur te bcom ldan 'das kyi thad du snang bar gyur to/_/de 
[\[260a.2\]]nas lha de rnams kyis bcom ldan 'das la phyag byas nas phyogs gcig tu 'khod do/_/phyogs gcig tu 'khod nas yang lha de rnams kyis bcom ldan 'das kyi thad du tshigs su bcad pa 'di rnams gsol to/_/'dus pa chen po'i tshal 'di ru/_/lha yi tshogs rnams 'dus pa ste/_/chos 
[\[260a.3\]]'di'i phyir du bdag 'ongs pa/_/dge 'dun mi pham 'dus pa blta/_/de nas lha gzhan rnams kyis bcom ldan 'das kyi thad du tshigs su bcad pa 'di gsol to/_/dge 'dun sems rnams dul ba dang /_/rang gi sems ni drang por byas/_/kha lo sgyur bas drang por 'dzin/_/de bzhin mkhas 
[\[260a.4\]]pas dbang po bsrung /_/de nas lha gzhan rnams kyis bcom ldan 'das kyi thad du tshigs su bcad pa 'di gsol to/_/khyim gyi 'ching ba bton pa dang /_/dbang po nas ni sems 'gro zhing /_/dag cing dri med der 'gro ba/_/mig ldan glang po dul ba bzhin/_/de nas lha gzhan rnams 
[\[260a.5\]]kyis bcom ldan 'das kyi thad du tshigs su bcad pa 'di gsol to/_/gang zhig sangs rgyas skyabs 'gro ba/_/de ni ngan song 'gro mi 'gyur/_/mi yi lus ni spangs nas su/_/lha yi lus ni yongs rdzogs 'gyur/_/de nas bcom ldan 'das kyis dge slong rnams bos te de ma thag tu 
[\[260a.6\]]dge slong dag 'jig rten gyi khams bcu'i lha rnams 'dus te de bzhin gshegs pa dge slong gi dge 'dun dang bcas pa blta ba'i phyir ro/_/dge slong gang de rnams su gyur pa 'das pa'i dgra bcom pa yang dag par rdzogs pa'i sangs rgyas de rnams bcom ldan 'das de tsam du gyur pa de bzhin du lha rnams 
[\[260a.7\]]'dus par gyur to/_/'di lta ste/_bdag kyang 'di skad ces smra ste/_dge slong dag lha'i tshogs rnams kyi ming brjod par bya ste/_dge slong dag rab tu gsal bar byed pa zhes bya ba'i lha'i tshogs dang /_dge slong dag lha'i tshogs ston par byed pa zhes bya ba'o/_/de thos nas legs par yid la zung shig 
[\[260b\]]
[\[260b.1\]]dang ngas bshad par bya'o/_/de ltar btsun pa bcom ldan 'das la dge slong de rnams kyis so sor zhus nas/_bcom ldan 'das kyis 'di skad ces bka' stsal to/_/tshigs su bcad pa so sor bshad/_/gang du sa gzhi mthong gyur na/_/ri yi phug tu gang gnas pa/_/de ru mnyam 
[\[260b.2\]]par 'jog par byed/_/sa gzhir seng ge 'jigs med bzhin/_/ba spu tsam yang g.yo ba med/_/sems ni dag cing dkar ba dang /_/chu ni rab tu dngas bzhin du/_/lnga brgya po yis legs shes shing /_/ser skya'i tshal gyi gnas mang po/_/de nas dge slong ston pas bos/_/bstan 
[\[260b.3\]]la dga' ba'i nyan thos rnams/_/lha yi tshogs rnams 'ongs nas ni/_/dge slong rnams kyis de shes bya/_/lus ni gdung bar ma byed par/_/sangs rgyas bstan pa thos pas so/_/de rnams ye shes snang bar 'gyur/_/mi ma yin rnams mthong 'gyur ba/_/gang zhig 
[\[260b.4\]]gis ni brgya mthong zhing /_/stong dang bdun cu mthong ba yin/_/brgya dang stong phrag gcig dang ni/_/mi ma yin rnams mthong bar 'gyur/_/gang zhig gis ni mtha' med mthong /_/phyogs kun gang bar 'gyur ba mthong /_/de rnams kyis ni rtogs pa dang /_/spyan ldan rnam par 
[\[260b.5\]]dpyad nas ni/_/de phyir ston pa yis ni bos/_/bstan la dga' ba'i nyan thos kyis/_/lha yi tshogs rnams 'ongs nas ni/_/dge slong rnams kyis de shes bya/_/gang zhig la ni bdag bshad bya/_/[{]go rims [,]go rim [}]bzhin du mnyan par gyis/_/stong phrag bdun gyi gnod sbyin rnams/_/
[\[260b.6\]]ser skya'i sa la gnas pa ni/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/stong phrag drug ni gangs can gyi/_/gnod sbyin kha dog sna tshogs lus/_/rdzu 'phrul ldan zhing 'od dang ldan/_/
[\[260b.7\]]kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/sna tshogs bshes gnyen lnga brgya po/_/gnod sbyin kha dog sna tshogs lus/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 
[\[261a\]]
[\[261a.1\]]'ongs te/_/zhi bas dge slong tshal du'o/_/rgyal khab gnod sbyin chu srin ni/_/ngos yangs ri la gnas pa yin/_/stobs ldan 'bum phrag gcig po ni/_/gnod sbyin rnams kyi 'khor gyis bskor/_/rgyal khab gnod sbyin chu srin ni/_/zhi bas dge slong tshal du'o/_/
[\[261a.2\]]shar gyi phyogs kyi rgyal po ni/_/ming ni yul 'khor srung zhes pa/_/dri za rnams kyi bdag po ste/_/rgyal po chen po grags chen ldan/_/de yi bu ni mang po rnams/_/ming ni gcig tu thos pa ste/_/dbang po zhes bya stobs chen po/_/rdzu 'phrul ldan zhing 'od dang ldan/_/kha dog dang ni 
[\[261a.3\]]grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/lho yi phyogs kyi'ang rgyal po ni/_/ming ni 'phags skyes po zhes bya/_/grul bum rnams kyi bdag po ste/_/rgyal po chen po grags chen ldan/_/de yi bu ni mang po rnams/_/ming ni gcig tu 
[\[261a.4\]]thos pa ste/_/dbang po zhes bya stobs chen po/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/nub kyi phyogs kyi rgyal po ni/_/ming ni mig mi bzang zhes grags/_/klu rnams kyi ni bdag po 
[\[261a.5\]]ste/_/rgyal po chen po grags chen ldan/_/de yi bu ni mang po rnams/_/ming ni gcig tu thos pa ste/_/dbang po zhes bya stobs dang ldan/_/rdzu 'phrul ldan zhing stobs dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/
[\[261a.6\]]byang gi phyogs kyi rgyal po ni/_/de ming lus ngan po zhes grags/_/gnod sbyin rnams kyi bdag po ste/_/rgyal po chen po grags chen ldan/_/de yi bu ni mang po rnams/_/ming ni gcig tu thos pa ste/_/dbang po zhes bya stobs chen po/_/rdzu 'phrul ldan zhing 'od dang ldan/_/kha 
[\[261a.7\]]dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/shar phyogs na ni yul 'khor skyong /_/lho phyogs na ni 'phags skyes po/_/nub phyogs na ni mig mi bzang /_/byang phyogs na ni lus ngan po/_/de rnams rgyal po chen po 
[\[261b\]]
[\[261b.1\]]bzhi/_/phyogs rnams bzhi po kun du'o/_/gzi brjid 'bar bas 'khod nas ni/_/ser skya'i gzhi yi tshal du'o/_/de rnams sgyu ma rtsed mo bsam/_/drung ldan rnams ni nam mkhar 'khod/_/sgyu ma sku Te N+ya bai Da Nu/_/bir+ya ts+tsha bir+ya Do bcas/_/tsan dan dang 'dod mchog dang /_/
[\[261b.2\]]mgul pa mdzes dang mgul nges dang /_/skye dgu'i bla mar gyur pa dang /_/lha las byung ba'i kha lo pa/_/dri za sna tshogs sde dang ni/_/mi rgyal rgyal ba'i khyu mchog dang /_/mdun du rtse mo lnga de bzhin/_/g.yer ma dang ni nyi zer dang /_/de dang gzhan gyi rgyal po rnams/_/rgyal po 
[\[261b.3\]]dri za dang bcas dang /_/chos gtam bya phyir 'dir 'ongs nas/_/zhi bas dge slong tshal du'o/_/de nas gzhan yang nam mkha'i klu/_/yangs pa can du lhan cig gnas/_/la ba rta yi mchog dang ni/_/rab 'gro gnyen dang lhan cig pa/_/ya mu na dang yul 'khor skyong /_/klu yi spun 
[\[261b.4\]]dang grags ldan dang /_/sa srung glang po chen po rnams/_/de yang nags kyi tshal du'o/_/gang zhig klu rgyal myur du len/_/lha dang bya dang rnam dag mig_/nam mkha' las 'ongs tshal der sleb/_/sna tshogs 'dab [{]bzangs [,]bzang [}(]ces [,]zhes [)]de'i ming /_/'jigs med byin pas klu yi rgyal/_/mkha' 
[\[261b.5\]]lding bzod pa rtogs pas so/_/phan tshun du ni mi rtsod cing /_/klu khyung sangs rgyas skyabs 'gro ba/_/rdo rje lag gis rgyal ba dang /_/lha ma yin ni rgya mtshor gnas/_/spun rnams de yi gnas dang ni/_/gzi brjid ldan zhing grags dang ldan/_/nag po mig sman 'jigs byed ldan/_/
[\[261b.6\]]lha ma yin rnams khro byed dang /_/thags [{]bzangs [,]bzang [}]dang ni thags [{]bzangs [,]bzang [}]ris/_/mtshan 'joms na mo tsi dang bcas/_/stobs kyi bu ni brgyad po rnams/_/thams cad rnam par snang mdzad ming /_/stobs kyi sde ni go bgos pa/_/sgra gcan bzang po sngon du 'gro/_/btsun pa de ni 'dus nas ni/_/
[\[261b.7\]]zhi bas dge slong tshal du'o/_/chu dang lha dang sa dang ni/_/me dang rlung yang der 'ongs so/_/chu lha chu yi lha dang ni/_/zla ba dang ni grags par ldan/_/byams dang snying rje'i tshogs can dang /_/lha ni grags ldan mdun du'o/_/phyogs bcu'i 'jig rten tshogs rnams ni/_/thams cad kha dog 
[\[262a\]]
[\[262a.1\]]sna tshogs lus/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/khyab 'jug lha dang lhan cig tu/_/tha dad tha dad 'ongs pa dang /_/zla ba de yi 'khor gyi lha/_/zla ba'i mdun byas 
[\[262a.2\]]'khor dang ni/_/nyi ma'i 'khor gyi lha rnams dang /_/nyi ma'i mdun byas 'khor dang ni/_/rgyu skar de yi 'khor dang yang /_/mdun byas pa la ha ka dang /_/sa dang sa yi gtso bo dang /_/brgya byin yang yang sbyin pa dang /_/phyogs bcu'i 'jig rten tshogs rnams dang /_/thams cad kha dog sna tshogs 
[\[262a.3\]]lus/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/de nas nyer spyod lha dang ni/_/chu dang me yi rtse mo bzhin/_/sgra ldan snang bar byed pa dang /_/u ma'i me tog de bzhin du/_/chu lha dang bcas 
[\[262a.4\]]chos dang ni/_/ats+tsu ta dang du ma rnams/_/bzang len mdzes pa'i mdun dang ni/_/mdun dang gnas dang du ma dang /_/phyogs bcu'i 'jig rten tshogs dang ni/_/thams cad kha dog sna tshogs lus/_/rdzu 'phrul ldan zhing 'od dang ldan/_/kha dog dang ni grags par ldan/_/chos 
[\[262a.5\]]gtam bya phyir 'dir 'ongs te/_/zhi bas dge slong tshal du'o/_/'dus dang 'dus pa chen po ni/_/mi dang mi yi mchog dang ni/_/rol pa'i go 'phang mdun du dang /_/yid mchog dang ni go 'phang rtse/_/de nas lha yi mchod 'os dang /_/gang yang dmar po'i gos gyon dang /_/
[\[262a.6\]]pha rol pha rol son chen dang /_/grags chen lha yi mdun gnas dang /_/phyogs bcu'i 'jig rten tshogs dang ni/_/thams cad kha dog sna tshogs lus/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge 
[\[262a.7\]]slong tshal du'o/_/dkar dang drod dang dmar po dang /_/sngon shugs stug po lhan cig dang /_/dkar po 'dzin pa la sogs dang /_/mkhas pa'i lha ni sngon du'o/_/rtag tu glang chen myos 'phrang ba/_/'dres pa grags dang ldan pa dang /_/pradz+nyu na mang po mdun du dang /_/gang zhig phyogs 
[\[262b\]]
[\[262b.1\]]ni mdzes pa dang /_/phyogs bcu'i 'jig rten tshogs rnams dang /_/thams cad kha dog sna tshogs lus/_/rdzu 'phrul ldan zhing 'od dang ldan/_/kha dog dang ni grags par ldan/_/chos gtam bya phyir 'dir 'ongs te/_/zhi bas dge slong tshal du'o/_/dge ba dga' ldan 'thab bral 
[\[262b.2\]]dang /_/grags ldan shing dang ldan pa dang /_/'phyang ba gnas dang gtso bo dang /_/'od dang bsam pa zhes bya dang /_/'phrul dga' ba ni sngon du dang /_/de nas gzhan 'phrul dbang byed sngon/_/phyogs bcu'i 'jig rten tshogs dang ni/_/thams cad kha dog sna tshogs lus/_/rdzu 
[\[262b.3\]]'phrul ldan zhing 'od dang ldan/_/chos gtam bya phyir 'dir 'ongs nas/_/zhi bas dge slong tshal du'o/_/sna tshogs drug po'i sde pa ni/_/thams cad kha dog sna tshogs lus/_/ming ni grags dang ldan pa sngon/_/khang gzhan 'dra ba lhan cig tu/_/ma lus rigs ni brjod pa 
[\[262b.4\]]dang /_/zag med tshogs ni pha rol brgal/_/glang chen tshogs ni blta ba dang /_/zla ba bzhad pa gsum ldan dang /_/tshangs bzang mchog gi thob pa dang /_/rdzu 'phrul ldan pa'i bu dang ni/_/de yi dga' ba'i gzhon nu ni/_/de rnams zhi bas tshal du'o/_/tshangs pa'i 
[\[262b.5\]]'jig rten stong du ni/_/tshangs pa chen po nye bar 'khod/_/'od dang ldan par skye ba dang /_/grags ldan sna tshogs lus dang ni/_/dbang phyug bcu po sngon du dang /_/so so dbang du gyur pa dang /_/de yi dbus dang sngon du dang /_/'phrog ma 'khor dang bcas pa'o/_/de rnams thams 
[\[262b.6\]]cad 'ongs gyur nas/_/dbang po lha dang tshangs bcas 'ongs/_/bdud kyi sde rnams 'ongs nas ni/_/gau tam thugs ni blta ba dang /_/'di ni zung shig chings shig brjod/_/chags pa glang po bcings pa bzhin/_/'khor dang bcas pas bskor nas ni/_/gang du'ang stong pa ma yin 
[\[262b.7\]]no/_/de la 'di ni bde chen dang /_/gau tam sde la gnod mi nus/_/lag pa thal mo rdebs pa dang /_/'jigs par byed pa'i cho nge sgrogs/_/ji ltar rlung gis sprin rnams dang /_/mun nag glog dang bcas pa ni/_/de ma thag tu 'jigs dang bral/_/bsam pa khro ba med par gnas/_/
[\[263a\]]
[\[263a.1\]]lha de rnams thams cad dang tshangs pas bcom ldan 'das la phyag byas te bskor ba byas nas de nyid du mi snang bar gyur to/_/bdud kyi sde de rnams kyang cang mi smra ba'i tshul gyis song ngo /_/ston pas nyan thos bstan pa la dga' ba rnams bos te/_de yang 'jigs pa med 
[\[263a.2\]]byed dang /_/dag pa'i sangs rgyas bstan pa la/_/'jigs med 'dod chags bral ba ni/_/de yi ba spu'ang g.yo ba med/_/g.yul ni kun las rgyal ba dang /_/'jigs pa 'das shing grags par ldan/_/lha dang lhan cig brjod pa dang /_/nyan thos rnams ni der gnas so/_/bcom 
[\[263a.3\]]ldan 'das kyis de skad ces bka' stsal pa dang /_dge slong de rnams bcom ldan 'das kyis gsungs pa la mngon par bstod do//_//'dus pa chen po'i mdo rdzogs [{]s+ho[,]so[}]//_//paN+Di ta A nan+da shrI'i zhal snga nas thos pa'i lo tsA ba shAkya'i dge slong nyi ma rgyal mtshan dpal 
[\[263a.4\]]bzang pos/_skad gnyis smra ba rnams kyi gdan sa/_gtsug lag khang chen po dpal thar pa gling du bsgyur cing zhus te gtan la phab pa//_//sa'i steng du nyi ma dang zla ba ltar gyur cig/[ {D35}]@##/_/rgya gar skad du/_mai tri sU tra/_bod skad du/_byams pa'i mdo/_'phags 
[\[263a.5\]]pa dkon mchog gsum la gus pas phyag 'tshal lo/_/ston pa dus gcig na ser skya'i gzhi dang /_n+ya gro d+ha'i kun dga' ra ba dang /_chu klung ro hi ni'i 'gram na bzhugs so/_/de nas tshe dang ldan pa shA ri'i bus ma 'ongs pa'i rgyal ba de'i phyir bcom ldan 'das la zhus pa/_khyed kyi rjes bstan blo 
[\[263a.6\]]brtan ni/_/ci 'dra'i sangs rgyas su 'gyur bar/_/spyan ldan yongs su rgyas par ni/_/bdag ni rab tu nyan par 'dod/_/gnas brtan zhus pa gsan nas ni/_/bcom ldan 'das kyis 'di skad gsungs/_/bsod nams phung po mi nyung ba'i/_/grags pa chen po mi pham pa'i/_/yon 
[\[263a.7\]]tan thams cad brjod mi nus/_/mdor bsdus nas ni legs bshad pa/_/phyogs gcig tsam ni bstan par bya/_/shA ri'i bu nyon nga yi tshig_/'di ni bskal pa bzang po ste/_/skye ba bye ba'i lo ru ni/_/byams pa zhes pa'i ming nyid kyis/_/rkang gnyis mchog gi sangs rgyas so/_/
[\[263b\]]
[\[263b.1\]]ji ltar nga 'das nas dang por dus lnga 'byung ste/_'bras bu'i bar gyi dus dang /_bsgrub pa'i bar gyi dus dang /_lung gi bar gyi dus dang /_rtags tsam gyi bar gyi dus dang /_sku gdung gi bar gyi dus so/_/de la 'bras bu'i bar gyi dus ni/_sangs rgyas yongs su mya ngan las 'das nas/_
[\[263b.2\]]lo stong phrag gcig gi nang du rtogs pa bskyed par nus so/_/de song zhing song ba'i dus so/_/phyir mi 'ong ba rnams dang /_lan cig phyir 'ong ba dang /_rgyun du zhugs pa'o/_/de rnams yod pa na 'bras bu'i bar gyi dus med ces brjod par mi bya'o/_/lhag ma ni rgyun du zhugs pa 
[\[263b.3\]]ste/_de 'das nas 'bras bu'i bar gyi dus nub pa zhes bya'o/_/'di ni 'bras bu'i bar gyi dus nub pa zhes bya ba yin no/_/bsgrub pa'i bar gyi dus zhes bya ba ni/_zhi gnas dang lhag mthong gi lam gyi 'bras bu bslab par mi nus par/_pham pa bzhi po bsrung bar nus pa tsam mo/_/
[\[263b.4\]]song zhing song ba'i dus su/_pham pa bzhi po nyid bsrung ba tsam mo/_/pham pa bzhi po srung bar byed pa ni/_dge slong rnams stong phrag gcig gi nang na brgya tsam yod na yang bsgrub pa'i bar gyi dus nub pa zhes mi bya'o/_/brgya'i nang na dge slong gcig tsam yod pa las sdom pa 
[\[263b.5\]]zhig pa dang /_shi ba na bsgrub pa'i bar gyi dus nub pa zhes bya'o/_/'di ni bsgrub pa'i bar gyi dus nub pa zhes bya'o/_/lung gi bar gyi dus nub pa zhes bya ba ni/_sangs rgyas kyi gsung rab sde snod gsum po'i don mi go zhing sgra tsam klog pa dang /_po ti yod pa'i bar ni lung gi bar gyi dus yongs 
[\[263b.6\]]su rdzogs pa zhes bya'o/_/song zhing song ba'i dus su rtsod pa'i dus kyi rgyal po rnams chos ma yin pa byed par 'gyur ro/_/blon po la sogs pa rnams kyang chos ma yin pa byed par 'gyur te/_de nas yul 'khor rnams dang /_ljongs rnams kyang de bzhin no/_/de rnams kyi chos ma yin 
[\[263b.7\]]pa'i rgyu yis lha rnams char legs par mi 'bebs so/_/'bru rnams legs par mi smin no/_/de rnams kyi 'bru ma smin pas dge slong gi dge 'dun la bza' ba ster mi nus so/_/dge slong rnams kyis kha zas ma rnyed pas slob ma dang yang slob rnams 'dzin par mi nus so/_/song zhing 
[\[264a\]]
[\[264a.1\]]song ba'i dus su lung gi bar gyi dus dman pa'o/_/dang po ni rab tu byed pa chen po nyams par 'gyur ro/_/de nub nas ya ma ka~M gi tshigs su bcad pa dang /_gzhi dang gang zag dang gdags pa dang /_sku gdung gi gtam dang /_rnam 'byed dang /_chos bsdu ba nub par 'gyur 
[\[264a.2\]]ba'o/_/chos mngon pa'i sde snod nub nas/_mdo sde'i sde snod nub par 'gyur ro/_/de nas a~M ga phyi ma'i sde pa nub par 'gyur ro/_/a~M ga phyi ma'i sde pa nub nas/_yang dag par ldan pa'i sde pa nub par 'gyur ro/_/bar ma'i sde pa dang ring po'i sde pa nub par 'gyur ro/_/ring po'i sde pa 
[\[264a.3\]]nub nas 'dul ba dang bcas pa'i skyes rabs gnas so/_/'dul ba'i sde snod la yang ngo tsha dang ldan pa tsam 'dzin no/_/song zhing song ba'i dus su skyes pa'i rabs tsam yang 'dzin par mi nus so/_/dang po thams cad sgrol gyi skyes pa'i rabs nub par 'gyur ro/_/tha mar lo ma med pa'i skyes pa'i 
[\[264a.4\]]rabs nub par 'gyur ro/_/skyes rabs rnams nub nas 'dul ba'i sde snod 'ba' zhig 'dzin no/_/song zhing song ba'i dus su/_mi gang zhig gis sangs rgyas kyi gsung rab kyi tshigs su bcad pa gcig tsam dar bar byed na/_lung gi bar gyi dus nub pa med do/_/gang zhig rgyal po chos la 
[\[264a.5\]]dad pa'i dus su glang po che'i rgyab tu gser gyi za ma tog gcig bzhag ste/_nor stong phrag gcig de ru bcug nas sangs rgyas kyis gsungs pa'i tshigs su bcad pa gcig gang gis shes pa des nor stong phrag de long zhes grong khyer gyi dbus su rol mo'i sgra lan gsum bsgrags nas de 
[\[264a.6\]]skad brjod de/_de len par mi nus pa na nor stong phrag de rgyal po'i mdzod du yang 'jog go/_/de'i dus ni lung gi bar gyi dus nub pa'i dus su 'gyur ro/_/'di ni lung gi bar gyi dus nub pa'i dus zhes bya ba yin no/_/song zhing song ba'i dus su/_chos gos 'dzin pa dang /_lhung 
[\[264a.7\]]bzed 'dzin pa dang /_gcer bu pa'i dge sbyong dang 'dra bar chag tshang ku ba'i snod/_slong ba'i snod dang /_lag pa'i rtse mo la 'phyang ba'i tshul dang 'dra ba dang /_dra ba'i nang du khyer nas 'gro ba'o/_/song zhing song ba'i dus su/_gos ngur smrig gis bdag la ci byed/_cung 
[\[264b\]]
[\[264b.1\]]zad chos su byas pa'i dum bu lag pa'am/_mgrin pa'am/_rna ba rnams su 'am/_skra rnams la 'gebs so/_/bag ma len pa dang /_so nam dang /_tshong la sogs pa byas nas/_'tsho ba'i phyir du spyod cing 'gro bar byed do/_/de'i tshe yon ster cing dge 
[\[264b.2\]]'dun gyi ched du de thams cad ster bar byed de/_de'i tshe ngas kun dga' bo dge 'dun gyi yon gyi 'bras bu ni grangs med par bshad do/_/song zhing song ba'i dus su/_'di ci bdag gi don du ngur smrig gi dum bu btogs nas dgon pa'am nags tshal du skyur bar byed do/_/de 
[\[264b.3\]]rnams kyi dus su rtags tsam 'dzin pa'i bar gyi dus nub par 'gyur ro/_/'di ni rtags tsam 'dzin pa'i bar gyi dus nub pa'i dus zhes bya ba yin no/_/de nas yang dag par rdzogs pa'i sangs rgyas kyi bstan pa lo stong phrag lnga pa la rnyed pa dang bkur sti la sogs pa'i rnyed pa chung 
[\[264b.4\]]ngo /_/sku gdung rnams rnyed bkur byed pa'i gnas su 'gro bar byed do/_/song zhing song ba'i dus su/_gnas thams cad du bkur sti dang bsti stang ma thob nas/_bstan pa tha ma'i dus su klu'i yul dang /_lha'i 'jig rten dang /_tshangs pa'i 'jig rten gyi gnas thams cad nas 
[\[264b.5\]]'ongs nas/_sku gdung thams cad byang chub kyi snying po kho nar bsdus te sangs rgyas kyi sku ru gyur nas/_gshin rje rdzu 'phrul du ma ston pa dang 'dra bar gzhan la ston no/_/de'i gnas su sems can mir gyur pa'i ming yang med do/_/stong phrag bcu'i lha'i 'jig rten gyi khor yug gi bar 
[\[264b.6\]]thams cad 'dus nas/_de ring stobs bcu pa yongs su mya ngan las 'da' bar byed do/_/deng nas bzung nas mun nag tu gyur to/_/zhes ngu bar byed do/_/sku gdung thams cad la me'i khams langs nas de'i sku lus lhag ma med par sreg par byed do/_/'di ni sku gdung gi bar 
[\[264b.7\]]gyi dus nub pa zhes bya ba yin no/_/de nas lo stong phrag lnga po 'dir bstan pa nub par gyur nas 'jig rten pa rnams la mi dge ba lhag par 'phel bar byed do/_/zhes bya ba'i don no/_/mi rnams la ngo tsha dang khrel med par 'gyur zhing ma dang /_bu mo dang /_sring mo la sogs pa'i 
[\[265a\]]
[\[265a.1\]]'du shes med par 'gyur ro/_/phag dang ce spyang la sogs pa dang 'dra bar ngo tsha med par 'gyur ro/_/de nas mi dge ba la sbyor zhing tshe bri nas tshe lo bcu par 'gyur ro/_/lo lnga pa'i khye'u la lo lnga pa'i bu mo bag mar len no/_/yang lo lnga'i nang nyid du bu dang bu mo dang tsha bo dang 
[\[265a.2\]]tsha mo'ang 'byung ngo /_/de'i dus su mtshon gyi bskal pa bar ma 'byung bar 'gyur ro/_/bskal pa bar ma gsum ste/_mu ge'i bskal pa bar ma dang /_nad kyi bskal pa bar ma dang /_mtshon gyi bskal pa bar ma'o/_/de la gang gi tshe 'jig rten gyi sems can rnams la 'dod pa 
[\[265a.3\]]lhag par skyes nas mu ge'i bskal pa bar mar 'gyur ro/_/gang gi tshe gti mug lhag par che ste/_nad kyi bskal pa bar mar 'gyur ro/_/gang gi tshe skyon du gyur pa de'i dus su mtshon gyi bskal pa bar mar 'gyur ro/_/mu ge'i bskal pa bar mas sems can rnams brlag par byas nas 
[\[265a.4\]{]yi dgas [,]yi dwags [}]su skye bar 'gyur ro/_/nad kyi bskal pa bar mas sems can rnams brlag par byas nas dud 'gror skye bar byed do/_/mtshon gyi bskal pa bar mas sems can rnams brlag par byas nas dmyal bar skye bar 'gyur ro/_/de'i tshe mi rnams phan tshun du [{]ri dgas [,]ri dwags [}]kyi 'du shes dang 
[\[265a.5\]]bcas pa thob par gyur nas mtshon so gcig pa dang /_mtshon so gnyis pa dang /_spu gri'i so dang 'dra ba'i mtshon cha rnams bzung nas phan tshun gsod par byed do/_/de rnams su mkhas pa gang zhig des 'joms par thos nas ri'i sul la sogs par zhag bdun gyi kha zas bzung ste 
[\[265a.6\]]yib nas sdod do/_/de rnams su ma yib pa'i sems can lhag ma rnams phan tshun du rdeg cing gsod do/_/sa gzhi thams cad sha dang khrag tu 'gyur ro/_/de'i dus su sprin chen po 'dus nas char 'bebs par byed do/_/lha yis char bab pa'i rjes su dri zhim pa'i char 'bab cing 
[\[265a.7\]]'bab par byed do/_/de rnams kyi dus su gnas thams cad yid du 'ong bar 'gyur ro/_/gnas thams cad dag par gyur nas 'bras shun pa can gyi char 'bab cing 'bab par 'gyur ro/_/'bras shun pa can gyi char phab pa'i rjes su 'bras shun pa med pa'i char 'bab cing 'bab par 
[\[265b\]]
[\[265b.1\]]'gyur ro/_/de'i rjes su gos dang rgyan gyi char 'bab cing 'bab par byed do/_/de'i mthar pus mo nub tsam gyi tshad dang mnyam pa'i rin po che sna bdun gyi char 'bab cing 'bab par byed do/_/de'i phyir bcom ldan 'das kyis bka' stsal pa/_dri zhim pa yi char 'bab cing /_/shun 
[\[265b.2\]]can shun med 'bras kyi char/_/gos dang rgyan gyi char 'bab pa/_/de ltar dga' tshal mdzes pa bzhin/_/rin chen sna bdun ma lus pa'i/_/de yi gnas su char 'bab bo/_/gnas kun gang bar byas nas ni/_/de tshe dga' tshal mdzes pa bzhin/_/de rnams 'das 
[\[265b.3\]]nas mi yib pa rnams 'thon te/_de rnams 'thon nas phan tshun du 'khyud pa dang /_ngu ba dang /_tshul khrims lnga la sogs pa'i dge ba'i chos rnams rjes su dran par byas nas rdzogs par rtsom mo/_/de nas tshe lo bcu pa'i mi rnams las skyes pa'i bu dang bu mo tshe lo nyi shu par 
[\[265b.4\]]'phel lo/_/de nas mi rnams la lhag par chos 'phel bas [{]go rims [,]go rim [}]bzhin du tshe 'phel te tshe lo grangs med par 'gyur ro/_/de'i tshe sems can rnams la rgas pa dang 'chi ba mi mthong bar 'gyur ro/_/de ltar sems can gzhan yang bag yod par 'gyur te/_dmyal ba'i sdug 
[\[265b.5\]]bsngal zhes bya ba ni ci zhes sems can rnams sems pa med do/_/de nas tshe lo grangs med pa rnams 'bri bar byed do/_/sngar bzhin du bri nas tshe lo brgyad khri par 'gyur ro/_/de'i dus su 'dzam bu'i gling thams cad du lha'i bu mo'i skal ba dang 'dra bar bud med dang /_de ltar 
[\[265b.6\]]skyes pa dang bcas pas gang bar 'gyur ro/_/lha'i char pa zla ba phyed du 'bab pa dang /_zhag bcu dang /_zhag lnga dang /_nyin zhag phyed du sa'i bcud 'phel bar 'gyur ro/_/de'i tshe sa gzhi thams cad kyi cha mnyam pa dang /_tsher ma dang shing rad rod med cing /_grong khyer la 
[\[265b.7\]]phyogs bzhi'i sgo dang ldan pa dang /_grong khyer gyi dbus su dpag bsam gyi shing skye bar 'gyur ro/_/de'i phyir gsungs pa/_de nas de yi grong khyer ni/_/sna tshogs tshong 'dus so so dang /_/legs par rab byung rdzing bu dang /_/dga' zhing rab tu gnas pa dang /_/dri ma med 
[\[266a\]]
[\[266a.1\]]pa'i chu chen po/_/shin tu grang zhing dri bzang ldan/_/rnyog med mnyam zhing tshim pa dang /_/de nas rnyog ma yang dag gnas/_/pad ma ud pal gyis gang zhing /_/dba' rlabs dang ni rnyog pa med/_/tA la'i phreng ba bdun gnas zhing /_/rin chen 
[\[266a.2\]]rang bzhin gyis khebs pa/_/lcags ri bdun dang ldan pa dang /_/grong khyer thams cad 'brel ba dang /_/rtswa can rgyal po'i pho brang ni/_/de tshe tog dang ldan par 'gyur/_/grong khyer phyogs kyi sgo bzhi ru/_/dpag bsam shing ni skye bar 'gyur/_/sngon po ser po 
[\[266a.3\]]dmar po dang /_/dkar po rab tu gsal ba'i 'od/_/lha yi gos ni skye bar 'gyur/_/lha yi drin gyis rgyan dang ni/_/longs spyod nye bar spyod pa rnams/_/thams cad steng nas 'phyang ba yin/_/de nas grong khyer dbus su ni/_/khang dmig bzhi dang ldan pa yin/_/
[\[266a.4\]]bsod nams las kyis grub pa ni/_/dpag bsam shing gi steng nas 'byung /_/ras bal ras ni bzang po dang /_/ko ma u dum bA ra'i ras/_/bsod nams las kyis grub pa ni/_/dpag bsam shing gi steng nas 'byung /_/mr-i da~M ga ni lag pas rdung /_/mu ra rdza dang 
[\[266a.5\]]a lam b+ha/_/bsod nams las las byung ba ni/_/dpag bsam shing gi steng nas 'byung /_/dpung rgyan dag gi rgyan dang ni/_/dpung rgyan dang ni do shal dang /_/rin chen rang bzhin mgul pa'i rgyan/_/bsod nams las las byung ba ni/_/dpag bsam shing 
[\[266a.6\]]gi steng nas 'byung /_/dpral ba kha yi rgyan dang ni/_/nor bu 'og pag lus la ldan/_/bsod nams las las byung ba ni/_/dpag bsam shing gi steng nas 'byung /_/gzhan yang rnam pa sna tshogs pa'i/_/rgyan rnams kun gyis rnam par brgyan/_/bsod nams 
[\[266a.7\]]las las grub pa ni/_/dpag bsam shing gi steng nas 'byung /_/ma rmos ma btab rang byung ba'i/_/bsod nams las kyis skyes pa ni/_/ma zhig sbun med dri ma med/_/'bras kyi 'bras bu dri zhim ldan/_/'bras rnams bed par btsos pa na/_/mi rnams yongs 
[\[266b\]]
[\[266b.1\]]su longs spyod do/_/de yi 'bras la zal zel med/_/stong phrag brgya ni 'byung ba yin/_/'bras kyi myu gu skye ba ni/_/thams cad du ni khyab par gnas/_/'bras snye re re skye ba la/_/phul ni re re 'byung bar 'gyur/_/mi rnams kyi ni 'bras kyi dri/_/thams cad du ni 
[\[266b.2\]]longs spyod do/_/stong phrag gnyis kyi shing rta'i tshad/_/shing rta brgya yi tshad tsam dang /_/shing rta sum cu rtsa dgu dang /_/bre chen bcu drug pa yi khal/_/de nas yang ni ku ba gnyis/_/de lta bu yi 'bras 'byung ngo /_/sa bon gcig la skye ba ni/_/skye bo rnams kyi bsod nams las/_/
[\[266b.3\]]gang zhig tog dang ldan par gnas/_/dung gi rgyal po mi yi bdag_/de yi tshe na de ltar 'gyur/_/yon tan gyi ni dpung rgyan 'dzin/_/bsam pa thams cad yongs su rdzogs/_/bzhin legs rna ba'i rgyan dang ldan/_/ha ri tsan dan lus la byugs/_/ka shi'i gos ni mchog tu 
[\[266b.4\]]gyon/_/nor ni rgya cher mang ba dang /_/ting cag pi wang gis sad byed/_/rtag tu shin tu skyid pa dang /_/de yi lus dang sems bde zhing /_/dpag tshad stong phrag bcu ru ni/_/'dzam bu gling ni gnas pa yin/_/tsher ma med cing shing med pa/_/mnyam zhing 'jam la sngo 
[\[266b.5\]]bsangs gnas/_/de la nad ni gsum 'byung ste/_/'dod dang zhen dang rgas pa'o/_/lnga brgya'i lo lon bud med ni/_/rgan dang gzhon pa bag mar len/_/gtan du gnyis ka bde ba yin/_/rtsod pa med par 'gyur ba yin/_/'bras bu lo tog phun sum tshogs/_/'khri 
[\[266b.6\]]shing gel pa shing gi tshal/_/rtswa ni sor bzhi pa ru skye/_/shin tu 'jam pa'i shing bal 'dra/_/ha cang mi grang mi dro zhing /_/char ni mnyam par 'bab pa dang /_/rlung ni shin tu chung ba dang /_/dus tshod mnyam par ldan pa dang /_/chu klung tA la mi dman zhing /_/de dang de yi 
[\[266b.7\]]sa yi cha/_/sa la rdo ni chung ldan la/_/sran nag sran chung tshad tsam mo/_/mu tig 'dra bas yongs su gang /_/rgyan rnams skyed mos tshal dang 'dra/_/dga' zhing yid du 'ong bar 'gyur/_/grong dang grong rdal mang pos gang /_/de dang de ni nye ba ru/_/'od ma smyug phran tshal bzhin no/_/
[\[267a\]]
[\[267a.1\]]bya gag 'phur ba tsam nyid do/_/dge zhing rgyas la rdzu 'phrul ldan/_/lugs la nye bar 'tshe ba med/_/rtag tu rtse zhing dga' ba dang /_/gcig tu bde bas tshim pa dang /_/rgyu skar bde bas bskor ba dang /_/dga' zhing tshim la rab tu dga'/_/bza' dang 
[\[267a.2\]]btung ba mang po za/_/sha chang chu bzhin mang ba ni/_/lha yi pho brang lcang lo bzhin/_/khang [{]bzangs [,]bzang [}]rgyal po'i pho brang ni/_/nyams dga' sgra mi snyan bzhin no/_/'dzam bu'i gling yang de bzhin gyur/_/de'i dus su byang chub sems dpa' byams pa 'di ni bskal pa grangs med 
[\[267a.3\]]pa bcu drug dang bskal pa 'bum phrag gcig lhag tsam du sbyin pa'i pha rol du phyin pa dang /_pha rol du phyin pa sum cu rdzogs par byas nas thams cad sgrol bzhin du skye ba lhag ma'i lus sbyin pa chen por byas shing /_pha rol du phyin pa yongs su rdzogs par byas te/_de'i lus 
[\[267a.4\]]zhig nas dga' ldan du skye ba rdzogs par byas nas/_sangs rgyas byon par 'gyur ro zhes sgrogs so/_/stong phrag bcu'i 'khor yug gi lha rnams ni sangs rgyas byon par 'gyur ro zhes dam 'cha'o/_/phyogs lngar gzigs te dga' ldan gyi lha'i tshogs rnams kyi 'khor gyis bskor 
[\[267a.5\]]la/_dga' ldan nas byon te/_tog ldan zhes bya ba'i rgyal po'i pho brang du/_dung gi rgyal po'i tshangs bzang mdun na 'don bram ze'i rigs kyi tshangs ldan ma'i rum du zhugs te/_'jig rten gyi khams stong phrag bcu g.yos so/_/zla ba bcu 'das nas drang srong ltung ba dang ri 
[\[267a.6\]]dgas rgyu ba'i gnas su ma'i rum nas 'thon te rim pa bzhin du shes pa dang ldan par gyur te/_bdag nyid kyi bsod nams kyi mthus sa gzhi brtol nas steng du 'ongs te rin po che sna bdun gyi khang [{]bzangs [,]bzang [}]bzhir rang nyid kyi lha bzhin du lha mo zla ba'i gdong can ma la sogs pa/_lha'i bu mo 
[\[267a.7\]]bzhin du bud med mang po de rnams dang 'grogs nas/_lo stong phrag gcig lha bzhin du rjes su myong bar gyur te/_de'i nyin par rab tu byung ba'i gzugs gcig mthong nas gser gyi gzeb la mi dga' ba seng ge'i rgyal po bzhin du dpal 'byor ma lus pa rdzogs pa rin po 
[\[267b\]]
[\[267b.1\]]che'i khang [{]bzangs [,]bzang [}]rnams la shin tu mi dga' bar gyur nas nges par 'byung ba'i 'dod pa skyes so/_/thams cad stong phrag bcu'i khor yug gi lha rnams lha'i me tog la sogs pa lag pas blangs nas 'jig rten gyi 'khor lo 'di gcig tu 'dus te/_dung gi rgyal po la sogs pa'i 
[\[267b.2\]]skye bo chen pos bzung nas dri bzang dang phreng ba dang bdug spos la sogs pas khang [{]bzangs [,]bzang [}]la bskor nas 'dug go/_/nam mkha'i lha rnams kyis lha'i me tog lag pas bzung nas legs so zhes bya ba'i sgra gcig tu 'byin par byed do/_/'og min gyi bar du thams cad sgra gcig tu byed cing 
[\[267b.3\]]gnas so/_/de'i dus su rin po che'i khang [{]bzangs [,]bzang [}]rdza mkhan gyi 'khor lo ltar 'khor zhing nam mkha' la 'gro'o/_/zla ba nya ba la rgyu skar gyi phreng bas bskor ba bzhin no/_/byang chub sems dpa'i btsun mo chen mo la sogs pa nam mkha' la bzhud do/_/gang zhig sems dpa' 
[\[267b.4\]]chen po dang 'grogs nas 'gro ba'i sems kyis de rnams kyis rang rang gi nam mkha' mthong ste tshangs pa chen pos dpag tshad gsum gyi tshad dang mnyam pa'i gdugs dkar po 'dzin no/_/brgya byin lha'i rgyal pos dung la sogs pa bzung nas 'bud do/_/de ltar dpal dang skal ba 
[\[267b.5\]]bzang po dang ldan pa'i lha dang mi'i tshogs kyis bskor nas khang [{]bzangs kyi [,]bzang gi [}]klu shing byang chub shing drung du gshegs so/_/de'i tshad ni/_khru brgya nyi shu yal ga'i bar/_/yal ga'i mtho tshad de dang mnyam/_/'khril nas steng nas 'og tu 'phyang /_/rma bya'i gdugs bzhin mdzes 
[\[267b.6\]]pa'o/_/rtag tu rtse mor me tog gsal/_/lha yi dri bzang bsung ldan zhing /_/ge sar phul lu gang tsam mo/_/me tog bzang po 'khor lo tsam/_/phyogs phyogs rlung gis 'khyer bar byed/_/dpag tshad bcu ru khyab pa'o/_/steng gi me tog 'og tu lhung /_/byang chub 
[\[267b.7\]]snying por me tog brtsegs/_/de'i dus su nam mkha' la 'gro ba'i bya rnam pa sna tshogs pa'i tshogs kyis sgra snyan pas mchod de/_de ltar klu shing gi byang chub kyi shing drung du gshegs te nam mkha' la 'phyang zhing sa'i cha thams cad nyams dga' ba'i gnas su sdod do/_/de la zhag 
[\[268a\]]
[\[268a.1\]]bdun du dpal gyi snying por dka' ba spyod do/_/tshangs pa chen pos blangs nas dngos po rnams bzung nas rab tu byung ngo /_/ji snyed pa'i 'khor thams cad kyang rab tu byung ngo /_/de nas gzhan yang /_stong phrag brgyad cu rtsa bzhi yis/_/bram ze'i rig byed mchog shes 
[\[268a.2\]]shing /_/byams pa rab tu byung bar gyur/_/de dang de ni rab tu byung /_/de la rab tu byung nas zla ba'i gdong can gyi lha mos shin tu mngar ba'i 'o thug phul lo/_/yongs su longs spyad nas srod kyi thun la byang chub kyi shing drung du sa bsnyams nas skyil krung gis ma pham pa bzhugs so/_/
[\[268a.3\]]shar gyi 'jig rten gyi khams kyi phyogs su gzigs shing bzhugs so/_/rim pa bzhin du dus la thams cad mkhyen pa'i ye shes so sor rtogs so/_/'di skad gsungs pa/_'khor ba'i skye bo ma lus pa/_/dug med pa ni btsal ba'i phyir/_/dug med khyim ni byed pa ni/_/yang 
[\[268a.4\]]yang skye ba sdug bsngal ba/_/khyim ni byed pa mthong bar 'gyur/_/khyim ni gzhan ni byed pa med/_/sdug bsngal thams cad gzhig pa dang /_/dug ldan khyim ni gzhig pa'o/_/sems kyi dug ni spong ba dang /_/sred pa zad nas grol bar 'gyur/_/ched du brjod pa gsungs pa'o/_/
[\[268a.5\]]byang chub kyi shing gi drung du zhag bzhi bcu rtsa dgu bzhugs nas tshangs pas gsol ba 'debs pa'i phyir/_chos kyi 'khor lo bskor ba'i ched du drang srong lhung ba'i gnas su gshegs pa dang /_de nas der gshegs pa na/_zhabs ni bteg dang bzhag pa na/_/me tog pad ma skyes par 
[\[268a.6\]]gyur/_/'dab mnyam khru ni sum cu pa/_/'dab chung khru ni nyi shu lnga/_/ge sar khru ni nyi shu pa/_/lte ba khru ni bcu drug pa/_/ge sar rnams ni khyab par gnas/_/pad ma mdzod spu thams cad du'o/_/stobs bcu pa'i 'od kyis nyin mor byed pa'i 'od zil gyis mnan no/_/
[\[268a.7\]]nyin mo dang mtshan mo mi phyed par gyur to/_/de la srod dang tho rangs bya rnams skad sgrogs so/_/me tog kha zum pa dang bye bas mtshan mo dang nyin mor shes par byed do/_/gang dang gang du chos ston par byed pa de dang de ru chos kyi sgra sgrogs so/_/de'i phyir gsungs pa/_'od dang 
[\[268b\]]
[\[268b.1\]]'od zer tshad rnams ni/_/dbyangs dang dbyangs kyi tshad tsam mo/_/gzi brjid gzi yi tshad rnams ni/_/bsod nams bsod nams kyi ni tshad/_/shes rab shes rab kyi ni tshad/_/grags pa grags pa yi ni tshad/_/kha dog kha dog gi ni tshad/_/chos ni chos rnams kyi 
[\[268b.2\]]ni tshad/_/de nas stong phrag brgyad cu rtsa bzhi'i bram ze dang /_bye ba phrag [{]bcwa [,]bco [}]brgyad kyi tshangs pa rnams kyis bdud rtsi'i btung ba 'thungs nas/_ji ltar bcom ldan 'das bsod nams kyi mthu yis rnam pa brgya phrag du ma'i 'od zer 'phro zhing /_rnam pa brgya phrag du ma'i mtshan rdzogs pa 
[\[268b.3\]]mtshan sum cu rtsa gnyis mchog dang ldan pa dpe byad bzang po brgyad cu dang ldan pa brgya phrag du ma'i sku mdog rnam pa du ma'i ya mtshan dang ldan par gyur pa brgya phrag du ma'i 'od zer de'i sku las 'thon par gyur to/_/de ni kha dog sngon po dang kha dog ser po dang /_kha dog dmar po dang /_kha 
[\[268b.4\]]dog dkar po dang /_btsod kyi mdog lta bu'i 'od zer dang ldan pa'i sku mdog can no/_/de'i sku lus la byung ba ni shing tA la'i tshad tsam gyi 'od zer 'phro'o/_/dus dang dus ma yin pa dang /_zung dang zung ma yin pa dang /_phung po dang phung po ma yin pa ni/_bcom ldan 'das kyi sku lus 
[\[268b.5\]]la lan gsum bskor ba byas nas rgyang ring du 'gro ba dang thung du 'gro ba'o/_/bcom ldan 'das de'i sku lus ni mtho tshad du khru brgyad cu rtsa brgyad par 'gyur ro/_/zhabs kyi 'og nas pus mo'i bar du khru nyi shu rtsa gnyis so/_/pus mo nas lte ba'i bar du khru nyi shu rtsa gnyis so/_/lte ba nas 
[\[268b.6\]]sgrog rus kyi bar du khru nyi shu rtsa gnyis so/_/sgrog rus nas spyi gtsug gi bar du khru nyi shu rtsa gnyis so/_/dpung pa gnyis kyi bar du khru nyi shu rtsa lnga'i tshad do/_/sgrog rus re re'i dkyus ni khru lnga lnga'o/_/snyan gnyis kyi rtse mo nas rtsa ba'i bar la khru bdun bdun no/_/spyan re re'i mchu ru khru 
[\[268b.7\]]lnga lnga'o/_/smin ma gnyis kyi dkyus su khru lnga lnga'o/_/smin ma gnyis kyi dbus kyi bar zheng la khru lnga'o/_/shangs la khru bdun no/_/ya mchu ma mchu gnyis kyi mchu ru khru bcu bcu'o/_/ljags kyi zlums su khru lnga'o/_/gtsug tor la khru lnga'o/_/gser gyi me long dang 'dra ba'i 
[\[269a\]]
[\[269a.1\]]zhal gyi dkyil 'khor la khru nyi shu rtsa lnga'o/_/mgul pa la khru lnga'o/_/phyag gnyis kyi ring du khru bzhi bcu rtsa bzhi pa rtsa bzhi pa yin no/_/de ni 'di bzhin du dpe med pa'i sangs rgyas kyi dpal mtha' yas pa'i sangs rgyas kyi rol pa'o/_/stong phrag bcu'i 'jig rten 
[\[269a.2\]]gyi khor yug thams cad kyi lha rnams dang /_de'i rjes su mi rnams kyi nang du gnas nas chos kyi 'khor lo bskor ro/_/chos ston pa'i gnas dang bye ba 'bum phrag gcig gi lha dang /_mi'i 'ching ba grol ba dang /_chos kyi dang po thob pa dang /_chos kyi dang po ma thob pa rnams mtho 
[\[269a.3\]]ris su skye bar 'gyur ro/_/de ltar mchog dang ldan pa'i byams pa su zhig gis mi mthong /_nga ni ma bsad pa dang /_pha bsad pa dang /_dge slong ma sun phyung ba dang /_dge 'dun gyi dbyen byas pa dang /_mtshams med pa lnga'i las byas pa dang /_mchod rten bshig pa dang /_
[\[269a.4\]]byang chub kyi shing bcad pa dang /_byang chub sems dpa' bsad pa dang /_dge 'dun gyi kha zas brlag par byas pa dang /_shin tu ser sna che ba dang /_log par lta bar nges pa dang /_'phags pa'i gang zag la skur pa 'debs pa dang /_gcer bu pa'i rigs te de rnams kyis mi mthong ngo /_/
[\[269a.5\]]tshigs bcad stong phrag gcig gis so sor brgyan pa 'di thams cad sgrol gyi skyes rabs chen po nyi ma gcig la skye bo rnams kyis bshad pa dang mnyan pa dang /_mar me stong phrag gcig gam/_stong phrag gcig gi me tog phal pa'am/_stong phrag gcig gi ud pa la sngon po'i me 
[\[269a.6\]]tog gam/_mchod rten byed pa'am/_sangs rgyas kyi sku gzugs byed pa'am/_de la mchod pa byed pas ni byams pa sangs rgyas pa'i dus su/_de'i drung du dang po'i chos thob cing skye bar 'gyur ro/_/sems can lhag ma rnams kyis sbyin pa byin pa dang /_tshul khrims bsrungs 
[\[269a.7\]]pa dang /_gtsug lag khang sbyangs pa dang /_byang chub kyi shing bskrun pa dang /_mchod rten byas pa dang /_mchod rten dang byang chub kyi shing la rim gro byas pa dang /_skyed mos tshal bskrun pa dang /_zam pa btsugs pa dang /_lam bcos pa dang /_'gron khang byas pa dang /_
[\[269b\]]
[\[269b.1\]]khron pa byas pa dang /_bstan pa'i bya ba byas pa dang /_chos kyi gnas la byi dor byas pa dang /_dri dang phreng ba la sogs pas mchod par byed pa dang /_gus par byas nas chos mnyan pa dang /_kha zas tsam gyi sbyin pa dge 'dun la gtong ba dang /_pha dang ma la bsnyen bkur 
[\[269b.2\]]byed pa dang /_rigs kyi gtso bo la bsnyen bkur byed pa dang /_gso sbyong la gnas pa la kha zas ster ba dang /_blo bur ba'i btsun pa la sbyin pa ster ba dang /_bsod snyoms pa la ster ba dang /_stan 'bul ba'i skye bos yang dag par rdzogs pa'i sangs rgyas byams pa mthong bar 'gyur ro/_/
[\[269b.3\]]tha na me tog snyim pa gang tsam mam/_mar me gcig tsam 'bul ba'am/_gzhan bsod nams byed pa rnams la rjes su yi rang ba dang /_lha 'am mi rnams kyi dge ba 'di rnams byed pa ni de'i dus su byon pa'i yang dag par rdzogs pa'i sangs rgyas byams pa mthong bar 'gyur ro/_/
[\[269b.4\]]de la yang dag par rdzogs pa'i sangs rgyas byams pa mthong bar 'dod pa rnams kyis sbyin pa gtong ba dang /_tshul khrims bsrung ba dang /_gso sbyong gi las byed pa dang /_sgom par byed pa dang /_dge ba'i las kyi bag yod par gyur na gdon mi za bar mthong ngo /_/gang zhig 
[\[269b.5\]]tshangs par spyad pa spyod/_/thub pa'i gsung rab thos pa dang /_/de rnams 'khor ba las grol zhing /_/bla med mchog gyur 'chi ba med/_/tshangs par spyad pa spyod byed cing /_/mchod 'os rnams la ster ba dang /_/gso sbyong rnams la gnas pa dang /_/legs par byams 
[\[269b.6\]]pa bsgom par gyis/_/bag yod par ni 'gyur ba dang /_/rtag tu bsod nams bya ba byed/_/dge ba 'di rnams byas pa yis/_/sdug bsngal mthar ni byed pa'o/_/bcom ldan 'das kyis de skad ces bka' stsal nas/_dge slong de dag bcom ldan 'das kyis gsungs 
[\[269b.7\]]pa la mngon par bstod do//_//byams pa'i mdo rdzogs [{]s+ho[,]so[}]//_//paN+Di ta chen po A ran+da shrI'i zhal snga nas/_mang du thos pa'i lo tsA ba shAkya'i dge slong nyi ma rgyal mtshan dpal bzang pos/_skad gnyis smra ba rnams kyi gdan sa gtsug lag khang chen po dpal thar pa gling du 
[\[270a\]]
[\[270a.1\]]bsgyur cing zhus te gtan la phab pa'o//_//sa'i steng du nyi ma dang zla ba ltar gyur cig/[ {D36}]@##/_/rgya gar skad du/_mai tri b+hA ba na sU tra/_bod skad du/_byams pa bsgom pa'i mdo/_'phags pa dkon 
[\[270a.2\]]mchog gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs so/_/de nas bcom ldan 'das kyis dge slong rnams bos nas/_dge slong 
[\[270a.3\]]dag btsun pa bcom ldan 'das kyi spyan sngar so sor 'ongs pa la bcom ldan 'das kyis kyang 'di skad ces bka' stsal to/_/sems rnam par grol bar bya ba'i phyir byams pa bsgom par bya'o/_/bsam pa brtan par bya ba'i phyir ro/_/mang du byed pa dang /_zhi bar byed pa dang /_
[\[270a.4\]]gzhir byed pa dang /_rjes su gnas par byed pa dang /_'dris par bya ba dang /_shin tu brtson par bya'o/_/phan yon bcu gcig po so sor bshad par bya'o/_/bcu gcig gang zhe na/_bde bar nyal ba dang /_bde bar sad pa dang /_sdig pa'i rmi lam mi mthong 
[\[270a.5\]]ba dang /_de la mi rnams dga' ba dang /_mi ma yin rnams dga' ba dang /_lha rnams kyis bsrung ba dang /_me dang dug dang /_mtshon rnams kyis gnod par mi 'gyur ro/_/dus rtag tu sems shin tu dga' bar gnas pa dang /_bzhin gyi mdangs rab tu gsal 
[\[270a.6\]]ba dang /_sems gsal bar 'chi ba dang /_ches cher bag yod par byas pas tshangs pa'i 'jig rten du skye ba'o/_/dge slong dag byams pa'i sems dang mi 'bral bar rig par bya'o/_/bsam pas brtan par bya'o/_/bsgom par bya ba dang /_mang du byed pa dang /_
[\[270a.7\]]zhi bar byed pa dang /_gzhir byed pa dang /_rjes su gnas par byed pa dang /_'dris par bya ba dang /_shin tu brtson par bya'o/_/bcu gcig po rnams kyi phan yon rnams so sor bshad zin to/_/dge slong dag gzhan yang byams pa'i phan yon rnams bshad 
[\[270b\]]
[\[270b.1\]]par bya'o/_/kha zas du ma thob pa dang /_/rang gi yul du nye bar gnas/_/mang po rnams ni 'tsho ba ni/_/gang gis byams pa ma spangs na'o/_/grong rdal gang gang 'gro ba dang /_/grong khyer rgyal po'i pho brang dang /_/thams cad du ni mchod par 'gyur/_/gang gis byams 
[\[270b.2\]]pa ma spangs na'o/_/de la chom rkun mi 'byung zhing /_/de la rgyal po gnod mi byed/_/sems can thams cad bshes su 'gyur/_/gang gis byams pa ma spangs na'o/_/khro med rang yul bde bar gnas/_/skye ba'i 'dun sar smod med dga'/_/mchog gi gnyen dang ldan 
[\[270b.3\]]par 'gyur/_/gang gis byams pa ma spangs na'o/_/mchod na mchod pa thob par 'gyur/_/'dud na so sor 'dud par byed/_/snyan dang grags pa thob par 'gyur/_/gang gis byams pa ma spangs na'o/_/bkur sti byas na bkur sti thob/_/gus par byas na gus pa thob/_/kha 
[\[270b.4\]]dog gzi brjid ldan par 'gyur/_/gang gis byams pa ma spangs na'o/_/me ltar rab tu 'bar ba yi/_/lha yi lus dang 'dra bar 'gyur/_/dpal dang bral bar mi 'gyur ro/_/gang gis byams pa ma spangs na'o/_/phyugs rnams mang po thob pa dang /_/zhing la 'bru mang skye ba dang /_/
[\[270b.5\]]bu dang bu mo mang bar 'gyur/_/gang gis byams pa ma spangs na'o/_/ri las thur du lhung ba dang /_/shing las 'og tu lhung ba na/_/ltung bar mi 'gyur gnas sa thob/_/gang gis byams pa ma spangs na'o/_/ba Ta'i shing steng 'dzegs gyur na/_/rlung gis bskyod par mi nus bzhin/_/
[\[270b.6\]]dgra bos cung zad bya mi nus/_/gang gis byams pa ma spangs na'o/_/bcom ldan 'das kyis de skad ces bka' stsal pa dang /_dge slong de dag bcom ldan 'das kyis gsungs pa la mngon par bstod do//_//byams pa bsgom pa'i mdo rdzogs [{]s+ho[,]so[}]//_//paN+Di ta chen po A nan+da shrI'i zhal 
[\[270b.7\]]snga nas/_mang du thos pa'i lo tsA ba shAkya'i dge slong nyi ma rgyal mtshan dpal bzang pos/_skad gnyis smra ba rnams kyi gdan sa/_gtsug lag khang chen po dpal thar pa gling du bsgyur cing zhus te gtan la phab pa'o//_//sa'i steng du nyi ma dang zla ba ltar gyur cig/_//
[\[271a\]]
[\[271a.1\]{D37}]@#/_/rgya gar skad du/_pany+tsa shik+Sh+yA nu sa~M sa sU tra/_bod skad du/_bslab pa lnga'i phan yon gyi mdo/_'phags pa dkon mchog gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das garga ra dang /_chu srin byis 
[\[271a.2\]]pa gsod kyi ri dang /_sman gyi nags [{]ri dgas [,]ri dwags [}]rgyu ba'i gnas na bzhugs so/_/de nas bcom ldan 'das snga dro'i dus su chos gos gyon lhung bzed thogs te/_pha na ku la'i khyim bdag gang na yod pa'i gnas der gshegs shing nye bar gshegs te/_gdan bshams pa la bzhugs 
[\[271a.3\]]so/_/de nas yang pha na ku la'i khyim bdag dang /_ma na ku la'i khyim bdag mos/_bcom ldan 'das ga la ba der song zhing nye bar song nas/_bcom ldan 'das la phyag byas te/_phyogs gcig tu 'khod do/_/phyogs gcig tu 'khod nas/_pha na ku la'i khyim 
[\[271a.4\]]bdag des bcom ldan 'das la 'di skad ces gsol to/_/gang gi tshe btsun pa bcom ldan 'das/_ma na ku la'i khyim bdag mo bdag khye'u'i dus su bu mo gzhon nu ma blangs te/_ma na ku la'i khyim bdag mo las log par g.yem pa'i sems ma skyes so/_/lus kyi skyon gang 
[\[271a.5\]]yang ma byung ba las btsun pa bcom ldan 'das mthong ba'i chos 'di la phan tshun du mthong ngo /_/skye ba gzhan du phan tshun du mthong bar bdag 'dod do/_/ma na ku la'i khyim bdag mos bcom ldan 'das la 'di skad ces gsol to/_/gang gi tshe btsun pa bcom ldan 'das pha na ku 
[\[271a.6\]]la'i khyim bdag gzhon nu'i dus su bdag gzhon nu ma blangs so/_/pha na ku la'i khyim bdag las/_'dod pas log par g.yem pa'i sems ma skyes so/_/lus kyi skyon ma byung ba gang las btsun pa bcom ldan 'das mthong ba'i chos 'di la phan tshun du mthong ngo /_/skye ba gzhan du 
[\[271a.7\]]phan tshun du mthong bar bdag 'dod do/_/de nas bcom ldan 'das kyis bka' stsal pa/_khyim bdag dang khyim bdag mo gnyis po la 'dod pa yod par gyur pas mthong ba'i chos 'di la phan tshun du mthong bar gyur to/_/skye ba gzhan du mthong bar 'gyur ro/_/gnyis po dag dad pa 
[\[271b\]]
[\[271b.1\]]mnyam pa dang /_tshul khrims mnyam pa dang /_gtong ba mnyam pa dang /_shes rab mnyam pa rnams kyis mthong ba'i chos 'di la phan tshun du mthong bar gyur to/_/skye ba gzhan du mthong bar 'gyur ro/_/yang tshigs su bcad pa 'di bka' stsal te/_gnyis ka dad dang chos 
[\[271b.2\]]tshig dang /_/mnyam dang chos kyis 'tsho ba dang /_/phan tshun du ni dga' ba'i tshig_/de ltar skyes pa bud med gcig_/nor mang dang ni ldan pa dang /_/gnas ni bzang por skye bar 'gyur/_/dgra ni de la dga' ba dang /_/gnyis ka mnyam pa'i tshul khrims kyis/_/'di 
[\[271b.3\]]ltar chos ni spyod pa dang /_/gnyis ka tshul khrims ldan pa dang /_/'dod cing 'dod la yi rang bas/_/lha yi gnas su dga' bar 'gyur/_/de'i phyir bslab pa rnam pa lnga po bsrung bar bya'o/_/'di lta ste/_srog gcod pa spong ba dang /_ma byin par len pa spong ba dang /_'dod 
[\[271b.4\]]pas log par g.yem pa spong ba dang /[ {]brdzun [,]rdzun [}]du smra ba spong ba dang /_myos par 'gyur ba'i chang gi btung ba spong ba'o/_/bslab pa lnga po 'di ni bsrung bar bya'o/_/de nas yang dge slong rnams kyis tshul khrims lnga'i phan yon zhus pa/_gzhan yang btsun pa bcom ldan 'das srog 
[\[271b.5\]]gcod pa spangs pa'i rnam par smin pa ji ltar shes par bgyi/_ma byin par len pa spangs pa'i rnam par smin pa ji ltar shes par bgyi/_'dod pas log par g.yem pa spangs pa'i rnam par smin pa ji ltar shes par bgyi/[ {]brdzun [,]rdzun [}]du smra ba spangs pa'i rnam par smin pa ji ltar shes par 
[\[271b.6\]]bgyi/_myos par 'gyur ba'i chang gi btung ba spangs pa'i rnam par smin pa ji ltar shes par bgyi/_de nas bcom ldan 'das kyis de rnams kyis dris pa de bstan cing rtogs par bya ba'i phyir bka' stsal pa/_dge slong dag srog gcod pa ni sbrul dug can dang 'dra bar blta bar bya'o/_/sdig 
[\[271b.7\]]pa du ma dang ldan pa dang /[ {]yi dgas [,]yi dwags [}]kyi skye gnas su skye ba dang /_dud 'gro'i skye gnas su skye ba dang /_dmyal ba'i skye gnas su skye bar 'gyur te/_de'i lus zhig nas shi ba'i pha rol du dmyal ba yang sos su skye'o/_/de ni dmyal ba yang sos dmyal ba'i srung mas yang 
[\[272a\]]
[\[272a.1\]]dag par sreg pa dang mtshon sna tshogs pa bzung nas dum bur gcod cing lus la bug pa 'bugs par byed do/_/rnam pa lnga yis bcing ngo zhes pas las byed cing byed la/_dmyal ba'i sems can de yang dang yang du shi nas yang dang yang du 'tsho bas na yang sos su skye'o/_/
[\[272a.2\]]de rnams de la yang sos kyi sdug bsngal drag po rtsub pa tsha ba 'joms shing 'joms la gang zhig la thams cad lci zhing srog bcad pa'i rnam par smin pa de'o/_/de mir skyes kyang tshe thung bar 'gyur ro/_/dbang po yongs su ma tshang bar 'gyur ro/_/gzugs ngan pa dang /_shes rab 
[\[272a.3\]]'chal pa dang /_rtag tu skrag pa dang /_rtag tu khro ba dang /_nad dang bcas pa dang /_mya ngan dang bcas pa dang /_dga' ba dang 'bral ba dang /_thams cad dang 'bral ba dang /_rtag tu yun ring du 'bral bar 'gyur ro/_/de'i phyir bcom ldan 'das kyis bka' stsal pa/_
[\[272a.4\]]skye ba lnga brgyar [{]yi dgas [,]yi dwags [}]dang /_/nya sbrul [{]ri dgas [,]ri dwags [}]'ug pa dang /_/ma he khyi dang wa rnams ni/_/srog bcad pa yi nyes pa'o/_/'di ni srog bcad pa'i rnam par smin pa'o/_/srog gcod pa ni spangs pa yis/_/skyes pa'am ni bud med lus/_/thob par 'gyur te phan 
[\[272a.5\]]yon ni/_/yon tan nyi shu mi dman par/_/yan lag nying lag phun sum tshogs/_/lus ni shed dang ldan pa dang /_/rigs bzang por ni myur du skye/_/yan lag gtsang zhing 'jam pa dang /_/tshe ring ba dang bde ba dang /_/dpa' zhing stobs dang ldan pa dang /_/tshig 
[\[272a.6\]]ni mchog tu bzang ba dang /_/lha dang bcas pa dga' ba dang /_/'jig rten pa yis ngan mi byed/_/'phags pas tshig ngan mi brjod dang /_/byad stems ngan pas mi 'chi zhing /_/mtha' yas pa yi 'khor dang ldan/_/kha dog gzugs dang yang dag ldan/_/nad dang mya ngan 
[\[272a.7\]]nyung ba dang /_/khyim gyi gnas ni mi spong dang /_/gzhan gyis mi dgar mi 'gyur ro/_/srog gcod pa ni spangs pa yis/_/skyes pa'am ni bud med kyis/_/phan yon 'di ni myong bar 'gyur/_/lha rnams dang ni mi rnams su'o/_/de lus zhig cing shi nas bde 'gro 
[\[272b\]]
[\[272b.1\]]mtho ris lha'i 'jig rten du nye bar skye'o/_/ma byin par len pa ni ma byin par pha rol gyi rdzas rnam par shes pa dang bcas pa dang /_rnam par shes pa med pa gang rung khang pa phug nas rku ba la sogs pa'o/_/pha rol bslus nas len pa dang /_rang 'tsho ba'i phyir de rna mas 
[\[272b.2\]]de lta bu'i rim pas ma byin par len pa de de'i lus zhig nas shi ba'i pha rol du ngu 'bod du skye bar 'gyur ro/_/ngu 'bod ces pa'i ming ni ngu 'bod gnyis te/_'bar ba'i ngu 'bod dang /_du ba'i ngu 'bod do/_/'bar ba'i ngu 'bod ni tshe bskal pa gcig tu gnas so/_/bar bar du me 'bar 
[\[272b.3\]]bas yongs su gang ba'o/_/du ba'i ngu 'bod ni du ba 'tshub cing de gnyis la me 'bar bas ngu 'bod du sems can dmyal ba rnams 'tshed do/_/bu ga dgu nas me 'byung zhing lus sreg go/_/'di ni du ba'i ngu 'bod do/_/du ba'i ngu 'bod ni sems can dmyal ba rnams su 'tshed do/_/bu ga 
[\[272b.4\]]dgu nas du ba 'tshub cing 'byung ngo /_/ji ltar zan 'tshed pa ltar lus 'tshed do/_/sems can gnyis ka mya ngan gyi sgra chen po sgrogs so/_/de dag ni der sdug bsngal drag cing rtsub pa dang tsha ba myong bar 'gyur ro/_/ma byin par len pa ni dge slong dag sbrul dug can dang 'dra bar blta bar 
[\[272b.5\]]bya'o/_/dmyal bar 'jug pa dang /[ {]yi dgas [,]yi dwags [}]kyi yul du 'jug pa dang /_dud 'gro'i skye gnas su skye bar 'gyur ro/_/gang zhig ma byin par len pa'i rnam par smin pa ni shin tu chen po'o/_/mir skyes kyang longs spyod rnams nyams par 'gyur ba dang /_ma byin par 
[\[272b.6\]]blangs pa'i sems can gyi lag tu dngos po cung zad kyang 'chags par mi 'gyur ro/_/bza' ba dang /_btung ba dang /_gos dang /_stan la sogs pa rnyed dka' bar 'gyur ba dang /_rgyun mi 'chad par zug rngu can dang /_gzhan sdang ba dang /_'tshe bar 'gyur ro/_/gang dang gang rnyed pa 
[\[272b.7\]]de dang de ni nyams par 'gyur ro/_/gzhan gyis longs spyod par 'gyur ro/_/gang 'dod pa'i longs spyod ni rnyed dka' bar 'gyur ro/_/dngos po yod pa rnams 'phel bar mi 'gyur ro/_/bde ba dang 'bral bar 'gyur ro/_/de'i phyir bcom ldan 'das kyis gsungs pa/_'dir ni dbul dang 
[\[273a\]]
[\[273a.1\]]bkren pa dang /_/gzugs ngan nye bar 'tshe ba dang /_/rigs ngan du ni skye ba ni/_/ma byin len pa'i nyes pa'o/_/ma byin par len pa'i rnam par smin pa'o/_/ma byin len pa spangs pa yis/_/skyes pa 'am ni bud med ni/_/thob par 'gyur te phan yon ni/_/
[\[273a.2\]]yon tan nyi shu mi dman par/_/rtag tu 'bru ni mang ba dang /_/mtha' yas longs spyod phun sum tshogs/_/sngar med pa ni rab tu 'phel/_/'dod pa rnams ni brtan pa dang /_/gzugs sgra ro dang dri dang ni/_/reg bya rnams ni yid du 'ong /_/don du gnyer ba thams cad la/_/
[\[273a.3\]]bsam pa thams cad myur du 'grub/_/de la rgyal po chom rkun dang /_/mi mdza' ba yis mi 'phrogs dang /_/mi 'am yang na chu dang ni/_/de rnams kyis ni 'tshe mi 'gyur/_/'di 'dra ba yi longs spyod ldan/_/gang zhig ster dang za ba la/_/med ces pa ni 'byung mi 'gyur/_/
[\[273a.4\]]rtag tu bde bar gnas pa dang /_/ma byin len pa spangs pa yis/_/skyes pa 'am ni bud med la/_/thob par 'gyur te phan yon no/_/lha rnams dang ni mi rnams su'o/_/de lus zhig cing shi nas bde 'gro mtho ris dang lha'i 'jig rten du nye bar skye'o/_/'dod pa rnams la log par 
[\[273a.5\]]g.yem pas ni 'tsho ba'i 'jig rten 'dir 'dod par byed pa ni/_de'i lus zhig nas shi ba'i pha rol du ngu 'bod chen por skye zhing ltung bar 'gyur ro/_/de nas phyi ru chu bo rab med kyi ngogs gnyis su/_shal ma li'i nags dpag tshad brgyad cu gyen du mnyam zhing mtho ba/_tsher ma sor 
[\[273a.6\]]bcu drug pa yal ga rnams thur la 'phyang ba/_lus po rgyang grags bcu gnyis dang ldan zhing lus la me gyen du 'bar ba/_dpag tshad drug cur gyen du 'gro zhing de la rtag tu sna tshogs pa'i mtshon gyis phan tshun du gsod cing /_de ni shal ma li'i shing gi nags la shon no/_/
[\[273a.7\]]lo stong phrag mang por shing gi tsher ma la 'dzeg go/_/gzhan yang dmyal ba'i srung ma rnams kyis mtshon blangs nas brgyab pas ngu zhing mgo thur la bstan nas lhung ngo /_/lhung ba'i dus su lcags bsregs kyi sa gzhir gsal shing btsugs pa rnams la lhung ngo /_/de rnams bshang 
[\[273b\]]
[\[273b.1\]]lam nas 'thon pas/_de rnams kyis sdug bsngal myong bar 'gyur ro/_/rgyun du ngu zhing dpag tshad drug cu pa'i lcags kyi bum par bskal pa gcig tu sdod do/_/me mdag gis yongs su gang bar dmyal ba'i srung ma rnams kyi khar ldugs so/_/de'i phyir bcom ldan 'das kyis bka' stsal 
[\[273b.2\]]pa/_ri nag brtsegs pa mnyam zhing mtho/_/shing ni tsher mar bcas pa dang /_/lcags kyi tsher ma rnon po yis/_/'jig rten mi la bde ba med/_/shing gi rtse mor gnas pa yi/_/dus kyi chung mas ci zhig bya/_/de'i phyir bcom ldan 'das kyis bka' stsal pa/_dge slong dag 
[\[273b.3\]]'dod pa rnams la log par g.yem pa ni/_sbrul dug can dang 'dra bar blta bar bya'o/_/dmyal bar 'jug pa dang /[ {]yi dgas [,]yi dwags [}]kyi yul du 'jug pa dang /_dud 'gro'i skye gnas su skye bar 'gyur ro/_/gang zhig 'dod pa rnams la log par g.yem pa'i rnam par smin pa ni shin tu chen 
[\[273b.4\]]po'o/_/de mir skyes kyang sdug bsngal chen po myong bar 'gyur ro/_/de'i phyir bcom ldan 'das kyis bka' stsal pa/_skye ba lnga brgyar bud med 'gyur/_/de bzhin du ni ma ning 'gyur/_/skyug bro'i mdze can yang yang 'gyur/_/log par g.yem pa'i nyes pa'o/_/skye ba du mar nye bar 
[\[273b.5\]]'tshe ba dang /_dgra mang bar 'gyur ba dang /_mi mdza' ba dang rtag tu lhan cig tu gnas par 'gyur ba dang /_nyal ba dang ldang ba'i tshe sdug bsngal dang bcas pa dang /_dus rtag tu khro ba dang /_mis gnod par byed pa dang /_rtag tu lus sgur bar 'gyur ba dang /_'on pa dang /_skye ba 
[\[273b.6\]]nas skye bar dmus long la sogs par skye bar 'gyur/_rnam par 'gyur bar nges pa dang /_rtag tu sems mi dga' bar 'gyur ba dang /_phan tshun du 'thab pa la dga' ba dang /_dga' ba'i sems dang 'bral bar 'gyur ro/_/de lus zhig nas shi ba'i pha rol du ngu 'bod chen po'i dmyal 
[\[273b.7\]]bar ltung zhing skye bar 'gyur ro/_/der yang de la sdug bsngal drag pa dang /_rtsub pa dang /_tsha ba nyams su myong bar 'gyur/_'dod pas log par g.yem pa'i rnam par smin pa'o/_/log par g.yem pa spangs pa yi/_/skyes pa'am ni bud med kyis/_/thob par 'gyur te phan 
[\[274a\]]
[\[274a.1\]]yon ni/_/yon tan nyi shu mi dman par/_/de la dgra ni med pa dang /_/'jig rten thams cad dga' ba dang /_/bza' dang btung ba rnyed par sla/_/gos dang stan dang gnas rnams dang /_/bde bar nyal dang bde bar 'dug_/de ni bde bar ldang ba dang /_/ngan song 'jigs 
[\[274a.2\]]las rnam par grol/_/mya ngan med dang 'jigs pa'ang med/_/nad rnams thams cad de la med/_/ma ning bud med du mi skye/_/cung zad gang ni don gnyer 'dod/_/de yi 'dod pa grub par 'gyur/_/phan tshun du ni mdza' ba mang /_/gzhan ni mi dga' de la med/_/dbang po kun ni tshang ba 
[\[274a.3\]]dang /_/dge ba'i mtshan nyid yang dag ldan/_/mi bzod chung dang dogs pa med/_/skyes pa bud med dogs med do/_/log par g.yem pa spangs pa yi/_/skyes pa 'am ni bud med kyis/_/phan yon 'di ni myong bar 'gyur/_/lha 'am yang na mi rnams kyis/_/de'i lus zhig nas shi 
[\[274a.4\]]ba'i pha rol du mtho ris dang lha'i 'jig rten du bde 'gror skye bar 'gyur ro/_/gang zhig skyes pa 'dod pa yis/_/skye ba yang dang yang du ni/_/bud med gzhan la 'gro mi bya/_/sems kyi dri ma bkru ba'o/_/bud med gang zhig gi gyos sgyug la nye bar mi bsnyen pa dang /_rang gi khyo la nye bar mi 
[\[274a.5\]]bsnyen pa dang /_rang gi khyo la mi brtsi ba dang /_rang gi khyo'i phu bo la mi 'dud pa dang /_rang gi khyo'i sring mo rnams la gnod par byed pa dang /_gzhan yang lag pa dang /_rkang pa dang /_rgyab la las su bya ba mi byed pa dang /_bza' ba dang btung ba gang 'dod pa mi ster ba dang /_de rnams 
[\[274a.6\]]la ngo tsha dang khrel du mi byed pa dang /_rang gi khyo bo la klog par byed pa dang /_skur pa btab na dmyal bar skye bar 'gyur ro/_/lcags bsregs kyi sa gzhi'i steng du nyal ba dang /_'bar ba'i lcags kyu kha ru bcug nas mchil pa'i nya la bya ba bzhin du/_lce'i rtse mo phyi rol du phyung ste/_thag pas 
[\[274a.7\]]bcings nas phyi rol du 'don to/_/de ltar phyi rol du bton pa la/_lce'i rtse mo la mtshon chas brgyab nas brgyab pa'i gnas su mchu rang la skyes pa'i srin bu chen pos za'o/_/de ltar zos pas cung zad kyang smra bar mi nus so/_/de ltar de ni de la lo stong phrag du mar 'tshed par 'gyur ro/_/btsos 
[\[274b\]]
[\[274b.1\]]nas yang dmyal ba chen por lhung bar 'gyur ro/_/de'i phyir bcom ldan 'das kyis bka' stsal pa/_gang zhig bud med skyes pa 'dod/_/skye ba skye bar yang dang yang /_/lha dang lha mo ji bzhin du/_/rang gi khyo ni spang mi bya/_/[{]brdzun [,]rdzun [}]du smras pas slar yang thig nag tu skye bar 'gyur ro/_/der 
[\[274b.2\]]yang dmyal ba'i srung ma rnams kyis sgra chen po'i tshig sgrogs shing /_mtshon cha 'bar ba sna tshogs pa blangs nas lcags bsregs kyi sa gzhi la dmyal ba'i sems can gcig gis gcig 'drud pa dang /_'bar ba'i thig nag pos 'debs pa dang /_'bar ba'i mtshon cha bzung nas yang dag par bsgyur ba 
[\[274b.3\]]dang /_zhib mas 'tshag pa bzhin du ste'u dang dgra stas 'jog pa dang /_de rnams kyis sgra chen po sgrogs te ngu zhing gnas so/_/rang gi khrag 'thung zhing nang du der gnas pa de thig nag ste [{]brdzun [,]rdzun [}]du smras pas skye'o/_/der sdug bsngal drag pa dang /_rtsub pa dang /_tsha ba'i tshor ba myong bar 'gyur ro/_/
[\[274b.4\]]dge slong dag [{]brdzun [,]rdzun [}]du smra ba ni sbrul dug can dang 'dra bar yid la bya'o/_/des sdug bsngal mang po byed do/_/dmyal bar 'jug pa dang /[ {]yi dgas [,]yi dwags [}]kyi yul du 'jug pa dang /_dud 'gro'i skye gnas su skye bar 'gyur ro/_/gang zhig [{]brdzun [,]rdzun [}]du smra ba ni rnam par smin pa chen po'o/_/de mir skyes kyang snying rje med 
[\[274b.5\]]pa dang /_skad bya rog gi dang 'dra ba dang /_lce mi bde ba dang /_so la srin 'byung ba dang /_kha dri mi zhim pa dang /_so mi snyoms pa dang /_tshig rtsub pa dang /_gre ba 'dzer ba dang /_mchu mi bde ba dang /_phrag dog dang bcas pa dang /_rtag tu sred pa dang ldan pa dang /_de lus zhig nas shi ba'i pha rol 
[\[274b.6\]]du thig nag tu skye bar 'gyur ro/_/de'i phyir bcom ldan 'das kyis bka' stsal pa/_kha nas rnag gi dri ldang zhing /_/dpag tshad gcig tu dri ngan 'gro/_/chos ni shes par mi 'gyur ba/_/[{]brdzun [,]rdzun [}]du smras pa'i nyes pa'o/_/[{]brdzun [,]rdzun [}]du smras pa'i rnam par smin pa'o/_/[{]brdzun [,]rdzun [}]du smra ba spangs pa yis/_/skyes 
[\[274b.7\]]pa'am ni bud med ni/_/thob par 'gyur te phan yon ni/_/sum cu rtsa gsum mi nyung ba'i/_/mig dang rna ba sna dang ni/_/lce dang lus dang de bzhin yid/_/de la rnam par dag par 'gyur/_/pad ma'i ze 'bru ltar mtshungs so/_/mig dang so ni mnyam pa dang /_/lus ni mi ring mi thung la/_/ha cang 
[\[275a\]]
[\[275a.1\]]sbom dang phra ba min/_/'di ltar legs par bshad pa'i tshig_/ji ltar ud pa la yi dri/_/rtag tu kun da kha yi dri/_/g.yog rnams thams cad bsnyen bkur 'gyur/_/mchod par 'os pa'i tshig gis so/_/chos rnams kun la mkhas pa dang /_/don dang tshig 'bru rnam par 
[\[275a.2\]]mkhas/_/sems kyi rtog la zhum pa med/_/rtag tu khyad par 'phags pa'i tshig_/[{]brdzun [,]rdzun [}]du smra ba spangs pa yis/_/skyes pa 'am ni bud med kyis/_/phan yon 'di ni myong bar 'gyur/_/lha dang mi ru skyes pa na/_de'i lus zhig nas shi ba'i pha rol du bde 'gro lha'i 'jig rten dang mtho ris su skye'o/_/
[\[275a.3\]{]brdzun [,]rdzun [}]du smra ba zhes bya ba ni kha na ma tho ba dang bcas pa'o/_/'dod pa'i don rnams la rigs kyi bus mi bya ba nyid do/_/bden pa dang legs pa'i bcud rnams de lta bu ni blang bar bya'o/_/[{]brdzun [,]rdzun [}]du smra ba zhes bya ba don med par byed pa'o/_/'jig rten slu bar byed do/_/skye ba gzhan du mar mnar 
[\[275a.4\]]med pa'i dmyal bar skye bar 'gyur ro/_/de'i phyir 'tsho ba'i slad du [{]brdzun [,]rdzun [}]du smra bar mi bya'o/_/thams cad mkhyen pa sangs rgyas/_byang chub sems dpa' sgrib pa dang bcas pa'i dus na'ang phra ma ni/_yung ba'i kha dog ltar yun ring por mi gnas so/_/phub ma'i phung po'i steng du phur pa 
[\[275a.5\]]btsugs na yun ring du mi gnas pa bzhin no/_/rta'i rgyab tu shing thog ril bu bzhag na yun ring du mi gnas pa bzhin du/_smras pa'i tshig la ral gris ske 'breg pa'i tshe tshig gnyis mi smra ba bzhin no/_/bden pa yun ring por smras pas dge sbyong dang bram zes pha rol du sgrol bar byed do/_/
[\[275a.6\]]chang 'thungs pa ni tsha ba'i dmyal bar ltung zhing skye bar 'gyur ro/_/der lhung ba'i sems can ni lo stong phrag mang por 'tshed par 'gyur ro/_/de nas phyir phyung nas chu bo rab med kyi ngogs su skyur bar byed do/_/gang du'ang 'gro sa med par yang dang yang du skyal bar byed do/_/der dmyal ba'i srung ma 
[\[275a.7\]]rnams kyis mchil pas nya 'don pa ltar/_lcags bsregs kyi sa gzhi la rdebs par byed do/_/'di ltar sgrogs te/_kye skyes bu khyod ci 'dod/_jo bo skom mo/_/dmyal ba'i srung ma des lcags 'bar ba'i lcags kyus kha phye ste lcags bzhu ba'i khu ba ldugs par byed do/_/de la de yi 
[\[275b\]]
[\[275b.1\]]mchu sreg go/_/mgrin pa yang sreg go/_/brang sreg go/_/rgyu ma sreg go/_/snying yang sreg go/_/bshang lam na mar 'thon par byed do/_/de rnams kyis sdug bsngal myong bar byed cing /_ngu la 'gre bar byed do/_/de'i dus su yang 'chi bar ni mi 'gyur te/_ji srid kyi bar du sdig pa'i 
[\[275b.2\]]las kyi 'bras bu myong bar byed do/_/de srid du de rnams kyis rnam par smin pa'i tshor ba myong bar byed do/_/de'i phyir bcom ldan 'das kyis bka' stsal pa/_tsha zhing rtsub pa'i chu bo ni/_/rab med shin tu bgrod par dka'/_/lcags kyi pad ma'i 'dab ma rnams/_/'dab ma rno ba'i steng du 'gre/_/chu bo rab med 
[\[275b.3\]]gzhi med par/_/chos min ji ltar spyod par 'gyur/_/gang zhig chang 'thung ba de ni sdig pa chung ba ma yin no/_/de mir gyur kyang rtag tu brjed ngas pa dang /_lug ltar lkugs pa dang /_shes rab 'chal pa dang /_rig pa mi shes pa dang /_rtag tu gnyid du 'gro ba dang /_blo gros dman pa dang /_gti 
[\[275b.4\]]mug che ba dang /_'jigs pa dang /_skrag par 'gyur ba dang /_dogs par 'gyur ba dang /_phra ma can dang /_tshig mi brtan pa dang /_ser sna can dang /_phrag dog can dang /_nges par mi 'byung ba dang /_ngo tsha med pa dang /_khrel med pa dang /_shes rab chung ba dang /_dge ba'i chos rnams mi rig pa ste/_skye ba lnga 
[\[275b.5\]]brgyar gnod sbyin skye/_/skye ba lnga brgyar khyi dang ni/_/mtha' yas smyon par skye bar 'gyur/_/chang 'thungs pa yi nyes pa'o/_/myos par 'gyur ba'i chang gi btung ba'i rnam par smin pa'o/_/chang 'thung ba ni spangs pa yis/_/skyes pa 'am ni bud med ni/_/thob ste de yi phan yon ni/_/sum cu rtsa drug mi dman 
[\[275b.6\]]par/_/'das dang ma 'ongs pa yi dus/_/da ltar byung ba cung zad du/_/myur du shes par 'gyur ba dang /_/rtag tu dran pa gnas pa dang /_/de ni smyo bar mi 'gyur zhing /_/khyad par 'phags pa'i shes rab dang /_/mi rmongs pa dang bag yod dang /_/tshig ni shin tu gsal ba dang /_/ngo tsha shes shing tshig ni 
[\[275b.7\]]gsal/_/de ni log par smra mi 'gyur/_/phra ma dang ni tshig rtsub med/_/don med pa la mi stod cing /_/nyin dang mtshan du de bzhin du/_/byas pa shes shing byas pa tshor/_/'dod med gtong dang tshul khrims ldan/_/khro ba med cing tshig ni drang /_/'jigs pa med cing rnam par mkhas/_/ngo tsha khrel 
[\[276a\]]
[\[276a.1\]]yod phun sum tshogs/_/'jigs pa dang ni dogs pa med/_/yid gzhungs thos pa 'dzin pa dang /_/don yod skye bo mang nang mkhas/_/chang gi btung ba spangs pa yis/_/skyes pa 'am ni bud med kyis/_/phan yon 'di rnams myong bar 'gyur/_/lha rnams dang ni mi rnams su/_/
[\[276a.2\]]de'i lus zhig nas shi ba'i pha rol du bde 'gro mtho ris lha'i 'jig rten dang mtho ris su skye'o/_/tshul khrims 'di rnams bsrung bar bya'o/_/'di gang zag gang su dag skyes pa'am bud med kyi tshul khrims srung bar mi byed pa dang /_sgom par mi byed na de'i lus zhig nas shi ba'i pha rol du ngan 
[\[276a.3\]]song ngam ngan 'gro log par ltung bar skye bar 'gyur ro/_/gang su dag tshul khrims srung bar byed pa dang /_sgom par byed pa rnams ni de'i lus zhig nas shi ba'i pha rol du bde 'gro mtho ris dang /_lha'i 'jig rten du skye bar 'gyur ro/_/bcom ldan 'das kyis de skad ces bka' stsal pa dang /_dge 
[\[276a.4\]]slong de rnams bcom ldan 'das kyis gsungs pa la mngon par bstod do//_//tshul khrims lnga'i phan yon bstan pa'i mdo rdzogs [{]s+ho[,]so[}]//_//paN+Di ta chen po A nan+da shrI'i zhal snga nas/_mang du thos pa'i lo tsA ba shAkya'i dge slong nyi ma rgyal mtshan dpal bzang pos/_skad gnyis smra ba rnams 
[\[276a.5\]]kyi gdan sa/_gtsug lag khang chen po dpal thar pa gling du bsgyur cing zhus te gtan la phab pa'o//_//sa'i steng du nyi ma dang zla ba ltar gyur cig/[ {D38}]@##/_/rgya gar skad du/_gi ri A nan da sU tra/_bod skad du/_ri'i kun dga' bo'i mdo/_'phags pa dkon mchog 
[\[276a.6\]]gsum la gus pas phyag 'tshal lo/_/'di skad bdag gis thos pa'i dus gcig na/_bcom ldan 'das mnyan yod rgyal byed tshal mgon med zas sbyin gyi kun dga' ra ba na bzhugs so/_/de'i tshe de'i dus na tshe dang ldan pa ri'i kun dga' bo nad dam po sdug bsngal bas gzir to/_/de nas tshe dang ldan 
[\[276a.7\]]pa kun dga' bo bcom ldan 'das ga la ba der song zhing nye bar song nas bcom ldan 'das la phyag byas nas phyogs gcig tu 'dug go/_/phyogs gcig tu 'dug nas yang tshe dang ldan pa kun dga' bos bcom ldan 'das la 'di skad ces gsol to/_/btsun pa tshe dang ldan pa ri'i kun dga' bo 
[\[276b\]]
[\[276b.1\]]nad dam po sdug bsngal bas gzir to/_/btsun pa bcom ldan 'das legs par mdzad du gsol/_dge slong tshe dang ldan pa ri'i kun dga' bo ga la ba der gshegs la rjes su brtse bas gshegs par zhu/_de nas bcom ldan 'das kyis tshe dang ldan pa kun dga' bo la bka' stsal pa/_der 
[\[276b.2\]]yang kun dga' bo khyod dge slong ri'i kun dga' bo'i thad du song la 'du shes bcu bshad par gyis shig_/rnam par shes pa dang ldan pa'i gnas su smra bar gyis shig_/gzhan yang dge slong ri'i kun dga' bos 'du shes bcu thos nas nad kyis gzir ba'i gnas rnams la so sor rig par 
[\[276b.3\]]'gyur ro/_/bcu gang zhe na/_mi rtag pa'i 'du shes dang /_bdag med pa'i 'du shes dang /_mi gtsang ba'i 'du shes dang /_bar du gcod pa'i 'du shes dang /_spong ba'i 'du shes dang /_'dod chags dang bral ba'i 'du shes dang /_'gog pa'i 'du shes dang /_'jig rten thams cad la 
[\[276b.4\]]mngon par mi dga' ba'i 'du shes dang /_'du byed thams cad la mi rtag pa'i 'du shes dang /_'byung ba dang rngubs pa rjes su dran pa'i 'du shes so/_/mi rtag pa'i 'du shes du zhe na/_'di ni tshe dang ldan pa kun dga' bo/_/dgon pa 'am/_shing drung ngam/_khang pa stong par song la 'di ni so sor rig 
[\[276b.5\]]par bya'o/_/gzugs mi rtag pa dang /_tshor ba mi rtag pa dang /_'du shes mi rtag pa dang /_'du byed mi rtag pa dang /_rnam par shes pa mi rtag pa ste 'di rnams la nye bar len pa'i phung po lnga po mi rtag par blta bar bya'o/_/de la mi rtag pa'i 'du shes ston cig_/kun dga' bo bdag med pa'i 'du 
[\[276b.6\]]shes du zhe na/_'di ni dge slong kun dga' bo/_/dgon pa 'am/_shing drung ngam/_khang pa stong par song la 'di ni so sor rig par bya'o/_/mig bdag med pa dang /_gzugs bdag med pa dang /_rna ba bdag med pa dang /_sgra bdag med pa dang /_sna bdag med pa dang /_dri bdag med pa dang /_lce 
[\[276b.7\]]bdag med pa dang /_ro bdag med pa dang /_lus bdag med pa dang /_reg bya bdag med pa dang /_yid bdag med pa dang /_chos bdag med pa ste/_'di rnams ni nang gi drug dang phyi'i skye mched drug bdag med pa'o/_/bdag med pa la lta zhing bsam par bya'o/_/kun dga' bo bdag med pa 'di rnams ston 
[\[277a\]]
[\[277a.1\]]cig_/kun dga' bo mi gtsang ba'i 'du shes ni dge slong kun dga' bo 'di ni lus 'di nyid la spyi gtsug nas 'og gi rkang mthil gyi bar gyi/_pags pa'i phyi shun gyi bar gang bar rnam pa sna tshogs pa'i mi gtsang ba so sor brtag par bya'o/_/lus 'di la skra dang /_ba spu dang /_
[\[277a.2\]]sen mo dang /_so dang /_pags pa'i phyi shun dang /_sha dang /_chu ba dang /_rus pa dang /_rkang mar dang /_mkhal ma dang /_snying dang /_mcher pa dang /_glo ba dang /_sul mang dang /_pho ba dang /_rgyu ma dang /_rgyu ma'i gnye ma dang /_lgang pa dang /_rtug pa dang /_mkhris pa dang /_bad kan 
[\[277a.3\]]dang /_tshigs dang /_khrag dang /_rngul dang /_tshil dang /_mchi ma dang /_zhag dang /_mchil ma dang /_snabs dang /_chu ser dang /_gcin dang /[ {]glad pa [,]klad pa [}]ste mi gtsang ba'i rdzas sum cu rtsa gnyis so/_/lus 'di la mi gtsang bar blta bar bya'o/_/kun dga' bo mi gtsang ba 'di rnams 
[\[277a.4\]]bstan par gyis shig_/kun dga' bo bar du gcod pa rnams du zhe na/_dge slong kun dga' bo 'di ni dgon pa'am/_shing drung ngam/_khang stong du song ste 'di rnams so sor brtag par bya'o/_/lus 'di ni sdug bsngal mang ba dang /_bar du gcod pa mang ba ste/_lus 'di la rnam pa du ma'i 
[\[277a.5\]]nad 'byung ngo /_/'di lta ste/_mig gi nad dang /_rna ba'i nad dang /_sna'i na dad dang /_lce'i nad dang /_lus kyi nad dang /_mgo bo'i nad dang /_rna ba'i nang gi nad dang /_kha'i nad dang /_so'i nad dang /_glo dang /_dbugs mi bde ba dang /_pi na so'i nad dang /_tsha rims dang /_lto ba'i nad dang /_
[\[277a.6\]]brgyal ba dang /_gzhogs phyed na ba dang /_gzer ba dang /_gsud pa dang /_mdze dang /_sha 'bras dang /_'brum bu phra mo dang /_gcong nad dang /_brjed byed kyi nad dang /_bas ldags dang /_g.yan pa dang /_lus za ba dang /_rash+kas dang /_bi tsar tsi ka dang /_khrag mkhris dang /_ma d+hu 
[\[277a.7\]]me ha dang /_a~M ga dang /_si la ka dang /_mtshan mar rdol ba dang /_mkhris pa 'khrugs pa'i nad dang /_bad kan 'khrugs pa'i nad dang /_rlung 'khrugs pa'i nad dang /_'dus pa'i nad dang /_dus su zas yi khar mi 'ong ba'i nad dang /_mi mnyam pa'i nad 'khrugs pa dang /_a u pa ka smri 
[\[277b\]]
[\[277b.1\]]ka'i nad dang /_las kyi rnam par smin pa'i nad dang /_grang ba dang /_dro ba dang /_bkres rngab dang /_skom pa dang /_'khru ba dang /_chu nad ste/_lus kyi nad 'di rnams ni bar du gcod par blta zhing bsgom par bya'o/_/kun dga' bo 'di ni bar du gcod par bstan par bya'o/_/
[\[277b.2\]]kun dga' bo spong ba'i 'du shes rnams du zhe na/_dge slong kun dga' bo 'di ni 'dod pa las skyes pa ste/_mi gnas par dor bar bya'o/_/rnam par gzhig pa dang /_goms par mi byed pa dang /_mi bsgom par 'gro ba dang /_rnam par 'tshe ba'i rnam rtog las skyes pa dang /_
[\[277b.3\]]mi gnas pa ste dor bar bya'o/_/rnam par gzhig pa dang /_goms par mi byed pa dang /_mi bsgom par 'gro ba ste skyes shing skyes pa'i sdig pa mi dge ba'i chos mi gnas pa ste dor bar bya'o/_/rnam par gzhig pa dang /_goms par mi byed pa dang /_mi bsgom par 'gro ba ste/_kun 
[\[277b.4\]]dga' bo 'di ni spong ba'i 'du shes so/_/kun dga' bo 'dod chags dang bral ba'i 'du shes du zhen/_dge slong kun dga' bo 'di ni dgon pa'am/_shing drung ngam/_khang stong du song ste so sor brtag par bya'o/_/'di ni zhi ba dang /_gya nom pa gang 'di ni 'dus byas thams cad gnas 
[\[277b.5\]]pa dang /_skye ba dang /_bsgyur ba dang /_sred pa zad pa dang /_'gog pa dang /_mya ngan las 'das pa'o/_/kun dga' bo 'di ni 'gog pa'i 'du shes so/_/kun dga' bo 'jig rten thams cad la mngon par mi dga' ba'i 'du shes du zhen/_dge slong kun dga' bo 'di ni 
[\[277b.6\]]gang zhig 'jig rten pa thabs dang nye bar skye ba dang /_rtog pa dang /_gnas pa dang /_bag la nyal ba bor te dga' ba mi bskyed par ro/_/kun dga' bo 'di ni 'jig rten thams cad la mngon par mi dga' ba'i 'du shes su bstan par bya'o/_/kun dga' bo 'du byed thams cad mi 
[\[277b.7\]]rtag pa'i 'du shes du zhe na/_dge slong kun dga' bo 'di ni 'du byed thams cad la zhen pa med pa dang /_spong ba dang /_skyug bro ba ste/_kun dga' bo 'di ni 'du byed thams cad mi rtag pa'i 'du shes su bstan par bya'o/_/kun dga' bo dbugs rngubs pa dang dbyung ba rjes su dran pa 
[\[278a\]]
[\[278a.1\]]du zhe na/_dge slong kun dga' bo/_dgon pa'am/_shing drung ngam/_khang stong du song ste 'dug la skyil krung bcas te lus drang por bsrangs la kha gyen du bltas la rjes su dran cing gnas par bya'o/_/de nas dbugs thung ngu phyung na dbugs thung ngu phyung ngo snyam du yang 
[\[278a.2\]]dag par shes so/_/dbugs ring du rngubs pa'am thung ngu rngubs na rngubs so snyam du yang dag par shes so/_/dbugs ring du phyung na dbugs ring du mthong ngo snyam du yang dag par shes so/_/dbugs thung ba'am thung ngu phyung na dbugs thung ngu phyung ngo snyam du yang dag par shes so/_/
[\[278a.3\]]dbugs thung ba'am thung ngu rgyus na thung ngu blta ba dang yang dag par shes so/_/lus kyi thams cad yang dag par myong zhing dbugs thung ngu rgyus so zhes bslab par byas te/_lus kyi yang dag par myong zhing blta zhing bslab par bya'o/_/lus kyi 'du byed shin tu sbyangs nas dbugs thung 
[\[278a.4\]]ngu rngubs na rngubs pa la blta zhing bslab par bya'o snyam du yang dag par shes so/_/gnyis ka mthong zhing lus kyi 'du byed yang dag par sbyangs shing rlung thung ngu phyung ngo /_/zhes gnas shing bslab par bya'o/_/gnyis ka mthong zhing lus kyi 'du byed la blta zhing gnas par bslab par 
[\[278a.5\]]bya'o/_/dga' ba yang dag par myong zhing dbugs thung ngu rgyus so snyam du bslab par bya'o/_/dga' ba yang dag par myong zhing blta zhing bslab par bya'o/_/bde ba yang dag par myong zhing dbugs thung ngu rgyus so snyam du bslab par bya'o/_/bde ba yang dag par myong zhing blta zhing bslab 
[\[278a.6\]]par bya'o/_/sems kyi 'du byed yang dag par myong zhing dbugs thung ngu rgyus so snyam du bslab par bya'o/_/sems kyi 'du byed yang dag par myong zhing blta zhing bslab par bya'o/_/gnyis ka mthong zhing sems kyi 'du byed yang dag par myong zhing dbugs thung ngu rgyus na rgyus so snyam du bslab 
[\[278a.7\]]par bya'o/_/gnyis ka mthong zhing sems kyi 'du byed yang dag par sbyangs so snyam du bslab par bya'o/_/sems yang dag par myong na dbugs thung ngu rngubs na rngubs so zhes bslab par bya'o/_/sems yang dag par myong zhing yang dag par sbyangs so snyam du bslab par bya'o/_/sems mngon 
[\[278b\]]
[\[278b.1\]]par dga' ba bskyed pa dang dbugs thung ngu rgyus pa na rgyus so zhes bslab par bya'o/_/sems mngon par dga' ba bskyed pa dang shin tu sbyangs so snyam du bslab par bya'o/_/sems zhi gnas la gnas pas dbugs thung ngu rgyus na rgyus so snyam du bslab par bya'o/_/sems 
[\[278b.2\]]zhi gnas la gnas pas lhag mthong du gnas par bslab par bya'o/_/sems rnam par grol bas dbugs thung ngu rgyus na rgyus so zhes bslab par bya'o/_/sems rnam par grol bas lhag mthong la gnas par bslab par bya'o/_/mi rtag par rjes su lta bas dbugs thung ngu 
[\[278b.3\]]rgyus na rgyus so snyam du bslab par bya'o/_/mi rtag par rjes su lta bas lhag mthong la gnas par bslab par bya'o/_/'dod chags dang bral bar rjes su lta bas dbugs thung ngu rgyus na rgyus so snyam du bslab par bya'o/_/'dod chags dang bral bar rjes su lta bas lhag mthong la 
[\[278b.4\]]gnas par bslab par bya'o/_/'gog pa la rjes su lta bas dbugs thung ngu rgyus na rgyus so snyam du bslab par bya'o/_/'gog pa la rjes su lta bas lhag mthong la gnas par bslab par bya'o/_/so sor spong ba rjes su lta bas dbugs thung ngu rgyus na rgyus so snyam du bslab par bya'o/_/so 
[\[278b.5\]]sor spong bar rjes su lta bas lhag mthong la gnas par bslab par bya'o/_/kun dga' bo dbugs rngubs pa dang dbyung ba rjes su dran pa 'di bshad par bya'o/_/der yang kun dga' bo khyed ri'i kun dga' bo'i gnas su song la/_'du shes bcu po 'di bshad par bya'o/_/gnas 
[\[278b.6\]]gzhan yang yod de dge slong ri'i kun dga' bos 'du shes bcu po 'di thos na de'i nad thams cad zhi bar 'gyur ro/_/de nas yang tshe dang ldan pa kun dga' bos bcom ldan 'das las mnyan te/_tshe dang ldan pa ri'i kun dga' bo'i gnas su song nas/_tshe dang ldan pa ri'i 
[\[278b.7\]]kun dga' bo la/_'du shes bcu so sor bshad do/_/de nas tshe dang ldan pa ri'i kun dga' bos 'du shes bcu po 'di rnams thos nas de'i nad thams cad zhi bar gyur to/_/de'i nad thams cad zhi nas tshe dang ldan pa ri'i kun dga' bo langs te/_tshe dang ldan pa 
[\[279a\]]
[\[279a.1\]]ri'i kun dga' bo'i nad phyis med par gyur to/_/tshe dang ldan pa ri'i kun dga' bo'i mdo rdzogs [{]s+ho[,]so[}]//_//paN+Ti ta chen po A nan+da shrI'i zhal snga nas/_mang du thos pa'i lo tsA ba shAkya'i dge slong nyi ma rgyal mtshan dpal bzang pos/_skad gnyis 
[\[279a.2\]]smra ba rnams kyi gdan sa/_gtsug lag khang chen po dpal thar pa gling du bsgyur cing zhus te gtan la phab pa'o/_/[{D39}]@##/_/rgya gar skad du/_nan+do pa nan+da nA ga rA dza da ma na sU tra/_bod skad du/_klu'i rgyal po dga' bo nyer 
[\[279a.3\]]dga' 'dul ba'i mdo/_'phags pa dkon mchog gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das mnyan yod rgyal byed tshal mgon med zas sbyin gyi kun dga' ra ba na bzhugs so/_/khyim bdag mgon med zas 
[\[279a.4\]]sbyin dus gcig na/_bcom ldan 'das kyis chos bstan pa thos nas/_btsun pa dge slong lnga brgya dang bcas pa sang nang par bdag gi khyim du gdugs tshod la 'byon par zhu zhes mgron du gnyer to/_/bcom ldan 'das kyis de la gnang nas/_de'i nyin mo'i lhag ma dang mtshan 
[\[279a.5\]]mo'i mtha' 'das nas tho rangs kyi dus su stong phrag bcu'i 'jig rten gyi khams la thugs kyis rnam par dgongs so/_/de nas klu'i rgyal po dga' bo nyer dga' zhes bya ba ye shes kyi sgo nas mngon du byas so/_/de la nges par legs pa'i sa bon yod dam zhes brtags pa na/_
[\[279a.6\]]'di ni log par lta ba can dkon mchog gsum la dad pa med par gzigs so/_/gzigs nas gang zhig 'di ni log par lta ba las/_rnam par grol bar bya ba'i phyir/_'dul bar byed pa/_gnas brtan chen po maud gal gzigs so/_/de nas mtshan mo tho rangs 
[\[279a.7\]]kyi dus su sku'i byi dor mdzad nas/_tshe dang ldan pa kun dga' bo bos te bka' stsal pa/_kun dga' bo/_dge slong lnga brgya dang bcas pa'i bcom ldan 'das lha'i 'jig rten du gshegs so zhes ston cig_/des btsun pa bka' bzhin 'tshal lo zhes gsol nas dge 
[\[279b\]]
[\[279b.1\]]slong rnams la don de smras so/_/de'i nyi ma la dga' bo nyer dgas nyer bsdogs byas so/_/de lha'i rin po che'i steng du skyil krung gis gnas te/_lha'i gdugs dkar po bzung ngo /_/klu dang klu mo gar byed cing klu'i 'khor g.yog du mas bskor te/_lha'i snod nye bar 
[\[279b.2\]]bzhag nas bza' ba dang btung ba rnam pa sna tshogs pa la rtog par byed do/_/de nas bcom ldan 'das kyis klu'i rgyal po ji lta bar gzigs so/_/de ltar byas pa gzigs nas de'i mgo bo'i steng gi bla bres kyi steng nyid nas/_bcom ldan 'das dge slong lnga brgya dang bcas 
[\[279b.3\]]pas gshegs te/_sum cu rtsa gsum gyi lha'i bar mngon sum du gyur to/_/de'i tshe de'i dus na klu'i rgyal po dga' bo nyer dga' de lta bu'i gzugs kyis sdig pa'i lta bar lhung ba lta ba ngan pa'i sems skyes so/_/dge sbyong mgo reg 'di nga'i steng nas 
[\[279b.4\]]sum cu rtsa gsum gyi lha'i 'jig rten gyi gnas su gshegs par 'gyur ro/_/'di ni da lta nas nga'i mgo bo la rkang pa'i rdul mgo bo'i steng du lhung bar byed pas 'gro ru mi ster ro snyam ste/_langs nas ri rab kyi rtsa bar song ngo /_/rang gi gzugs bor te ri bo mchog rab 
[\[279b.5\]]steng 'og thams cad rang gi lus kyis lan bdun du dkris nas/_steng du gdengs ka byas te/_sum cu rtsa gsum pa rnams kyis mi mthong bar bya ba'i phyir ro/_/de nas tshe dang ldan pa yul 'khor skyong gis bcom ldan 'das la 'di skad ces gsol to/_/btsun pa 
[\[279b.6\]]sngar bzhin gnas 'di'i phyogs su 'dug nas ri bo mchog rab mthong ngo /_/ri bo mchog rab 'khor dang bcas pa mthong ngo /_/sum cu rtsa gsum mthong ngo /_/rnam par rgyal ba'i khang [{]bzangs [,]bzang [}]mthong ngo /_/rnam par rgyal ba'i khang [{]bzangs kyi [,]bzang gi [}]steng gi rgyal mtshan 
[\[279b.7\]]mthong ngo /_/btsun pa ci'i rgyu ci'i rkyen lags/_da ni ri bo mchog rab mi mthong bar gyur/_bcom ldan 'das kyis bka' stsal pa/_yul 'khor skyong 'di ni klu'i rgyal po dga' bo nyer dga' zhes bya ba khyed rnams la khros par gyur te/_ri bo mchog rab 
[\[280a\]]
[\[280a.1\]]lan bdun du lus kyis dkris nas steng du gdengs kas bsgribs so/_/mun pa mun nag tu byas nas gnas so/_/gsol pa/_btsun pa bdag gis gdul bar bgyi 'am/_bcom ldan 'das kyis gnang ba ma byin no/_/de nas tshe 
[\[280a.2\]]dang ldan pa bzang ldan dang /_tshe dang ldan pa sgra gcan 'dzin te/[ {]go rims [,]go rim [}]bzhin du dge slong thams cad kyis zhus so/_/bcom ldan 'das kyis rjes su gnang ba ma byin no/_/thams cad kyi rjes su gnas brtan chen po maud gal gyi bus btsun pa bdag gis 
[\[280a.3\]]gdul bar bgyi 'am zhes zhus pa dang /_maud gal gyi bu thul cig ces bcom ldan 'das kyis gnang ba byin no/_/gnas brtan rang gi lus bor la klu'i rgyal po'i lus chen por sprul te/_dga' bo nyer dga'i lus kyi steng du lan bcu bzhi lus kyis dkri ba dang /_de'i 
[\[280a.4\]]gdengs ka'i steng du rang gi gdengs ka bya'o/_/ri bo mchog rab dang bcas pa thams cad non cig ces bka' stsal pa dang /_gnas brtan maud gal gyi bus de bzhin du byas so/_/de nas klu'i rgyal po dga' bo nyer [{]dga'as [,]dgas [}]kha rlangs kyi du ba btang ngo /_/gnas brtan gyis 
[\[280a.5\]]kyang khyed kyi lus la kha rlangs kyi du ba yod la nged la med pa yin nam zhes kha rlangs btang ngo /_/klu'i rgyal po dga' bo nyer dga'i du bas gnas brtan la gnod par ma gyur to/_/gnas brtan gyi kha rlangs kyi du bas klu'i rgyal po la gnod par gyur to/_/klu'i rgyal po 
[\[280a.6\]]rab tu 'bar ro/_/gnas brtan gyis khyed kyi lus la 'bar ba yod pa bzhin nged la med dam zhes 'bar bar byas so/_/klu'i rgyal po'i me 'od kyis gnas brtan la gnod par ma gyur to/_/gnas brtan gyi me 'od kyis klu'i rgyal po la gnod par gyur to/_/
[\[280a.7\]]klu'i rgyal pos bsams pa 'di ni bdag gi lus ri bo mchog rab dang bcas pa nges par mnan nas du ba dang me 'bar bar byed do snyam nas/_khyed gang yin zhes dris so/_/bdag maud gal zhes bya'o/_/btsun pa rang gi gzugs kyis gnas par gyis shig_/
[\[280b\]]
[\[280b.1\]]gnas brtan gyis klu'i lus dor nas/_de'i rna ba g.yas pa'i bu ga nas zhugs te/_rna ba g.yon pa'i bu ga nas 'thon no/_/yang rna ba g.yon pa'i bu ga nas zhugs nas/_rna ba g.yas pa'i bu ga nas 'thon no/_/de bzhin du sna g.yas pa'i bu ga nas 
[\[280b.2\]]zhugs nas/_sna g.yon pa'i bu ga nas 'thon te/_yang sna g.yon pa'i bu ga nas zhugs nas/_sna g.yas pa'i bu ga nas 'thon no/_/de nas klu'i rgyal po'i kha gdangs so/_/gnas brtan khar zhugs nas/_gsus pa'i nang du mdun rgyab tu yang dang 
[\[280b.3\]]yang du rgyus so/_/bcom ldan 'das kyis maud gal rdzu 'phrul cher yid la gyis shig_/klu rdzu 'phrul chen po dang ldan pa yin no zhes bka' stsal to/_/gnas brtan gyis btsun pa/_bdag gis rdzu 'phrul gyi rkang pa bzhi bsgoms pa dang /_mang du byas pa 
[\[280b.4\]]dang /_brtson par byas pa dang /_gzhir byas pa dang /_rjes su bsgrubs pa dang /_'dris par byas pas legs par brtsams so/_/btsun pa/_dga' bo nyer dga' lta zhog_/dga' bo nyer dga' dang mtshungs par brgya'i tshogs dang /_stong gi tshogs dang /_
[\[280b.5\]]'bum gyi tshogs kyang bdag gis gdul bar nus so/_/zhes gsol to/_/klu'i rgyal pos bsams pa nang na rgyu ba bdag gis ma mthong ngo /_/phyir 'byung ba'i tshe mche ba gnyis kyi bar du bza'o snyam nas/_btsun pa phyir shog_/nga'i lto ba'i nang du yang dang yang du 
[\[280b.6\]]rgyu ba dang sdod pas ci bya zhes pas/_gnas brtan phyir byon nas gnas so/_/klu'i rgyal pos mthong nas/_'di yin nam zhes smras te/_sna'i rlung phyir btang ngo /_/gnas brtan bsam gtan bzhi po mnyam par thob pas/_ba spu'i bu ga gcig tu yang sna'i rlung 
[\[280b.7\]]gis bskyod par mi nus so/_/de las gzhan pa'i dge slong rnams kyis dang po rnams kyi cho 'phrul thams cad byed par nus kyis/_gnas 'di rnams la rab tu zhugs nas/_bsam gtan bzhi po myur du bsgrub par mi nus so/_/de'i phyir bcom ldan 'das kyis klu'i rgyal 
[\[281a\]]
[\[281a.1\]]po 'dul ba de rnams la gnang ba ma byin no/_/klu'i rgyal po bdag gis dge slong 'di'i ba spu'i bu ga tsam yang sna'i rlung gis bskyod par ma nus pas rdzu 'phrul chen por bsams so/_/gnas brtan gyis dge slong gi gzugs dor nas/_'dab [{]bzangs [,]bzang [}]bya khyung gi gzugs 
[\[281a.2\]]su mngon par sprul to/_/'dab [{]bzangs kyi [,]bzang gi [}]lus de mthong nas klu'i rgyal po bros par gyur to/_/'dab [{]bzangs kyi [,]bzang gi [}]rjes su 'brel bar klu'i rgyal pos rang gi gzugs dor nas bram ze'i khye'u'i gzugs su sprul te/_btsun pa khyed la skyabs su 'gro'o zhes rjod par byed cing gnas brtan gyi zhabs 
[\[281a.3\]]la phyag btsal lo/_/gnas brtan gyis ston pa'i thad du shog cig 'gro ba yin no zhes klu'i rgyal po btul nas dug med par byas te bcom ldan 'das kyi drung du phyin no/_/klu'i rgyal pos bcom ldan 'das la phyag byas te/_btsun pa khyed la skyabs su 'gro'o zhes gsol te/_bcom ldan 
[\[281a.4\]]'das kyis legs so zhes bka' stsal nas/_dge slong 'khor dang bcas pa mgon med zas sbyin gyi gnas su gshegs so/_/mgon med zas sbyin gyis/_btsun pa yun ring por mi 'byon pa ci zhes gsol pa dang /_bcom ldan 'das kyis maud gal gyi bu dang /_dga' bo nyer dga' 
[\[281a.5\]]gnyis g.yul bkye'o zhes bka' stsal to/_/btsun pa su zhig pham su zhig rgyal bar gyur zhes gsol pas/_khyim bdag maud gal gyi bu rgyal bar gyur/_dga' bo nyer dga' pham par gyur to zhes bka' stsal to/_/mgon med zas sbyin gyis btsun pa bcom ldan 'das la zhag bdun du rim 
[\[281a.6\]]pa bzhin du gdugs tshod gsol bar zhus/_gnas brtan la bkur sti dang bsti stang bgyid par zhus so/_/sangs rgyas la sogs pa'i dge slong lnga brgya po rnams la bkur sti dang bsti stang zhag bdun du bgyid par 'tshal lo/_/bcom ldan 'das kyis de skad ces bka' stsal pa dang /_dge 
[\[281a.7\]]slong de rnams bcom ldan 'das kyis gsungs pa la mngon par bstod do//_//klu'i rgyal po dga' bo nyer dga' 'dul ba'i mdo rdzogs [{]s+ho[,]so[}]//_//paN+Di ta chen po A nan+da shrI'i zhal snga nas/_mang du thos pa'i lo tsA ba shAkya'i dge slong nyi ma rgyal mtshan dpal bzang pos/_skad gnyis smra 
[\[281b\]]
[\[281b.1\]]pa rnams kyi gdan sa/_gtsug lag khang chen po dpal thar pa gling du bsgyur cing zhus te gtan la phab pa'o/_/[{D40}]@#/_/rgya gar skad du/_ma hA kA sh+ya pa sU tra/_bod skad du/_'od srung chen po'i mdo/_'phags pa dkon mchog gsum la gus pas 
[\[281b.2\]]phyag 'tshal lo/_/'di skad bdag gis thos pa dus gcig na/_rgyal po'i khab 'od ma'i tshal ka lan da ka'i gnas na bzhugs so/_/de'i tshe de'i dus na/_tshe dang ldan pa 'od srung chen po phya li'i phug na bzhugs te/_nad dam pos gzir cing sdug bsngal bar gyur to/_de nas 
[\[281b.3\]]bcom ldan 'das srod la'i dus su so sor thams cad rtog cing bzhugs so/_/tshe dang ldan pa 'od srung chen po ga la ba der gshegs shing nye bar gshegs te gdan bshams pa la bzhugs te bzhugs nas yang bcom ldan 'das kyis tshe dang ldan pa 'od srung chen po la 'di skad ces bka' stsal to/_/
[\[281b.4\]]'od srung khyod ji ltar bza' ba 'dod dam/_ji ltar sdug bsngal myong /_ji ltar zhi bar 'gyur/_zhi bar byed pa'i thabs kyis mi zhi ba ma yin no/_/de nas tshe dang ldan pa 'od srung chen pos gsol pa/_btsun pa bdag ni bza' ba dang btung ba la mi sred par gyur/_bdag nad dam pos gzir bar 
[\[281b.5\]]gyur te/_zhi ba'am mi zhi bar 'gyur/_zhi bar byed pa'i thabs mdzad du gsol/_byang chub kyi yan lag bdun po 'di ngas legs par bshad par bya'o/_/de mang du bsgoms par byas pa na/_mngon par shes pa dang /_byang chub pa dang /_mya ngan las 'das par gyur to/_/
[\[281b.6\]]bdun po gang zhe na/_dran pa yang dag byang chub kyi yan lag 'di/_'od srung ngas yang dag pa'i byang chub kyi yan lag tu bshad do/_/de mang du bsgoms par byas pa na/_mngon par shes pa dang /_byang chub pa dang /_mya ngan las 'das par gyur to/_/yang 'od srung ngas chos 
[\[281b.7\]]rnam par 'byed pa yang dag pa'i byang chub kyi yan lag tu bshad do/_/de mang du bsgoms par byas pa na/_mngon par shes pa dang /_byang chub pa dang /_mya ngan las 'das par gyur to/_/yang 'od srung ngas brtson 'grus yang dag byang chub kyi yan lag tu bshad do/_/de mang du bsgoms 
[\[282a\]]
[\[282a.1\]]par byas pa na/_mngon par shes pa dang /_byang chub pa dang /_mya ngan las 'das par gyur to/_/yang 'od srung ngas dga' ba yang dag byang chub kyi yan lag tu bshad do/_/de mang du bsgoms par byas pa na/_mngon par shes pa dang /_byang chub pa dang /_mya ngan las 
[\[282a.2\]]'das par gyur to/_/yang 'od srung ngas shin tu sbyangs pa yang dag byang chub kyi yan lag tu bshad do/_/de mang du bsgoms par byas pa na/_mngon par shes pa dang /_byang chub pa dang /_mya ngan las 'das par gyur to/_/yang 'od srung ngas ting nge 'dzin yang dag byang chub kyi yan lag 
[\[282a.3\]]tu bshad do/_/de mang du bsgoms par byas pa na/_mngon par shes pa dang /_byang chub pa dang /_mya ngan las 'das par gyur to/_/yang 'od srung ngas btang snyoms yang dag byang chub kyi yan lag tu bshad do/_/de mang du bsgoms par byas pa na/_mngon par shes pa dang /_
[\[282a.4\]]byang chub pa dang /_mya ngan las 'das par gyur to/_/'od srung 'di ni byang chub kyi yan lag bdun te ngas bshad do/_/de mang du bsgoms par byas pa na/_mngon par shes pa dang /_byang chub pa dang /_mya ngan las 'das par gyur to/_/bcom ldan 'das de bzhin 
[\[282a.5\]]gshegs pas gsungs pa'i byang chub kyi yan lag la bslab par bya'o/_/bcom ldan 'das kyis de skad ces bka' stsal pa dang /_tshe dang ldan pa 'od srung chen po bcom ldan 'das kyis gsungs pa la mngon par bstod do//_//de ma thag tu nad zhi bar gyur nas/_tshe 
[\[282a.6\]]dang ldan pa 'od srung chen po langs so/_/tshe dang ldan pa 'od srung chen po'i nad zhi bar gyur to/_/gnas brtan 'od srung chen po'i mdo rdzogs [{]s+ho[,]so[}]//[ {D41}]@##/_/rgya gar skad du/_sUr+ya sU tra/_bod skad du/_nyi ma'i mdo/_'phags pa dkon mchog 
[\[282a.7\]]gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das mnyan yod rgyal byed tshal mgon med zas sbyin gyi kun dga' ra ba na bzhugs so/_/de'i tshe lha'i bu nyi ma/_lha ma yin gyi dbang po sgra gcan 'dzin gyis bzung ngo /_/de nas 
[\[282b\]]
[\[282b.1\]]lha'i bu nyi mas bcom ldan 'das rjes su dran pa yid la byas te/_de'i dus su tshigs su bcad pa 'di gsol to/_/sangs rgyas dpa' bo de la 'dud/_/thams cad myur du grol bar gyis/_/bdag 'di'i kha ru bcug pas na/_/bdag ni khyed la skyabs su mchi/_/de nas 
[\[282b.2\]]bcom ldan 'das kyis lha'i bu nyi ma'i ched du/_lha ma yin gyi dbang po sgra gcan 'dzin la tshigs su bcad pa bka' stsal pa/_sangs rgyas 'jig rten la brtse bas/_/dgra bcom de bzhin gshegs pa la/_/nyi ma skyabs su song bas na/_/sgra gcan 'dzin gyis nyi ma thong /_/
[\[282b.3\]]gang zhig mun pa snang bas gsal bar byed/_/rnam snang drag po'i gzi brjid dkyil 'khor can/_/nam mkha'i nyi ma sgra gcan sgrib ma byed/_/nyi ma 'di ni sgra gcan gyis thong shig_/de nas lha ma yin gyi dbang po sgra gcan 'dzin gyis lha'i bu nyi ma grol bar byas nas/_sngar gyi 
[\[282b.4\]]gzugs bzhin du gang su zhig gis lha ma yin gyi dbang po thags [{]bzangs [,]bzang [}]ris kyi drung du song zhing song nas/_sems mi dga' zhing yi mug pas ba spu langs par gyur te/_phyogs gcig tu 'dug go/_/phyogs gcig tu 'dug nas lha ma yin gyi dbang po sgra gcan 'dzin la/_lha ma yin 
[\[282b.5\]]gyi dbang po thags [{]bzangs [,]bzang [}]ris kyis tshigs su bcad pa smras pa/_ci phyir yid ni skrag par gyur/_/sgra gcan 'dzin gyis nyi ma thong /_/gzugs kyi rnam 'gyur kun du ngan/_/ci phyir 'jigs pas 'di ru lhags/_/des smras pa/_sangs rgyas tshigs bcad thos nas ni/_/
[\[282b.6\]]bdag gis nyi ma ma btang na/_/mgo bo tshal pa bdun 'gas shing /_/'tsho ba la ni bde ba med/_/nyi ma'i mdo rdzogs [{]s+ho[,]so[}]//[ {D42}]@##/_/rgya gar skad du/_tsan dra sU tra/_bod skad du/_zla ba'i mdo/_'phags pa dkon mchog gsum la gus pas phyag 
[\[282b.7\]]'tshal lo/_/'di skad bdag gis thos pa dus gcig na/_bcom ldan 'das mnyan yod rgyal byed tshal mgon med zas sbyin gyi kun dga' ra ba na bzhugs so/_/de nas de'i tshe lha'i bu zla ba/_lha ma yin gyi dbang po sgra gcan 'dzin gyis bzung nas/_de nas lha'i bu zla bas bcom 
[\[283a\]]
[\[283a.1\]]ldan 'das rjes su dran pa yid la byas te/_de'i dus su tshigs su bcad pa 'di gsol to/_/sangs rgyas dpa' bo de la 'dud/_/thams cad myur du grol bar gyis/_/bdag 'di'i kha ru bcug pas na/_/bdag ni khyed la skyabs su 'gro/_/de nas bcom 
[\[283a.2\]]ldan 'das kyis lha'i bu zla ba'i ched du lha ma yin gyi dbang po sgra gcan 'dzin la tshigs su bcad pa bka' stsal pa/_sangs rgyas 'jig rten la brtse bas/_/dgra bcom de bzhin gshegs pa la/_/zla ba skyabs su song bas na/_/sgra gcan 'dzin gyis zla ba thong /_/de nas 
[\[283a.3\]]lha ma yin gyi dbang po sgra gcan 'dzin gyis/_lha'i bu zla ba grol bar byas nas/_sngar gyi gzugs bzhin du gang su zhig gis lha ma yin gyi dbang po thags [{]bzangs [,]bzang [}]ris kyi drung du song zhing song nas/_sems mi dga' zhing yi mug pas ba spu langs par gyur pas phyogs gcig tu 'dug go/_/
[\[283a.4\]]phyogs gcig tu 'dug nas yang lha ma yin gyi dbang po sgra gcan 'dzin la/_lha ma yin gyi dbang po thags [{]bzangs [,]bzang [}]ris kyis tshigs su bcad pa smras pa/_ci phyir yid ni skrag par gyur/_/sgra gcan 'dzin gyis zla ba thong /_/gzugs kyi rnam 'gyur kun tu ngan/_/ci phyir 'jigs pas 
[\[283a.5\]]'di ru lhags/_/sgra gcan 'dzin gyis smras pa/_sangs rgyas tshigs bcad thos nas ni/_/zla ba bdag gis ma btang na/_/mgo bo tshal pa bdun 'gas shing /_/'tsho ba la ni bde ba med/_/zla ba'i mdo rdzogs [{]s+ho[,]so[}]/_/[{D43}]@##/_/rgya gar skad du/_ma hA ma~M ga 
[\[283a.6\]]la sU tra/_bod skad du/_bkra shis chen po'i mdo/_'phags pa dkon mchog gsum la gus pas phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na rgyal byed tshal mgon med zas sbyin gyi kun dga' ra ba na bzhugs so/_/
[\[283a.7\]]de nas lha du ma rnams mtshan mo kha dog sna tshogs pa dang ldan pa'i 'od rnams kyis dus gcig la rgyal byed tshal 'od kyis snang bar byas nas/_bcom ldan 'das gang du bzhugs pa der lhags te lhags nas/_bcom ldan 'das la phyag byas nas phyogs gcig tu 'khod de/_phyogs 
[\[283b\]]
[\[283b.1\]]gcig tu 'khod nas/_lha de rnams kyis bcom ldan 'das la tshigs su bcad pa mang du zhus so/_/lha dang mi rnams mang po yis/_/bkra shis pas ni bsam gyur pa/_/bkra shis pa la the tshom skyes/_/bkra shis mchog ni gsung du gsol/_/lha'i yang lha yis bka' 
[\[283b.2\]]stsal pa/_/sdig pa thams cad rnam par 'joms/_/'jig rten kun la phan pa'i don/_/bkra shis de rnams khyed la bshad/_/byis pa rnams la bsnyen mi bya/_/mkhas pa rnams la bsnyen par bya/_/mchod la mchod pa'i lan bya ba/_/'di ni mchog gi bkra 
[\[283b.3\]]shis so/_/sngar byas pa yi bsod nams kyis/_/'thun pa'i yul du gnas pa dang /_/bdag nyid mchog gi smon lam bya/_/'di ni mchog gi bkra shis so/_/bden dang lag pa'i bzo dang ni/_/'dul ba'i sbyor bas legs par bslab/_/gang gis legs par bshad 
[\[283b.4\]]pa'i tshig_/'di ni mchog gi bkra shis so/_/pha dang ma la bsnyen bkur bya/_/bu dang chung ma rjes su bzung /_/mi 'thun pa yi las mi bya/_/'di ni mchog gi bkra shis so/_/sbyin pa chos kyi spyod pa dang /_/gnyen 'dun rnams ni rjes su bzung /_/kha na ma tho'i las mi bya/_/'di ni mchog 
[\[283b.5\]]gi bkra shis so/_/sdig la dga' ba spang bar bya/_/chang gi btung ba rnam par spang /_/gang zhig chos la bag yod pa/_/'di ni mchog gi bkra shis so/_/glo bur bla ma gus par bya/_/byas pa shes shing gus par bya/_/dus su chos ni mnyan par bya/_/'di ni mchog gi bkra 
[\[283b.6\]]shis so/_/tshig ngan pa ni bzod par bya/_/dge sbyong rnams ni mthong bar bya/_/dus su chos kyi 'bel gtam bya/_/'di ni mchog gi bkra shis so/_/dka' thub dang ni tshangs spyod bya/_/'phags pa'i bden pa mthong bar bya/_/mya ngan 'das pa mngon sum bya/_/'di ni mchog gi bkra shis so/_/
[\[283b.7\]]'jig rten chos la dris pa na/_/gang zhig sems ni g.yo mi bya/_/mya ngan mi dga' med bzod bya/_/'di ni mchog gi bkra shis so/_/de ltar bshad par byas pa rnams/_/thams cad du ni rgyal ba dang /_/thams cad du ni zhi bar 'gro/_/de rnams de la mchog bkra shis/_/bcom ldan 'das 
[\[284a\]]
[\[284a.1\]]kyis de skad ces bka' stsal nas/_lha de rnams bcom ldan 'das kyis gsungs pa la mngon par bstod do//_//bkra shis chen po'i mdo rdzogs [{]s+ho[,]so[}]//_//'di yi bsod nams las kyis ni/_/sangs rgyas ma thob bar du bdag_/sman chen po yi shes 
[\[284a.2\]]rab dang /_/'od gtso phyug po'i longs spyod dang /_/thams cad sgrol gyi sbyin pa dang /_/skye ba skye bar bdag la gyur/_/'phags pa chos kyi 'khor lo bskor ba'i mdo/_skyes pa rabs kyi gleng gzhi'i bshad pa/_lcang lo can gyi pho brang gi mdo/_'dus pa chen po'i mdo/_byams pa'i 
[\[284a.3\]]mdo/_byams pa bsgom pa'i mdo/_tshul khrims lnga'i phan yon bstan pa'i mdo/_tshe dang ldan pa ri'i kun dga' bo'i mdo/_klu'i rgyal po dga' bo dang nyer dga' 'dul ba'i mdo/_gnas brtan 'od srung chen po'i mdo/_/nyi ma'i mdo/_zla ba'i mdo/_bkra shis chen po'i mdo 
[\[284a.4\]]zhes bya ba ste/_de ltar mdo bcu gsum po 'di rnams ni 'dzam bu'i gling gi dbus/_'phags pa'i yul/_byang chub kyi snying po rdo rje'i gdan las dpag tshad brgya tsam byang shar du bgrod pa'i bod yul/_gangs ri'i khrod/_rtsang nyang ro tshong 'dus 'gur mo'i sa cha/_'phags pa rang byung 
[\[284a.5\]]'jig rten dbang phyug gi gtsug lag khang gi bdag po/_sangs rgyas bcom ldan 'das kyi bstan pa la lhag par mos shing /_dpal 'byor dang chab srid du ma la dbang phyug dam pa'i go 'phang thob pa'i zha lu pa sku zhang grags pa rgyal mtshan du dben sha'i bka' lung gis/_byang chub 
[\[284a.6\]]kyi snying po rdo rje'i gdan las lho phyogs su dpag tshad drug brgya tsam bgrod pa'i gnas/_sing g+ha gling pa bram ze'i rigs las legs par rab tu byung zhing bsnyen par rdzogs pa sde snod gsum la thugs legs par byang ba'i paN+Di ta A nan+da shrI'i zhal snga nas/_mang du thos pa'i lo tsA 
[\[284a.7\]]ba shAkya'i dge slong nyi ma rgyal mtshan dpal bzang pos/_skad gnyis smra ba rnams kyi gdan sa/_gtsug lag khang chen po dpal thar pa gling du bsgyur cing zhus te/_gtan la phab pa'o//_//
