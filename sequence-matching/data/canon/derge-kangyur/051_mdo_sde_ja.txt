[\[1a\]]
[\[1a.1\]]@#/_/pad+ma dkar po bzhugs so//
[\[1b\]]
[\[1b.1\]{D113}]@##/_/rgya gar skad du/_sadad+harma puN Da rI ka nA ma ma hA yA na sU tra/_bod skad du/_dam pa'i chos pad ma dkar po zhes bya ba theg pa chen po'i mdo/_bam po 
[\[1b.2\]]dang po/_/sangs rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das rgyal po'i khab na/_bya rgod kyi phung po'i 
[\[1b.3\]]ri la bzhugs te/_dge slong khri nyis stong gi dge slong gi dge 'dun chen po thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa/_sems shin 
[\[1b.4\]]tu rnam par grol ba/_shes rab shin tu rnam par grol ba/_cang shes pa/_glang po chen po/_/bya ba byas pa/_byed pa byas pa/_khur bor ba/_bdag gi don rjes su thob pa/_srid par kun tu 
[\[1b.5\]]sbyor ba yongs su zad pa/_yang dag pa'i shes pas sems shin tu rnam par grol ba/_sems kyi dbang thams cad kyi dam pa'i pha rol tu son pa/_mngon par shes pas mngon par shes pa'i 
[\[2a\]]
[\[2a.1\]]nyan thos chen po sha stag la 'di lta ste/_tshe dang ldan pa kun shes kauN+Di n+ya dang /_tshe dang ldan pa rta thul dang /_tshe dang ldan pa rlangs pa dang /_tshe dang ldan pa ming chen dang /_tshe dang ldan pa bzang po dang /_tshe dang ldan pa 'od srung chen po dang /_tshe dang 
[\[2a.2\]]ldan pa ltang rgyas 'od srung dang /_tshe dang ldan pa chu klung 'od srung dang /_tshe dang ldan pa ga ya 'od srung dang /_tshe dang ldan pa shA ri'i bu dang /_tshe dang ldan pa maud gal gyi bu chen po dang /_tshe dang ldan pa kA t+yA'i bu chen po dang /_tshe dang ldan pa ma 'gags pa dang /_tshe dang ldan pa 
[\[2a.3\]]na ma gru dang /_tshe dang ldan pa ka pi na dang /_tshe dang ldan pa ba lang bdag dang /_tshe dang ldan pa pi lin nga'i bu dang /_tshe dang ldan pa bak+ku la dang /_tshe dang ldan pa gsus po che dang /_tshe dang ldan pa b+ha ra dwa dza dang /_tshe dang ldan pa dga' bo dang /_tshe dang ldan pa nye dga' dang /_
[\[2a.4\]]tshe dang ldan pa mdzes dga' dang /_tshe dang ldan pa byams ma'i bu gang po dang /_tshe dang ldan pa rab 'byor dang /_tshe dang ldan pa sgra gcan zin dang /_de dag dang nyan thos chen po gzhan dag dang /_slob pa tshe dang ldan pa kun dga' bo dang /_gzhan yang slob pa dang mi 
[\[2a.5\]]slob pa'i dge slong nyis stong dang /_skye dgu'i bdag mo chen mo la sogs pa dge slong ma drug stong dang /_sgra gcan zin gyi ma dge slong ma grags 'dzin 'khor dang bcas pa dang thabs cig go/_/byang chub sems dpa' brgyad khri thams cad kyang bla na med pa yang 
[\[2a.6\]]dag par rdzogs pa'i byang chub las phyir mi ldog pa/_gzungs thob pa/_spobs pa chen po la gnas pa/_phyir mi ldog pa'i chos kyi 'khor lo skor ba/_sangs rgyas brgya stong mang po la bsnyen bkur byas pa/_sangs rgyas brgya stong mang po la dge ba'i rtsa ba bskyed 
[\[2b\]]
[\[2b.1\]]pa/_sangs rgyas brgya stong mang pos yang dag par bstod pa/_lus dang ngag dang sems byams pas yongs su bsgos pa/_de bzhin gshegs pa'i ye shes 'dzud pa la mkhas pa/_shes rab chen po/_/shes rab kyi pha rol tu phyin pa rtogs par khong du chud pa/_'jig rten gyi 
[\[2b.2\]]khams brgya stong mang por rnam par grags pa/_srog chags bye ba khrag khrig brgya stong mang po yang dag par sgrol ba sha stag la 'di lta ste/_byang chub sems dpa' sems dpa' chen po 'jam dpal gzhon nur gyur pa dang /_byang chub sems dpa' spyan ras gzigs dbang phyug 
[\[2b.3\]]dang /_byang chub sems dpa' mthu chen thob dang /_byang chub sems dpa' don thams cad ces bya ba dang /_byang chub sems dpa' rtag tu brtson dang /_byang chub sems dpa' brtson pa mi gtong ba dang /_byang chub sems dpa' lag na rin chen dang /_byang chub sems dpa' 
[\[2b.4\]]sman gyi rgyal po dang /_byang chub sems dpa' sman yang dag 'phags dang /_byang chub sems dpa' bkod pa'i rgyal po dang /_byang chub sems dpa' rab tu sbyin dpa' dang /_byang chub sems dpa' rin chen zla ba dang /_byang chub sems dpa' rin chen 'od dang /_byang chub 
[\[2b.5\]]sems dpa' zla gang dang /_byang chub sems dpa' gnon pa chen po dang /_byang chub sems dpa' mtha' yas gnon dang /_byang chub sems dpa' 'jig rten gsum gnon dang /_byang chub sems dpa' spobs pa chen po dang /_byang chub sems dpa' rtag par rgyun tu brtson 
[\[2b.6\]]dang /_byang chub sems dpa' sa 'dzin dang /_byang chub sems dpa' blo gros mi zad pa dang /_byang chub sems dpa' pad ma'i dpal dang /_byang chub sems dpa' skar ma'i rgyal po dang /_byang chub sems dpa' byams pa dang /_byang chub sems dpa' sems dpa' 
[\[2b.7\]]chen po seng ge dag dang yang thabs cig go/_/bzang skyong la sogs pa skyes bu dam pa bcu drug la 'di lta ste/_bzang skyong dang /_dkon mchog 'byung gnas dang /_ded dpon bzang po dang /_mes byin dang /_phug sbas dang /_chus byin dang /_dbang pos byin dang /_bla ma'i blo 
[\[3a\]]
[\[3a.1\]]gros dang /_khyad par blo gros dang /_'phel ba'i blo gros dang /_mthong ba don yod dang /_shin tu yang dag zhugs dang /_rab kyi rtsal gyis rnam par gnon pa dang /_dpe med blo gros dang /_nyi ma'i snying po dang /_sa 'dzin dag dang yang thabs cig ste/_de dag la sogs 
[\[3a.2\]]pa byang chub sems dpa' brgyad khri dag dang yang thabs cig go/_/lha rnams kyi dbang po brgya byin dang /_'khor lha'i bu nyi khri 'di lta ste/_lha'i bu zla ba dang /_lha'i bu nyi ma dang /_kun du dri dang /_rin chen 'od dang /_lha'i bu snang 'od dang /_de dag la sogs pa lha'i bu nyi khri dang yang thabs 
[\[3a.3\]]cig go/_/rgyal po chen po bzhi dang /_'khor lha'i bu sum khri 'di lta ste/_rgyal po chen po 'phags skyes po dang /_rgyal po chen po mig mi bzang dang /_rgyal po chen po yul 'khor srung dang /_rgyal po chen po rnam thos kyi bu dang /_lha'i bu dbang phyug dang /_lha'i bu dbang phyug chen po dang /_
[\[3a.4\]]'khor lha'i bu sum khri dag dang yang thabs cig go/_/mi mjed kyi bdag po tshangs pa dang /_'khor tshangs ris kyi lha'i bu khri nyis stong 'di lta ste/_tshangs pa gtsug phud can dang /_tshangs pa skar ma'i 'od dang /_de dag la sogs pa tshangs ris kyi lha'i bu khri nyis stong dang yang thabs cig go/_/klu'i rgyal 
[\[3a.5\]]po brgyad 'di lta ste/_klu'i rgyal po dga' bo dang /_nye dga' dang /_rgya mtsho dang /_nor rgyas kyi bu dang /_'jog po dang /_gzi can dang /_ma dros pa dang /_klu'i rgyal po ud pa la dang /_'khor klu bye ba brgya stong mang po dag dang yang thabs cig go/_/mi'am ci'i rgyal po bzhi 'di lta ste/_
[\[3a.6\]]mi'am ci'i rgyal po ljon pa dang /_mi'am ci'i rgyal po chos chen dang /_mi'am ci'i rgyal po chos bzang dang /_mi'am ci'i rgyal po chos 'dzin dang /_'khor mi 'am ci bye ba brgya stong mang po dag dang yang thabs cig go/_/dri za'i ris kyi lha'i bu bzhi 'di lta ste/_dri za yid du 'ong ba dang /_
[\[3a.7\]]yid 'ong dbyangs dang /_'jam snyan dang /_dri za dbyangs snyan dang /_'khor dri za bye ba brgya stong mang po dag dang yang thabs cig go/_/lha ma yin gyi dbang po bzhi 'di lta ste/_lha ma yin gyi dbang po stobs can dang /_phrag rtsub dang /_thags [{]bzangs [,]bzang [}]ris dang /_lha ma 
[\[3b\]]
[\[3b.1\]]yin gyi dbang po sgra gcan dang /_'khor lha ma yin bye ba brgya stong mang po dag dang yang thabs cig go/_/nam mkha' lding gi dbang po bzhi 'di lta ste/_nam mkha' lding gi dbang po gzi brjid chen po dang /_lus chen dang /_rdzogs chen dang /_nam mkha' lding gi dbang po 'phrul 
[\[3b.2\]]chen thob dang /_'khor nam mkha' lding bye ba brgya stong mang po dag dang yang thabs cig go/_/lus 'phags ma'i bu yul ma ga d+hA'i rgyal po ma skyes dgra dang yang thabs cig go/_/de'i tshe na bcom ldan 'das 'khor bzhi po de dag gis yongs su bskor cing mdun gyis bltas te/_
[\[3b.3\]]bsti stang du byas/_btsun par byas/_ri mor byas/_mchod par byas/_rjed par byas/_gsol ba byas te/_nges par bstan pa chen po zhes bya ba'i chos kyi rnam grangs mdo sde shin tu rgyas pa chen po byang chub sems dpa' rnams la gdams pa/_sangs rgyas thams cad kyis 
[\[3b.4\]]yongs su bzung ba bshad par bzhed de chos kyi gdan de nyid la skyil mo krung bcas nas/_mtha' yas nges par bstan pa'i gnas zhes bya ba'i ting nge 'dzin la snyoms par zhugs te sku mi g.yo zhing sems mi g.yo bar gyur nas bzhugs so/_/bcom ldan 'das snyoms par zhugs 
[\[3b.5\]]ma thag tu/_bcom ldan 'das la lha'i me tog man dA ra dang /_man dA ra chen po dang /_many+dzu Sha ka dang /_many+dzu Sha ka chen po rnams kyi me tog gi char chen po mngon par bab ste/_bcom ldan 'das dang 'khor bzhi po de dag la 'thor ro/_/thams cad dang ldan pa'i sangs rgyas kyi zhing yang 
[\[3b.6\]]rnam pa drug tu g.yos par gyur te/_'gul kun tu rab tu 'gul/_ldeg kun tu rab tu ldeg_/'khrugs kun tu rab tu 'khrugs so/_/de'i tshe dge slong dang /_dge slong ma dang /_dge bsnyen dang /_dge bsnyen ma dang /_lha dang /_klu dang /_gnod sbyin dang /_dri za dang /_lha ma 
[\[3b.7\]]yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa rnams dang /_rgyal phran dang /_stobs kyi 'khor los sgyur ba dang /_gling bzhi'i 'khor los sgyur ba gang dag 'khor der 'dus nas 'khod par gyur pa 'khor dang bcas pa de dag 
[\[4a\]]
[\[4a.1\]]thams cad bcom ldan 'das la lta zhing 'khod de ngo mtshar du gyur/_rmad du gyur/_shin tu dga' bar gyur to/_/de nas de'i tshe bcom ldan 'das kyi smin mtshams kyi mdzod spu nas 'od zer gcig byung nas/_de shar phyogs su sangs rgyas kyi zhing khri brgyad stong du song ste/_
[\[4a.2\]]sangs rgyas kyi zhing de dag thams cad mnar med pa'i sems can dmyal ba chen po yan chad srid pa'i rtse mo man chad 'od zer de'i 'od kyis shin tu khyab par snang ngo /_/sangs rgyas kyi zhing de dag gi 'gro ba drug po de dag na sems can gang yod pa de dag thams cad ma lus par snang ngo /_/sangs 
[\[4a.3\]]rgyas kyi zhing de dag na sangs rgyas bcom ldan 'das gang dag bzhugs shing 'tsho gzhes pa de dag thams cad kyang snang ngo /_/sangs rgyas bcom ldan 'das de dag chos gang 'chad pa de dag thams cad kyang ma lus par grag go/_/sangs rgyas kyi zhing de dag na dge slong dang /_dge slong ma dang /_
[\[4a.4\]]dge bsnyen dang /_dge bsnyen ma dang /_rnal 'byor can dang /_rnal 'byor spyod pa gang dag 'bras bu thob pa dang /_'bras bu ma thob pa de dag thams cad kyang snang ngo /_/sangs rgyas kyi zhing de dag na/_byang chub sems dpa' sems dpa' chen po gang dag nyan pa dang /_dmigs pa 
[\[4a.5\]]dang /_mos pa rnam pa sna tshogs du ma'i rgyu'i thabs la mkhas pa dag gis byang chub sems dpa'i spyad pa spyod pa de dag thams cad kyang snang ngo /_/sangs rgyas kyi zhing de dag na/_sangs rgyas bcom ldan 'das gang dag yongs su mya ngan las 'da' ba de dag thams cad kyang snang ngo /_/sangs 
[\[4a.6\]]rgyas kyi zhing de dag na/_sangs rgyas bcom ldan 'das gang dag yongs su mya ngan las 'das pa rnams kyi ring bsrel gyi mchod rten rin po che las byas pa de dag thams cad kyang snang ngo /_/de nas byang chub sems dpa' sems dpa' chen po byams pa 'di snyam du sems te/_kye ma 
[\[4a.7\]]de bzhin gshegs pas ltas cho 'phrul chen po bstan pa 'di 'dir ci'i rgyur 'gyur zhig gu_/ci'i phyir bcom ldan 'das kyis ltas cho 'phrul chen po 'di lta bu 'di bstan te/_bcom ldan 'das kyang ting nge 'dzin de la snyoms par zhugs shing rdzu 'phrul gyi cho 'phrul chen po ngo mtshar rmad 
[\[4b\]]
[\[4b.1\]]du byung ba chen po bsam gyis mi khyab pa 'di lta bu 'di dag kyang snang bar gyur pa 'di'i don bdag gis su la dri 'di na don 'di'i lan ldon nus pa ni su yod snyam mo/_/de yang 'di snyam du 'jam dpal gzhon nur gyur pa 'di sngon gyi rgyal ba rnams la lhag par bya ba byas pa/_dge ba'i rtsa 
[\[4b.2\]]ba bskyed pa/_sangs rgyas mang po la bsnyen bkur byas pa ste/_'jam dpal gzhon nur gyur pa 'dis sngon chad kyang sngon gyi de bzhin gshegs pa dgra bcom pa yang dag par rdzogs pa'i sangs rgyas rnams kyi ltas 'di lta bu byung ba rnams mthong zhing sngon chad chos chen po'i 
[\[4b.3\]]'bel ba'i gtam dag kyang myong bas na/_bdag gis 'jam dpal gzhon nur gyur pa la de'i don dri'o snyam du sems so/_/dge slong dang dge slong ma dang /_dge bsnyen dang dge bsnyen ma'i 'khor bzhi po de dag dang /_lha dang klu dang gnod sbyin dang /_dri za dang lha ma yin dang /_nam 
[\[4b.4\]]mkha' lding dang /_mi'am ci dang /_lto 'phye chen po dang /_mi dang mi ma yin pa mang po de dag kyang /_bcom ldan 'das kyi ltas kyi rdzu 'phrul gyi cho 'phrul chen po'i snang ba 'di lta bu 'di mthong nas/_ngo mtshar du gyur rmad du gyur ltad mor gyur te/_'di snyam du/_bcom ldan 
[\[4b.5\]]'das kyis rdzu 'phrul gyi cho 'phrul chen po'i snang ba 'di lta bu 'di bstan pa bdag cag gis su la dri snyam du sems so/_/de nas byang chub sems dpa' sems dpa' chen po byams pas skad cig thang cig yud tsam de nyid la 'khor bzhi po rnams kyi sems kyi rnam par rtog pa 
[\[4b.6\]]sems kyis shes nas 'jam dpal gzhon nur gyur pa la 'di skad ces smras so/_/'jam dpal bcom ldan 'das kyis ltas ngo mtshar rmad du byung ba rdzu 'phrul gyi snang ba 'di lta bu 'di bstan te/_sangs rgyas kyi zhing khri brgyad stong po 'di dag rnam par bkra ba/_mchog tu blta na sdug 
[\[4b.7\]]pa/_de bzhin gshegs pa sngon du bzhud pa/_de bzhin gshegs pa yongs su 'dren par snang ba 'di'i rgyu gang rkyen gang /_de nas byang chub sems dpa' sems dpa' chen po byams pas 'jam dpal gzhon nur gyur pa la tshigs su bcad pa 'di dag smras so/_/'jam 
[\[5a\]]
[\[5a.1\]]dpal ci yi phyir na 'di lta bu/_/mi yi mgon pos 'od zer gcig pu 'di/_/zhal gyi smin mtshams kyi ni mdzod spu nas/_/shin tu snang ba'i 'od zer rab tu btang /_/lha rnams dga' bas tsan dan phye ma dang /_/lha yi spos rab yid du 'ong ba dang /_/man dA ra dang many+dzu 
[\[5a.2\]]Sha ka yi/_/me tog dag gi char chen rab tu phab/_/des ni sa 'di kun tu mdzes gyur cing /_/'khor bzhi 'di dag dga' ba rab tu thob/_/zhing rnams 'di dag thams cad rnam drug tu/_/shin tu 'jigs pa'i gzugs su kun nas g.yos/_/'od zer de yis shar gyi phyogs logs kyi/_/
[\[5a.3\]]zhing ni stong phrag [{]bcwa [,]bco [}]brgyad tshang ba rnams/_/skad cig gcig gis thams cad rab tu snang /_/zhing rnams gser gyi kha dog bzhin du mdzes/_/mnar med yan chad srid pa'i rtse mo'i bar/_/zhing de dag na sems can ji snyed pa/_/'gro ba drug po de na yod pa rnams/_/gang dag der yang 
[\[5a.4\]]shi 'pho skye ba rnams/_/de dag las kyi rnam pa sna tshogs dang /_/'gro ba bde dang mi bde rnams kyang snang /_/bzang po ngan pa de bzhin bar ma yang /_/'di na 'dug kyang de dag thams cad mthong /_/sangs rgyas seng ge mi yi dbang po rnams/_/chos nyid rab ston rnam par dbye ba mthong /_/
[\[5a.5\]]sems can bye ba mang la rab ston pa/_/snyan pa'i sgra dang dbyangs su gsung ba dag_/zab cing rgya che rmad du byung ba'i sgra/_/so so'i zhing rnams su yang rab tu 'byin/_/dpe dang gtan tshigs khrag khrig bye ba yis/_/sangs rgyas chos 'dir rab tu ston pa ni/_/sems can gang rnams 
[\[5a.6\]]sdug bsngal gzir ba dag_/skye dang rga bas yid skyo mi shes la/_/'di ni dge slong sdug bsngal tha ma zhes/_/de la rab zhi mya ngan 'das pa ston/_/mi rnams gang gis rgya che mthu thob cing /_/sangs rgyas mthong bas de bzhin bsod nams ldan/_/de dag la ni chos tshul 'di 
[\[5a.7\]]brjod cing /_/rang rgyal theg pa yang ni ston pa mdzad/_/gzhan yang bde bar gshegs pa'i sras po gang /_/bla na med pa'i ye shes tshol ba dag_/bya ba sna tshogs rtag tu byed pa la/_/de dag la ni byang chub phyir bsngags gsung /_/'di na 'dug bzhin de na 'di 'dra dang /_/
[\[5b\]]
[\[5b.1\]]khyad par gzhan yang stong phrag bye ba dag_/shin tu mthong zhing thos te 'jam pa'i dbyangs/_/de dag las ni phyogs tsam smos par bya/_/bdag mthong zhing rnams mang po de dag na'ang /_/byang chub sems dpa' gang gA'i bye ma snyed/_/gang rnams bye ba stong phrag mi nyung ba/_/brtson 
[\[5b.2\]]'grus rnam pa mang pos byang chub skyed/_/la la sbyin pa sbyin pa'ang de bzhin te/_/nor dang 'gron bu gser dang dngul rnams dang /_/mu tig nor bu man shel byi ru dang /_/bran pho bran mo rta dang shing rta lug_/de bzhin rin chen dag gis brgyan pa'i khyogs/_/yongs su dga' ba'i yid 
[\[5b.3\]]kyis sbyin pa gtong /_/bdag cag gis kyang theg mchog thob shog ces/_/byang chub mchog 'dir yongs su sngo bar byed/_/sbyin pa 'di 'dra 'di dag byin byas na/_/khams gsum nang na theg mchog khyad par can/_/sangs rgyas theg pa bde gshegs gang bsngags pa/_/de ni bdag gis 
[\[5b.4\]]myur du thob gyur cig_/la la rta bzhi can gyi shing rta la/_/kha khyer bcas pa me tog rgyal mtshan brgyan/_/rin chen dag las byas pa'i ba dan can/_/la las de lta bu yang sbyin pa byin/_/de bzhin bu dang chung ma rnams kyang byin/_/la la phangs pa'i sha yang sbyin par byed/_/byang chub 
[\[5b.5\]]dam pa 'di ni tshol ba'i phyir/_/lag pa dang ni rkang pa bslangs na byin/_/la la dag gis mgo dang la las mig_/la la bdag gi lus mchog rab kyang gtong /_/dang ba'i sems kyis sbyin pa rnams byin nas/_/de bzhin gshegs kyi ye shes don du gnyer/_/'jam dpal bdag 
[\[5b.6\]]gis mthong ba la la na/_/rgyal srid skyid pa rnam par spang byas te/_/btsun mo'i 'khor dang de bzhin gling kun dang /_/gnyen dang blon po thams cad rnam spangs nas/_/'jig rten rnam par 'dren gyi drung dong ste/_/zhi ba'i phyir ni chos rab mchog 'dri zhing /_/ngur smrig gos rnams 
[\[5b.7\]]rab tu gyon byed de/_/skra dang kha spu dag kyang 'dreg par byed/_/bdag mthong byang chub sems dpa' la la ni/_/dge slong gyur cing nags tshal gnas pa dag_/dgon pa stong pa rnams su gnas 'cha' zhing /_/la la lung nod kha ton byed la dga'/_/bdag mthong byang chub sems dpa' 
[\[6a\]]
[\[6a.1\]]la la dag_/ri sul dag tu zhugs pa'i brtan pa rnams/_/sangs rgyas ye shes 'di la rnam par sgom/_/yongs su sems shing nye bar rtogs par byed/_/kha cig gis ni 'dod pa ma lus spangs/_/yongs bsgoms bdag nyid spyod yul rnam par dag_/mngon 
[\[6a.2\]]par shes pa lnga yang der thob nas/_/bde bar gshegs pa'i sras po dgon par gnas/_/brtan pa la la rkang gshibs der gnas te/_/'dren pa'i spyan sngar thal mo sbyar byas nas/_/dga' ba bskyed de rgyal dbang rgyal po la/_/tshigs su bcad pa stong gis mngon par bstod/_/
[\[6a.3\]]dran dang ldan zhing dul ba mi 'jigs pa/_/la la spyod pa phra ba shes pa dag_/rkang gnyis gtso la chos kyang 'dri bar byed/_/thos nas de dag chos rnams 'dzin par 'gyur/_/yongs bsgoms bdag nyid rgyal dbang sras po rnams/_/la la dag gis de dang der mthong ba/_/dpe dang gtan 
[\[6a.4\]]tshigs khrag khrig du ma yis/_/srog chags bye ba mang la chos rnams ston/_/mchog tu dga' skyes chos rnams rab ston cing /_/byang chub sems dpa' mang po yang dag 'dzud/_/bdud rnams stobs dang bzhon par bcas bcom ste/_/chos kyi rnga 'di shin tu rdung bar byed/_/
[\[6a.5\]]la la bde bar gshegs pa'i bstan pa la/_/bde gshegs sras la lha mi gnod sbyin dang /_/srin pos mchod kyang ngo mtshar mi 'dzin cing /_/bsnyems med zhi zhing rab zhi spyod pa mthong /_/phal cher nags gnas de bzhin gzhan dag kyang /_/snang ba'i 'od ni lus las rab gtong 
[\[6a.6\]]ste/_/sems can dmyal nas sems can rnams 'don cing /_/de dag byang chub la yang yang dag 'dzud/_/rgyal ba'i sras po la la brtson 'grus gnas/_/kha cig gis kyang ma lus gnyid spangs nas/_'chag pa byed cing nags tshal gnas pa dag_/de dag brtson pas byang 
[\[6a.7\]]chub mchog la zhugs/_/la la tshul khrims ma ral srung ba ni/_/rtag tu rnam dag nor bu rin chen bzhin/_/la la spyad pa yongs su rdzogs par 'gyur/_/de dag khrims kyis byang chub mchog la zhugs/_/rgyal sras la la bzod pa'i stobs can te/_/dge slong nga rgyal can dag 
[\[6b\]]
[\[6b.1\]]khro ba dang /_/de bzhin gshe zhing sdig pa 'ang bzod par byed/_/bzod pas de dag byang chub mchog la zhugs/_/bdag mthong byang chub sems dpa' la la ni/_/rtsed mo dga' ba thams cad rnam spangs te/_/byis pa'i grogs po rnams kyang yongs spangs nas/_/'phags pa 
[\[6b.2\]]rnams dang 'grogs dga' mnyam par gzhag_/rnam par g.yeng ba'i sems ni rnam spangs nas/_/lo stong bye bar nags dang ri sul na/_/rtse gcig sems su bsam gtan byed pa rnams/_/de dag bsam gtan byang chub mchog la zhugs/_/dge 'dun slob bcas rgyal 
[\[6b.3\]]ba mngon sum du/_/bza' dang bca' dang de bzhin zas dang skom/_/na ba'i sman ni mi nyung mang po dag_/kha cig de ltar sbyin pa sbyin par byed/_/dge 'dun slob bcas rgyal ba mngon sum du/_/de dag gos brgya bye ba sbyin par byed/_/la la stong phrag bya ba brgya ri dang /_/rin 
[\[6b.4\]]thang med pa'i gos rnams rab tu 'bul/_/rin po che dang de bzhin tsan dan gyi/_/gtsug lag khang ni bye ba brgya byas nas/_/stan dang mal cha mang pos brgyan pa rnams/_/bde bar gshegs pa rnams la mngon sum 'bul/_/kun dga' ra ba yid 'ong gtsang ma rnams/_/
[\[6b.5\]]me tog 'bras bu sna tshogs ldan pa dag_/skyes bu khyu mchog nyan thos btsas pa la/_/la la nyin par zhugs phyir rab tu 'bul/_/dga' ba skyes nas sna tshogs rnam mang po/_/de lta bu yi sbyin pa sbyin par byed/_/byin nas byang chub phyir yang brtson 'grus bskyed/_/sbyin 
[\[6b.6\]]pas de dag byang chub mchog la zhugs/_/la la zhi ba'i chos kyang rab 'chad de/_/dpe dang gtan tshigs khrag khrig du ma yis/_/de dag srog chags bye ba stong la ston/_/de dag ye shes byang chub mchog la zhugs/_/byed pa med pa'i chos rab shes pa ni/_/gnyis 
[\[6b.7\]]med rab zhugs nam mkha' mtshungs 'dra ba/_/ma chags bde bar gshegs pa'i sras po rnams/_/de dag shes rab byang chub mchog la zhugs/_/bdag gis gzhan yang mthong ba 'jam pa'i dbyangs/_/bder gshegs mya ngan 'das pa'i bstan pa la/_/byang chub 
[\[7a\]]
[\[7a.1\]]sems dpa' brtan pa mang byung nas/_/rgyal ba'i ring bsrel dag la rim gro byed/_/mchod rten bye ba stong phrag mi nyung ba/_/ji ltar gang gA'i klung gi bye ma bzhin/_/gang gis bye ba'i zhing rnams rtag brgyan pa/_/rgyal sras de dag byed du 'jug pa mthong /_/
[\[7a.2\]]rin chen sna bdun mchog gi rgyal mtshan gdugs/_/de na bye ba stong rnams bsgreng ba ni/_/'phang du dpag tshad lnga stong phyin pa ste/_/khor yug tu ni dpag tshad nyis stong yod/_/rnam rgyal ba dan bcas pa khor mor mdzes/_/dril dang dril bu g.yer kha rtag tu 'khrol/_/me tog dri dang 
[\[7a.3\]]de bzhin sil snyan gyis/_/lha mi srin po gnod sbyin rnams kyis mchod/_/yongs 'dus shing gi me tog rgyas pa bzhin/_/de ltar phyogs bcu de dag mdzes byas te/_/rgyal ba'i ring bsrel dag la 'di 'dra 'dir/_/bde gshegs sras kyis mchod pa byed du btsud/_/rgyal bas 'od 
[\[7a.4\]]zer gcig pu 'di btang bas/_/lhar bcas 'jig rten 'di dag rab rgyas pa/_/bdag dang srog chags bye ba mang po 'dis/_/'di na 'dug bzhin de dag thams cad mthong /_/gang gis 'od zer gcig pu deng btang bas/_/zhing rnams stong phrag mang por ston pa de/_/kye ma skyes 
[\[7a.5\]]bu khyu mchog de yi mthu/_/kye ma ye shes rgya che zag med do/_/rmad du byung ba tshad med 'di 'dra ba'i/_/ltas rnams mthong nas bdag cag ngo mtshar gyur/_/'di yi don rnams 'jam dbyangs rab ston te/_/sangs rgyas sras rnams the tshom gyur pa stsol/_/'khor bzhi 'di dag rab tu 
[\[7a.6\]]dga' sems kyis/_/dpa' bo khyod dang bdag la mngon par lta/_/bde bar gshegs pas de ring ci yi phyir/_/snang ba 'di 'dra 'di ni rab tu btang /_/bde gshegs sras po khyod kyis lung ston la/_/dga' ba skyed cing the tshom rnam par sol/_/'di ltar 'od zer rgya chen rab btang ba/_/
[\[7a.7\]]de dag ci 'dra'i don du 'gyur ba zhig_/bde bar gshegs pa skyes bu dam pa yis/_/byang chub snying por chos mchog gang brnyes pa/_/de dag 'jig rten mgon po 'dir 'chad dam/_/byang chub sems dpa' 'di dag lung ston tam/_/zhing rnams stong phrag du ma gang bstan pa/_/
[\[7b\]]
[\[7b.1\]]sna tshogs rab tu bkra ba rin chen brgyan/_/mtha' yas spyan can sangs rgyas rnams snang ba/_/'di ni mi chud rgyur 'gyur gor ma chag_/rgyal ba'i sras la byams pas kun dris nas/_/lha mi gnod sbyin srin po de dag dga'/_/'jam dbyangs 'dir ni ci zhig lung ston ces/_/'khor 
[\[7b.2\]]rnams bzhi po de dag shin tu sdod/_/de nas 'jam dpal gzhon nur gyur pas byang chub sems dpa' sems dpa' chen po byams pa dang /_thams cad dang ldan pa'i byang chub sems dpa'i tshogs de la smras pa/_rigs kyi bu dag 'di ni de bzhin gshegs pa chos chen po bsgrags 
[\[7b.3\]]pa'i 'bel ba'i gtam mdzad par dgongs pa'o/_/rigs kyi bu dag 'di ni de bzhin gshegs pas chos kyi char chen po mngon par dbab pa dang /_chos kyi rnga chen po rab tu brdung ba dang /_chos kyi rgyal mtshan chen po rab tu bsgreng ba dang /_chos kyi sgron ma chen po rab tu 'bar bar 
[\[7b.4\]]mdzad pa dang /_chos kyi dung chen po rab tu 'bud pa dang /_chos kyi rnga bo che chen po rab tu brdung ba dang /_chos bstan pa chen po mdzad par dgongs pa ste/_rigs kyi bu dag bdag ji ltar spobs pa dang /_ji ltar sngon gyi de bzhin gshegs pa dgra bcom pa yang dag par rdzogs pa'i 
[\[7b.5\]]sangs rgyas rnams kyi snga ltas 'di lta bu 'di bdag gis mthong ste/_sngon gyi de bzhin gshegs pa de dag gis kyang /_'od zer gyi snang ba 'di btang bas/_bdag ni 'di ltar de bzhin gshegs pa yang chos chen po bsgrag pa'i 'bel ba'i gtam mdzad par bzhed pa dang /_
[\[7b.6\]]chos chen po bsgrags pa thos par mdzad pa bzhed pas 'di lta bu'i snga ltas 'di mdzad pa snyam byed do/_/de ci'i phyir zhe na/_de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad dang mi 'thun pa'i chos kyi rnam grangs bsgrag par bzhed pas snga 
[\[7b.7\]]ltas cho 'phrul chen po 'od zer rab tu btang ba'i snang ba 'di lta bu 'di ston to/_/rigs kyi bu dag bdag gis dran pa 'das pa'i dus na bskal pa grangs med pa'i yang ches grangs med pa yangs pa dpag tu med pa bsam gyis mi khyab pa dpag gis mi lang ba tshad med pa de'i pha rol 
[\[8a\]]
[\[8a.1\]]gyi yang ches pha rol tu gyur pa de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang mi rnams 
[\[8a.2\]]kyi ston pa sangs rgyas bcom ldan 'das nyi zla sgron ma zhes bya ba 'jig rten du byung ste/_des chos bstan pa tshangs par spyod pa thog mar dge ba bar du dge ba tha mar dge ba don bzang po tshig 'bru bzang po ma 'dres pa yongs su rdzogs pa yongs su dag pa yongs su byang ba yang dag par 
[\[8a.3\]]ston te 'di lta ste/_nyan thos rnams la ni skye ba dang rga ba dang /_na ba dang 'chi ba dang /_mya ngan dang smre sngags 'don pa dang /_sdug bsngal ba dang /_yid mi bde ba dang 'khrug pa las shin tu bzla ba'i phyir/_mya ngan las 'das pa'i mthar thug pa 'phags pa'i bden pa 
[\[8a.4\]]bzhi dang ldan pa/_rten cing 'brel par 'byung ba la 'jug pa'i chos ston to/_/byang chub sems dpa' sems dpa' chen po rnams la ni bla na med pa yang dag par rdzogs pa'i byang chub las brtsams te/_pha rol tu phyin pa drug dang ldan pa thams cad mkhyen pa'i ye shes kyi mthar 
[\[8a.5\]]thug pa'i chos ston to/_/rigs kyi bu dag de bzhin gshegs pa dgra bcom pa yang dag par rdzogs pa'i sangs rgyas nyi zla sgron [(]mda'i [,]ma de'i [)]pha rol gyi yang ches pha rol na/_yang de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma zhes bya ba zhig 
[\[8a.6\]]'jig rten du byung ste ma pham pa 'di ltar snga rol dang snga rol brjod pa'i tshul 'dis/_de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma zhes bya bar mtshan gcig pa rigs dang gdung gcig pa sha stag ste/_'di ltar b+ha ra dwa dza'i rigs 
[\[8a.7\]]su 'thun pa de bzhin gshegs pa nyi khri byung ngo /_/ma pham pa de la de bzhin gshegs pa nyi khri po de dag thog ma'i de bzhin gshegs pa nas tha ma'i de bzhin gshegs pa'i bar du de dag gis chos bshad pa yang /_tshangs par spyod pa thog mar dge ba bar du dge ba tha mar 
[\[8b\]]
[\[8b.1\]]dge ba don bzang po tshig 'bru bzang po ma 'dres pa yongs su rdzogs pa yongs su dag pa yongs su byang ba yang dag par ston te 'di lta ste/_nyan thos rnams la ni skye ba dang rga ba dang na ba dang 'chi ba dang /_mya ngan dang smre sngags 'don pa dang sdug bsngal ba dang yid mi bde ba dang 'khrug pa 
[\[8b.2\]]las shin tu bzla ba'i phyir/_mya ngan las 'das pa'i mthar thug pa 'phags pa'i bden pa bzhi dang ldan pa rten cing 'brel par 'byung ba la 'jug pa'i chos ston to/_/byang chub sems dpa' sems dpa' chen po rnams la ni bla na med pa yang dag par rdzogs pa'i byang chub 
[\[8b.3\]]las brtsams te/_pha rol tu phyin pa drug dang ldan pa rnam pa thams cad mkhyen pa'i ye shes kyi mthar thug pa'i chos ston to/_/ma pham pa 'di ltar yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma de sngon gzhon nur gyur cing 
[\[8b.4\]]khab na bzhugs pa las mngon par ma byung ba'i tshe sras brgyad yod par gyur te 'di lta ste/_rgyal bu gzhon nu blo gros zhes bya ba dang /_bzang po'i blo gros dang /_mtha' yas blo gros dang /_dkon mchog blo gros dang /_khyad par blo gros dang /_the tshom kun bcom dang /_dbyangs kyi blo 
[\[8b.5\]]gros dang /_rgyal bu gzhon nu chos kyi blo gros zhes bya ba yod do/_/ma pham pa bcom ldan 'das nyi zla sgron ma de'i sras rgyal bu gzhon nu brgyad po de dag rdzu 'phrul chen por gyur te/_de dag re re yang gling chen po bzhi la kun tu longs spyod par gyur cing de dag na rgyal po byed do/_/de dag gis 
[\[8b.6\]]bcom ldan 'das de khab nas mngon par byung bar shes shing /_bla na med pa yang dag par rdzogs pa'i byang chub mngon par rdzogs par sangs rgyas par thos nas/_rgyal po'i longs spyod thams cad spangs te/_bcom ldan 'das de'i rjes su rab tu byung nas thams cad kyang bla 
[\[8b.7\]]na med pa yang dag par rdzogs pa'i byang chub tu yang dag par zhugs te chos smra bar gyur to/_/rgyal bu gzhon nu de dag rtag tu tshangs par spyod cing sangs rgyas brgya stong mang po la dge ba'i rtsa ba bskyed par gyur to/_/ma pham pa de'i tshe na yang bcom ldan 'das de bzhin gshegs pa 
[\[9a\]]
[\[9a.1\]]dgra bcom pa yang dag par rdzogs pa'i sangs rgyas nyi zla sgron ma des/_nges par bstan pa chen po zhes bya ba'i chos kyi rnam grangs mdo sde shin tu rgyas pa chen po byang chub sems dpa' rnams la gdams pa sangs rgyas thams cad kyis yongs su bzung ba bshad nas/_
[\[9a.2\]]de'i tshe skad cig thang cig yud tsam de nyid la 'khor 'dus pa de nyid du chos kyi gdan chen po de nyid la skyil mo krung bcas te/_mtha' yas nges par bstan pa'i gnas zhes bya ba'i ting nge 'dzin la snyoms par zhugs te sku mi g.yo zhing sems mi g.yo bar gyur nas bzhugs so/_/bcom 
[\[9a.3\]]ldan 'das de snyoms par zhugs ma thag tu/_bcom ldan 'das la me tog man dA ra ba dang /_man dA ra ba chen po dang /_many+dzu Sha ka dang /_many+ju Sha ka chen po dang /_lha'i me tog dag gi char chen po mngon par bab ste/_bcom ldan 'das 'khor dang bcas pa la mngon par 'thor ro/_/
[\[9a.4\]]thams cad dang ldan pa'i sangs rgyas kyi zhing yang rnam pa drug tu rab tu g.yos par gyur te/_'gul kun tu rab tu 'gul/_ldeg kun tu rab tu ldeg_/'khrugs kun tu rab tu 'khrugs so/_/ma pham pa yang de'i tshe 'khor der dge slong dang /_dge slong ma dang /_dge bsnyen dang /_
[\[9a.5\]]dge bsnyen ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa rnams dang /_rgyal phran dang /_stobs kyi 'khor los sgyur ba dang /_gling bzhi'i 'khor los sgyur ba 
[\[9a.6\]]rnams 'dus nas 'khod par gyur pa 'khor dang bcas pa de dag thams cad bcom ldan 'das la lta zhing ngo mtshar du gyur rmad du gyur dga' bar gyur to/_/de nas de'i tshe bcom ldan 'das de bzhin gshegs pa nyi zla sgron ma de'i smin mtshams kyi bar gyi mdzod spu nas 'od zer 
[\[9a.7\]]gcig byung nas de shar phyogs su sangs rgyas kyi zhing nyi khri byung ste/_sangs rgyas kyi zhing de dag thams cad 'od zer de'i 'od kyis shin tu khyab par snang bar gyur te/_ma pham pa 'di lta ste dper na/_da ltar sangs rgyas kyi zhing 'di dag snang bar gyur pa bzhin no/_/ma 
[\[9b\]]
[\[9b.1\]]pham pa yang de'i tshe bcom ldan 'das de'i zhabs 'bring na/_byang chub sems dpa' bye ba phrag nyi shu 'khod pa dang /_'khor de na chos nyan pa de dag 'od zer chen po'i snang ba des 'jig rten snang bar byas pa mthong nas ngo mtshar du gyur rmad du gyur te ltad mo cher byung ngo /_/ma pham pa 
[\[9b.2\]]de'i tshe na yang bcom ldan 'das de'i bstan pa la byang chub sems dpa' sems dpa' chen po 'od mchog ces bya ba byung ste de'i slob ma brgyad brgya yod do/_/bcom ldan 'das de yang ting nge 'dzin de las bzhengs nas byang chub sems dpa' 'od mchog las brtsams te/_dam 
[\[9b.3\]]pa'i chos pad ma dkar po'i chos kyi rnam grangs yang dag par ston te/_bar gyi bskal pa drug cu tshang bar gdan gcig la bzhugs nas sku mi bskyod/_sems mi g.yo bar bshad do/_/'khor de dag thams cad kyang stan gcig la 'khod de/_lus mi bskyod sems mi g.yo 
[\[9b.4\]]bar bar gyi bskal pa drug cur bcom ldan 'das de la chos nyan te/_'khor de na sems can 'ga' yang lus ngal ba yang med/_sems skyo ba yang med do/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron mas bar 
[\[9b.5\]]gyi bskal pa drug cu 'das kyi bar du/_dam pa'i chos pad ma dkar po'i chos kyi rnam grangs mdo sde shin tu rgyas pa chen po byang chub sems dpa' rnams la gdams pa/_sangs rgyas thams cad kyis yongs su bzung ba bshad nas/_skad cig de nyid la mya ngan las 
[\[9b.6\]]'da' zhes lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas pa'i skye dgu'i mdun du/_dge slong dag do mod nam gyi gung thun la de bzhin gshegs pa phung po'i lhag ma med pa'i mya ngan las 'da' ba'i dbyings su yongs su mya 
[\[9b.7\]]ngan las 'da'o zhes gsungs so/_/ma pham pa de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma des/_byang chub sems dpa' sems dpa' chen po dpal gyi snying po zhes bya ba bla na med pa yang dag par 
[\[10a\]]
[\[10a.1\]]rdzogs pa'i byang chub tu lung bstan nas 'khor de dag thams cad la bka' stsal pa/_dge slong dag byang chub sems dpa' dpal gyi snying po 'di/_nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya ste/_de bzhin 
[\[10a.2\]]gshegs pa dgra bcom pa yang dag par rdzogs pa'i sangs rgyas dri ma med pa'i spyan zhes bya bar 'gyur ro zhes gsungs so/_/ma pham pa de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla sgron ma de'i nub mo nam gyi gung 
[\[10a.3\]]thun la/_phung po'i lhag ma med pa'i mya ngan las 'das pa'i dbyings su yongs su mya ngan las 'das so/_/dam pa'i chos pad ma dkar po'i chos kyi rnam grangs de yang byang chub sems dpa' sems dpa' chen po 'od mchog des blangs te bar gyi bskal pa brgyad cu'i bar du/_bcom 
[\[10a.4\]]ldan 'das mya ngan las 'das pa de'i bstan pa la yang dag par bstan to/_/ma pham pa de la bcom ldan 'das de'i sras blo gros la sogs pa brgyad po de dag byang chub sems dpa' 'od mchog de'i slob mar gyur te/_des de dag bla na med pa yang dag par rdzogs pa'i byang chub tu yongs su 
[\[10a.5\]]smin par byas so/_/de dag gis de'i 'og tu sangs rgyas bye ba khrag khrig brgya stong mang po mthong ste/_bkur sti byas nas de dag thams cad kyang bla na med pa yang dag par rdzogs pa'i byang chub mngon par rdzogs par sangs rgyas te/_de dag gi tha ma ni de bzhin gshegs pa dgra 
[\[10a.6\]]bcom pa yang dag par rdzogs pa'i sangs rgyas mar me mdzad yin no/_/slob ma brgyad brgya po de dag las gcig rnyed pa la rab tu gdu ba bkur sti la gdu ba shes kyi khe la gdu ba grags pa 'dod pas/_de la bstan pa'i tshig dang /_yi ge mi zin mi chags te de'i ming yang grags 
[\[10a.7\]]'dod ces bya bar gyur to/_/des kyang dge ba'i rtsa ba des sangs rgyas bye ba khrag khrig brgya stong mang po mnyes par byas so/_/mnyes par byas nas bsti stang byas/_btsun par byas/_ri mor byas/_mchod pa dang /_bkur ba dang /_rim gro byas so/_/ma pham pa de'i tshe de'i 
[\[10b\]]
[\[10b.1\]]dus na/_byang chub sems dpa' 'od mchog ces bya ba chos smra bar gyur pa de/_gzhan zhig yin pa snyam du khyod som nyi 'am yid gnyis sam the tshom za bar gyur na de ltar mi blta'o/_/de ci'i phyir zhe na/_kho bo de'i tshe de'i dus na byang chub sems dpa' 'od mchog ces 
[\[10b.2\]]bya ba chos smra bar gyur to/_/gang yang byang chub sems dpa' grags 'dod ces bya ba le lo can du gyur pa de ni/_ma pham pa khyod nyid de'i tshe de'i dus na/_byang chub sems dpa' grags 'dod ces bya ba le lo can du gyur pa yin no/_/ma pham pa de ltar kho bos rnam grangs 'dis na bcom 
[\[10b.3\]]ldan 'das kyi snga ltas 'di lta bu'i 'od zer btang ba mthong nas/_bcom ldan 'das kyang dam pa'i chos pad ma dkar po'i chos kyi rnam grangs mdo sde shin tu rgyas pa chen po de bshad par bzhed pa snyam byed do/_/de nas 'jam dpal gzhon nur gyur pas don de nyid rgyas par ston cing de'i 
[\[10b.4\]]tshe tshigs su bcad pa 'di dag smras so/_/'das pa'i dus rnams rjes su dran pa ni/_/tshad med bsam gyis mi khyab bskal pa na/_/de tshe rgyal ba byung ba skye dgu'i mchog_/mtshan ni nyi zla sgron ma zhes bya ba/_/skye dgu 'dren pa de ni chos ston te/_/sems can mtha' yas bye ba rnam 
[\[10b.5\]]par 'dul/_/byang chub sems dpa' bsam yas bye ba stong /_/mang po de dag ye shes yang dag 'dzud/_/rnam par 'dren pa gzhon nur gyur pa yi/_/de tshe de'i sras gyur brgyad po dag_/thub chen rab tu byung ba de mthong nas/_/'dod spangs thams cad myur bar rab tu byung /_/
[\[10b.6\]]'jig rten mgon po de yi chos bshad pa/_/mtha' yas nges par bstan pa mdo sde mchog_/de ming shin tu rgyas pa'i mdo zhes bya/_/srog chags stong phrag bye ba dag la ston/_/rnam par 'dren pa de yis bshad ma thag_/de tshe skad cig skyil mo krung bcas nas/_/mtha' yas 
[\[10b.7\]]nges bstan ting 'dzin dam pa la/_/thub mchog chos gdan bzhugs nas bsam gtan mdzad/_/lha yi me tog man dA ra ba 'bab/_/ma brdungs par ni rnga yi sgra yang 'byung /_/lha dang gnod sbyin par snang gnas 'khod pa/_/rkang gnyis dam pa la ni mchod pa byed/_/zhing rnams 
[\[11a\]]
[\[11a.1\]]thams cad de ma thag tu g.yos/_/de na ngo mtshar rmad du byung bar gyur/_/smin mtshams nas ni shin tu mdzes pa yi/_/'dren pas 'od zer gcig po rab btang ba/_/shar gyi phyogs su 'od zer de song bas/_/zhing rnams stong phrag [{]bcwa [,]bco [}]brgyad tshang ba dag_/rab tu 
[\[11a.2\]]snang bas 'jig rten thams cad mdzes/_/sems can rnams kyi shi 'pho skye ba ston/_/rnam par 'dren pa'i 'od zer de yi mthus/_/de ltar de na la la rin chen zhing /_/de bzhin kha dog bai dUr+ya yi mdog_/blta na sdug pa sna tshogs snang bar gyur/_/lha dang mi dang de bzhin gnod 
[\[11a.3\]]sbyin klu/_/lha yi bu mo dri za mi 'am ci/_/gang rnams bde bar gshegs la mchod brtson pa/_/de dag 'jig rten khams na mchod byed snang /_/sangs rgyas rang 'byung de dag nyid kyang snang /_/gser gyi mchod sdong lta bur blta na sdug_/bai dUr+ya yi dbus na gser gzugs bzhin/_/
[\[11a.4\]]'khor gyi dbus na chos ni rab tu gsung /_/de na nyan thos grangs yod ma yin te/_/bde gshegs nyan thos de snyed tshad med pa/_/so so'i zhing du rnam par 'dren pa yi/_/'od zer 'od kyis de dag thams cad ston/_/brtson 'grus ldan zhing tshul khrims ma nyams te/_/tshul khrims 
[\[11a.5\]]skyon med nor bu rin chen 'dra/_/mi mgon sras dag ri yi sul dag na/_/gnas shing spyod pa de dag snang bar gyur/_/bdog pa thams cad ma lus yongs su gtong /_/brtan pa bzod pa'i stobs can bsam gtan dga'/_/byang chub sems dpa' gang gA'i bye snyed mang /_/'od 
[\[11a.6\]]zer de yis thams cad rab tu snang /_/bskyod pa med cing g.yo ba med par yang /_/bzod nas bsam gtan dga' zhing mnyam par bzhag_/de dag bsam gtan byang chub mchog zhugs pa/_/bde bar gshegs pa'i thugs kyi sras rnams snang /_/yang dag zhi ba zag pa 
[\[11a.7\]]med pa'i gnas/_/shin tu shes nas yang dag rab ston te/_/'jig rten khams mang du ni chos kyang 'chad/_/de 'dra'i byed pa bder gshegs mthu yis byung /_/nyi ma zla ba sgron ma de yi mthus/_/skyong ba'i 'khor bzhis de dag mthong nas su/_/de tshe thams cad dga' 
[\[11b\]]
[\[11b.1\]]bar gnas gyur te/_/'di ltar ci zhig ces ni phan tshun 'dri/_/gnod sbyin lha mis de mchod mi ring bar/_/'jig rten 'dren pa ting nge 'dzin las bzhengs/_/chos smra byang chub sems dpa' gang mkhas pa/_/'od mchog sras la de tshe 'di skad gsungs/_/mkhas pa khyod ni 'jig rten 
[\[11b.2\]]mig dang lam/_/nga yi chos 'dzin shin tu yid brtan pas/_/ji ltar srog chags phan phyir ngas bshad pa/_/nga yi chos mdzod 'di la khyod mngon sum/_/byang chub sems dpa' mang po kun bkod de/_/dga' bar byas shing shin tu bsngags bstod nas/_/bar gyi bskal pa drug cu 
[\[11b.3\]]tshang bar ni/_/de tshe rgyal ba de yis chos mchog bshad/_/gdan gcig steng bzhugs 'jig rten mgon po des/_/chos mchog dam pa dag ni gang bshad pa/_/de dag thams cad 'od mchog rgyal ba'i sras/_/chos smrar gyur pa de yis shin tu bzung /_/rgyal ba des ni chos kyi mchog 
[\[11b.4\]]bshad de/_/skye bo du ma rab tu dga' byas nas/_/de yi nyin par lhar bcas 'jig rten mdun/_/rnam par 'dren pa de ni 'di skad gsung /_/nga yis chos kyi tshul 'di rab bstan te/_/chos kyi rang bzhin ci 'dra bshad zin gyis/_/dge slong do nub nam gyi gung thun la/_/nga ni mya ngan 
[\[11b.5\]]'da' ba'i dus la bab/_/nga yi bstan pa 'di la rab sbyor la/_/bag med ma yin dad pa snying por gyis/_/bskal pa bye ba khrag khrig 'das par yang /_/rgyal ba drang srong chen po rnyed par dka'/_/rkang gnyis dam pa shin tu myur ba ru/_/mya ngan las ni 'da' ba'i sgra thos nas/_/
[\[11b.6\]]sangs rgyas sras rnams mang po mya ngan skyes/_/sdug bsngal rab dang shin tu ldan par gyur/_/srog chags bsam yas bye mang de dag la/_/mi yi dbang po rgyal pos dbugs phyung ba/_/mya ngan nga 'das dge slong ma 'jigs shig_/nga yi 'og tu sangs rgyas 'byung ba ni/_/byang chub 
[\[11b.7\]]sems dpa' dpal snying mkhas pa 'di/_/zag med ye shes 'di ni rtogs par rig_/nga yi byang chub mchog rab 'thob 'gyur te/_/spyan dang yan lag dri med rgyal bar 'ong /_/de tshe de yi nam gyi gung thun la/_/rgyu zad me dang 'dra bar mya ngan 'das/_/de yi sku gdung shin tu rgyas 
[\[12a\]]
[\[12a.1\]]gyur te/_/mchod rten bye ba khrag khrig mtha' yas so/_/de na dge slong de bzhin dge slong ma/_/gang rnams byang chub mchog la rab zhugs shing /_/bde gshegs de yi bstan la mngon brtson pa/_/de dag mi nyung gang gA'i bye ma snyed/_/de tshe chos smrar gang gyur dge slong 
[\[12a.2\]]ni/_/gang gis chos de bzung ba 'od mchog ste/_/bar gyi bskal pa brgyad cu tshang bar des/_/bskal pa de la chos mchog rab tu ston/_/de yi slob mar gyur pa brgyad brgya dag_/de dag thams cad yongs su smin par byas/_/de dag sangs rgyas bye ba mang po mthong /_/drang srong chen 
[\[12a.3\]]po de dag bkur sti byas/_/de tshe spyad pa rjes su 'thun spyad nas/_/'jig rten mang po khams su sangs rgyas gyur/_/gcig 'og gcig tu de dag rjes bzhin du/_/byang chub mchog tu gcig gis gcig lung bstan/_/sangs rgyas de dag rim gyis byung ba yi/_/tha mar gyur pa 
[\[12a.4\]]mar me mdzad pa ste/_/lha yi lha mchog drang srong mang po'i mchog_/srog chags bye ba stong yang rnam par btul/_/gang sngon bde bar gshegs pa de yi sras/_/de yi tshe na 'od mchog chos smra ba'i/_/slob ma sred dang ldan zhing le lo can/_/shes kyi khe dang rnyed pa tshol ba dang /_/shin tu 
[\[12a.5\]]grags pa 'dod pa'i shas che zhing /_/grong nas grong du rgyu bar gyur pa ste/_/de yi kha ton lung nos de bzhin kun/_/de yi tshe na bshad pa rnams mi zin/_/de yi ming yang 'di zhes bya bar gyur/_/grags pa 'dod ces phyogs su rnam par grags/_/de yang dge ba rnams kyi las de 
[\[12a.6\]]dag_/'dren mar gyur pa mngon par 'dus byas pas/_/sangs rgyas stong phrag bye ba mnyes byas te/_/de dag mchod pa rgya cher byas par gyur/_/rjes su 'thun pa'i spyod pa rab spyad nas/_/sangs rgyas shAkya seng ge 'di yang mthong /_/de ni 'dir yang tha mar byung ba ste/_/rjes bzhin 
[\[12a.7\]]byang chub mchog kyang 'thob 'gyur ba/_/byams pa'i rigs su bcom ldan 'das su 'gyur/_/srog chags stong phrag bye ba rnam par 'dul/_/bder gshegs mya ngan 'das pa'i bstan pa la/_/de tshe le lo can du gang gyur pa/_/de na de 'drar gyur pa khyod nyid do/_/de tshe chos 
[\[12b\]]
[\[12b.1\]]smrar gyur pa kho bo ste/_/kho bos de dang de yi rgyu dang bzhis/_/ye shes grags pa de yi ltas byung ba/_/sngon tshe de na kho bos mthong gyur pa/_/de 'dra'i ltas 'di deng yang mthong bas na/_/nges par rgyal ba'i dbang po kun tu spyan/_/shAkya'i rgyal chen don dam gzigs pas kyang /_/
[\[12b.2\]]de tshe kho bos rnam grangs mchog thos gang /_/de dag nyid ni 'dis kyang bshad par dgongs/_/de yi ltas nyid de ring yongs rdzogs kyis/_/rnam par 'dren pa rnams kyi thabs mkhas pa/_/shAkya seng ge yang dag 'jog mdzad de/_/chos kyi dngos nyid phyag rgya ston par 'gyur/_/
[\[12b.3\]]thal mo sbyar te sems bzang brtson par gyis/_/'jig rten phan zhing thugs brtse ston gyur te/_/mtha' yas pa yi chos kyi char pa 'bab/_/gang dag byang chub phyir zhugs ngoms par mdzad/_/byang chub sems dpa' byang chub phyir zhugs pa/_/gang dag mkhas pa nyid las skyes 
[\[12b.4\]]gyur pa/_/de dag rnams kyi som nyi gang yin dang /_/yid gnyis the tshom gang yin de sel gyur/_/dam pa'i chos pad ma dkar po'i chos kyi rnam grangs las/_gleng gzhi'i le'u zhes bya ste dang po'o//_//bam po gnyis pa/_de 
[\[12b.5\]]nas bcom ldan 'das dran pa dang ldan zhing mkhyen bzhin du ting nge 'dzin de las bzhengs so/_/bzhengs nas tshe dang ldan pa shA ri dwa ta'i bu la bka' stsal pa/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams kyis thugs su chud pa/_
[\[12b.6\]]sangs rgyas kyi ye shes ni zab pa mthong bar dka' ba rtogs par dka' ba ste/_nyan thos dang rang sangs rgyas thams cad kyis shes par dka'o/_/de ci'i phyir zhe na/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni/_sangs 
[\[12b.7\]]rgyas bye ba khrag khrig brgya stong mang po la bsnyen bkur mdzad mdzad pa/_sangs rgyas bye ba khrag khrig brgya stong mang po la bla na med pa yang dag par rdzogs pa'i byang chub tu spyod pa spyad spyad pa/_yun ring po nas rjes su zhugs pa/_brtson 'grus mdzad mdzad pa ste/_ngo mtshar 
[\[13a\]]
[\[13a.1\]]dang rmad du byung ba'i chos dang ldan zhing shes par dka' ba'i chos rnams mkhyen pa'i phyir ro/_/shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams kyi ldem por dgongs te bshad pa ni shes par dka'o/_/de ci'i phyir zhe na/_rang 
[\[13a.2\]]gis rig pa'i chos rnams thabs mkhas pa dang /_ye shes mthong ba dang /_rgyu dang /_gzhi dang /_dmigs pa dang /_nges pa'i tshig dang /_rnam par rig byed sna tshogs rnams kyis yang dag par ston te/_thabs mkhas pa de dang de dag gis sems can de dang de la chags pa rnams rab 
[\[13a.3\]]tu 'grel pa'i phyir ro/_/shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni thabs mkhas pa chen po dang /_ye shes mthong ba dam pa'i pha rol tu byon pa'o/_/shA ri'i bu de bzhin gshegs pa dgra bcom pa yang dag par rdzogs pa'i 
[\[13a.4\]]sangs rgyas rnams ni/_chags pa med cing thogs pa med pa'i ye shes mthong ba dang /_stobs dang mi 'jigs pa dang ma 'dres pa dang dbang po dang stobs dang byang chub kyi yan lag dang bsam gtan dang /_rnam par thar pa dang ting nge 'dzin dang snyoms par 'jug pa dang /_rmad 
[\[13a.5\]]du byung ba'i chos dang ldan te/_chos rnam pa sna tshogs yang dag par ston pa'o/_/shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams ni ngo mtshar chen po brnyes pa'o/_/shA ri'i bu de tsam gyis bshad pa chog par gyis shig_/shA ri'i bu de 
[\[13a.6\]]bzhin gshegs pa dgra bcom pa yang dag par rdzogs pa'i sangs rgyas rnams ni ngo mtshar mchog brnyes pa ste/_shA ri'i bu de bzhin gshegs pas chos gang mkhyen pa'i chos de yang de bzhin gshegs pas de bzhin gshegs pa nyid la 'chad do/_/shA ri'i bu chos thams cad kyang 
[\[13a.7\]]de bzhin gshegs pa nyid ston to/_/chos thams cad kyang de bzhin gshegs pa nyid kyis mkhyen te chos de dag gang yin pa dang /_chos de dag ji lta bu yin pa dang /_chos de dag ci 'dra ba dang /_chos de dag gi mtshan nyid gang yin pa dang /_chos de dag gi ngo bo nyid ci yin pa dang /_
[\[13b\]]
[\[13b.1\]]chos de dag gang yin pa dang /_ji lta bu yin pa dang ci 'dra ba dang /_mtshan nyid gang yin pa dang ngo bo nyid ci yin pa yang mkhyen to/_/de nas bcom ldan 'das kyis don de nyid rgyas par ston cing de'i tshe tshigs su bcad pa 'di dag bka' stsal to/_/lha mir bcas pa'i 'jig rten na/_/
[\[13b.2\]]dpa' bo chen po dpag med pa/_/rnam 'dren sems can thams cad kyis/_/rnam pa kun tu shes mi nus/_/de dag stobs dang rnam thar dang /_/'jigs med gang dag ci 'dra dang /_/sangs rgyas chos rnams ci 'dra ba/_/sus kyang shes par mi nus so/_/sangs rgyas bye ba'i gan 
[\[13b.3\]]dag na/_/zab cing shin tu phra ba dang /_/rig dka' mthong bar dka' ba yi/_/spyod pa dag ni sngan chad bsnyen/_/bskal pa bye ba bsam yas su/_/spyod pa de dag spyad pa yi/_/'bras bu de ni ci 'dra ba/_/byang chub snying por ngas mthong ngo /_/de ni 'jig rten rnam 'dren pa/_/gzhan dag dang 
[\[13b.4\]]ni ngas kyang de/_/ci lta yin dang ci 'dra dang /_/de yi mtshan nyid ci 'dra shes/_/de ni bstan du mi nus te/_/de ni brjod du yong med do/_/mos pa la ni gang gnas pa/_/byang chub sems dpa' ma gtogs par/_/gang la chos de bstan pa dang /_/bstan pa dag kyang shes pa yi/_/de 
[\[13b.5\]]'dra'i sems can su yang ni/_/'jig rten dag na yod ma yin/_/gang dag 'jig rten mkhyen pa'i nyan thos pa/_/lhag par byas pa bde bar gshegs pas bsngags/_/zag zad tha ma'i lus 'dzin de dag gi/_/yul ni rgyal ba'i ye shes 'di la med/_/gal te 'jig rten de 
[\[13b.6\]]dag thams cad du/_/shA ri'i bu dang 'dra bas gang gyur te/_/gcig tu 'dus par gyur nas rnam bsams kyang /_/de dag bder gshegs ye shes shes mi nus/_/gal te khyod dang 'dra ba'i mkhas rnams kyis/_/phyogs rnams bcu car gang bar gyur pa dang /_/gang yang 
[\[13b.7\]]nga yi nyan thos 'di gzhan rnams/_/de dag gis kyang de bzhin gang gyur te/_/de dag thams cad gcig tu deng 'dus nas/_/bde bar gshegs pa'i ye shes rnam bsams kyang /_/ji tsam tshad med ye shes ngas shes pa/_/thams cad 'dus pas shes par mi nus so/_/
[\[14a\]]
[\[14a.1\]]zag pa med par gyur pa'i rang sangs rgyas/_/dbang po rno ba tha ma'i lus 'dzin pas/_/ji ltar smyig dang 'dam bu'i tshal bzhin du/_/phyogs bcu thams cad gang bar gyur pa dag_/gcig tu 'dus nas rnam par bsams byas kyang /_/nga yi chos kyi mchog gi 
[\[14a.2\]]phyogs tsam yang /_/bskal pa bye ba khrag khrig mtha' yas su/_/de yi yang dag don ni yong mi shes/_/byang chub sems dpa' theg par gsar zhugs pa/_/sangs rgyas bye ba mang la bya ba byas/_/shin tu nges don chos smra mang po rnams/_/de dag gis kyang phyogs bcu gang 
[\[14a.3\]]gyur te/_/smyig dang 'dam bu bzhin du 'jig rten kun/_/bar mtshams med par rtag tu gang gyur la/_/gcig tu 'dus nas rnam par sems byed cing /_/shes rab phra bas gzhan du mi sems par/_/bskal pa bye ba mang po dpag med pa/_/gang gA'i bye ma snyed du bsam byas 
[\[14a.4\]]kyang /_/chos gang bde bar gshegs pas mngon gzigs pa/_/'di la de dag rnams kyi yul med do/_/phyir mi ldog pa'i byang chub sems dpa' gang /_/mi nyung gang gA'i bye ma snyed rnams kyis/_/gzhan du mi sems rnam par bsams byas kyang /_/'di la de dag gi yang yul 
[\[14a.5\]]med do/_/zab cing shin tu phra ba'i chos rtogs shing /_/rtog pa med la thams cad zag med pa/_/phyogs bcu'i 'jig rten rgyal ba de dag dang /_/ngas ni 'di na de dag ci 'dra shes/_/gzhan min gsung ba rgyal ba drang srong che/_/yun ring dus na mchog gi don 'chad kyis/_/bde 
[\[14a.6\]]bar gshegs pas gang bstan de la ni/_/mos pa phun sum tshogs byos shA ri'i bu/_/nyan thos pa ni 'di dag thams cad dang /_/rang sangs rgyas su mi gang zhugs pa dang /_/mya ngan 'das la ngas ni gang bkod cing /_/sdug bsngal rgyud las yang dag dkrol la bsgo/_/gang 
[\[14a.7\]]phyir 'jig rten du ni chos mang bshad/_/de dang de la chags pa rab dgrol zhing /_/theg pa gsum dag nye bar bstan pa ni/_/de dag nga yi thabs mkhas mchog yin no/_/de nas 'khor de na kun shes kauN+Di n+ya la sogs pa nyan thos chen po gang dag dgra bcom pa zag pa zad pa 
[\[14b\]]
[\[14b.1\]]dbang dang ldan par gyur pa stong nyis brgya dang /_gzhan yang gang dag nyan thos kyi theg pa la zhugs pa'i dge slong dang /_dge slong ma dang /_dge bsnyen dang dge bsnyen ma dag dang /_gang yang rang sangs rgyas kyi theg pa la zhugs pa de dag thams cad 'di snyam du sems te/_
[\[14b.2\]]bcom ldan 'das kyis de bzhin gshegs pa rnams kyi thabs mkhas pa cher bsngags pa dang /_chos zab mo de yang mngon par rdzogs par sangs rgyas so zhes gsung zhing nyan thos dang /_rang sangs rgyas thams cad kyis shes par dka'o zhes gsungs pa'i rgyu ni gang /_
[\[14b.3\]]gzhi ni ci zhig_/'di ltar bcom ldan 'das kyis rnam par grol ba gcig go/_/zhes bka' stsal to/_/bdag cag rnams kyang sangs rgyas kyi chos rnams rnyed par 'gyur zhing mya ngan las 'das pa thob pa yin mod kyi/_bcom ldan 'das kyis gsungs pa de'i don bdag cag 
[\[14b.4\]]gis ma rig go snyam mo/_/de nas tshe dang ldan pa shA ri'i bus 'khor bzhi po de dag som nyi dang the tshom za bar rig ste sems kyi rnam par rtogs pa sems kyis shes nas/_bdag nyid kyang chos la the tshom za bar gyur te de'i tshe bcom ldan 'das la 'di skad ces gsol to/_bcom 
[\[14b.5\]]ldan 'das 'di ltar bcom ldan 'das kyis de bzhin gshegs pa rnams kyi thabs mkhas pa mkhyen pa'i chos bstan pa yang dang yang bsngags pa mdzad pa dang /_chos zab mo ngas mngon par rdzogs par sangs rgyas so zhes bgyi ba dang /_ldem por dgongs te bshad pa 
[\[14b.6\]]yang shes par dka'o zhes yang dang yang gsungs pa'i rgyu gang lags rkyen gang lags/_bdag gis bcom ldan 'das las chos kyi rnam grangs 'di lta bu sngon chad ma thos te/_bcom ldan 'das 'khor bzhi po 'di dag kyang the tshom dang som nyi 'tshal na/_/de bzhin 
[\[14b.7\]]gshegs pas ci la dgongs te de bzhin gshegs pa'i chos zab mo yang dang yang gsung ba mdzad pa de bcom ldan 'das kyis legs par bshad du gsol/_/de nas tshe dang ldan pa shA ri'i bus de'i tshe tshigs su bcad pa 'di dag gsol to/_/stobs dang rnam thar bsam 
[\[15a\]]
[\[15a.1\]]gtan dag_/dpag tu med pa ngas thob ces/_/ring nas mi yi nyi ma yis/_/deng gdong bka' mchid 'di 'dra mdzad/_/khyod la zhu ba ma mchis par/_/byang chub snying po'ang brjod pa mdzad/_/khyod la su yang mi zhu bar/_/ldem por dgongs te bshad pa brjod/_/
[\[15a.2\]]ma zhus par ni gsung mdzad de/_/nyid kyi spyod pa bsngags pa mdzad/_/ye shes brnyes pa brjod mdzad cing /_/zab mo dag kyang rab bshad pas/_/dbang ldan gyur cing zag med pa/_/mya ngan 'das par gang bzhugs rnams/_/rgyal ba ci zhig gsung snyam ste/_/de ring 'di dag 
[\[15a.3\]]the tshom 'gyur/_/rang rgyal byang chub gang 'tshal ba/_/dge slong de bzhin dge slong ma/_/lha dang klu dang gnod sbyin dang /_/lto 'phye che dang dri za dag_/the tshom 'tshal zhing rnam sems te/_/de dag phan tshun gtam mchi zhing /_/rkang gnyis mchog la rab blta na/_/thub pa chen po 
[\[15a.4\]]lung bstan gsol/_/bde bar gshegs pa'i nyan thos rnams/_/'di na ji snyed mchis pa kun/_/de yi nang na bdag mchog ces/_/drang srong mchog gis bstan lags na/_/mi yi gtso bo nyid kyi gnas/_/'di la bdag kyang the tshom 'tshal/_/mya ngan 'das mthar bdag phyin 
[\[15a.5\]]tam/_/'on te bdag la spyod bstan tam/_/rnga mchog dbyangs kyis rab tu gsung phyung ste/_/chos 'di ji lta lags pa bshad du gsol/_/rgyal sras thugs sras mchis pa 'di dag rnams/_/thal mo sbyar bar bgyis nas rgyal la lta/_/lha dang klu dang gnod sbyin srin por 
[\[15a.6\]]bcas/_/bye ba stong phrag gang gA'i bye ma snyed/_/byang chub mchog 'di 'tshal ba gang lags pa/_/brgyad khri tshang bar gang mchis de dag dang /_/sa bdag 'khor los sgyur ba'i rgyal po gang /_/bye ba stong gi zhing nas lhags pa dag_/spyod pa ji ltar yongs su rdzogs bgyi 
[\[15a.7\]]zhes/_/thams cad thal mo sbyar te gus par mchis/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu don 'di bshad pas ci zhig bya/_de ci'i phyir zhe na/_shA ri'i bu don 'di bshad na lha dang 
[\[15b\]]
[\[15b.1\]]bcas pa'i 'jig rten 'di dngangs par 'gyur ro/_/yang tshe dang ldan pa shA ri'i bus bcom ldan 'das la lan gnyis su gsol ba btab pa/_don 'di nyid bcom ldan 'das bshad du gsol/_bde bar gshegs pa bshad du gsol/_de ci'i slad du zhe na/_bcom ldan 
[\[15b.2\]]'das 'khor 'di na srog chags brgya phrag mang po/_srog chags stong phrag mang po/_srog chags brgya stong phrag mang po/_srog chags bye ba khrag khrig brgya stong phrag mang po sngon gyi sangs rgyas mthong ba shes rab dang ldan pa gang dag_/bcom ldan 'das kyis bshad pa la dad 
[\[15b.3\]]pa dang yid ches pa dang 'dzin par 'gyur ba mchis so/_/de nas de'i tshe tshe dang ldan pa shA ri'i bus tshigs su bcad pa 'di gsol to/_/srog chags stong rnams 'khor na mchis pa dag_/dad dga' bde bar gshegs la gus pa ste/_/khyod kyis chos bstan de dag 'tshal bar 
[\[15b.4\]]'gyur/_/mi dbang rgyal po gsal bar bshad du gsol/_/de nas bcom ldan 'das kyis tshe dang ldan pa shA ri'i bu la lan gnyis su yang 'di skad ces bka' stsal to/_/shA ri'i bu don 'di bshad pas ci zhig bya/_shA ri'i bu don 'di bshad na lha dang bcas pa'i 'jig rten 
[\[15b.5\]]'di dngangs par 'gyur te/_/dge slong lhag pa'i nga rgyal can du gyur pa rnams g.yang sa chen por lhung bar 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/nga yi chos 'di bshad pas chog_/ye shes 'di phra brtag mi nus/_/
[\[15b.6\]]byis pa mang 'khod nga rgyal can/_/nga yis chos bshad mi shes spong /_/de nas tshe dang ldan pa shA ri'i bus bcom ldan 'das la lan gsum du yang gsol ba btab pa don 'di nyid/_bcom ldan 'das bshad du gsol/_bde bar gshegs pa bshad du gsol/_bcom 
[\[15b.7\]]ldan 'das 'khor 'di na bdag dang 'dra ba brgya phrag mang du mchis so/_/bcom ldan 'das srog chags brgya phrag mang po srog chags stong phrag mang po srog chags brgya stong phrag mang po srog chags bye ba khrag khrig brgya stong phrag mang po dag bcom ldan 'das sngon gyi srid pa 
[\[16a\]]
[\[16a.1\]]dag na yongs su smin par mdzad pa gzhan dag kyang mchis te/_bcom ldan 'das kyis bshad pa la dad par 'gyur yid ches par 'gyur 'dzin par 'gyur ro/_/de yang de dag gi yun ring po'i don dang sman pa dang bde bar 'gyur ro/_/de nas tshe dang ldan pa shA ri'i bus 
[\[16a.2\]]de'i tshe tshigs su bcad pa 'di dag gsol to/_/rkang gnyis rnams kyi mchog gis chos bshad gsol/_/khyod la sras kyi thu bo bdag gsol pa/_/'di na srog chags bye ba stong mchis pa/_/de dag khyod kyis chos bshad 'di dad 'gyur/_/sngon gyi srid pa rnams su khyod kyis 
[\[16a.3\]]gang /_/yun ring rtag tu sems can smin mdzad pa/_/de kun thal mo sbyar te 'di na mchis/_/de dag chos 'di la ni dad par 'gyur/_/bdag 'dra brgya phrag bcu gnyis 'di dag dang /_/gang dag byang chub mchog tu zhugs pa dag_/de la gzigs nas bde gshegs rab bshad de/_/
[\[16a.4\]]de dag dga' ba mchog kyang bskyed du gsol/_/de nas bcom ldan 'das kyis tshe dang ldan pa shA ri'i bus lan gsum gsol ba btab pa mkhyen nas/_tshe dang ldan pa shA ri'i bu la 'di skad ces bka' stsal to/_/shA ri'i bu 'di ltar de bzhin gshegs pa la lan gsum gyi bar 
[\[16a.5\]]du gsol ba 'debs na/_shA ri'i bu de ltar gsol ba 'debs pa la khyod la ji skad byas/_shA ri'i bu de'i phyir legs par rab tu nyon la yid la zung shig dang ngas khyod la bshad do/_/bcom ldan 'das kyis de skad ces bka' stsal ma thag tu/_'khor de nas dge slong dang 
[\[16a.6\]]dge slong ma dang dge bsnyen dang dge bsnyen ma lhag pa'i nga rgyal can lnga stong stan las langs te/_bcom ldan 'das kyi zhabs la mgo bos phyag 'tshal nas 'khor de nas dong ngo /_/'di ltar lhag pa'i nga rgyal gyis dge ba'i rtsa ba ma thob par ni thob par 'du shes/_khong du ma 
[\[16a.7\]]ma chud par ni khong du chud par 'du shes pa de dag rang gi skyon shes te/_'khor de nas dong ba la bcom ldan 'das kyis cang mi gsung bar gyur pas gnang ngo /_/de nas bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu nga'i 'khor shin te 
[\[16b\]]
[\[16b.1\]]ma med par gyur te/_shA ri'i bu snying po ma yin pa med par gyur la dad pa'i snying po la gnas te lhag pa'i nga rgyal can de dag dong ba yang legs so/_/shA ri'i bu de lta bas na de'i don bshad do/_/bcom ldan 'das legs so zhes gsol nas/_shA ri'i bu bcom ldan 'das kyi ltar 
[\[16b.2\]]nyan pa dang /_bcom ldan 'das kyis 'di skad ces bka' stsal to/_/shA ri'i bu de bzhin gshegs pa ni brgya la res 'ga' zhig 'di lta bu'i chos bstan pa gsung ngo /_/'di lta ste dper na/_u dum bA ra'i tshal la me tog ni brgya la res 'ga' 'byung ngo /_/shA ri'i bu de bzhin du 
[\[16b.3\]]de bzhin gshegs pa yang brgya la res 'ga' zhig chos bstan pa 'di lta bu gsung ngo /_/shA ri'i bu nga la yid ches par gyis shig nga ni bden par smra ba'o/_/nga ni yang dag par smra ba'o/_/nga ni gzhan ma yin par smra ba'o/_/shA ri'i bu de bzhin gshegs pa'i ldem por dgongs te 
[\[16b.4\]]bshad pa'i don khong du chud par dka'o/_/de ci'i phyir zhe na/_shA ri'i bu ngas nges pa'i tshig dang bstan pa dang brjod pa dang dpe sna tshogs dang thabs la mkhas pa rnam pa brgya stong dag gis chos rab tu bshad pa ni brtag tu med cing rtog ge'i spyod yul ma yin pa'i phyir te/_shA ri'i 
[\[16b.5\]]bu chos de ni de bzhin gshegs pas mkhyen par bya ba'o/_/de ci'i phyir zhe na/_shA ri'i bu bya ba gcig dang byed pa gcig dang bya ba chen po dang byed pa chen po'i phyir/_/bya ba gang dang byed pa gang gis de bzhin gshegs pa dgra bcom pa yang dag par rdzogs pa'i sangs rgyas 
[\[16b.6\]]'jig rten du 'byung ba'i phyir ro/_/shA ri'i bu de bzhin gshegs pa'i bya ba gcig po dang byed pa gcig po dang bya ba chen po dang byed pa chen po dang bya ba gang dang byed pa gang gis de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung 
[\[16b.7\]]ba gang zhe na/_de ni sems can rnams de bzhin gshegs pa'i ye shes mthong ba yang dag par 'dzin du gzud pa'i rgyu'i phyir/_de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo /_/sems can rnams la de bzhin gshegs 
[\[17a\]]
[\[17a.1\]]pa'i ye shes mthong ba yang dag par bstan pa'i rgyu'i phyir/_de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo /_/sems can rnams de bzhin gshegs pa'i ye shes mthong ba la zhugs pa'i rgyu'i phyir/_
[\[17a.2\]]de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ngo /_/sems can rnams de bzhin gshegs pa'i ye shes mthong ba khong du chud par bya ba'i rgyu'i phyir/_de bzhin gshegs pa dgra bcom pa yang dag par rdzogs pa'i sangs rgyas 'jig 
[\[17a.3\]]rten du 'byung ngo /_/sems can rnams de bzhin gshegs pa'i ye shes mthong ba'i lam du gzud pa'i rgyu'i phyir/_de bzhin gshegs pa dgra bcom pa yang dag par rdzogs pa'i sangs rgyas 'jig rten du 'byung ste/_shA ri'i bu de ni de bzhin gshegs pa'i bya ba gcig po dang byed pa 
[\[17a.4\]]gcig po dang bya ba chen po dang byed pa chen po dang 'jig rten du 'byung ba'i dgongs pa gcig pa'o/_/shA ri'i bu de ltar de bzhin gshegs pas bya ba gcig po dang byed pa gcig po dang bya ba chen po dang byed pa chen po de de bzhin gshegs pas mdzad do/_/de ci'i phyir zhe na/_shA ri'i 
[\[17a.5\]]bu nga ni de bzhin gshegs pa'i ye shes mthong ba yang dag par 'dzin du 'jug pa'o/_/shA ri'i bu nga ni de bzhin gshegs pa'i ye shes mthong ba yang dag par ston pa'o/_/shA ri'i bu nga ni de bzhin gshegs pa'i ye shes mthong ba la 'jug par byed pa'o/_/shA ri'i bu nga ni de 
[\[17a.6\]]bzhin gshegs pa'i ye shes mthong ba khong du chud par byed pa'o/_/shA ri'i bu nga ni de bzhin gshegs pa'i ye shes mthong ba'i lam la 'dzud pa'o/_/shA ri'i bu nga yang theg pa gcig las brtsams te sems can rnams la chos ston pa 'di lta ste/_sangs rgyas kyi theg pa 
[\[17a.7\]]thams cad mkhyen pa nyid kyi mthar thug pa ste/_theg pa gnyis sam gsum zhes bya ba gang yang med do/_/shA ri'i bu phyogs bcu'i 'jig rten thams cad na yang chos nyid ni 'di'o/_/de ci'i phyir zhe na/_shA ri'i bu de bzhin gshegs pa dgra bcom pa yang dag par 
[\[17b\]]
[\[17b.1\]]rdzogs pa'i sangs rgyas gang dag 'das pa'i dus na phyogs bcu'i 'jig rten gyi khams dpag tu med grangs med pa rnams su byung ste/_sems can mos pa tha dad pa dang khams dang bsam pa tha dad pa rnams kyi bsam pa mkhyen nas skye bo mang po la phan pa dang /_skye 
[\[17b.2\]]bo mang po la bde ba dang /_'jig rten la snying brtse ba dang /_skye bo phal po che dang lha dang mi rnams kyi don dang phan pa dang bde ba'i phyir sna tshogs mngon par bsgrub pa bstan pa dang rgyu dang gzhi dang dpe dang dmigs pa dang nges pa'i tshig dang thabs la mkhas pa rnam pa sna 
[\[17b.3\]]tshogs kyis chos bstan pa'i sangs rgyas bcom ldan 'das de dag thams cad kyang /_shA ri'i bu theg pa gcig las brtsams nas sems can rnams la chos bstan te de yang 'di ltar sangs rgyas kyi theg pa thams cad mkhyen pa nyid kyi mthar thug pa ste/_gang 'di sems 
[\[17b.4\]]can rnams de bzhin gshegs pa'i ye shes mthong ba nyid yang dag par 'dzin du 'dzud pa/_de bzhin gshegs pa'i ye shes mthong ba nyid ston pa/_de bzhin gshegs pa'i ye shes mthong ba nyid la 'jug par byed pa/_de bzhin gshegs pa'i ye shes mthong ba nyid khong du 
[\[17b.5\]]chud par byed pa/_sems can rnams de bzhin gshegs pa'i ye shes mthong ba nyid kyi lam du 'jug par byed pa'i chos ston te/_shA ri'i bu 'das pa'i de bzhin gshegs pa dgra bcom pa yang dag par rdzogs pa'i sangs rgyas de dag las sems can gang dag gis chos de thos 
[\[17b.6\]]pa de dag thams cad kyang bla na med pa yang dag par rdzogs pa'i byang chub thob par gyur to/_/shA ri'i bu ma 'ongs pa'i dus na phyogs bcu'i 'jig rten gyi khams dpag tu med grangs med pa rnams su de bzhin gshegs pa dgra bcom pa yang dag par rdzogs pa'i sangs rgyas gang dag 
[\[17b.7\]]'byung ba/_sems can mos pa tha dad pa dang bsam pa dang khams tha dad pa rnams kyi bsam pa mkhyen nas/_skye bo mang po la phan pa dang skye bo mang po la bde ba dang 'jig rten la snying brtse ba dang skye bo phal po che dang lha dang mi rnams kyi don dang phan pa dang bde ba'i phyir sna tshogs 
[\[18a\]]
[\[18a.1\]]mngon par bsgrub pa bstan pa dang rgyu dang gzhi dang dpe dang dmigs pa dang nges pa'i tshig dang thabs mkhas pa rnam pa sna tshogs kyis chos ston par 'gyur ba'i sangs rgyas bcom ldan 'das de dag thams cad kyang /_shA ri'i bu theg pa gcig las brtsams nas 
[\[18a.2\]]sems can rnams la chos ston par 'gyur te/_de yang 'di ltar sangs rgyas kyi theg pa thams cad mkhyen pa nyid kyi mthar thug pa ste/_gang 'di sems can rnams de bzhin gshegs pa'i ye shes mthong ba nyid yang dag par 'dzin du 'jug pa/_de bzhin gshegs pa'i 
[\[18a.3\]]ye shes mthong ba nyid ston pa/_de bzhin gshegs pa'i ye shes mthong ba nyid la 'jug par byed pa/_de bzhin gshegs pa'i ye shes mthong ba nyid khong du chud par byed pa/_sems can rnams de bzhin gshegs pa'i ye shes mthong ba nyid kyi lam du 'jug par byed pa'i 
[\[18a.4\]]chos ston par 'gyur te/_/shA ri'i bu ma 'ongs pa'i de bzhin gshegs pa dgra bcom pa yang dag par rdzogs pa'i sangs rgyas de dag las sems can gang dag chos nyan pa de dag thams cad kyang bla na med pa yang dag par rdzogs pa'i byang chub thob par 'gyur ro/_/shA ri'i bu 
[\[18a.5\]]da ltar byung ba'i dus na phyogs bcu'i 'jig rten gyi khams dpag tu med grangs med pa dag na de bzhin gshegs pa dgra bcom pa yang dag par rdzogs pa'i sangs rgyas gang dag bzhugs te 'tsho zhing gzhes pa/_sems can mos pa tha dad pa dang khams dang bsam pa tha 
[\[18a.6\]]dad pa rnams kyi bsam pa mkhyen nas/_skye bo mang po la phan pa dang skye bo mang po la bde ba dang 'jig rten la snying brtse ba dang skye bo phal po che dang lha dang mi rnams kyi don dang phan pa dang bde ba'i phyir sna tshogs mngon par bsgrub pa bstan pa dang rgyu dang gzhi dang dpe dang dmigs 
[\[18a.7\]]pa dang nges pa'i tshig dang /_thabs mkhas pa rnam pa sna tshogs kyis chos ston pa'i sangs rgyas bcom ldan 'das de dag thams cad kyang /_shA ri'i bu theg pa gcig las brtsams nas sems can rnams la chos ston te/_de yang 'di ltar sangs rgyas kyi theg pa 
[\[18b\]]
[\[18b.1\]]thams cad mkhyen pa nyid kyi mthar thug pa ste/_gang 'di sems can rnams de bzhin gshegs pa'i ye shes mthong ba nyid yang dag par 'dzin du 'jug pa/_de bzhin gshegs pa'i ye shes mthong ba nyid ston pa/_de bzhin gshegs pa'i ye shes mthong ba nyid la 'jug 
[\[18b.2\]]par byed pa/_de bzhin gshegs pa'i ye shes mthong ba nyid khong du chud par byed pa/_sems can rnams de bzhin gshegs pa'i ye shes mthong ba nyid kyi lam du 'jug par byed pa'i chos ston te/_shA ri'i bu da ltar gyi de bzhin gshegs pa dgra bcom pa yang dag par 
[\[18b.3\]]rdzogs pa'i sangs rgyas de dag las/_sems can gang dag chos nyan pa de dag thams cad kyang bla na med pa yang dag par rdzogs pa'i byang chub thob par 'gyur ro/_/shA ri'i bu de ltar de bzhin gshegs pa dgra bcom pa yang dag par rdzogs pa'i sangs rgyas nga yang 
[\[18b.4\]]sems can mos pa tha dad pa dang khams dang bsam pa tha dad pa rnams kyi bsam pa mkhyen nas/_skye bo mang po la phan pa dang skye bo mang po la bde ba dang 'jig rten la snying brtse ba dang skye bo phal po che dang lha dang mi rnams kyi don dang phan pa dang bde ba'i phyir/_sna 
[\[18b.5\]]tshogs mngon par bsgrub pa bstan pa dang rgyu dang gzhi dang dpe dang dmigs pa dang nges pa'i tshig dang thabs mkhas pa rnam pa sna tshogs kyis chos ston to/_/shA ri'i bu nga yang theg pa gcig las brtsams nas sems can rnams la chos ston te/_'di ltar sangs rgyas kyi theg pa 
[\[18b.6\]]thams cad mkhyen pa nyid kyi mthar thug pa ste/_gang 'di'i sems can rnams de bzhin gshegs pa'i ye shes mthong ba nyid yang dag par 'dzin du 'jug pa/_de bzhin gshegs pa'i ye shes mthong ba nyid ston pa/_de bzhin gshegs pa'i ye shes mthong ba nyid la 'jug par 
[\[18b.7\]]byed pa/_de bzhin gshegs pa'i ye shes mthong ba nyid khong du chud par byed pa/_sems can rnams de bzhin gshegs pa'i ye shes mthong ba nyid kyi lam du 'jug par byed pa'i chos ston te/_shA ri'i bu sems can gang dag da ltar nga la 'di ltar chos nyan pa de dag thams cad 
[\[19a\]]
[\[19a.1\]]kyang bla na med pa yang dag par rdzogs pa'i byang chub thob par 'gyur ro/_/shA ri'i bu rnam grangs 'dis kyang 'di ltar rig par bya ste/_'di ltar phyogs bcu'i 'jig rten gang na yang theg pa gnyis su gdags pa yang med na gsum du lta ga la yod/_'on kyang de 
[\[19a.2\]]bzhin gshegs pa dgra bcom pa yang dag par rdzogs pa'i sangs rgyas nam bskal pa'i snyigs ma las byung ngam sems can gyi snyigs ma'am/_nyon mongs pa'i snyigs ma'am/_lta ba'i snyigs ma'am/_tshe'i snyigs ma las byung na/_shA ri'i bu 'di lta bur bskal pa dang 
[\[19a.3\]]'khrul pa'i snyigs ma dang dri ma mang po dang brkam pa'i sems can dge ba'i rtsa ba chung ba de'i tshe/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas rnams thabs mkhas pas sangs rgyas kyi theg pa gcig po de las theg pa gsum du bshad de 
[\[19a.4\]]bstan to/_/shA ri'i bu de ltar gang nyan thos sam dgra bcom pa'am rang sangs rgyas rnams de bzhin gshegs pa'i bya ba sangs rgyas kyi theg pa yang dag par 'dzin du 'jug pa la mi nyan mi 'jug khong du chud par mi byed pa de dag ni/_shA ri'i bu de bzhin gshegs pa'i nyan thos 
[\[19a.5\]]ma yin par rig par bya'o/_/dgra bcom pa yang ma yin rang sangs rgyas kyang ma yin par rig par bya'o/_/shA ri'i bu yang dge slong ngam dge slong ma la la dgra bcom par khas 'che zhing /_bla na med pa yang dag par rdzogs pa'i byang chub tu smon lam yongs su mi 'dzin te/_
[\[19a.6\]]nga ni sangs rgyas kyi theg pa bcad pa'o zhes zer zhing nga'i lus 'di tha ma mya ngan las 'da' ba'o zhes zer ba ni/_shA ri'i bu de lhag pa'i nga rgyal can du shes par bya'o/_/de ci'i phyir zhe na/_shA ri'i bu dge slong dgra bcom pa zag pa zad pa de/_de bzhin gshegs pa mngon sum du 
[\[19a.7\]]gyur te/_chos 'di thos nas dad par mi 'gyur ba'i go skabs med cing gnas ma yin te/_de bzhin gshegs pa yongs su mya ngan las 'das pa ni ma gtogs so/_/de ci'i phyir zhe na/_shA ri'i bu de bzhin gshegs pa yongs su mya ngan las 'das pa de'i tshe/_mdo sde 
[\[19b\]]
[\[19b.1\]]'di lta bu 'di 'dzin pa 'am 'chang ba'i nyan thos mi 'byung ste/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas gzhan las chos 'di la the tshom med par 'gyur ro/_/shA ri'i bu nga la dad par gyis shig yid ches par gyis shig rtogs par gyis 
[\[19b.2\]]shig shA ri'i bu de bzhin gshegs pa rnams la [{]brdzun [,]rdzun [}]du smra ba med de/_shA ri'i bu theg pa 'di ni gcig tu zad de 'di lta ste sangs rgyas kyi theg pa'o/_/de nas bcom ldan 'das don de nyid rgyas par ston cing de'i tshe tshigs su bcad pa 'di dag bka' stsal to/_/nga rgyal can gyi 
[\[19b.3\]]dge slong dang /_/dge slong ma dang dge bsnyen dang /_/dge bsnyen ma rnams ma dad pa/_/lnga stong las ni mi nyung ba/_/bslab pa zhig ral ldan pa rnams/_/nyes pa 'di dag mthong gyur nas/_/skyon rnams yongs su sbed pa'i phyir/_/byis pa'i blo can de dag dong /_/gang gis 
[\[19b.4\]]chos 'di nyan par 'gyur ba yi/_/de dag la ni dge ba de med de/_/'khor gyi snyigs ma nyid du mkhyen nas su/_/'jig rten mgon po ngas kyang bstsal ba yin/_/nga yi 'khor ni legs par 'khod/_/shun pa med cing dag pa ste/_/snying po ma yin kun med gyur/_/'di dag 
[\[19b.5\]]snying po rab tu gnas/_/skyes bu dam pa skyob pa sangs rgyas dag_/thabs la mkhas pa brgya phrag du ma yis/_/rdzogs pa'i sangs rgyas chos ni ci gsung ba/_/ci 'dra nga la nyon cig shA ri'i bu/_/de dag spyod pa bsam pa ci 'dra'ang mkhyen/_/srog chags bye ba mos pa 
[\[19b.6\]]tha dad pa/_/de dag sngan chad dge ba ci byas dang /_/las rnams sna tshogs dag ni mkhyen nas su/_/nges pa'i tshig dang gzhi rnams sna tshogs kyis/_/srog chags de dag khong du chud par byed/_/ngas ni rgyu dang dpe yang brgya dag gis/_/sems can de lta de ltar mgu bar byas/_/
[\[19b.7\]]mdo sde de bzhin tshigs su bcad pa'ang bshad/_/de lta byung dang skyes rabs rmad byung dang /_/gleng gzhi de bzhin gtan la dbab pa dang /_/dbyangs bsnyad dpe brgya sna tshogs rnams kyis bshad/_/mi mkhas gang dag dman la mngon dga' zhing /_/sangs rgyas bye ba mang 
[\[20a\]]
[\[20a.1\]]la spyod ma spyad/_/'khor bar chags shing shin tu sdug bsngal ba/_/de la mya ngan 'da' ba nye bar bstan/_/sangs rgyas ye shes rab tu rtogs bya'i phyir/_/da ltar rang byung ba ni thabs mdzad de/_/khyed cag sangs rgyas su yang 'grub bo zhes/_/de rnams la ni 
[\[20a.2\]]re shig mi gsung ngo /_/ci'i phyir zhe na skyob pa dus la bzhes/_/dal ba gzigs te de nas gdod 'chad do/_/dal ba de ni brgya la deng thob pas/_/de phyir yang dag nges pa 'dir bshad do/_/nga yi bstan pa yan lag dgu po yang /_/sems can dag gi mthu dang stobs las 
[\[20a.3\]]bshad/_/'di ltar thabs kyis mchog sbyin ye shes la/_/rab tu gzud pa'i phyir ni ngas bshad do/_/gang dag rtag tu rnam par dag gyur pa/_/gsal gtsang rab tu des pa sangs rgyas sras/_/sangs rgyas bye ba mang la lhag byas pa/_/de dag la ni rab rgyas mdo rnams 
[\[20a.4\]]bshad/_/'di ltar de dag bsam pa rdzogs pa dang /_/rnam par dag pa'i tshul dang ldan gyur pa/_/de dag la ni ma 'ongs dus na yang /_/phan zhing brtse ba'i sangs rgyas 'gyur zhes gsung /_/thos nas 'gro mchog sangs rgyas 'gyur snyam ste/_/thams cad shin tu dga' 
[\[20a.5\]]bas khyab par 'gyur/_/de dag spyod pa rnams kyang ngas shes nas/_/shin tu rgyas pa'i mdo sde rab tu bshad/_/'di ltar 'dren pa'i nyan thos de dag las/_/gang dag nga yis bstan pa 'di thos pa/_/tshigs bcad gcig tsam thos sam bzung yang rung /_/thams cad 
[\[20a.6\]]the tshom med par byang chub 'gyur/_/theg pa tha dad par ni gang ston pa/_/skyes mchog rnams kyi thabs mkhas ma gtogs par/_/theg pa gcig ste gnyis su yod ma yin/_/'jig rten na ni nam yang gsum du med/_/sangs rgyas rnams kyi ye shes bstan pa'i 
[\[20a.7\]]phyir/_/'jig rten du yang 'jig rten mgon po byung /_/bya ba gcig ste gnyis su yod ma yin/_/sangs rgyas theg pa dman pas mi 'dren to/_/rang 'byung bdag nyid ci la gnas pa dang /_/sangs rgyas ji lta bu dang ci 'dra ba/_/stobs dang bsam gtan rnam 
[\[20b\]]
[\[20b.1\]]thar dbang po rnams/_/de dag nyid la sems can rab tu 'jog_/byang chub rdul med dam pa thob nas su/_/theg pa dman la sems can gcig bkod na/_/'di ni nga yi legs pa ma yin te/_/ser sna'i nyes pa'ang nga la yod par 'gyur/_/nga la ser sna dag ni cung zad med/_/
[\[20b.2\]]nga la phrag dog med cing 'dod chags med/_/sdig pa'i chos rnams thams cad ngas bshad de/_/de phyir 'gro ba rtogs pas nga sangs rgyas/_/ji ltar mtshan rnams kyis ni nga brgyan te/_/'jig rten 'di dag thams cad rab snang byed/_/srog chags brgya phrag du mas mdun 
[\[20b.3\]]bltas shing /_/chos kyi rang bzhin phyag rgya 'di bshad do/_/nga ni 'di snyam sems te shA ri'i bu/_/sum cu rtsa gnyis mtshan gyi gzugs ldan zhing /_/bdag 'od rang byung 'jig rten rig par yang /_/de ltar ci nas sems can kun 'gyur snyam/_/ji ltar mthong zhing ji ltar 
[\[20b.4\]]bsams pa dang /_/nga yis sngan chad ji ltar brnags pa de/_/nga yi smon lam de dag yongs rdzogs te/_/byang chub sangs rgyas nas ni ma bstan to/_/sems can rnams la byang chub 'dun skyed ces/_/ngas ni de skad smras na shA ri'i bu/_/mi shes sems can rnams ni 
[\[20b.5\]]'dir myos te/_/nga yi legs bshad 'dzin par gzhar mi 'gyur/_/de dag 'di 'dra'i tshul du ngas shes te/_/tshe rabs snga mar spyod pa rnams ma spyad/_/'dod pa'i yon tan rnams la chags shing zhen/_/sred pas brgyal zhing gti mug myos pa rnams/_/de dag 'dod 
[\[20b.6\]]rgyus ngan 'gror rab tu ltung /_/'gro ba drug tu kun tu nyon mongs te/_/dur khrod de dag phyi phyir 'phel bar byed/_/bsod nams chung bas sdug bsngal kun gyis gzir/_/lta ba'i thibs por rtag tu rnam par chags/_/yod dang med dang de bzhin yod med pa/_/ltar 
[\[20b.7\]]gyur drug cu gnyis la brten nas su/_/dngos po med la yongs su 'dzin cing gnas/_/sbyang bar dka' zhing log byed nga rgyal can/_/byis pa thos nyung yon po g.yo byed rnams/_/tshe rabs bye ba phrag stong nam du yang /_/de dag sangs rgyas sgra 'di mi thos so/_/nga yi 
[\[21a\]]
[\[21a.1\]]thabs kyis de la shA ri'i bu/_/sdug bsngal mthar phyung shig ces de skad rmas/_/sems can sdug bsngal gzir ba mthong bas na/_/de dag mya ngan 'das pa nye bar bstan/_/'di ltar ngas ni chos rnams 'di dag kun/_/gdod nas rab zhi mya ngan rtag 
[\[21a.2\]]'das bshad/_/sangs rgyas sras de spyod pa kun rdzogs nas/_/phyi ma'i dus kyi tshe la rgyal bar 'gyur/_/theg pa gsum du gang rnams bstan pa ni/_/nga yi thabs mkhas tshul ni de 'dra ste/_/theg pa gcig ste de bzhin tshul yang gcig_/de ltar 'dren pa rnams kyis bshad 
[\[21a.3\]]pa gcig_/gang 'dir la la the tshom yod pa dag_/the tshom za dang de bzhin som nyi spongs/_/gzhan du mi gsung 'jig rten 'dren pa rnams/_/theg pa 'di ni gcig ste gnyis su med/_/sngon gyi de bzhin gshegs pa gang byung ba/_/sangs rgyas stong ngam mya ngan yongs 
[\[21a.4\]]'das shing /_/'das pa'i dus na bskal pa grangs med la/_/gang dag tshad ni nam yang yong med pa/_/skyes bu dam pa de dag thams cad kyis/_/dpe dang gzhi dang rgyu dang bcas pa dang /_/thabs la mkhas pa brgya phrag du ma yis/_/rnam par dag pa'i chos rnams rab 
[\[21a.5\]]bshad pa/_/de dag thams cad theg pa gcig ston cing /_/srog chags stong phrag bye ba bsam yas rnams/_/theg pa gcig po la yang rab 'dzud de/_/theg pa gcig la yongs su smin par byed/_/mos dang de bzhin bsam pa rnams mkhyen nas/_/de bzhin gshegs 
[\[21a.6\]]pas lhar bcas 'jig rten du/_/rgyal ba'i thabs gzhan rnam pa mang po dag_/gang gis chos mchog 'di ni rab bstan pa/_/sems can gang gis de las mngon sum der/_/chos nyan pa dang 'on te thos ldan pa/_/sbyin pa sbyin zhing tshul khrims spyod pa dang /_/bzod 
[\[21a.7\]]pas spyod pa thams cad bsgrubs pa dang /_/brtson 'grus bsam gtan lhag par byas pa dang /_/shes rab kyis ni chos 'di rnam bsams te/_/rnam pa tha dad bsod nams sus byas pa/_/de dag thams cad byang chub thob par 'gyur/_/mya ngan 'das pa'i rgyal ba de dag 
[\[21b\]]
[\[21b.1\]]gi/_/bstan pa de la sems can gang zhugs te/_/de na bzod cing zhi la dul ba ni/_/de dag thams cad byang chub thob par 'gyur/_/rgyal ba mya ngan 'das pa de dag gi/_/rgyal ba'i ring bsrel dag la su mchod cing /_/rin chen mchod rten stong phrag du ma dag_/gser dang 
[\[21b.2\]]dngul dang 'on te shel gyi 'am/_/rdo yi snying po'i mchod rten gang gis byas/_/bai dUr+ya mchog de bzhin an da rnyil/_/la las mu tig ke ke ru las byas/_/de dag gis kyang byang chub thob par 'gyur/_/gang gis mchod rten rdo las byas pa dang /_/gang gis a ga ru dang 
[\[21b.3\]]tsan dan nam/_/gang gis thang shing mchod rten byas pa dang /_/la las shing mang gzhan las byas pa dang /_/sa dang so phag las ni brtsigs pa yi/_/rgyal ba'i mchod rten dga' zhing byas pa dang /_/de phyir sa rdul phung po dag las kyang /_/mya ngam dgon pa 
[\[21b.4\]]dag tu byas pa dang /_/byis pa rtsed mor de dang de dag tu/_/gang gis rgyal ba de phyir mchod rten dag_/bye ma las ni phung po byas pa yang /_/de rnams kyis kyang byang chub thob par gyur/_/la las de bzhin rin chen gzugs byas pa/_/sum cu rtsa gnyis mtshan dang 
[\[21b.5\]]ldan pa'i gzugs/_/gang gis de phyir byas pa de dag kyang /_/de dag thams cad byang chub thob par gyur/_/la las der ni rin chen sna bdun dang /_/la las de bzhin zangs dang khar ba las/_/bde bar gshegs pa rnams kyi gzugs byas pa/_/de dag thams cad 
[\[21b.6\]]byang chub thob par gyur/_/ro nye dang ni lcags sam sa yang rung /_/bde bar gshegs pa rnams kyi gzugs byas te/_/blta na sdug pa 'jim pa'i las byed bcug_/de dag thams cad byang chub thob par gyur/_/gang gis rtsig ngos gzugs kyi ri mo dag_/bsod 
[\[21b.7\]]nams brgya mtshan yongs su rdzogs pa'i sku/_/bdag gis bris sam 'dri ru bcug kyang rung /_/de dag thams cad byang chub thob par gyur/_/skyes bu dag gam 'on te gzhon nu'ang rung /_/gang dag la la de ni slob pa'i tshe/_/rtsed mo dga' dang bsang bar byed pa na/_/
[\[22a\]]
[\[22a.1\]]rtsig ngos sen mo shing bus gzugs bris pa/_/de dag thams cad byang chub thob gyur te/_/de dag thams cad snying rje can du gyur/_/thams cad kyang ni srog chags bye ba sgrol/_/byang chub sems dpa' mang po yang dag 'dzud/_/de bzhin gshegs 
[\[22a.2\]]pa rnams kyi ring bsrel dang /_/'jim pa'i gzugs dang mchod rten dag la'ang rung /_/rtsig ngos bris dang rdul phung mchod rten la/_/de la me tog dang ni spos gsol te/_/der ni gang gis rab snyan cang te'u dang /_/dung dang rnga chen rol mo'i sgra byed bcug_/byang chub 
[\[22a.3\]]mchog rab mchod par bya ba'i phyir/_/gang dag rnga rnams rab tu rdung byed cing /_/pi bang dang ni pheg dang khar ba'i rnga/_/rdza rnga rgyud gcig gling bu yid 'ong dang /_/e ko na dang rab tu snyan 'byin pa/_/de dag thams cad byang chub thob par 'gyur/_/bde bar gshegs 
[\[22a.4\]]pa rnams la mchod pa'i phyir/_/gang dag lcags kyi sil khrol rdung bcug dang /_/chu la brdabs dang thal mo brdabs pa dang /_/yid du 'ong zhing snyan pa'i glu blangs dang /_/ring bsrel de dag rnam mang mchod byas pa/_/de dag thams cad 'jig rten sangs rgyas 
[\[22a.5\]]'gyur/_/bde gshegs ring bsrel la ni cung zad dang /_/sil snyan gcig brdungs pa yi sgra phyung ngam/_/me tog gcig tsam gyis ni mchod pa dang /_/bde gshegs gzugs dag rtsig ngos bris pa la/_/'khrug bzhin pa yi sems kyis mchod na yang /_/de dag rim gyis 
[\[22a.6\]]sangs rgyas bye ba mthong /_/mchod rten dag la gang gis thal mo sbyar/_/yongs su tshang ba'am thal mo ya gcig gam/_/yang na mgo bo skad cig btud pa dang /_/de bzhin lan cig lus kyang btud pa dang /_/gang gis ring bsrel gnas pa de dag la/_/g.yengs pa'i 
[\[22a.7\]]sems kyis phyag 'tshal sangs rgyas shes/_/tshig gcig lan 'ga' brjod par byas pa yang /_/de dag kun gyis byang chub mchog 'di 'thob/_/de tshe bde bar gshegs pa de dag ni/_/mya ngan 'das sam yang na bzhugs kyang rung /_/sems can gang gis chos 'di 
[\[22b\]]
[\[22b.1\]]ming thos pa/_/de dag thams cad byang chub thob par 'gyur/_/phyis 'byung sangs rgyas bye ba mang po rnams/_/de dag bsam gyis mi khyab tshad kyang med/_/'jig rten mgon mchog rgyal ba de dag kyang /_/thabs 'di rnams ni rab tu ston par 'gyur/_/gang gis sangs 
[\[22b.2\]]rgyas ye shes zag med pa/_/'di la srog chags bye ba 'dul mdzad pa/_/'jig rten rnam par 'dren pa de dag gi/_/thabs la mkhas pa dag ni mtha' yas 'gyur/_/chos 'di thos nas sangs rgyas mi 'gyur ba/_/sems can de dag nam yang gcig kyang med/_/byang 
[\[22b.3\]]chub phyir spyad nas ni spyod par gzhug_/de ni de bzhin gshegs rnams smon lam mo/_/chos sgo bye ba stong phrag du ma dag_/ma 'ongs dus na rab tu ston 'gyur te/_/theg pa gcig po 'di ni mngon ston cing /_/de bzhin gshegs pa nyid du chos ston 'gyur/_/chos kyi tshul 
[\[22b.4\]]'di rtag tu gnas pa dang /_/chos kyi rang bzhin rtag tu 'od gsal bar/_/rkang gnyis dam pa sangs rgyas rnams mkhyen nas/_/nga yi theg pa gcig ces ston par 'gyur/_/chos kyi gnas nyid skyon med chos nyid ni/_/'jig rten 'di na rtag tu mi g.yo nas/_/sa yi snying 
[\[22b.5\]]por byang chub sangs rgyas te/_/thabs la mkhas pa shin tu ston par 'gyur/_/lha mi rnams kyis mchod pa'i sangs rgyas rnams/_/phyogs bcu bzhugs pa gang gA'i bye ma snyed/_/'di na srog chags thams cad bde bya'i phyir/_/de dag rnams kyang theg pa mchog 'di 
[\[22b.6\]]'chad/_/zhi ba'i sa mchog 'di ni sangs rgyas nas/_/thabs la mkhas pas rab tu ston mdzad cing /_/theg pa rnam pa tha dad mngon par 'chad/_/theg pa gcig po'ang yongs su ston mdzad do/_/lus can kun gyi spyod pa rig pa dang /_/de bzhin sngan chad ci bsgoms 
[\[22b.7\]]ci bsams pa/_/de yi mthu dang brtson 'grus rnams kyang rig_/shin tu dad pa mkhyen nas rab tu ston/_/'dren pa'i ye shes stobs kyis rgyu mang dang /_/dpe dang gzhi yang mang po rab ston te/_/sems can mos pa sna tshogs rig nas ni/_/sna tshogs mngon 
[\[23a\]]
[\[23a.1\]]par bsgrub pa nye bar ston/_/da ltar rgyal dbang 'dren pa nga yang ni/_/sems can rnams la bde bya'i phyir byung ste/_/sna tshogs bsgrub pa bye ba phrag stong gis/_/sangs rgyas byang chub 'di ni yang dag bstan/_/srog chags rnams kyi mos dang bsam mkhyen 
[\[23a.2\]]nas/_/chos rnams rnam pa mang po rab bshad de/_rnam pa sna tshogs thabs kyis dga' ba bskyed/_/de ni nga yi rang rig ye shes stobs/_/nga yis mthong ba sems can dbul po rnams/_/shes rab bsod nams rnams dang bral gyur cing /_/'khor bar bying la mya ngan zhugs 
[\[23a.3\]]pa rnams/_/sdug bsngal rgyud du shin du nub pa ste/_/sred pas chags pa g.yag gi rnga ma bzhin/_/'dod pas 'di dag rtag tu ldongs par byas/_/sangs rgyas mthu chen rnams kyang mi tshol zhing /_/sdug bsngal mthar 'gro ba yi chos mi tshol/_/'gro ba drug po rnams su zin 
[\[23a.4\]]pa'i sems/_/log par mthong ba'i lta la mi g.yo gnas/_/sdug bsngal ba yi sdug bsngal rab myong ba/_/de la nga yi snying rje stobs ldan te/_/byang chub snying por der ni nga sems shing /_/bdun phrag gsum du tshang bar rab gnas te/_/nga ni 'di 'dra'i don la rab sems shing /_/
[\[23a.5\]]de na sdong po de la bltas pa ni/_/shing mchog de la mig mi 'dzums par lta/_/de yi drung na phan tshun 'chag cing gnas/_/ye shes 'di ni dam pa ngo mtshar te/_/sems can 'di dag mi mkhas gti mug ldongs/_/de tshe nga la tshangs dang brgya byin dang /_/dbang phyug che dang 
[\[23a.6\]]'jig rten skyong bzhi dang /_/de bzhin dbang phyug dag kyang gsol 'debs te/_/lha rnams bye ba stong phrag mang po yang /_/thams cad thal mo sbyar nas gus par 'khod/_/don rnams ji ltar bya ba rab tu bsams/_/nga yis byang chub yon tan bsngags na ni/_/sems 
[\[23a.7\]]can 'di dag sdug bsngal gzir ba ste/_/nga yi chos la byis pa'i blo can skur/_/de ltar skur bas ngan song gnas su 'gro/_/ngas ni yod ma bshad na dgar 'gyur gyis/_/nga deng zhi bar mya ngan 'da' sla snyam/_/sngon gyi sangs rgyas rnams dang de dag gi/_/thabs mkhas 
[\[23b\]]
[\[23b.1\]]ji lta ba yang rab dran te/_/ngas kyang 'di ltar sangs rgyas byang chub 'di/_/rnam pa gsum du 'dir byed rab tu bshad/_/nga yis don de de ltar bsams pa na/_/phyogs bcu'i sangs rgyas de dag gzhan gyis kyang /_/de dag rang gi lus kyang nga bstan nas/_/legs zhes bya 
[\[23b.2\]]ba'i sgra yang rab bsgrags te/_/thub pa 'jig rten rnam par 'dren pa'i mchog_/bla na med pa'i ye shes 'di rtogs nas/_/thabs la mkhas pa rnam par bsams pa dang /_/'jig rten 'dren pa rnams kyi rjes slob legs/_/nged kyang dam pa'i gnas ni rtogs pa'i tshe/_/
[\[23b.3\]]rnam pa gsum du phye ste rab tu ston/_/mkhas pa ma yin dad pa chung ba'i mi/_/sangs rgyas rnams la dad par mi 'gyur te/_/de bas nged kyis rgyu rnams kun bsdus pas/_/thabs la mkhas pa rnams ni rab spyad cing /_/'bras bu 'dod pa yongs su brjod byas te/_/
[\[23b.4\]]byang chub sems dpa' mang po yang dag btsud/_/skyes bu khyu mchog dag gi yid 'ong sgra/_/thos nas de tshe nga ni dga' bar gyur/_/dga' ba'i sems kyis spyod pa de dag la/_/drang srong che mchog don yod gsung ba ste/_/mkhas pa 'jig rten 'dren pas gsungs pa ltar/_/
[\[23b.5\]]bdag kyang de bzhin spyad par bgyi zhes smras/_/nga ni 'khrug dang mi bzad 'di yi tshe/_/sems can snyigs mar gyur pa'i nang du skyes/_/de ltar ngas rig nas ni shA ri'i bu/_/de yi tshe na bA rA Na sIr song /_/de na dge slong lnga po dag la yang /_/rab zhi sa yi chos ni thabs 
[\[23b.6\]]kyis bshad/_/de nas nga yis chos kyi 'khor lo bskor/_/mya ngan 'da' ba'i sgra yang 'jig rten byung /_/dgra bcom sgra dang de bzhin chos kyi sgra/_/dge 'dun sgra yang de tshe byung bar gyur/_/lo grangs mi nyung bar ni rab bshad do/_/mya ngan 'da' ba'i sa yang mngon 
[\[23b.7\]]par bstan/_/'khor ba sdug bsngal mtha' ni 'di yin zhes/_/de bzhin rtag par dus su ngas smras so/_/ngas ni de yi tshe na shA ri'i bu/_/gang gnyis dam pa'i sras rnams mthong ba ni/_/gang dag byang chub dam pa mchog zhugs pa/_/bye ba khrag khrig stong phrag mtha' yas 
[\[24a\]]
[\[24a.1\]]pa/_/nga yi drung du de dag nyer lhags nas/_/thal mo sbyar te thams cad gus par 'khod/_/gang dag thabs la mkhas pa rnams mang po/_/rgyal ba dag la chos thos de dag mthong /_/de nas skad cig de la 'di snyam du/_/nga yis chos mchog bshad pa'i 
[\[24a.2\]]dus la bab/_/gang phyir nga ni 'jig rten 'dir skyes pa/_/byang chub mchog rab de ni 'dir bstan to/_/mtshan mar 'du shes byis pa'i blo dang ldan/_/mi mkhas lhag pa'i nga rgyal ldan pa rnams/_/de ring 'di la dad par dka' 'gyur gyi/_/byang chub sems dpa' 'di dag 
[\[24a.3\]]nyan snyam ste/_/de tshe nga ni 'jigs med rab tu dga'/_/yang dag nang 'jog thams cad rnam spangs nas/_/bde bar gshegs pa'i sras kyi dbus su bshad/_/de dag byang chub la ni yang dag btsud/_/'di 'dra'i sangs rgyas sras rnams mthong nas ni/_/khyod kyang 
[\[24a.4\]]som nyi rnam par spang bar 'gyur/_/gang dag zag zad brgya phrag bcu gnyis po/_/'di dag thams cad 'jig rten sangs rgyas 'gyur/_/snga ma'i skyob pa de dag ci 'dra dang /_/ma 'ongs rgyal ba'i chos nyid ji lta bar/_/ngas kyang de la rnam par rtog spangs te/_/de bzhin du ni 
[\[24a.5\]]khyod la ngas deng bshad/_/res 'ga' gang du ci yis 'jig rten du/_/skyes bu khyu mchog dag ni 'byung bar 'gyur/_/mtha' yas mig can 'jig rten byung na yang /_/res 'ga' 'di 'dra ba yi chos 'chad de/_/bskal pa bye ba khrag khrig snyed du yang /_/'di 'dra'i chos 
[\[24a.6\]]mchog rab tu rnyed par dka'/_/gang dag chos mchog thos nas dad 'gyur ba/_/de 'dra'i sems can shin tu rnyed par dka'/_/u dum bA ra'i me tog rnyed dka' bzhin/_/res 'ga' gang zhig ci yis snang gyur na/_/gzugs de 'gro ba'i yid du 'ong ba ste/_/lhar 
[\[24a.7\]]bcas 'jig rten rnams la ngo mtshar 'gyur/_/de bas legs bshad chos 'di sus thos nas/_/rjes su yi rang tshig gcig brjod na yang /_/shin tu ngo mtshar che bar 'dir bstan te/_/des ni sangs rgyas thams cad mchod par 'gyur/_/'di la the tshom som 
[\[24b\]]
[\[24b.1\]]nyi rnam par spongs/_/chos kyi rgyal po ngas ni kun bstan te/_/byang chub dam pa 'di la yang dag gzud/_/'di na nga la nyan thos gang yang med/_/shA ri'i bu khyod 'di ni gsang chen gyis/_/nga yi nyan thos gang 'di thams cad dang /_/byang chub sems dpa' gtso bo 
[\[24b.2\]]'di dag gis/_/nga yi gsang chen 'di ni thub par gyis/_/ci phyir zhe na snyigs ma lnga yi tshe/_/sems can ngan pa gtum po 'byung bas na/_/byis pa'i blo can 'dod pas ldongs gyur pa/_/de dag rnams kyang byang chub sems mi skye/_/theg pa gcig po 'di ni rgyal ba des/_/sngon rabs 
[\[24b.3\]]bshad pa yin zhes thos nas su/_/ma 'ongs dus na sems can myos gyur te/_/mdo sde spangs pas sems can dmyal bar 'gro/_/sems can gang dag 'dzem zhing gtsang ba dang /_/gang dag byang chub dam pa mchog zhugs pa/_/de dag la ni 'jigs pa med gyis la/_/theg pa gcig 
[\[24b.4\]]gi bsngags pa mtha' yas shod/_/'dren pa rnams kyis bshad pa de lta bu/_/thabs la mkhas pa dam pa mchog 'di ni/_/ldem po ngag rnams rab tu mang por bshad/_/'di ni ma bslabs rnams kyis rig par dka'/_/de bas 'jig rten slob dpon sangs rgyas kyi/_/skyob pa'i ldem 
[\[24b.5\]]po gang ni shes rab kyis/_/the tshom chod la som nyi rnam spongs te/_/sangs rgyas 'gyur gyis dga' ba rab tu skyed/_/dam pa'i chos pad ma dkar po las thabs la mkhas pa'i le'u zhes bya ste gnyis pa'o//_//bam po gsum pa/_de nas tshe dang ldan pa shA ri'i bu de'i tshe 
[\[24b.6\]]tshim zhing mgu la yi rangs shing rab tu dga' ste/_dga' ba dang yid bde ba skyes nas bcom ldan 'das ga la ba de logs su thal mo sbyar ba btud de/_bcom ldan 'das kyi spyan snga na bcom ldan 'das kho na la rab tu lta zhing bcom ldan 'das la 'di skad ces gsol to/_/bcom ldan 'das 'di lta 
[\[24b.7\]]bu'i gsung 'di bcom ldan 'das las thos nas/_/bdag ngo mtshar dang rmad du gyur te dga' ba thob bo/_/de ci'i slad du zhe na bcom ldan 'das byang chub sems dpa' gzhan dag kyang mthong /_byang chub sems dpa' rnams kyis ma 'ongs pa'i dus kyi sangs rgyas kyi mtshan yang thos te/_'di 
[\[25a\]]
[\[25a.1\]]lta bu'i chos ni bcom ldan 'das las bdag gis ma thos la/_bdag de bzhin gshegs pa'i ye shes gzigs pa 'di lta bu las nyams so snyam nas shin tu mya ngan du gyur/_shin tu yongs su gdung bar gyur pa'i slad du'o/_/bcom ldan 'das bdag ri dang ri sul 
[\[25a.2\]]dang nags khrod dang kun dga' ra ba dang /_chu 'gram dang shing drung dben par gdugs la gnas pa'i slad du rtag par nam mchi ba de'i tshe yang bcom ldan 'das 'di ltar chos kyi dbyings la 'jug par mtshungs na/_bcom ldan 'das kyis bdag cag theg pa dman pa bas nges par bton 
[\[25a.3\]]pa snyam du gnas pa de lta bu'i mang du gnas te/_bcom ldan 'das de yang bdag cag gis nongs kyis/_bcom ldan 'das kyis ma nongs so zhes de'i tshe bdag de snyam du sems so/_/de ci'i slad du zhe na/_gang 'di bcom ldan 'das kyis bla na med pa yang dag par rdzogs pa'i byang chub 
[\[25a.4\]]las brtsams te/_yang dag phul gyi chos bstan pa gsung ba bdag cag gis bsnyad na ni/_bcom ldan 'das bdag cag kyang chos 'di nyid la nges par 'byung bar 'gyur ba zhig na/_bcom ldan 'das byang chub sems dpa' ma tshogs par/_bcom ldan 'das kyis ldem por 
[\[25a.5\]]dgongs te bshad pa de bdag cag gis ma rtogs te/[ {]rings [,]ring [}]thabs su de bzhin gshegs pas chos bstan pa thog mar gsungs pa nyid thos nas gzung zhing bsgoms te bsams shing yid la bzung bas/_bcom ldan 'das bdag nyid la bdag gis de ltar 'gyod pas mang du gdugs 
[\[25a.6\]]mtshan bas par 'gyur ro/_/bcom ldan 'das rmad du byung ba'i chos kyi sgra sngon ma thos pa 'di lta bu bcom ldan 'das las thos pas/_bcom ldan 'das deng bdag mya ngan las 'das pa thob ste/_bcom ldan 'das deng bdag bsil bar gyur to/_/bcom ldan 'das deng bdag 
[\[25a.7\]]yongs su mya ngan las 'das so/_/bcom ldan 'das deng bdag gis dgra bcom pa thob bo/_/bcom ldan 'das deng bdag bcom ldan 'das kyi sras thu bo/_/thugs kyi sras zhal nas skyes pa chos las skyes pa/_chos kyi sprul pa/_chos kyi bgo skal la spyod pa chos kyis grub pa 
[\[25b\]]
[\[25b.1\]]ste/_deng bdag yongs su gdung ba dang bral lo/_/de nas tshe dang ldan pa shA ri'i bus de'i tshe bcom ldan 'das la tshigs su bcad pa 'di dag gsol to/_/sgra 'di thos nas tshim pa rab skyes te/_/rnam 'dren chen po bdag ni ngo mtshar gyur/_/bdag la the tshom nam yang phyis mi 'byung /_/theg pa mchog 
[\[25b.2\]]'dir bdag ni yongs smin bgyis/_/bde bar gshegs pa'i gsung de ngo mtshar te/_/srog chags rnams kyi the tshom mya ngan bsal/_/zag pa zad pa bdag gi mya ngan kyang /_/gsung thos pas ni thams cad bsal bar gyur/_/gdugs la gnas shing phan tshun mchi ba dang /_/nags tshal khrod dang 
[\[25b.3\]]kun dga' shing drung dang /_/ri dang ri sul gnas par 'gyur ba'i tshe/_/bsam pa 'di dag nyid ni rjes su sems/_/zag pa med pa'i chos su mtshungs pa la/_/'di ltar khams gsum pa yi chos kyi mchog_/ma 'ongs dus na ston par mi 'gyur ba/_/kye ma bdag ni sdig pa'i sems kyis 
[\[25b.4\]]bslus/_/mtshungs pa'i chos rnams la ni bdag rmongs pas/_/bdag ni sum cu rtsa gnyis mtshan las nyams/_/gser gyi kha dog mdog kyang rab tu ston/_/stobs dang rnam thar 'di dag kun las nyams/_/thub pa chen po dpe byad bzang po gang /_/mchog rab dam pa brgyad cu tshang ba 
[\[25b.5\]]dang /_/gang yang ma 'dres pa yi [{]bcwa [,]bco [}]brgyad chos/_/de las kye ma bdag cag nyams shing bslus/_/'jig rten phan pa thugs brtse khyod mthong nas/_/gdugs la mchis nas gcig pu gnas pa'i tshe/_/ma chags ye shes bsam gyis mi khyab las/_/kye ma bdag ni bslus zhes rnam par 
[\[25b.6\]]sems/_de ltar mang du rnam par sems pa yis/_/mgon po gdugs dang mtshan yang bas par gyur/_/'di las bdag ni nyams sam ma nyams zhes/_/bcom ldan 'das la re shig zhu snyam bgyid/_/byang chub sems dpa' mang po gzhan dag la/_/'jig rten 'dren pas bstod 
[\[25b.7\]]pa mthong nas su/_/rgyal ba dbang po bdag ni de sems shing /_/gdugs dang mtshan mo rtag du de bzhin pas/_/ye shes brtag med phra zhing zag med pa/_/rgyal bas byang chub snying por gsungs pas na/_/'di ni ldem por dgongs te gsungs pa zhes/_/sangs rgyas chos 'di thos nas bdag 
[\[26a\]]
[\[26a.1\]]bzod do/_/sngon chad bdag ni lta la chags gyur pa/_/mu stegs can gyis bkur ba'i kun tu rgyu/_/de nas mgon pos bdag gi bsam mkhyen nas/_/lta ba dgrol phyir mya ngan 'da' ba gsungs/_/lta bar gyur pa de dag kun las bkrol/_/bdag gis stong pa nyid kyi chos thob ste/_/
[\[26a.2\]]de phyir bdag ni mya ngan 'das snyam bgyid/_/mya ngan 'das zhes bgyi ba de ma lags/_/gang tshe sangs rgyas sems can gtsor gyur te/_/lha mi gnod sbyin srin pos mdun du bdar/_/sum cu rtsa gnyis mtshan gyi gzugs ldan pa/_/de tshe ma lus mya ngan 'das pa lags/_/lhar bcas 'jig rten 
[\[26a.3\]]rnams kyi mdun du yang /_/gang tshe bdag ni byang chub mchog lung bstan/_/gsung thos bdag ni de ring mya ngan 'das/_/'di ltar rlom sems kun kyang rnam par bsal/_/thog ma rnam par 'dren gyi gsung thos nas/_/sa 'dir sangs rgyas cha byad mngon sprul nas/_/'di bdud kyal ka byed pa ma yin 
[\[26a.4\]]grang /_/de ltar bdag ni bag tsha'i stobs skyes so/_/gang gi tshe na rgyu dang gzhi rnams dang /_/dpe rnams bye ba khrag khrig rnams kyis kyang /_/sangs rgyas byang chub mchog de gnas par bstan/_/de nas bdag ni chos thos the tshom bral/_/gang tshe bdag la sangs rgyas bye ba stong /_/mya ngan yongs 'das 
[\[26a.5\]]rgyal ba 'das pas brjod/_/thabs mkhas pa la rab tu gnas nas ni/_/de dag gis kyang chos 'di shin tu bshad/_/ma byon sangs rgyas mang dang 'jig rten na/_/don dam gzigs pa gang dag bzhugs pa rnams/_/thabs la mkhas pa brgya yis rang gi chos/_/shin tu ston par 'gyur 
[\[26a.6\]]zhing de ltar 'chad/_/de ltar khyod nyid spyod pa ci 'dra bar/_/khab nas byung ba tshun chad rab bstan cing /_/chos kyi 'khor lo ci 'dra khyod kyis mkhyen/_/ji ltar khyod kyis chos bshad gnas pa las/_/de bas 'di ni bdud ma lags par 'tshal/_/'jig rten mgon po yang dag spyod ston 
[\[26a.7\]]pa/_/'di la bdud kyi spyod yul ma mchis na/_/bdag nyid de ltar sems la the tshom skyes/_/gang tshe 'jam zhing zab mo snyan pa yi/_/sangs rgyas gsung gis bdag gi dga' ba bskyed/_/de na bdag gi dogs pa kun bsal gyur/_/bdag ni the tshom bral te ye shes gnas/_/lhar 
[\[26b\]]
[\[26b.1\]]bcas 'jig rten dag gis mdun bdar te/_/de bzhin gshegs par bdag 'gyur the tshom bral/_/byang chub sems dpa' mang po kun 'dzud cing /_/sangs rgyas byang chub 'di yang dgongs par bshad/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di 
[\[26b.2\]]skad ces bka' stsal to/_/shA ri'i bu lha dang bcas pa'i 'jig rten 'di dag gi bdud dang bdud du bcas tshangs par bcas dge sbyong dang bram zer bcas pa'i skye dgu'i mdun du khyod mos par bya'o/_/khyod kyis khong du chud par bya'o/_/shA ri'i bu ngas khyod sangs rgyas bye ba khrag khrig brgya stong 
[\[26b.3\]]phrag nyi shu'i drung du bla na med pa yang dag par rdzogs pa'i byang chub tu yongs su smin par bya ste/_/shA ri'i bu khyod yun ring po nas nga yi rjes su slob par gyur pa yin te/_shA ri'i bu khyod byang chub sems dpa'i man ngag dang /_byang chub sems dpa'i gsang chen gyis/_nga'i gsung 
[\[26b.4\]]rab 'di la skyes par gyur to/_/shA ri'i bu 'di ltar khyod byang chub sems dpa'i byin gyi rlabs kyis sngon gyi spyod pa dang smon lam dang byang chub sems dpa'i man ngag dang byang chub sems dpa'i gsang chen mi dran nas/_bdag mya ngan las 'das so snyam du sems te/_shA ri'i bu ngas khyod sngon gyi spyod pa dang 
[\[26b.5\]]smon lam dang ye shes khong du chud pa dran par bya bar 'dod de/_dam pa'i chos pad ma dkar po'i chos kyi rnam grangs mdo sde shin tu rgyas pa chen po/_byang chub sems dpa' rnams la gdams pa/_sangs rgyas thams cad kyis yongs su bzung ba 'di/_nyan thos rnams la yang dag par 
[\[26b.6\]]bstan to/_/shA ri'i bu khyod 'di ltar ma 'ongs pa'i dus na/_bskal pa dpag yas bsam gyis mi khyab pa dpag tu med par de bzhin gshegs pa bye ba khrag khrig brgya stong mang po'i dam pa'i chos bzung zhing /_mchod pa rnam pa sna tshogs byas te/_byang chub sems dpa'i spyod pa 'di dag yongs su 
[\[26b.7\]]rdzogs par byas nas/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das pad ma'i 'od ces 
[\[27a\]]
[\[27a.1\]]bya bar 'jig rten du 'byung bar 'gyur ro/_/shA ri'i bu de'i tshe na/_bcom ldan 'das de bzhin gshegs pa pad ma'i 'od de'i sangs rgyas kyi zhing rdul med pa zhes bya bar 'gyur te/_mnyam pa nyams dga' ba bzang ba sdug pa yongs su dag pa 'byor pa rgyas pa bde ba lo legs pa 
[\[27a.2\]]mi dang lha mang pos rab tu gang ba/_gzhi bai dUr+ya la gser gyi skud pas mig [{]mangs [,]mang [}]ris su bris pa/_mig [{]mangs [,]mang [}]ris de kun tu rin po che'i shing skyes te/_rtag par rgyun du rin po che sna bdun gyi me tog dang 'bras bu dang ldan par 'gyur ro/_/shA ri'i bu de bzhin gshegs pa dgra bcom pa yang 
[\[27a.3\]]dag par rdzogs pa'i sangs rgyas pad ma'i 'od de yang theg pa gsum las brtsams nas chos ston te/_gzhan yang shA ri'i bu de bzhin gshegs pa de bskal pa'i snyigs ma la mi 'byung mod kyi/_'on kyang sngon gyi smon lam gyi dbang gis chos [(]sten [,]ston [)]par 'gyur ro/_/shA ri'i bu bskal pa de'i 
[\[27a.4\]]ming yang rin po che chen pos brgyan pa zhes bya bar 'gyur ro/_/shA ri'i bu 'di ji snyam du sems/_ci'i phyir bskal pa de rin po che chen pos brgyan pa zhes bya zhe na/_shA ri'i bu sangs rgyas kyi zhing de na byang chub sems dpa' rnams ni rin po che chen po zhes bya ste/_de'i tshe de'i dus na 'jig rten 
[\[27a.5\]]gyi khams rdul med pa der/_de dag dpag tu med pa bgrang du med pa bsam gyis mi khyab bgrang ba las 'das pa mang po 'byung ste/_de bzhin gshegs pas bgrang ba ni ma gtogs so/_/de'i phyir bskal pa de rin po che chen pos brgyan pa zhes bya'o/_/shA ri'i bu 'di ltar yang de'i tshe/_
[\[27a.6\]]byang chub sems dpa' rnams sangs rgyas kyi zhing de na phal cher rin po che'i pad ma'i steng nas gom pa 'dor zhing 'gro bar 'gyur te/_byang chub sems dpa' 'byung ba de dag ni las dang po pa ma yin te/_dge ba'i rtsa ba yun ring po nas spyad pa/_lo brgya stong mang por tshangs par spyod pa 
[\[27a.7\]]spyad pa/_de bzhin gshegs pas yongs su bstod pa/_sangs rgyas kyi ye shes la brtson pa mngon par shes pa chen po yongs su sbyangs pa las skyes pa/_chos kyi tshul thams cad la mkhas pa/_mnyen pa dran pa dang ldan pa yin te/_shA ri'i bu phal cher ni byang chub sems dpa' de 
[\[27b\]]
[\[27b.1\]]lta bus sangs rgyas kyi zhing de yongs su gang bar 'gyur ro/_/shA ri'i bu 'di ltar yang de bzhin gshegs pa pad ma'i 'od de'i tshe'i tshad ni/_gzhon nur gyur pa ma gtogs par bar gyi bskal pa bcu gnyis su 'gyur ro/_/sems can de dag gi tshe'i tshad ni bar gyi bskal pa brgyad du 'gyur ro/_/
[\[27b.2\]]shA ri'i bu de bzhin gshegs pa pad ma'i 'od de'i bar gyi bskal pa bcu gnyis 'das pa dang /_dge slong dag byang chub sems dpa' sems dpa' chen po mos pa rdzogs pa 'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya ste/_de bzhin gshegs pa dgra 
[\[27b.3\]]bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das pad ma'i khyu mchog rnam par gnon pa zhes bya bar 'jig rten du 'byung 
[\[27b.4\]]ngo zhes byang chub sems dpa' sems dpa' chen po mos pa rdzogs pa zhes bya ba bla na med pa yang dag par rdzogs pa'i byang chub tu lung bstan nas/_yongs su mya ngan las 'da' bar 'gyur ro/_/shA ri'i bu de bzhin gshegs pa pad ma'i khyu mchog rnam par gnon pa de'i sangs rgyas kyi zhing yang rnam pa de 
[\[27b.5\]]'dra bar 'gyur ro/_/yang shA ri'i bu de bzhin gshegs pa pad ma'i 'od de yongs su mya ngan las 'das nas bar gyi bskal pa sum cu rtsa gnyis su dam pa'i chos gnas par 'gyur ro/_/bar gyi bskal pa sum cu rtsa gnyis su dam pa'i chos kyi gzugs brnyan gnas par 'gyur ro/_/de nas bcom ldan 'das 
[\[27b.6\]]kyis de'i tshe tshigs su bcad pa 'di dag bka' stsal to/_/ma 'ongs dus na shA ri'i bu khyod kyang /_/rgyal ba de bzhin gshegs par 'byung 'gyur te/_/pad ma'i 'od ces bya ba kun tu spyan/_/srog chags bye ba stong dag rnam par 'dul/_/sangs rgyas bye ba mang la bkur sti byas/_/der ni 
[\[27b.7\]]spyod pa stobs rnams rab bsgrubs nas/_/stobs bcu dag kyang mngon par bskyed byas te/_/byang chub dam pa mchog kyang thob par 'gyur/_/tshad med bsam gyis mi khyab bskal pa na/_/de tshe bskal pa rin chen mang po 'byung /_/'jig rten ming yang de tshe rdul med pa/_/rkang gnyis gtso bo'i zhing 
[\[28a\]]
[\[28a.1\]]ni rnam par dag_/bai dUr+ya yis de bzhin sa gzhi g.yogs/_/gser gyi skud pas so sor rab tu brgyan/_/me tog 'bras bus brgyan zhing blta sdug pa'i/_/rin chen shing ljon brgya dang rab tu ldan/_/dran ldan byang chub sems dpa' de na mang /_/spyod pa mngon par bsgrub 
[\[28a.2\]]la rab mkhas shing /_/gang gis sangs rgyas brgya las spyod bslabs pa/_/de dag sangs rgyas zhing der skye bar 'gyur/_/rgyal ba de yi tha ma'i dus kyi tshe/_/gzhon nu'i sa las shin tu 'das gyur nas/_/'dod pa rnam par spangs nas mngon 'byung ste/_/byang chub dam pa mchog kyang thob par 
[\[28a.3\]]'gyur/_/de na rgyal ba de'i tshe tshad ni/_/bar gyi bskal pa bcu gnyis tshang bar 'gyur/_/de na mi de dag gi tshe tshad ni/_/bar gyi bskal pa brgyad du thub par 'gyur/_/rgyal ba de ni mya ngan 'das nas kyang /_/bar gyi bskal pa sum cu gnyis tshang bar/_/lhar bcas 'jig rten rnams la 
[\[28a.4\]]phan pa'i phyir/_/de yi tshe na dam pa'i chos gnas so/_/dam pa'i chos nub de yi gzugs brnyan yang /_/bar gyi bskal pa sum cu gnyis su gnas/_/skyob pa de yi sku gdung rgyas 'gyur te/_/lha dang mi yis rtag tu rim gro byas/_/bcom ldan 'das de de ltar 'byung 'gyur gyis/_/shA ri'i 
[\[28a.5\]]bu khyod rab tu dga' bar gyis/_/zil gyis mi non rkang gnyis gtso bo ste/_/de ltar 'gyur ba de ni khyod nyid yin/_/de nas dge slong dang dge slong ma dang dge bsnyen dang dge bsnyen ma 'khor bzhi po de dag dang lha dang klu dang gnod sbyin dang dri za dang lha ma yin dang nam mkha' lding dang 
[\[28a.6\]]mi'am ci dang lto 'phye chen po dang mi dang mi ma yin pa rnams tshe dang ldan pa shA ri'i bu bla na med pa yang dag par rdzogs pa'i byang chub tu lung bstan pa 'di/_bcom ldan 'das las mngon sum du thos nas/_tshim zhing mgu la yi rangs te rab tu dga' nas/_dga' ba dang yid 
[\[28a.7\]]bde ba skyes te/_rang rang gi gos bcom ldan 'das kyi sku la gsol to/_/lha'i dbang po brgya byin dang mi mjed kyi bdag po tshangs pa dang lha'i bu gzhan bye ba brgya stong dag gis kyang bcom ldan 'das kyi sku la lha'i na bza' dag gsol/_lha'i me tog man dA ra dang man dA ra chen 
[\[28b\]]
[\[28b.1\]]po dag kyang mngon par gtor/_steng gi bar snang la lha'i gos dag kyang bskon/_lha'i sil snyan brgya stong dang rnga dag kyang steng gi bar snang la brdungs te/_me tog gi char chen po yang mngon par phab nas/_tshig 'di skad du bcom ldan 'das kyis sngon yul bA rA Na sIr drang srong lhung ba 
[\[28b.2\]{]ri dgas [,]ri dwags [}]kyi nags su chos kyi 'khor lo bskor te/_deng 'dir yang bcom ldan 'das kyis bla na med pa'i chos kyi 'khor lo bskor to zhes smras nas/_lha'i bu de rnams kyis de'i tshe tshigs su bcad pa 'di dag gsol to/_/bA rA Na sIr 'jig rten na/_/mtshungs med gang dag dpa' chen 
[\[28b.3\]]gyis/_/phung po'i skye 'jig ston pa yi/_/chos kyi 'khor lo rab bskor te/_/de ni thog mar rab tu bskor/_/'dren pas 'di dang lan gnyis te/_/yid ches dka' ba gang lags te/_/rnam 'dren khyod kyis de bshad do/_/'jig rten mgon po'i spyan sngar ni/_/bdag cag chos mang 
[\[28b.4\]]thos na yang /_/'di 'dra ba yi chos 'di ni/_/sngon chad nam yang ma thos so/_/drang srong chen po'i ldem ngag la/_/dpa' bo bdag cag rjes yi rang /_/ji lta 'jigs med shA ri'i bu/_/'phags pa 'di la lung bstan bzhin/_/de 'dra bdag cag 'jig rten du/_/bla med sangs rgyas 
[\[28b.5\]]grub gyur nas/_/dgongs te bshad pa sangs rgyas kyi/_/byang chub bla med ston par shog_/'jig rten 'di dang gzhan dag tu/_/rdzogs pa'i sangs rgyas mnyes bgyis te/_/bdag cag dge ba ci bgyis pa/_/byang chub tu yang smon par shog_/de nas bcom ldan 'das la tshe dang ldan pa 
[\[28b.6\]]shA ri'i bus 'di skad ces gsol to/_/bcom ldan 'das bdag bla na med pa yang dag par rdzogs pa'i byang chub tu lung bstan pa/_bcom ldan 'das las mngon sum du thos nas/_bcom ldan 'das bdag the tshom ma mchis par gyur/_som nyi dang bral bar gyur to/_/bcom ldan 'das gang dag 
[\[28b.7\]]dbang dang ldan par gyur pa stong nyis brgya po sngon bcom ldan 'das kyis slob pa'i sa la bkod de/_dge slong dag gang 'di skye ba dang /_rga ba dang na ba dang 'chi ba las yang dag par 'da' ba/_yongs su mya ngan las 'das pa'i mthar thug pa/_mya ngan las 'das pa la yang dag par gzhol ba de ni/_
[\[29a\]]
[\[29a.1\]]nga'i chos 'dul ba'i mthar thug pa yin no zhes de skad gtams shing de skad rjes su bstan pa 'di dag dang /_bcom ldan 'das slob pa dang mi slob pa'i dge slong bdag tu lta ba dang 'byung bar lta ba dang 'jig par lta ba'i lta ba thams cad rnam par spangs pa/_bcom ldan 'das kyi nyan thos nyis 
[\[29a.2\]]stong po 'di dag thams cad kyang bdag mya ngan las 'das pa'i sa la gnas so snyam bgyid de/_'di dag sngon ma thos pa'i chos 'di lta bu 'di/_bcom ldan 'das las thos nas/_the tshom 'tshal bar gyur na/_bcom ldan 'das ci nas 'khor bzhi po 'di dag the tshom ma mchis/_som nyi ma mchis par 
[\[29a.3\]]gnas par 'gyur bar/_dge slong 'di dag gi dogs pa bsal ba'i slad du/_bcom ldan 'das kyis legs par bka' stsal du gsol/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu sems can mos pa tha dad pa dang /_
[\[29a.4\]]bsam pa dang khams tha dad pa rnams kyi bsam pa mkhyen nas de bzhin gshegs pa dgra bcom pa yang dag par rdzogs pa'i sangs rgyas 'di ltar sna tshogs mngon par bsgrub pa dang /_rgyu dang gzhi dang dpe dang dmigs pa dang nges pa'i tshig dang thabs mkhas pa rnam pa sna tshogs kyis chos ston to/_/
[\[29a.5\]]bla na med pa yang dag par rdzogs pa'i byang chub 'di las brtsams te/_chos bstan pa thams cad kyis byang chub sems dpa'i theg pa 'di nyid la yang dag par 'dzud do zhes ngas khyod la bstan zin pa ma yin nam/_shA ri'i bu 'on kyang don de rgyas par bstan pa'i phyir khyod la dpe bstan par bya'o/_/
[\[29a.6\]]de ci'i phyir zhe na/_skyes bu mkhas pa la la ni smras pa'i don dpes shes par 'gyur ba'i phyir ro/_/shA ri'i bu 'di lta ste dper na grong ngam grong khyer ram grong rdal lam ljongs sam yul 'khor ram/_rgyal po'i pho brang 'khor la la zhig na khyim bdag rgan po 'khogs pa gtugs pa dus 
[\[29a.7\]]yol ba dgog tu phyin pa phyug pa nor che ba longs spyod che ba zhig 'dug la/_de'i khang pa yang mtho zhing yangs la brtsigs nas ring du lon pa 'grums pa/_srog chags brgya phrag gcig gam gnyis sam gsum mam bzhi 'am lnga'i gnas sgo gcig pa zhig yod de/_rtswas g.yogs 
[\[29b\]]
[\[29b.1\]]pa khyams rnams kyang 'grums pa ka ba'i rtsa ba rul ba/_rtsig pa dang sgo'i skyang nul gogs par gyur pa'i khang pa de la glo bur du me'i phung po chen po ngos thams cad kun nas rab tu 'bar bar gyur la/_skyes bu de la yang khye'u lnga 'am bcu 'am nyi shu 'am mang zhig yod de/_skyes bu de ni khang pa 
[\[29b.2\]]de nas byung bar gyur la/_shA ri'i bu de nas skyes bu des/_bdag gi khang pa la me'i phung po chen po kun nas 'bar ba mthong ste/_sngangs skrag nas sems mi dga' bar gyur te/_'di ltar bdag ni me'i phung po chen po 'dis ma reg ma tshig cing bde bar myur du khyim 'bar ba 'di'i sgor byung 
[\[29b.3\]]ste 'gro nus mod kyi/_bdag gi bu byis pa gzhon nu 'di dag khyim 'bar ba 'di na rtsed mo dag gis rtse dga' zhing dga' mgur spyod de/_khyim 'di tshig par ma tshor mi shes ma rig ma rtogs nas 'di ltar me'i phung po chen pos shin tu gdungs te/_sdug bsngal gyi phung po chen pos reg kyang mi 
[\[29b.4\]]dgar mi byed de/_sdug bsngal du yang yid la mi 'dzin/_phyir 'byung bar yang yid la bya ba mi skyed do snyam du sems so/_/shA ri'i bu skyes bu de yang stobs dang ldan zhing lag stobs che ba yin te/_de 'di ltar bdag stobs dang ldan zhing lag stobs yod na/_bdag gis khye'u 'di dag thams 
[\[29b.5\]]cad gcig tu bsdus la/_pang par blangs te khyer la khyim 'di nas byung ngo snyam du bsams pa dang /_des kyang 'di snyam du bsams te/_khang pa 'di sgo gcig pu yod la/_sgo de yang dog gzhon nu 'di dag ni g.yo zhing rgod de byis par gyur pas/_'then par 'gyur du 'ong ste/_de dag me'i 
[\[29b.6\]]phung po chen po 'dis tshul ma yin par nyon mongs par 'gyur gyis/_'di dag la sbran to snyam du de ltar bsams nas/_gzhon nu de dag la smras pa/_khyim 'di la me'i phung po chen po 'bar te/_'dir thams cad me'i phung po chen po 'dis tshig nas/_tshul ma yin par nyon mongs 
[\[29b.7\]]par 'gyur du 'ong gis/_gzhon nu khyed tshur shog_/phyir byung zhes byas pa dang /_de ltar phan par 'dod pa'i skyes bu des de skad du bsgo ba/_gzhon nu de dag gis me 'bar ba 'di lta go ci zhig ces mi shes nas mi dgar mi byed/_mi 'jigs mi skrag_/'jigs par ma gyur te mi sems phyir 'byung du 
[\[30a\]]
[\[30a.1\]]mi btub cing ma rig mi shes te/_gzhan du na de dang de dag tu 'phyan zhing phyi phyir rgyug ste pha de la lta'o/_/de ci'i phyir zhe na/_de dag 'di ltar byis par gyur pa'i phyir ro/_/de nas yang skyes bu de 'di snyam du sems te/_khyim 'di la me'i phung po chen po 'bar te/_'dir bdag 
[\[30a.2\]]dang gzhon nu 'di dag tshul ma yin par me'i phung po chen po 'dis nyon mongs par 'gyur du 'ong gis/_'di ltar bdag gis thabs mkhas pas gzhon nu 'di dag khyim 'di nas gdon to snyam nas/_skyes bu des gzhon nu de dag gi bsam pa shes/_mos pa rig par gyur te/_gzhon nu de 
[\[30a.3\]]dag gi brtsen pa ni du ma ste/_rnam pa tha dad pa yang du ma zhig yin la/_dga' bar 'gyur ba la 'dod pa dang mdzes pa dang sdug pa dang yid du 'ong ba rnam pa du ma yin na de dag kyang dkon par gyur te/_de nas skyes bu des gzhon nu de dag gi bsam pa shes pas 'di skad ces smras te/_
[\[30a.4\]]gzhon nu dag khyed kyi rtsed mor bya ba dga' bar 'gyur ba/_ngo mtshar rmad du byung ba/_gang ma rnyed pa'i phyir mi dga' bar gyur pa de dag kha dog sna tshogs rnam pa mang po de 'di lta ste/_glang gi shing rta dang /_ra'i shing rta dang /[ {]ri dgas [,]ri dwags [}]kyi shing rta khyed kyis ji ltar bsams pa/_mdzes pa 
[\[30a.5\]]dang sdug pa dang yid du 'ong ba de dag thams cad khyed rtser gzhug pa'i phyir/_ngas khang pa'i phyi sgor bkod kyis khang pa 'di nas khyed phyir byung la rgyugs te shog shig dang /_ngas khyed cag su ci 'dod pa de la de sbyin gyis/_de dag gis phyir myur du rgyugs te shog shig ces byas pa dang /_gzhon nu de dag 
[\[30a.6\]]'dod pa dang /_mdzes pa dang sdug pa dang yid du 'ong ba ji lta bur 'dod pa dang ji lta bur bsams pa rnams kyi ming thos nas 'bar bar gyur pa'i khang pa [(]da [,]de [)]nas rtsed mor bya ba dang /_dga' bar bya ba'i phyir myur ba kho nar brtson 'grus brtsams nas/_mthu dang ldan pa'i bang gis gcig la gcig 
[\[30a.7\]]sdod pa med par su snga de bas kyang /_su snga zhes lus gcig la gcig bsngos shing rgyugs te/_khyim 'bar ba de nas myur du phyir 'thon to/_/de nas skyes bu des byis pa de dag bde zhing legs par 'thon pa mthong nas/_'jigs pa med par gyur par rig ste/_grong gi dpong sa bla gab med par 'dug 
[\[30b\]]
[\[30b.1\]]nas dga' ba dang rangs pa skyes te/_mya ngan med cing sgrib pa dang bral nas/_'jigs pa med pa thob par gyur te/_de nas byis pa de dag pha de ga la 'dug pa der dong nas phyin pa dang /_'di skad du yab rtsed mor bgyi ba rnam pa mang po dga' bar 'gyur ba de dag 'di lta ste/_glang gi shing rta dang ra'i shing rta 
[\[30b.2\]]dang /[ {]ri dgas [,]ri dwags [}]kyi shing rta bdag cag la stsal du gsol zhes smras pa dang /_shA ri'i bu de nas skyes bu des bdag gi bu rnams la rlung ltar mgyogs shing mthu dang ldan pa'i glang gi shing rta byin te/_rin po che sna bdun las byas pa/_logs dang ldan pa/_dril bu g.yer kha'i dra ba rab tu spyangs pa/_mtho zhing 
[\[30b.3\]]brtan pa/_rin po che ngo mtshar rmad du byung ba'i rgyan gyis brgyan pa/_rin po che'i phreng bas mdzes par byas pa/_me tog gi phreng bas brgyan pa/_shing bal gyi stan bting ba ras bcos bu dang dar gyis g.yogs pa/_rgyab rten dmar po gnyis su gzhag pa/_glang dkar po thal kar shin 
[\[30b.4\]]tu mgyogs pa dag dang bcas nas/_ba dan dang ldan pa skyes bu mang pos bzung ba/_glang stobs dang ldan zhing rlung bzhin du mgyogs pa/_kha dog 'thun pa rnam pa sna tshogs pa'i glang gi shing rta byis pa rnams la re re byin no/_/shA ri'i bu de ci'i phyir zhe na/_mi de de ltar phyug la nor che ba/_bang mdzod mang 
[\[30b.5\]]bas des 'di snyam du sems te/_bdag gis byis pa 'di rnams la bzhon pa ngan pa byin te/_bdag la ci zhig bya snyam mo/_/de ci'i phyir zhe na/_gzhon nu 'di dag kun kyang bdag nyid kyi bu ste/_thams cad kyang bdag la sdug cing yid du 'ong la bdag la yang bzhon pa chen po 'di lta bu dag yod 
[\[30b.6\]]na/_bdag gis gzhon nu 'di dag thams cad la snyoms par bsam gyi/_mi snyoms par mi bya'o/_/bdag kyang bang mdzod mang gis bdag gis sems can thams cad la yang bzhon pa chen po 'di 'dra bdag sbyin na/_bdag gi bu rnams la lta ci smos snyam pa'i phyir ro/_/de'i tshe gzhon 
[\[30b.7\]]nu de dag kyang bzhon pa chen po de dag la zhon nas/_ngo mtshar dang rmad du byung ba thob par gyur na shA ri'i bu 'di ji snyam du sems/_skyes bu des gzhon nu de dag la 'di ltar sngon du bzhon pa rnam pa gsum bstan la/_phyis thams cad kyang bzhon pa chen po byin te/_bzhon pa rlabs po che byin 
[\[31a\]]
[\[31a.1\]]na [{]brdzun [,]rdzun [}]du smras par mi 'gyur ram/_shA ri'i bus gsol pa/_bcom ldan 'das de ltar ma lags so/_/bde bar gshegs pa de lta ma lags so/_/skyes bu des 'di ltar thabs mkhas pas byis pa de rnams khyim 'bar ba de nas phyung ste/_srog stsal 
[\[31a.2\]]ba'i slad du de nyid kyis rgyus skyes bu de sho be mchi ba ma lags so/_/de ci'i slad du zhe na/_bcom ldan 'das bdag gi lus thob pa nyid kyis/_rtsed mor bgyi ba thams cad kyang thob pa lags te/_'di ltar bcom ldan 'das skyes bu des gzhon nu de dag la shing rta gcig ma stsal 
[\[31a.3\]]du lags kyang /_bcom ldan 'das skyes bu de sho be bar mchi bar mi 'gyur ro/_/de ci'i slad du zhe na/_bcom ldan 'das skyes bu des thog ma nas thabs mkhas pas gzhon nu de dag bdag gis sdug bsngal gyi phung po chen po las thar bar bgyi'o snyam du bsams pa'i slad du ste/_
[\[31a.4\]]rnam grangs 'dis kyang skyes bu de sho be mchi ba ma lags na/_skyes bu de bdag la bang mdzod mang po yang mchis la/_bu yang sdug par bsams nas/_legs su 'dod pas spu mdog 'thun pa'i bzhon pa/_bzhon pa chen po stsal ba lta smos kyang ci 'tshal te/_bcom ldan 
[\[31a.5\]]'das skyes bu de sho be mchi ba ma lags so/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu legs so legs so/_/de de bzhin te ji skad smras pa bzhin no/_/shA ri'i bu de bzhin du/_de 
[\[31a.6\]]bzhin gshegs pa dgra bcom pa yang dag par rdzogs pa'i sangs rgyas 'jigs pa thams cad sel ba/_'tshe ba dang 'khrugs pa dang gnod pa dang sdug bsngal ba dang yid mi bde ba dang ma rig pa'i mun pa mun nag gi rab rib sgrib pa dang /_yongs su dkris pa thams cad 
[\[31a.7\]]las yong ye rnam par grol ba/_de bzhin gshegs pa'i ye shes dang stobs dang mi 'jigs pa dang sangs rgyas kyi chos ma 'dres pa dang ldan pa/_rdzu 'phrul gyi stobs kyis shin tu stobs dang ldan pa 'jig rten gyi pha/_thabs chen po la mkhas pa'i ye shes dam pa'i pha rol tu son 
[\[31b\]]
[\[31b.1\]]pa/_snying rje chen po mi skyo ba'i yid kyis phan par 'dod pa/_snying brtse ba dang ldan pa de/_khams gsum sdug bsngal gyi phung po chen po 'bar ba gdung phyam dang steng gi g.yogs ma zhig pa'i khang pa dang 'dra bar sems can skye ba dang rga ba dang na ba dang 'chi ba dang mya ngan dang smre sngags 
[\[31b.2\]]'don pa dang sdug bsngal ba dang yid mi bde ba dang 'khrug pa dang /_ma rig pa'i mun pa mug nag gi rab rib sgrib pa dang yongs su dkris par zhugs pa rnams 'dod chags dang zhe sdang dang gti mug las yongs su grol bar bya ba dang /_bla na med pa yang dag par rdzogs pa'i byang chub 
[\[31b.3\]]tu gzud pa'i phyir 'byung ste/_de byung ma thag tu sems can rnams skye ba dang rga ba dang na ba dang 'chi ba dang mya ngan dang smre sngags 'don pa dang sdug bsngal ba dang yid mi bde ba dang 'khrug pas sreg pa dang btso ba dang gdung ba dang yongs su gdung ba dang longs spyod kyi phyir 'dod pa'i rgyu'i gzhis 
[\[31b.4\]]sdug bsngal rnam pa mang po rab tu myong ba dang /_da ltar gyi tshe la tshol ba dang yongs su bsags pa'i phyir/_tshe phyi ma la sems can dmyal ba dang dud 'gro'i skye gnas dang gshin rje'i 'jig rten du sdug bsngal rnam pa mang po rab tu myong ba dang /_lha dang mi dbul po dang mi sdug pa dang phrad pa 
[\[31b.5\]]dang sdug pa dang bral ba'i sdug bsngal rab tu myong ba de nyid du/_sdug bsngal gyi phung por 'khor zhing /_rtse dga' la dga' mgur spyod de/_mi skrag mi dngang dngang bar mi 'gyur/_ma rig ma tshor skyo bar mi byed 'byung ba mi tshol bar khang pa 'bar ba dang 'dra ba'i khams gsum der 
[\[31b.6\]]mngon par dga' nas/_de dang de dag tu rgyug ste/_sdug bsngal gyi phung po chen po de lta bus gzir kyang /_sdug bsngal du 'du shes pa yid la bya ba mi skyed par gzigs so/_/shA ri'i bu de la nga ni sems can 'di dag gi pha ste/_ngas sems can 'di dag sdug bsngal gyi 
[\[31b.7\]]phung po chen po 'di lta bu 'di las yongs su thar bar bya zhing ngas gang gi sems can 'di dag rtse ba dang dga' ba dang dga' mgur spyod pa dang rnam par rtse bar byed par 'gyur ba sangs rgyas kyi ye shes bde ba dpag tu med cing bsam gyis mi khyab pa/_sems can 'di dag la sbyin 
[\[32a\]]
[\[32a.1\]]pa bya bar de bzhin gshegs pas de ltar gzigs so/_/shA ri'i bu de la nga ni ye shes kyi stobs dang ldan zhing rdzu 'phrul gyi stobs dang ldan zhes gal te thabs ma yin pas sems can 'di dag la de bzhin gshegs pa'i ye shes gzigs pa dang stobs dang mi 
[\[32a.2\]]'jigs pa rnams thob par byas su zin na sems can 'di dag chos 'di dag gis nges par 'byung bar mi 'gyur ro/_/de ci'i phyir zhe na/_sems can 'di dag ni 'dod pa'i yon tan lnga po dag la shin tu chags pa/_sems can 'di dag ni khams gsum gyi dga' ba la shin tu chags pa/_skye ba dang 
[\[32a.3\]]rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las ma thar ba/_bsreg btso gdung yongs su gdung ba steng g.yogs dang /_gdung phyam 'bar ba'i khyim dang 'dra ba'i khams 
[\[32a.4\]]gsum nas ma byung ba ste/_de dag gis sangs rgyas kyi ye shes la ji ltar longs spyod par 'gyur zhes de bzhin gshegs pas de ltar gzigs so/_/de la shA ri'i bu 'di ltar skyes bu lag stobs can des lag stobs bzhag ste/_thabs mkhas pas gzhon nu de dag khyim 'bar 
[\[32a.5\]]ba de nas 'don te bton nas/_de dag phyis rlabs che ba'i bzhon pa chen po byin pa de bzhin du/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas de bzhin gshegs pa'i ye shes dang stobs dang /_mi 'jigs pa dang ldan pa yang /_
[\[32a.6\]]de bzhin gshegs pa'i ye shes dang stobs dang mi 'jigs pa bzhag ste/_thabs mkhas pa'i ye shes kyis gdung phyam dang steng g.yogs 'bar ba'i khyim dang 'dra ba'i khams gsum nas sems can rnams 'don pa'i phyir theg pa gsum ston pa 'di lta ste/_nyan thos kyi 
[\[32a.7\]]theg pa dang /_rang sangs rgyas kyi theg pa dang /_byang chub sems dpa'i theg pa ste/_theg pa gsum gyis sems can rnams drangs te/_de dag la 'di skad ces gsungs te/_khyed cag khyim 'bar ba dang 'dra ba'i khams gsum gyi gzugs dang /_sgra dang /_dri 
[\[32b\]]
[\[32b.1\]]dang /_ro dang /_reg bya ngan pa la dga' bar ma byed cig_/khyed cag khams gsum 'dir mngon par dga' bas 'dod pa lnga'i yon tan dang bcas pa'i sred pas/_bsreg btso gdung yongs su gdung bar gyur gyis/_khams gsum 'di nas 'byung ba 'di lta ste/_nyan thos 
[\[32b.2\]]kyi theg pa dang /_rang sangs rgyas kyi theg pa dang byang chub sems dpa'i theg pa ste/_theg pa gsum po dag thob par gyis shig_/nga ni gnas 'di la khyed kyi snying sdeng ba ste/_ngas khyed la theg pa 'di gsum sbyin gyis/_khams gsum nas 'byung ba'i phyir brtson par gyis 
[\[32b.3\]]shig_/kye sems can dag theg pa 'di dag ni gang 'phags pa rnams la/_'phags pa rnams kyis rab tu bstod pa/_dga' ba chen po dang ldan pa yin te/_khyed cag mi phangs par rtsen zhing dga' la/_dga' mgur spyod par 'gyur gyis/_dbang po dang /_stobs 
[\[32b.4\]]dang /_byang chub kyi yan lag dang /_bsam gtan dang /_rnam par thar pa dang /_ting nge 'dzin dang /_snyoms par 'jug pas dga' ba chen po rab tu myong bar 'gyur ro/_/bde ba dang yid bde ba chen po dang yang ldan par 'gyur zhes gsung ngo /_/shA ri'i bu de la sems 
[\[32b.5\]]can gang mkhas par gyur pa de dag ni de bzhin gshegs pa 'jig rten gyi pha la mngon par yid ches par 'gyur ro/_/mngon par yid ches nas kyang de bzhin gshegs pa'i bstan pa la brtson par byed do/_/de la sems can kha cig gzhan gyi sgra thos pa'i rjes su 'gro bar 'dod pa 
[\[32b.6\]]dag ni/_bdag yongs su mya ngan las bzla ba dang /_'phags pa'i bden pa bzhi khong du chud par bya ba'i phyir/_de bzhin gshegs pa'i bstan pa la brtson par byed de/_de dag ni nyan thos kyi theg pa 'dod cing /_khams gsum nas byung ba zhes bya ste/_dper na khyim 
[\[32b.7\]]'bar ba de nas byis pa kha cig [{]ri dgas [,]ri dwags [}]kyi shing rta 'dod de phyir byung ba lta bu'o/_/sems can gzhan yang slob dpon med pa'i ye shes dang /_dul bar gnas pa dang zhi gnas 'dod pa de dag ni/_bdag yongs su mya ngan las bzla ba dang /_rgyu dang rkyen yongs su khong du chud 
[\[33a\]]
[\[33a.1\]]par bya ba'i phyir/_de bzhin gshegs pa'i bstan pa la brtson par byed de/_de dag ni rang sangs rgyas kyi theg pa 'dod cing khams gsum nas byung ba zhes bya ste/_dper na khyim 'bar ba de nas byis pa kha cig ra'i shing rta 'dod de byung ba lta bu'o/_/yang 
[\[33a.2\]]sems can kha cig thams cad mkhyen pa'i ye shes sangs rgyas kyi ye shes rang 'byung gi ye shes slob dpon med pa'i ye shes 'dod pa dag ni/_skye bo mang po la phan pa dang /_skye bo mang po la bde ba dang /_'jig rten la snying brtse ba dang /_lha dang /_mi dang /_skye bo 
[\[33a.3\]]phal po che'i don dang /_phan pa dang /_bde ba dang /_sems can thams cad yongs su mya ngan las bzla ba dang /_de bzhin gshegs pa'i ye shes dang /_stobs dang mi 'jigs pa khong du chud par bya ba'i phyir/_de bzhin gshegs pa'i bstan pa la brtson par byed 
[\[33a.4\]]de/_de dag ni theg pa chen po 'dod cing /_khams gsum nas 'byung ba zhes bya'o/_/de'i phyir byang chub sems dpa' sems dpa' chen po zhes bya ste/_dper na khyim 'bar ba de nas byis pa kha cig glang gi shing rta 'dod de phyir byung ba lta bu'o/_/shA ri'i bu 'di lta ste dper 
[\[33a.5\]]na/_mi des khyim 'bar ba de nas gzhon nu de dag 'thon par mthong nas/_bde zhing legs par thar te/_'jigs pa med par rig la/_bdag kyang nor mang bar shes nas/_byis pa de dag la bzhon pa rlabs po che gcig byin pa de bzhin du/_shA ri'i bu de bzhin gshegs 
[\[33a.6\]]pa dgra bcom pa yang dag par rdzogs pa'i sangs rgyas kyang sems can bye ba du ma sdug bsngal dang /_'jigs pa dang /_bag tsha ba dang /_gtse bas yongs su gang ba'i khams gsum nas yongs su thar te/_de bzhin gshegs pa'i bstan pa'i sgo nas byung nas/_
[\[33a.7\]]'jigs pa dang /_bag tsha ba dang /_gtse ba'i gnod pa dag las yongs su thar te mya ngan las 'das pa'i bde ba thob par gzigs nas/_shA ri'i bu de dag la de'i tshe/_de bzhin gshegs pa dgra bcom pa yang dag par rdzogs pa'i sangs rgyas bdag la ye shes dang 
[\[33b\]]
[\[33b.1\]]stobs dang mi 'jigs pa'i mdzod mang bar mkhyen te/_de dag thams cad kyang bdag nyid kyi bu yin par thugs su chud nas sems can de dag thams cad kyang sangs rgyas kyi theg pa nyid kyis yongs su mya ngan las 'da' bar mdzad kyi/_sems can gang la yang so sor bdag gi mya ngan 
[\[33b.2\]]las 'das pa mi gsung ste/_sems can de dag thams cad kyang de bzhin gshegs pa'i mya ngan las 'da' bar mya ngan las 'da' ba chen pos yongs su mya ngan las 'da' bar mdzad do/_/shA ri'i bu sems can gang dag khams gsum nas thar bar gyur pa de dag la yang de 
[\[33b.3\]]bzhin gshegs pas bsam gtan dang rnam par thar pa dang ting nge 'dzin dang snyoms par 'jug pa/_'phags pa'i bden pa'i mchog dang rtsen pa dga' bar 'gyur ba thams cad kha dog gcig pa sbyin par mdzad do/_/shA ri'i bu 'di lta ste dper na/_skyes bu des 'di ltar gzhon 
[\[33b.4\]]nu de dag la bzhon pa gsum bstan nas de dag thams cad la bzhon pa chen po gcig byin te/_rin po che sna bdun las byas pa/_rgyan thams cad kyis brgyan pa/_kha dog gcig pa/_bzhon pa rlabs po che bzhon pa'i mchog thams cad la byin pa'i phyir/[ {]brdzun [,]rdzun [}]du smra 
[\[33b.5\]]ba ma yin pa de bzhin du/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas kyang /_'di ltar thabs mkhas pas/_dang po theg pa gsum bstan nas/_phyis theg pa gcig pa nyid kyis sems can rnams yongs su mya ngan las 'da' bar 
[\[33b.6\]]mdzad pa'i phyir [{]brdzun [,]rdzun [}]du smra ba ma yin no/_/de ci'i phyir zhe na/_shA ri'i bu de bzhin gshegs pa ni ye shes dang /_stobs dang mi 'jigs pa'i bang mdzod mang po dang ldan te/_sems can kun la thams cad mkhyen pa'i ye shes dang ldan pa'i chos bstan pa'i mthu mnga' ba'i 
[\[33b.7\]]phyir ro/_/shA ri'i bu 'di ltar thabs mkhas pa sna tshogs dang /_ye shes mngon par bsgrubs pas de bzhin gshegs pa theg pa chen po gcig pu ston par rnam grangs 'dis kyang de lta bur rig par bya'o/_/de nas bcom ldan 'das kyis de'i tshe tshigs su bcad pa 'di dag 
[\[34a\]]
[\[34a.1\]]bka' stsal to/_/ji ltar skyes bu zhig gi khyim yod pa/_/che la rab tu 'grums te zhig la thug_/de bzhin khyams rnams zhig par gyur pa ste/_/ka ba'i rtsa ba dag kyang rul bar gyur/_/pu shu dang ni skar khung phyogs rer dral/_/rtsig pa re lde skyang 
[\[34a.2\]]nul rnams kyang gogs/_/stegs bu dag kyang rnyings nas 'grums shing zhig_/rtswa yis g.yogs pa kun kyang 'dral zhing 'dzag_/brgya phrag lnga dag las ni mi nyung ba/_/de na de dag gi yang gnas su gyur/_/khang phran shin tu dog pa mang po dag_/sme bas rab tu gang 
[\[34a.3\]]zhing smad par gyur/_/de na khyams rnams dgu po thams cad 'grums/_/ra ba rtsig pa dag kyang de bzhin zhig_/bya rgod bye ba dag ni de na gnas/_/de bzhin phug ron 'ug pa bya gzhan dang /_/mi bzad gdug pa'i sbrul rnams de na yod/_/dug chen drag po rnams 
[\[34a.4\]]kyang phyogs phyogs na/_/sdig pa dang ni byi ba sna tshogs dang /_/shin tu gtum pa'i srog chags rnam mang gnas/_/mi ma yin pa'ang gnas dang gnas dag na/_/bshang gci dag gis rab tu sme bar byas/_/srin bu me khyer grog ma sbur bus gang /_/khyi rnams dang 
[\[34a.5\]]ni wa dag nga ro 'don/_/ce spyang mi bzad khro bo de na 'khod/_/mi ro rnams la 'khren cing rab tu za/_/de yi the rel sdod cing lta ba yang /_/wa dang khyi dag de na du ma 'khod/_/de dag nyam chung rtag tu bkres pas nyen/_/gnas dang gnas na rnam par 'cha' zhing za/_/thab mo 
[\[34a.6\]]byed de rab tu sgra yang 'byin/_/rnam pa de 'drar khyim de rab tu 'jigs/_/mi yi ro dag la yang rnam 'khren zhing /_/shin tu drag sems gnod sbyin de na 'khod/_/sbrul dang rkang brgya pa dang gcan gzan rnams/_/de yi gnas dang gnas na rab tu 'khod/_/de dag phyogs dang 
[\[34a.7\]]phyogs su tshang bcas te/_/phrug gu rnams kyang klog cing 'jog par byed/_/de dag gis ni bzhag cing bkod pa la/_/gnod sbyin rnams kyang de la phal cher za/_/rab tu gtum sems sems can gzhan zos pas/_/ji tsam gnod sbyin de dag 'drangs gyur te/_/sems 
[\[34b\]]
[\[34b.1\]]can gzhan gyi sha yis lus rgyas nas/_/de tshe de na rab tu thab mo byed/_/mi bzad gtum sems khro ba'i grul bum rnams/_/zhig pa'i khyim de rnams su gnas 'cha' ste/_/mtho gang tshad dang de bzhin khru gang tshad/_/khru do'i tshad kyi phan tshun rgyu zhing 'gro/_/de dag khyi yi rkang 
[\[34b.2\]]nas bzung nas ni/_/de bzhin sa la gan rkyal de bzhag ste/_/mgul pa rab tu bgags shing bsdigs pa yis/_/'khang du bcug pa de la dga' bar byed/_/gcer bu gnag cing de bzhin rid pa yi/_/[{]yi dgas [,]yi dwags [}]che zhing ring ba'ang der gnas te/_/rab tu bkres pas 
[\[34b.3\]]kha zas kun tshol zhing /_/de dag de na nyam thag cho nges 'debs/_/la la glang gi mgo la khab kyi kha/_/mi tsam dang ni de bzhin khyi tsam dag_/zas la sred pas rab tu gdungs pa'i phyir/_/skra dag lhug par bshig cing sgra yang 'byin/_/gnod sbyin sha za [{]yi dgas [,]yi dwags [}]
[\[34b.4\]]de dag kyang /_/sred brkam kha zas dag ni tshol ba'i phyir/_/rtag tu mthongs dang skar khung dag nas kyang /_/de na phyogs bzhir rab tu lta bar byed/_/de ltar khyim de mi bzad 'jig gyur la/_/che zhing mtho la rab tu mi brtan te/_/rnam par 'grums shing 'jig nye 
[\[34b.5\]]'jigs pa de/_/skyes bu gcig cig yongs su dbang gyur la/_/skyes bu de yang khyim gyi phyi rol byung /_/khyim de kun kyang rab tu 'bar gyur te/_/ngos bzhi thams cad nas ni glo bur du/_/me lce stong snyeng kun tu 'bar bar 'gyur/_/'od ma dang ni shing dag mes 
[\[34b.6\]]tshig ste/_/drag po'i sgra rnams shin tu 'jigs par 'byung /_/ka ba dang ni de bzhin rtsig pa 'bar/_/gnod sbyin [{]yi dgas [,]yi dwags [}]dag kyang sgra dag 'byin/_/bya rgod brgya yang rag rog tshig par 'gyur/_/grul bum dag ni gdong tshig ldom zhing 'phyan/_/de na kun tu sbrul 
[\[34b.7\]]brgya mang po dag_/me yis tshig nas tser lhang sgra yang 'byin/_/bsod nams med pa me yis kun tshig cing /_/de na sha za mang po phan tshun rgyu/_/de dag gcig la gcig ni sos btab ste/_/tshig par gyur pa dag la khrag gis 'thor/_/de na ce spyang dus byas shi 
[\[35a\]]
[\[35a.1\]]ba la/_/sems can dag ni phan tshun rnam par za/_/ngan skyugs tshig pa'i dri nga yid mi 'ong /_/'jig rten dag na phyogs bzhir rab tu 'thul/_/srin bu rkang brgya pa dag bros pa la/_/de la grul bum dag ni shin tu za/_/bkres pa dang ni skom pas rab 
[\[35a.2\]]gdungs shing /_/[{]yi dgas [,]yi dwags [}]rnams kyang sgra 'bar kun 'phyan te/_/de ltar khyim de shin tu mi bzad 'jigs/_/me lce dag ni stong snyed 'bar bar 'gyur/_/skyes bu khyim de'i bdag po de nyid ni/_/shin tu rnam par lta zhing sgo na 'dug_/de na de yis thos pa bdag gi bu/_/
[\[35a.3\]]'di ltar byis pa dag ni mi shes pas/_/rtsed mo rtsen pa dag la chags pa'i blo/_/rtsed mo dga' 'am rab tu dregs myos zhes/_/de thos bdag gi byis pa khye'u 'di kun/_/myur du tshig cing chud zos mi 'gyur bar/_/bdag gi bu rnams rab tu thar bya'i phyir/_/khyim 
[\[35a.4\]]de'i nang du myur du zhugs nas su/_/de la des ni khyim gyi nyes brjod de/_/sdug bsngal 'di dag mi bzad rigs kyi bu/_/sems can rnam pa mang zhing me 'di dang /_/sdug bsngal chen po dag kyang gcig phyi gcig_/sbrul gdug shin tu gtum sems gnod sbyin dang /_/
[\[35a.5\]]grum bum dang ni [{]yi dgas [,]yi dwags [}]mang po gnas/_/ce spyang dag dang wa dang khyi yang mang /_/bya rgod dag kyang kha zas kun tu tshol/_/de 'dra ba dag 'di na mang gnas te/_/me med zin yang shin tu mi bzad 'jigs/_/'di yi kho ra yug tu me 'bar te/_/'di na de 'dra'i sdug 
[\[35a.6\]]bsngal 'ba' zhig go/_/de ltar byis pa'i blo can de sbran te/_/gzhon nu rnams ni rtsed mos rab myos pas/_/pha yis bsgo ba de la mi sems te/_/de dag gi ni yid la ci mi snyam/_/de tshe skyes bu de ni yang sems pa/_/bu phyir sems pas bdag ni sdug bsngal 
[\[35a.7\]]te/_/bdag gi bu dang rgyud dag med pa ru/_/me 'dis 'di dag tshig na mi rung zhes/_/de yi dus na de yi thabs bsams pa/_/rtsed mo dag la byis pa 'di chags te/_/'di na rtsed mo dga' ba ci yang med/_/kye ma 'di ltar byis pa glen zhing rmongs/_/de la de yis 
[\[35b\]]
[\[35b.1\]]smras pa gzhon nu nyon/_/bzhon pa rnam pa gsum po nga la yod/_/ra dang glang po [{]ri dgas [,]ri dwags [}]mchog las bcas/_/che zhing mtho la legs par brgyan pa dag_/khyim gyi phyi rol na ni de dag yod/_/phyi rol byung la de la dgos par spyod/_/khyed cag rnams kyi phyir ni 
[\[35b.2\]]ngas byas kyis/_/de la dga' bar lhan cig phyir 'thon cig_/bzhon pa de 'dra yod par shes nas su/_/de dag brtson 'grus brtsams te rangs gyur nas/_/de yi mod la thams cad phyi rol 'thon/_/sdug bsngal dag las thar te stong par 'dug_/mi des byis pa 
[\[35b.3\]]'thon pa mthong nas su/_/grong khyer dbus kyi dpong sar gnas pa ni/_/seng ge'i khri la 'dug nas de la smras/_/kye ma nga ni de ring mya ngan 'das/_/nga yis dka' bar rnyed pa nyon mongs dag_/bu sdug nyi shu 'di dag snying gi bu/_/skye bo mang pos gang zhig 'jigs pa 
[\[35b.4\]]yi/_/de dag mi bzad gdon dka'i khyim na 'khod/_/kun tu 'bar zhing me lce stong gis gang /_/de dag rtsed mo dga' la chags par gyur/_/ngas ni de ring de dag thar byas te/_/de bas nga deng mya ngan 'das par gyur/_/pha de bde bar 'dug par rig nas su/_/
[\[35b.5\]]byis pa de dag lhags nas 'di skad smra/_/bzhon pa yid du 'ong ba gsum po rnams/_/yab kyis gsungs pa bzhin du bdag cag stsol/_/bzhon pa rnam pa gsum po khyod sbyin zhes/_/yab khyod kyis ni khyim der gang gsungs pa/_/gal te de dag thams cad med na ni/_/
[\[35b.6\]]da 'dir dus la bab kyis de dag stsol/_/mi de mdzod kyi mthu dang ldan pa ste/_/gser dang dngul dang nor bu mu tig dang /_/bran dang 'gron bu dag ni mi nyung bas/_/bzhon pa de yang rnam pa sna gcig byin/_/glang gi shing rta rin chen dam pa ste/_/logs bcas dril 
[\[35b.7\]]bu g.yer kha'i dra bas bres/_/gdugs dang rgyal mtshan dag gis legs par brgyan/_/mu tig dang ni nor bu'i dra bas g.yogs/_/gser gyi me tog rnams kyi phreng ba dag_/phyogs dang phyogs rnams su ni shin tu spyangs/_/rab tu che ba'i gos kyis de g.yogs 
[\[36a\]]
[\[36a.1\]]te/_/dkar [{]bzangs [,]bzang [}]bcos bu'i ras rnams shin tu bting /_/de na de bzhin 'jam pa'i dar rnams dang /_/shing rta de la shing bal mchog kyang bting /_/gos rab ko tam ba mchog ngang pa'i mtshan/_/bye ba phrag stong ri ba rnams kyis g.yogs/_/
[\[36a.2\]]rin chen shing rta bcas pa de dag ni/_/glang po dkar zhing tsho la stobs dang ldan/_/blta na sdug cing shin tu bong yang che/_/skyes bu dam pa dag gis rab tu brten/_/skyes bu de ni bu rnams thams cad la/_/de lta bu yi shing rta mchog byin te/_/des ni de dag dga' zhing 
[\[36a.3\]]rangs nas su/_/phyogs dang phyogs mtshams dag tu rtse zhing dong /_/de bzhin drang srong nga yang shA ri'i bu/_/sems can rnams kyi skyabs dang pha yin te/_/srog chags 'di dag thams cad nga yi bu/_/byis pa dag ni khams gsum 'dod la chags/_/khams 
[\[36a.4\]]gsum dag ni khang pa de 'dra ste/_/sdug bsngal shin tu mi bzad brgya yis dkrugs/_/na ba dang ni skye rga du ma rgyas/_/ma lus thams cad nas kyang rab tu 'bar/_/nga ni khams gsum dag las thar cing zhi/_/nags tshal dag na gnas shing dben par 'dug_/ngas 
[\[36a.5\]]ni khams gsum 'di dag yongs bzung ste/_/'di na gang rnams sreg pa nga yi bu/_/nga nyid de yi skyabs su rig nas su/_/de la nyes pa dag ni ngas bstan te/_/'di ltar 'dod la rnam par chags pa'i blo/_/byis pa 'di kun nga yi mi nyan to/_/thabs la mkhas pa dag ni ngas 
[\[36a.6\]]sbyar te/_/de dag la yang theg pa gsum du bshad/_/khams gsum dag gi nyes pa mang mkhyen nas/_/gdon par bya ba'i phyir ni thabs bshad do/_/bu gang nga la rten par gyur pa dag_/mngon shes drug dang gsum rig mthu chen dang /_/'di na rang rgyal rnams ni 
[\[36a.7\]]gang yod dang /_/phyir mi ldog pa'i byang chub sems dpa' gang /_/ngas ni bu 'drar mkhas pa de dag la/_/de yi tshe na dpe mchog 'di dag gis/_/sangs rgyas theg pa gcig pu 'di bshad de/_/thams cad rgyal bar 'gyur gyis 'di zung shig_/sangs rgyas rkang 
[\[36b\]]
[\[36b.1\]]gnyis mchog gi ye shes de/_/khyad par 'phags shing shin tu yid du 'ong /_/'jig rten 'di dag kun na khyad par can/_/yangs pa'i dngos po de bzhin phyag byar 'os/_/stobs dang bsam gtan de bzhin rnam thar dang /_/ting nge 'dzin dag bye ba du ma brgya/_/shing rta 
[\[36b.2\]]de ni de 'dra mchog yin te/_/de la sangs rgyas sras rnams rtag tu dga'/_/de la rtsen par nyin mtshan 'das par byed/_/dus dang zla ba phyed dang zla ba dang /_/de bzhin lo dang bar gyi bskal pa dang /_/bskal pa bye ba stong yang 'das par byed/_/bde gshegs nyan 
[\[36b.3\]]thos gang rnams nyan pa dang /_/byang chub sems dpa' mang po rnam rtsen zhing /_/'dis ni byang chub snying po der 'gro ste/_/rin chen theg pa 'di ni dam pa mchog_/skar rgyal khyod kyis 'di ltar rig par gyis/_/phyogs bcu thams cad du ni btsal byas kyang /_/skyes 
[\[36b.4\]]bu dam pa'i thabs rnams ma gtogs par/_/de la theg pa gnyis su gang na 'ang med/_/khyod kyi pha nga khyed kyang nga yi bu/_/khyed rnams khams gsum rab tu 'jig pa na/_/bskal pa bye ba mang por bsregs pa yi/_/sdug bsngal dag las ngas ni rab tu bton/_/
[\[36b.5\]]'di ltar mya ngan 'das par ngas bstan pa/_/'khor ba'i sdug bsngal dag las khyed thar te/_/khyed ni da dung mya ngan yongs ma 'das/_/sangs rgyas theg pa nyid ni btsal bar bya/_/'di na byang chub sems dpa' gang 'khod pa/_/nga yi sangs rgyas tshul 'di kun 
[\[36b.6\]]nyon cig_/'dis ni byang chub sems dpa' mang po 'dul/_/'di ni rgyal ba'i thabs la mkhas pa yin/_/gang tshe theg pa dman pa smad pa la/_/de la sems can dga' bar gyur pa na/_/de tshe sdug bsngal 'phags pa'i bden pa dag_/gzhan mi gsung ba 'jig 
[\[36b.7\]]rten 'dren pa 'chad/_/gang rnams byis pa'i blo dag mi shes pas/_/sdug bsngal dag ni rtsa ba mi mthong ba/_/de dag la yang lam rnams bstan par bya/_/sred pa kun 'byung las ni sdug bsngal skye/_/rtag tu mi gnas srid pa 'gog pa yang /_/'di ni nga yi 'gog 
[\[37a\]]
[\[37a.1\]]bden gsum pa yin/_/gzhan ma yin pa gang gis skyes bu thar/_/lam rnams bsgoms nas rnam par thar bar 'gyur/_/de dag ci las rnam grol shA ri'i bu/_/med par 'dzin las de rnams rnam grol te/_/kun las de dag da dung thar ma yin/_/mya ngan 
[\[37a.2\]]de ma 'das zhes 'dren pa gsungs/_/de la thar bar ci phyir bshad ma mdzad/_/byang chub dam pa mchog 'di ma thob phyir/_/'jig rten bde bya'i phyir ni nga skyes pas/_/chos kyi rgyal po nga ni de ltar 'dod/_/tha mar de ring ngas ni gang bshad pa/_/nga yi chos kyi rgya 'di shA 
[\[37a.3\]]ri'i bu/_/lhar bcas 'jig rten dag la phan bya'i phyir/_/phyogs dang phyogs mtshams dag tu bshad par gyis/_/khyod kyis bstan pa'i tshe na sems can gang /_/rjes su yi rang ngo zhes tshig smra zhing /_/mdo 'di mgo bos rab tu len pa ni/_/mi de phyir mi ldog par khyod 
[\[37a.4\]]zung shig_/mdo sde 'di la dad par gang gyur pa/_/des ni sngon gyi de bzhin gshegs pa mthong /_/de dag la yang bkur sti byas pa yin/_/rnam pa 'di lta bu yi chos kyang thos/_/nga yis bshad pa 'di la gang dad pa/_/des ni khyod dang nga yang mthong ba yin/_/nga yi 
[\[37a.5\]]dge slong dge 'dun 'di kun dang /_/byang chub sems dpa' 'di dag kun kyang mthong /_/mngon par shes pas rig nas ngas 'di bstan/_/mdo 'dis skye bo byis pa myos par 'gyur/_/'di la nyan thos rnams kyi yul yang med/_/'di la rang sangs rgyas kyi 'gro ba med/_/
[\[37a.6\]]shA ri'i bu khyod mos par mi byed na/_/nga yi nyan thos 'di dag gzhan ci smos/_/'di dag nga la dad phyir 'brang ba ste/_/so sor rang gis rig pa'i ye shes med/_/khyod kyis nga rgyal can dang khengs pa dang /_/mi rigs zhugs pa dag la 'di ma bshad/_/byis pa 'dod 
[\[37a.7\]]la rtag tu rab myos shing /_/mi shes pas na chos bstan spong bar byed/_/'jig rten rtag tu legs gnas sangs rgyas tshul/_/nga yi thabs mkhas 'di ni rab spangs shing /_/khro gnyer byas te theg pa spangs pa yi/_/de yi mi bzad rnam smin 'dir nyon cig_/nga ni 'dug 
[\[37b\]]
[\[37b.1\]]gam mya ngan 'das kyang rung /_/rnam pa 'di 'dra mdo sde rab spangs shing /_/dge slong de dag la yang sdang 'dod pas/_/de yi rnam par smin pa nga las nyon/_/de dag mi las 'chi 'phos mnar med du/_/bskal pa tshang bar rab tu gnas par 'gyur/_/de nas bar gyi bskal pa 
[\[37b.2\]]du mar yang /_/byis pa shi zhing 'phos nas der yang lhung /_/sems can dmyal las nam zhig shi 'phos kyang /_/de nas dud 'gro dag tu'ang skye bar 'gyur/_/shin tu rid pa'i wa dang khyir gyur cing /_/gzhan dag rtsed mo byed pa'i gzhir 'gyur te/_/de na de dag kha dog gnag 
[\[37b.3\]]par 'gyur/_/sre 'o rma can g.yan pa dag gis gang /_/spu yang byi zhing shin tu nyam chung 'gyur/_/nga yi byang chub mchog 'dir zhe sdang bas/_/srog chags nang na rtag tu smad 'gyur te/_/rdo dang bong bas phog nas shin tu 'khang /_/de dang de na dbyig pas kun bsdigs la/_/
[\[37b.4\]]bkres shing skom par gyur pas lus kyang skams/_/byis pa'i blo gang sangs rgyas tshul spong ba/_/rnga mo dang ni bong bur yang 'gyur te/_/kha zas bsam pa dag la rjes sems shing /_/khal rnams bkal nas dbyug pa brgya yis brdegs/_/phyir yang de dag der ni 
[\[37b.5\]]war gyur te/_/shin tu mi sdug zhar ba 'theng por 'gyur/_/grong gi gzhon nu dag gis rab gtses shing /_/byis pa de dag rdo dang bong bas rdeg_/de nas byis pa'i blo can shi 'phos nas/_/dpag tshad dag kyang lnga brgya mnyam pa yi/_/srog chags lus rid rnams su 
[\[37b.6\]]gyur nas su/_/shin tu blun zhing rmongs la 'gre zhing ldog_/'di 'dra ba yi mdo sde spangs pas na/_/de dag rkang pa med pa'i lto 'phyer 'gyur/_/srog chags bye ba mang pos bza' bas na/_/de dag shin tu mi bzad tshor ba myong /_/nam zhig mi lus thob par gyur pa na/_/
[\[37b.7\]]nga yi mdo sde 'di la ma dad pas/_/de na de dag lus gnag 'theng por 'gyur/_/sgur po zhar ba ldongs pa glen zhing smad/_/sangs rgyas byang chub 'di la ma dad pas/_/'jig rten dag na yid kyang mi ches te/_/de dag kha nas rul mnam rgyun mi 'chad/_/de yi lus la gnod 
[\[38a\]]
[\[38a.1\]]sbyin gdon kyang gnod/_/dbul zhing gzhan gyi mngag gzhug byed pa ste/_/nyam chung gzhan gyis rtag tu bkol bar 'gyur/_/de dag shin tu nad dang gnod pa mang /_/mgon med gyur cing 'jig rten dag na rgyu/_/de na de yis gang la nyer bsnyen 
[\[38a.2\]]kyang /_/de la de dag sbyin par dad mi 'gyur/_/byin na yang ni myur du stor 'gyur te/_/de yi sdig pa'i 'bras bu de 'dra'o/_/des na de yis sman dag rnyed pa ni/_/shin tu sbyar legs mkhas pas byin na yang /_/des kyang de dag nad ni phyir zhing skye/_/nam yang de yi nad 
[\[38a.3\]]rnams mthar mi 'byung /_/gzhan gyis rkun po byas par gyur pa dang /_/'khrug cing de bzhin dpung 'cha' 'thab pa dang /_/de bzhin gzhan gyis nor rnams 'phrogs pa yang /_/sdig pa'i las kyis de yi steng du 'bab/_/nga yi sangs rgyas tshul 'di spangs pas 
[\[38a.4\]]na/_/mi dbang rgyal po 'jig rten ston pa yi/_/'jig rten mgon po des ni yong mi mthong /_/de ni mi khom par yang gnas par 'gyur/_/byis pa des ni chos kyang mi thos te/_/de dag sems pa med cing 'on par 'gyur/_/byang chub 'di 'dra ba ni spangs pas na/_/
[\[38a.5\]]de dag nams kyang zhi bar mi 'gyur ro/_/bskal pa gang gA'i klung gi bye ma snyed/_/khrag khrig dag ni brgya stong mang po yang /_/lus ni ma grims yan lag ma tshang 'gyur/_/de ni mdo sde 'di spangs sdig pa'i 'bras/_/de yi skyed mos tshal ni sems can dmyal/_/ngan song 
[\[38a.6\]]dag ni de yi khyim yin te/_/phag dang bong bu wa dang sa 'dzul bar/_/de na de dag rtag tu gnas par 'gyur/_/de dag mi yi lus su gyur na yang /_/ldongs pa dang ni 'on pa glen pa ste/_/rtag tu dbul zhing gzhan gyis mngag par 'gyur/_/de tshe de yi rgyan ni de dag go/_/
[\[38a.7\]]de na de yi gos ni nad yin te/_/lus la rma ni bye ba khrag khrig 'byung /_/de bzhin shu ba g.yan pa 'brum bu dang /_/de bzhin sha bkra mdze dag bshul bar mnam/_/de yi 'jig tshogs lta ba stug por 'gyur/_/de yi khro ba'i stobs kyang shin tu che/_/de yi 'dod 
[\[38b\]]
[\[38b.1\]]chags dag kyang shin tu bdo/_/de ni dud 'gro'i skye gnas rtag tu dga'/_/gang gis nga yi mdo sde 'di spangs pa/_/de ring gal te nga yis shA ri'i bu/_/de yi nyes pa bskal par brjod na yang /_/nyes pa'i mthar ni phyin par yong mi nus/_/ngas ni de yi don rnams rab 
[\[38b.2\]]mthong bas/_/shA ri'i bu khyod yang dag bstan pa ni/_/khyod kyis skye bo byis pa'i mdun du yang /_/mdo sde 'di 'dra ma bshad cig ces bsgo/_/'di ltar gang dag gsal zhing mang thos pa/_/dran dang ldan zhing gang mkhas ye shes ldan/_/byang chub dam pa mchog la gang zhugs pa/_/de la khyod kyis don 
[\[38b.3\]]dam 'di sgrogs shig_/gang gis sangs rgyas bye ba mang po mthong /_/gang gis dpag tu med pa'i dge ba skyed/_/gang rnams lhag pa'i bsam pa shin tu brtan/_/de la khyod kyis don dam 'di sgrogs shig_/gang rnams brtson 'grus ldan zhing rtag byams sems/_/byams 
[\[38b.4\]]pa de la de dag ring du bsgoms/_/lus dang de bzhin srog kyang rab tu btang /_/de dag la ni mdo 'di mngon sum shod/_/phan tshun rtog cing rim gror bcas pa dang /_/gang rnams byis pa dag kyang mi sten zhing /_/gang dag ri sul rnams su dga' ba dag_/de la mdo sde bzang 
[\[38b.5\]]po 'di sgrogs shig_/dge ba'i bshes gnyen dag la rab bsnyen zhing /_/sdig pa'i grogs po dag ni yongs spong ba/_/de lta bu yi sangs rgyas sras mthong na/_/de dag la yang mdo sde 'di ston cig_/tshul khrims ma nyams nor bu rin chen bzhin/_/shin tu rgyas pa'i mdo sde 
[\[38b.6\]]gzung bar gnas/_/de 'dra sangs rgyas sras po mthong na yang /_/de dag mdun du mdo sde 'di shod cig_/khro ba med cing rtag tu drang ba ste/_/srog chags thams cad la yang snying rjer ldan/_/bde bar gshegs pa dag la rim gror bcas/_/de yi mdun du mdo sde 'di shod cig_/
[\[38b.7\]]gang dag 'khor gyi dbus su chos ston pa/_/dpe rnams bye ba khrag khrig du ma yis/_/ma chags gyur cing nan tan yid kyis 'chad/_/de dag la yang mdo sde 'di shod cig_/thams cad mkhyen pa nyid ni yongs tshol zhing /_/gang dag thal mo sbyar te mgo la 'thug_/legs 
[\[39a\]]
[\[39a.1\]]par smra ba'i dge slong tshol ba'i phyir/_/gang dag phyogs bcu kun tu rab tu 'gro/_/shin tu rgyas pa'i mdo sde kun 'dzin te/_/de ni nam yang gzhan la dga' mi byed/_/gzhan las tshigs bcad gcig kyang mi 'dzin pas/_/de dag la yang mdo sde mchog 'di 
[\[39a.2\]]shod/_/ji ltar de bzhin gshegs pa'i sku gdung 'dzin/_/de ltar mi dag la la de tshol te/_/de bzhin du yang 'di 'dra mdo sde tshol/_/rnyed nas kyang ni de dag spyi bos len/_/mdo sde gzhan la nam yang mi sems te/_/'jig rten rgyang pan pa dang bstan bcos gzhan/_/de 'dra 
[\[39a.3\]]byis pa rnams kyi spyod yul te/_/de dag khyod kyis spongs la 'di shod cig_/bskal pa tshang bar yang ni shA ri'i bu/_/byang chub dam pa mchog 'dir gang zhugs pa'i/_/rnam pa bye ba phrag stong mang smra ba/_/de dag mdun du mdo sde 'di shod cig_/dam pa'i chos pad ma dkar po 
[\[39a.4\]]las dpe'i le'u zhes bya ste gsum pa'o//_//bam po bzhi pa/_de nas tshe dang ldan pa rab 'byor dang /_tshe dang ldan pa kA t+yA'i bu chen po dang /_tshe dang ldan pa 'od srung chen po dang /_tshe dang ldan pa maud gal gyi bu chen pos/_sngon ma thos pa'i chos rnam pa 'di lta bu 
[\[39a.5\]]'di bcom ldan 'das las thos shing /_tshe dang ldan pa shA ri'i bu bla na med pa yang dag par rdzogs pa'i byang chub tu mngon sum du lung bstan pa thos nas/_ngo mtshar du gyur/_rmad du gyur/_shin tu dga' bar gyur te/_de'i tshe stan las langs nas/_bcom ldan 'das ga la ba der 
[\[39a.6\]]dong ste phyin pa dang /_bla gos phrag pa gcig tu gzar te pus mo g.yas pa'i lha nga sa la btsugs nas/_bcom ldan 'das ga la ba de logs su thal mo sbyar ba btud de bcom ldan 'das la mngon du lta zhing /_lus btud lus mngon par btud/_lus rnam par btud/_lus shin 
[\[39a.7\]]tu btud de/_de'i tshe bcom ldan 'das la 'di skad ces gsol to/_/bcom ldan 'das bdag cag rgas gtugs 'khogs nas/_dge slong gi dge 'dun 'di'i nang na yang gnas brtan du 'dzin te/_rgas 'khogs shing bdag cag mya ngan las 'das pa thob snyam nas bcom ldan 'das 
[\[39b\]]
[\[39b.1\]]bdag cag la bla na med pa yang dag par rdzogs pa'i byang chub tu brtson pa ma mchis te bdag cag ni brtson 'grus brtsam pa'i rngo mi thogs pa'o/_/gang gi tshe bcom ldan 'das chos ston cing /_bcom ldan 'das ring du yang bzhugs par gyur te chos bshad pa de la bdag cag kyang mchis par gyur 
[\[39b.2\]]pa de'i tshe na ni/_bcom ldan 'das bdag cag kyang ring du mchis shing /_bcom ldan 'das la ring du bsnyen bkur bgyis pas/_yan lag dang nying lag kyang bro 'tshal/_tshigs dang tshigs phre'u rnams kyang bro 'tshal to/_/bcom ldan 'das de'i slad du/_bcom ldan 'das 
[\[39b.3\]]kyis chos bstan pa na yang stong pa nyid dang mtshan ma med pa dang smon pa med pa thams cad bdag cag gis brjod kyi sangs rgyas kyi chos 'di dag dang sangs rgyas kyi zhing gi bkod pa 'di dag dang byang chub sems dpa'i rnam par rol pa dag dang de bzhin gshegs pa'i rnam par rol pa dag la bdag 
[\[39b.4\]]cig gis re ba ma bskyed do/_/de ci'i slad du zhe na/_bcom ldan 'das 'di ltar bdag cag khams gsum nas byung ste/_mya ngan las 'das par 'du shes shing /_bdag cag ni rgas 'khogs pas/_de'i slad du bcom ldan 'das bdag cag gis byang chub sems dpa' gzhan bla na 
[\[39b.5\]]med pa yang dag par rdzogs pa'i byang chub tu lung bstan cing btams mod kyi/_bcom ldan 'das de la bdag cag gis re ba'i sems gcig kyang bskyed par ma gyur te/_bcom ldan 'das bdag cag gis bcom ldan 'das kyi drung nas/_nyan thos rnams kyang bla na med pa yang dag 
[\[39b.6\]]par rdzogs pa'i byang chub tu 'gyur bar lung bstan pa thos nas/_ngo mtshar dang rmad du gyur to/_/bcom ldan 'das deng 'phral la/_de bzhin gshegs pa'i gsung sngon ma thos pa rnam pa 'di lta bu 'di thos nas/_bdag cag gis rnyed pa chen po thob bo/_/bcom ldan 'das bdag 
[\[39b.7\]]cag gis rin po che chen po thob bo/_/bcom ldan 'das bdag cag gis tshad ma mchis pa'i rin po che chen po thob bo/_/bcom ldan 'das bdag cag gis ma bslangs ma btsal ma bsams ma smon par rnam pa 'di lta bu'i rin po che chen po 'di thob ste/_bcom ldan 'das bdag 
[\[40a\]]
[\[40a.1\]]cag spobs so/_/bde bar gshegs pa spobs so/_/bcom ldan 'das 'di lta ste dper na/_mi la la zhig 'di ltar pha'i gan nas logs shig tu mchis la/_de logs shig tu mchis nas yul phyogs gcig cig tu phyin te/_/de dang der dgung lo mang du nyi 
[\[40a.2\]]shu'am/_sum cu 'am bzhi bcu 'am lnga bcur gnas te/_bcom ldan 'das de nas mi de chen po zhig tu lags la/_de yang dbul por gyur nas 'tsho ba tshol zhing /_'tshal ma dang rad pa'i slad du phyogs dang phyogs mtshams su mchis nas/_yul phyogs gcig cig tu phyin 
[\[40a.3\]]te/_de'i pha de yang yul gzhan du mchis la/_nor dang /_'gron bu dang /_mdzod dang /_bang ba mang por gyur te/_gser dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul 
[\[40a.4\]]dgog dang ldan par gyur la/_bran pho dang /_bran mo dang /_sug las bgyid pa dang /_zho shas 'tsho ba'i mi mang por gyur la/_glang po che dang rta dang shing rta dang ba lang dang /_lug mang po dang ldan par gyur te/_g.yog mang zhing yul chen po'i nang na nor dang ldan pa lags 
[\[40a.5\]]la/_'du ba dang 'phel ba dang rmo ba dang tshol ba yang mang du gyur te/_bcom ldan 'das de nas mi dbul po de 'tshal ma dang rad pa tshol ba'i slad du/_grong dang grong khyer dang grong rdal dang ljongs dang yul 'khor dang rgyal po'i pho brang du mthar gyis 'khyam pa las/_de na nor dang /_
[\[40a.6\]]'gron bu dang /_mdzod dang /_bang ba mang po mchis pa'i mi de gang na mchis pa'i grong khyer der phyin par gyur te/_bcom ldan 'das de nas mi dbul po de'i pha nor dang 'gron bu dang mdzod dang bang ba mang po can de grong khyer de na gnas shing /_bu lo lnga bcu'i bar du stor ba de rtag par 
[\[40a.7\]]rgyun du dran te/_dran yang bdag gcig pu nang du gdung ba ma gtogs par gzhan su la yang mi smra bar 'di snyam du yang bdag ni rgas shing 'khogs te gtugs na/_bdag la 'gron bu dang /_gser dang /_nor dang /_'bru dang /_mdzod dang /_bang ba mang du yod la/_
[\[40b\]]
[\[40b.1\]]bdag la bu ni gcig kyang med na/_bdag ni 'chi ba'i dus byed par 'gyur te/_'di dag thams cad ma spyad par chud zos par mi 'gyur ram snyam du de'i phyir zhing bu de dran nas/_kye ma gal te bdag gi bu de nor gyi tshogs 'di la spyod par gyur na ni/_bdag mya ngan med par 'gyur 
[\[40b.2\]]bar sems la/_bcom ldan 'das de nas mi dbul po de rad pa dang 'tshal ma tshol zhing mthar gyis 'gron bu dang /_gser dang /_nor dang /_'bru dang /_mdzod dang bang ba mang po can gyi mi de'i gnas ga la ba der mchis te/_bcom ldan 'das de nas mi dbul po de'i pha 
[\[40b.3\]]de bdag gi mchis brang gi chab sgo na bram ze dang /_rgyal rigs dang /_rje'u rigs dang /_dmangs rigs kyi 'khor chen pos yongs su bskor cing mdun gyis bltas te/_seng ge'i khri chen po sug rten dang bcas pa gser dang dngul gyis shin tu brgyan pa la mchis nas/_
[\[40b.4\]]'gron bu bye ba brgya stong gis spyod pa bgyid de/_rnga yab kyis g.yob cing bla re bres pa'i sa'i phyogs/_me tog sil ma gtor cing rin po che'i phreng ba spyangs pa na 'byor cing longs spyod pa chen pos mchis la bcom ldan 'das mi dbul po des rang gi pha de rang gi mchis brang gi chab 
[\[40b.5\]]sgo na rnam pa 'di lta bu'i longs spyod mchis shing /_skye bo phal po ches yongs su bskor nas khyim bdag gi sug las bgyid pa mthong ste/_mthong nas kyang 'jigs shing skrag la mi dga' nas spu zing zhes bgyid de/_rab tu yid mi bde nas 'di snyam du sems te/_rgyal po 'am/_
[\[40b.6\]]blon po chen po 'di dang bdag blo bur du phrad de/_'di na bdag gi bya ba ci yang med kyis bdag dbul po'i gnas ga la ba der song la/_der bdag gi zas dang gos nyon mi mongs par rnyed kyis/_bdag 'dir ring du thogs su zin na mi rung ngo /_/'dir bag tsam gzungs su zin tam/_
[\[40b.7\]]nyes pa gzhan la la dang phrad par gyur du mi 'ong ngam snyam nas/_bcom ldan 'das de nas mi dbul po de 'jigs pa brgyud mar yid la bgyid cing skrag nas/_de na mi gnas par rings par bros te mchis pa dang /_bcom ldan 'das de nas mi phyug po de/_bdag gi mchis 
[\[41a\]]
[\[41a.1\]]brang gi chab sgo na seng ge'i khri la mchis pas/_bdag gi bu de mthong ma thag tu ngo mtshar te/_mthong nas kyang dga' mgu rangs te/_rab tu dga' zhing dga' ba dang /_yid bde ba skyes par gyur nas/_'di snyam du 'gron bu dang /_gser dang /_nor dang /_
[\[41a.2\]]'bru dang /_mdzod dang bang ba'i longs spyod chen po 'di la spyad pa 'di ltar rnyed de/_bdag ni rgas 'khogs gtugs nas bdag kyang 'di nyid phyir zhing dran na 'di yang kho bdag nyid 'dir 'ongs pa ngo mtshar che'o/_/snyam du sems so/_/bcom ldan 'das de nas mi de bu la sred pas 
[\[41a.3\]]gdungs pas/_de'i tshe skad cig thang cig yud tsam de nyid la/_mi mgyogs pa dag bkye ste/_grogs po dag deng la mi de myur du khrid de shog cig ces bsgo nas/_bcom ldan 'das de nas mi de dag thams cad kyis mgyogs par brgyugs nas/_mi dbul po de bzung ba dang /_
[\[41a.4\]]bcom ldan 'das de nas mi dbul po de de'i tshe na 'jigs shing skrag la mi dga' nas ba spu zing zhes bgyid cing rab tu yid mi bde ste sngangs pa'i sgra drag po phyung nas/_ku co 'don cing kho bos khyed la nyes pa cung zad kyang ma byas na zhes tshig tu smras te/_de nas mi de dag gis nan gyis 
[\[41a.5\]]mi dbul po de ku co 'don bzhin du khrid pa dang /_de nas mi dbul po de 'jigs shing skrag la mi dga' nas/_spu zing zhes bgyid cing rab tu yid mi bde ste/_'di ltar bdag gsod du bcug nas ma rung bar mi bya'am snyam sems shing /_de brgyal te dog sa la 'gyel nas myos par 
[\[41a.6\]]gyur la/_de'i pha de yang nye ba zhig na mchis nas/_des mi de dag la khyed kyis mi'u ni khrid de ma 'ong bar/_'u ni chu grang mos gtor cig ces de skad smras nas gzhan mi mchis te/_de ci'i slad du zhe na/_khyim bdag de bdag ni mthu chen po dang ldan la/_mi dbul po 'di ni 
[\[41a.7\]]dman pa la mos par 'tshal nas/_khyim bdag gi bu lags par yang 'tshal na/_bcom ldan 'das de nas khyim bdag de thabs mkhas pa'i slad du/_'di bdag gi bu lags shes su la yang mi mchi ste/_bcom ldan 'das de nas khyim bdag des mi gzhan zhig la/_kye mi khyod 
[\[41b\]]
[\[41b.1\]]song ste mi dbul po pha bi la/_kye mi khyod btang gis gar dga' bar 'gro la rag go zhes bsgo shig ces mchi nas/_lha bka' bzhin 'tshal zhes mi des de las mnyan nas/_mi dbul po de ga la ba der mchis te phyin nas/_mi dbul po de la kye mi khyod btang gis gar dga' 
[\[41b.2\]]bar 'gro la rag go zhes bgyis nas/_de nas mi dbul po de'i tshig de thos pa dang /_ngo mtshar dang rmad du byung ba thob par gyur te/_sa'i phyogs de las langs nas/_de mi dbul po'i gnas ga la ba der 'tshal ma dang rad pa tshol ba'i slad du mchis te/_de nas khyim bdag des mi 
[\[41b.3\]]dbul po de dgug pa'i slad du thabs mkhas pa sbyar ba/_des de la mdog mi sdug cing mdangs ngan pa'i mi gnyis shig mngags te/_khyed gnyis deng la gang 'dir 'ongs pa'i mi de la khyed rang gi tshig gis nyi ma'i gla thang gis gla gyis la/_nga'i khyim 'dir las byed du chug cig_/
[\[41b.4\]]de gal te 'di skad du las ci bya zhes zer ba dang /_khyed gnyis kyis de la 'di skad du/_nged gnyis dang lhan cig tu phyag dar gyi phung po phyag go/_/zhes smros shig ces bgyis nas/_mi de gnyis kyis mi dbul po de btsal te sug las de bzhin du bsgrubs nas/_de nas mi de 
[\[41b.5\]]gnyis dang mi dbul po des mi nor chen po de las gla blangs te/_khyim de nyid na phyag dar gyi phung po 'phyag cing /_mi nor po che de nyid kyi khyim drung gi spyil po na gnas shing mchis nas/_mi phyug po des mthongs khung dang skar khung dag nas bdag gi bu phyag dar 'phyag pa mthong ste/_mthong nas 
[\[41b.6\]]ngo mtshar du gyur to/_/de nas khyim bdag de phreng ba dang rgyan bkrol te/_rad pa bzang po 'jam po chen po phud nas/_rad pa dri ma can 'tshal te/_bdag gi gnas nas babs nas sug pa g.yon pa na skon pa thogs te/_phyag dar gyis bdag gi lus la gos par bgyis nas/_
[\[41b.7\]]rgyang ring po nas smra zhing /_bu ga la ba der mchis te phyin nas/_'di skad du khyod ma 'khod par skon pa thogs la phyag dar skyos shig ces mchi zhing /_thabs 'dis bu de la smras te yang 'di skad bsgo'o/_/kye mi khyod 'di nyid na las byos la phyir gzhan du ma 'gro zhig dang 
[\[42a\]]
[\[42a.1\]]ngas khyod gla bskyed de sbyin no/_/khyod la ci dang ci dgos pa yang na bum pa'i rin nam/_yang na ril ba'i rin nam/_yang na phru ba'i rin nam/_yang na shing gi rin nam/_yang na lan tshwa'i rin nam/_yang na zas sam/_yang na gos kyang rung ste/_de dag nga la 
[\[42a.2\]]'dzem pa med par slongs shig_/kye skyes bu nga la ras rnying pa yang yod de/_de ste de yang khyod la dgos na yang slongs shig dang /_ngas khyed la sbyin no/_/kye skyes bu yo byad kyi rnam pa de lta bu de dag khyod la ci dang ci dgos pa de dang de dag thams cad ngas khyod la sbyin gyis/_mi khyod 
[\[42a.3\]]mya ngan med par byos la/_khyod kyi pha ci lta ba de bzhin du khyod kyis nga la soms shig_/de ci'i phyir zhe na/_nga ni rgan khyod ni gzhon te khyod kyis nga'i phyag dar gyi phung po 'di phyags shing las mang po byas te/_kye mi khyod las 'di byed pa'i tshe/_sgyu 'am/_gya gyu'am/_g.yo 
[\[42a.4\]]'am/_nga rgyal lam/_'chab pa sngon byas pa'am/_byed pa yang med de kye skyes bu ji ltar mi 'di dag gzhan las byed pa'i tshe/_skyon de dag yod pa/_khyod la rnam pa thams cad du nyes pa de dag las gcig kyang ma mthong gis deng phan chad nga la khyod ni nga'i snying gi bu ci lta ba de dang 'dra 
[\[42a.5\]]ba yin no/_/bcom ldan 'das de nas khyim bdag des mi dbul po de la bu zhes ming du btags so/_/mi dbul po de yang khyim bdag de la phar 'du shes skyed de/_bcom ldan 'das rnam grangs 'dis khyim bdag de bu 'tshal bas skom nas/_dgung lo nyi shu'i bar du bu de phyag 
[\[42a.6\]]dar gyi phung po 'phyag tu stsal te/_de nas dgung lo nyi shu 'das pa dang /_mi dbul po de khyim bdag de'i mchis brang gi slad nang du mchi ba la 'dzem pa ma mchis par gyur te/_spyil po de nyid na gnas shing mchis pa las/_bcom ldan 'das de nas khyim bdag de bro 'tshal 
[\[42a.7\]]bar gyur te/_bdag 'gum pa'i dus la bab par mthong nas/_de mi dbul po de la 'di skad du/_kye mi khyod tshur shog_/nga'i 'gron bu dang /_gser dang /_nor dang /_'bru dang /_mdzod dang /_bang ba shin tu mang du yod pa 'di dag nga ni nad tshabs che na de dag su la 
[\[42b\]]
[\[42b.1\]]sbyin pa dang /_su las blang ba dang /_gang sba bar bya ba de dag thams cad khyod kyis shes par 'dod do/_/de ci'i phyir zhe na/_ji ltar nga nor 'di'i bdag por gyur pa ltar khyod kyang de bzhin gyis nga'i 'di las khyod kyis cung zad kyang chud ma gzan cig ces mchis nas/_bcom ldan 'das 
[\[42b.2\]]de nas mi dbul po de rnam grangs 'dis/_khyim bdag de'i 'gron bu dang /_gser dang /_nor dang /_'bru dang /_mdzod dang /_bang ba rab tu mang ba de dag mchis par 'tshal la/_bdag nyid de la re ba ma mchis shing /_tha na phye phul gang gi rin thang tsam yang de la cung 
[\[42b.3\]]zad kyang slong ba ma mchis te/_rtswa'i spyil po de na gnas shing mchis nas/_dbul po'i bsam pa de nyid rjes su sems so/_/bcom ldan 'das de ni khyim bdag des bu de srung nus shing yongs su smin par 'tshal/_sems btul te/_rgya chen por sems shing /_sngon 
[\[42b.4\]]dbul po bsams na nyam nga zhing ngo tsha ste smod par 'tshal nas bdag 'gum pa'i dus la bab pa dang mi dbul po de bkug ste/_nye du 'dus pa mang po dang sprad nas/_rgyal po dang blon po dang grong rdal gyi mi dang /_yul mi'i mdun du mngon sum du 'di skad ces bsgrags so/_/khyod 
[\[42b.5\]]nyon cig_/'di ni kho bo'i snying gi bu kho bos bskyed pa ste/_grong khyer gyi ming 'di zhes bya ba nas 'khyams nas lo lnga bcu lon te/_'di'i ming 'di zhes bya/_kho bo'i ming ni 'di zhes bya ste/_kho bo 'di tshol ba'i phyir grong khyer de nas 'dir 'ongs so/_/'di ni kho bo'i bu/_kho bo 
[\[42b.6\]]ni 'di'i pha ste/_bdag gi spyod pa dang /_longs spyod ci yod pa thams cad ni mi 'di la byin no/_/kho bo'i nang gi nor cung zad ci yod pa de kun kyang 'di nyid shes so zhes bgyis pa dang /_bcom ldan 'das de nas mi dbul po des de'i tshe 'di lta bu'i sgra thos nas/_ngo mtshar dang 
[\[42b.7\]]rmad du gyur te/_'di ltar bdag gis 'phral la 'gron bu dang /_gser dang /_nor dang /_'bru dang /_mdzod dang /_bang ba mang po rnyed do snyam du sems so/_/bcom ldan 'das de bzhin du bdag cag ni de bzhin gshegs pa'i sras dang 'dra ste/_de bzhin gshegs 
[\[43a\]]
[\[43a.1\]]pa bdag cag la khyed ni nga'i bu'o zhes bka' stsal te/_khyim bdag de ci lta ba bzhin no/_/bcom ldan 'das bdag cag ni sdug bsngal gsum gyis gzir to/_/gsum gang zhe na/_'di lta ste/_sdug bsngal gyi sdug bsngal nyid dang /_'du byed kyi sdug 
[\[43a.2\]]bsngal nyid dang /_'gyur ba'i sdug bsngal nyid do/_/'khor ba na dman pa la mos pas bdag cag bcom ldan 'das chos ngan pa mang po phyag dar gyi phung po dang 'dra ba la sems su stsal te/_de rnams la bdag cag zhugs nas 'bad cing btsal nas/_bcom ldan 'das bdag 
[\[43a.3\]]cag mya ngan las 'da' ba tsam zhig gdugs kyi gla bzhin du tshol zhing gsol te/_bcom ldan 'das bdag cag ni mya ngan las 'da' ba de rnyed pas na dga' bar gyur te/_de bzhin gshegs pa las chos 'di dag la zhugs te/_'bad cing btsal bas/_mang po rnyed par sems 
[\[43a.4\]]so/_/de bzhin gshegs pas bdag cag dman pa la mos par mkhyen to/_/de'i slad du bcom ldan 'das kyis bdag cag yal bar bzhag ste/_'di ltar de bzhin gshegs pa'i ye shes kyi mdzod du khyed 'gyur ro zhes ma brtol ma bstan te/_bcom ldan 'das thabs mkhas 
[\[43a.5\]]pas bdag cag de bzhin gshegs pa'i ye shes kyi mdzod la bgo skal spyod par bkod na/_bcom ldan 'das bdag cag de la re ba ma mchis te/_'di ltar bdag cag gis de bzhin gshegs pa las mya ngan las 'da' ba gdugs kyi gla thang bzhin du bgyis pa ni/_de nyid bdag cag 
[\[43a.6\]]gis mang du bgyis par 'tshal to/_/bcom ldan 'das bdag cag gis byang chub sems dpa' sems dpa' chen po rnams la/_de bzhin gshegs pa'i ye shes la brtsams nas/_chos rgya chen po bshad de/_de bzhin gshegs pa'i ye shes 'byed cing ston te/_nye bar ston 
[\[43a.7\]]du lags kyang /_bcom ldan 'das bdag cag de la re ba ma mchis so/_/de ci'i phyir zhe na/_de bzhin gshegs pa thabs mkhas pas bdag cag gi mos pa rab tu mkhyen na de bdag cag gis ni ma 'tshal ma rtogs so/_/bcom ldan 'das kyis 'di ltar bdag cag la 
[\[43b\]]
[\[43b.1\]]bcom ldan 'das kyi sras yang dag pa zhes gsungs te/_bcom ldan 'das kyis bdag cag de bzhin gshegs pa'i ye shes kyi bsgo skal la spyod pa dran par mdzad do/_/de ci'i slad du zhe na/_'di ltar bdag cag de bzhin gshegs pa'i sras yang dag pa lags mod kyi/_bdag cag 
[\[43b.2\]]dman pa la mos pa'i slad du'o/_/gal te bcom ldan 'das kyis bdag cag gi mos pa'i stobs gzigs nas/_bcom ldan 'das kyis bdag cag la byang chub sems dpa' zhes bgyi bar bka' stsal to/_/bcom ldan 'das kyis bdag cag bgyi ba rnam gnyis bgyid du stsal 
[\[43b.3\]]te/_de dag byang chub sems dpa' rnams kyi mdun du ni dman pa la mos pa zhes bka' stsal te de dag ni sangs rgyas kyi byang chub rgya chen po la yang dag par btsud do/_/bcom ldan 'das kyis bdag cag gi mos pa'i stobs mkhyen nas/_de skad ces bka' stsal to/_/bcom 
[\[43b.4\]]ldan 'das rnam grangs 'dis bdag cag 'di skad ces bdag cag re ba ma mchis mi 'tshal ma bslangs ma btsal ma bsams ma gsol bar 'phral la/_de bzhin gshegs pa'i sras 'di dag bzhin du thams cad mkhyen pa'i rin po che thob po zhes mchi'o/_/de nas tshe dang ldan pa 'od srung chen 
[\[43b.5\]]pos de'i tshe tshigs su bcad pa 'di dag gsol to/_/de ltar 'phral la de ring bdag cag gis/_/'dren pa'i gsung sgra yid du 'ong ba thos/_/gsung thos pas na bdag cag dga' ba thob/_/bdag cag ngo mtshar de bzhin rmad du gyur/_/rin chen chen po mchog gi phung po 
[\[43b.6\]]rnams/_/bsams pa ma mchis nam yang ma gsol bar/_/de dag yud tsam gyis ni deng rnyed de/_/bdag cag thams cad deng thos ngo mtshar gyur/_/ji ltar byis par gyur pa'i mi zhig ni/_/skye bo byis pa rnams kyis bslus nas su/_/pha yi gan nas gar te mchis pa 
[\[43b.7\]]ni/_/gzhan gyi yul yang shin tu mang bar mchis/_/bdag gi bu ni 'khyams par btsal bas na/_/de tshe pha yang de yi mya ngan bgyid/_/dgung lo lnga bcu las kyang mi nyung bar/_/mya ngan de bgyid phyogs dang phyogs mtshams tshol/_/de ni de ltar bu de tshol ba na/_/
[\[44a\]]
[\[44a.1\]]grong khyer chen po gzhan du mchis pa dang /_/'dod pa'i yon tan lnga dang ldan par ni/_/khyim rnams rtsigs shing de na rab tu gnas/_/de la gser rnams dang ni 'gron bu dang /_/nor dang 'bru dang man shel byi ru dang /_/glang po che dang rta dang dpung bu chung /_/
[\[44a.2\]]de bzhin phyugs dang ba lang lug mang ste/_/'phel zhing 'du ba dang ni de bzhin shing /_/bran pho bran mo mngag pa'i tshogs mang ste/_/srog chags bye ba stong gis ri mo bgyis/_/rgyal po la yang de ni rtag tu gnang /_/grong na su gnas pa yi grong pa dang /_/grong khyer bas 
[\[44a.3\]]ni de la thal sbyar gyur/_/dgos pa mang la shin tu dbang bas na/_/tshong pa mang po de yi drung du mchi/_/de ltar mi de 'byor par ldan pa ste/_/rgas shing 'khogs la shin tu gtugs par gyur/_/de ni bu yi mya ngan bgyid sems pas/_/nyin dang mtshan mo rtag tu bas par 
[\[44a.4\]]gyur/_/bdag gi bu ni de 'dra blo gros log_/de ni 'khyams nas lo yang lnga bcu lon/_/'di ltar bdag la mdzod ni mang du yod/_/bdag ni 'chi ba'i dus la nye bar gyur/_/de'i bu byis pa de ni de yi tshe/_/dbul zhing rtag tu phongs par gyur pas na/_/zas dang de bzhin 
[\[44a.5\]]gos rnams tshol ba'i phyir/_/grong dang grong rnams su yang rjes su rgyu/_/cung zad tsam ni res 'ga' tshol ba na/_/cung zad rnyed cing res 'ga' ci mi rnyed/_/byis pa de ni gzhan gyi khyim na rke/_/g.yan pa dang ni rkom pos lus kyang yog_/gang na pha mchis grong khyer der mchi 
[\[44a.6\]]zhing /_/'tshal ma dang ni rad pa tshol ba na/_/rang gi pha yi khyim de ga la bar/_/de ni mthar gyis de ru phyin par gyur/_/skyes bu de ni phyug cing nor mang ste/_/sgo na seng ge'i khri yi steng na mchis/_/srog chags brgya phrag du mas 'khor bar bskor/_/de steng bar snang la yang 
[\[44a.7\]]bla re bres/_/skye bo yid brtan de yi gam yo 'khod/_/la la dag ni nor dang 'gron bu 'grang /_/la la dag ni de la spring ba 'dri/_/la la skyed dang spogs su rab tu gtong /_/khyim bdag de khyim rab tu brgyan pa dag_/dbul po des ni khyim de mthong nas su/_/bdag ni 
[\[44b\]]
[\[44b.1\]]deng 'dir ga las ci ltar 'ongs/_/'di ni rgyal po'am yang na blon po yin/_/'di na nyes par gyur na mi rung zhes/_/tsham gzungs su yang bzung bar mi 'gyur grang /_/mi de de snyam sems shing 'bros bgyid la/_/dbul po rnams kyi shul srang kun tu 'dri/_/phyug po des 
[\[44b.2\]]ni bdag gi bu mthong nas/_/seng ge'i khri la mchis shing dga' bar gyur/_/des ni de yi gan du 'dzin par btang /_/skyes bu dbul po de ni khrid de shog_/de yi mod la mi de bzung ba dang /_/bzung ma thag tu de ni brgyal bar gyur/_/gor ma chag par bdag gsod nye bar 
[\[44b.3\]]lhags/_/bdag la zas dang gos kyis ci zhig bya/_/nor mang mkhas pa de yis de mthong nas/_/byis pa log yid 'di ni dman la mos/_/nga yi 'byor pa 'di la dad mi byed/_/'di ni bdag gi pha zhes yid mi ches/_/de yis sems can dman zhing gos ngan la/_/
[\[44b.4\]]yon po zhar ba theng 'grums gyur pa yi/_/de 'dra'i mi dag kha cig btang nas su/_/las byed pa yi mi de rab tshol cig_/nga yi 'di na phyag dar rul pa dang /_/gcin dang bshang bas ma rung gyur pa rnams/_/de dag 'phyag pa'i phyir ni las byos shog_/khyod ni gla yang 
[\[44b.5\]]nyis gyur sbyin par bya/_/mi des 'di lta bu yi sgra thos nas/_/'ongs te sa phyogs de dag de yis phyags/_/khyim gyi drung du rtswa yi spyil po na/_/der yang gnas bcas nas ni 'dug par byed/_/skar khung snang ba nas ni rtag par yang /_/phyug po des kyang skyes bu de 
[\[44b.6\]]bltas te/_/dman la mos pa bdag gi bu 'di ni/_/phyag dar phung po rnams ni 'phyag par byed/_/de ni babs te skon bu thogs bgyid cing /_/dri ma can gyi gos dag 'tshal nas su/_/de yi gan du nye bar mchis nas ni/_/las rnams mi byed ces ni rab tu spyos/_/
[\[44b.7\]]khyod las gla yang nyis gyur sbyin par bya/_/de bzhin rkang pa bsku ba'ang nyis gyur du/_/lan tshwa can gyi zas ni khyod la sbyin/_/ras dang tshod ma dag kyang sbyin par bya/_/de tshe de ltar de la spyos nas ni/_/mkhas pas de ni slar yang rab tu bkris/_/khyod kyis 'dir 
[\[45a\]]
[\[45a.1\]]ni shin tu las byos shig_/nga yi bu yin yang dag the tsom med/_/de ni bags kyis bags kyis khyim bzhag ste/_/lo grangs nyi shu bar du tshang bar yang /_/mi de las rnams legs par bgyid du stsal/_/bags kyis mi de rnam par yid phab nas/_/
[\[45a.2\]]des ni shel dang 'gron bu mu tig kyang /_/khyim de nyid du rab tu sbed par byed/_/de ni thams cad bgrang zhing rtsi bar bgyid/_/don dang nor rnams kun la'ang de sems so/_/de yi mchis brang gi ni slad rol na/_/byis pa de ni gcig pu spyil bur gnas/_/bdag la longs 
[\[45a.3\]]spyod 'di dag yod med ces/_/dbul po'i bsam pa dag ni rjes su sems/_/bu de 'du shes rgya cher gyur pa ni/_/de yi rnam pa de 'dra des 'tshal nas/_/mdza' bo gnyen bshes mang po kun bsags te/_/nor 'di thams cad 'di la gtad par bya/_/de yis rgyal 
[\[45a.4\]]po'i grong dang grong khyer mi/_/tshong pa mang po dag kyang bsags nas su/_/'khor gyi dbus su 'di skad tshig smras pa/_/bdag gi bu 'di stor nas yun ring ste/_/sngar ni lo grangs lnga bcu tshang bar lon/_/gzhan yang bdag gis mthong nas nyi shu lags/_/grong khyer 'di zhes 
[\[45a.5\]]bgyi bar bdag gi stor/_/de tshol slad du bdag ni 'dir mchis so/_/bdag gi nor 'di kun gyi bdag po ste/_/'di dag thams cad ma lus 'di la gtad/_/pha yi nor gyis dgos dgur spyad par gyis/_/bran bza' 'di dag kun kyang rab tu sbyin/_/dman la mos dang 
[\[45a.6\]]pha yi yon tan dang /_/sngon gyi dbul zhing phongs pa dran nas ni/_/mi de shin tu ngo mtshar thob par gyur/_/bran bza' rnyed pas de ring shin tu bde/_/de bzhin bdag cag rnam par 'dren pa yis/_/dman pa la ni mos par mkhyen pas na/_/sangs rgyas su yang 'gyur zhes 
[\[45a.7\]]ma bstan te/_/khyod ni nyan thos nga yi bu yin no/_/bdag la 'jig rten mgon pos bka' stsal pa/_/mchog rab byang chub la ni su zhugs rnams/_/lam gang bsgoms pas sangs rgyas 'gyur ba yi/_/bla med lam ni de la 'od srung shod/_/de phyir bde bar gshegs 
[\[45b\]]
[\[45b.1\]]pas bka' stsal nas/_/byang chub sems dpa' stobs chen mang po la/_/rgyu dang dpe yang bye ba khrag khrig gis/_/bdag cag gis kyang bla med lam bstan to/_/rgyal ba'i sras kyis bdag las thos nas ni/_/byang chub mchog lam de ni goms par bgyid/_/sangs rgyas su ni 
[\[45b.2\]]'jig rten 'di 'gyur zhes/_/de ma thag tu de dag lung yang bstan/_/chos mdzod 'di ni yang dag srung bgyid cing /_/rgyal ba'i sras rnams la ni bstan pa yang /_/ji ltar mi de'i yid brtan de bzhin du/_/rnam par 'dren pa de 'dra'i las bgyid do/_/dbul po dag gi 
[\[45b.3\]]bsam pa rnam par sems/_/sangs rgyas mdzod 'di rnams ni rab sbyin zhing /_/rgyal ba'i ye shes rab tu bshad mod kyi/_/rgyal ba'i ye shes 'di ni don mi gnyer/_/bdag nyid mya ngan las kyang 'da' bar rtog_/ye shes 'di tsam las ni gzhan mi 'byung /_/sangs 
[\[45b.4\]]rgyas rnams kyi zhing gi bkod thos nas/_/bdag cag nam yang dga' bar ma gyur to/_/chos 'di thams cad zag med zhi ba ste/_/'gog pa dang ni skye ba rnam par spangs/_/'di ni chos rnams gang yang ma mchis shes/_/de ltar bsams na dad par ma gyur to/_/sangs 
[\[45b.5\]]rgyas ye shes bla na med pa la/_/bdag cag yun ring dus nas mi re zhing /_/bdag cag nam yang 'di la ma smon te/_/rgyal bas 'di ni dam pa'i mthar gsungs so/_/mya ngan 'das pa'i mthar thug lus 'di la/_/stong pa nyid du yun ring yongs su bsgoms/_/khams 
[\[45b.6\]]gsum sdug bsngal gzir las yongs su thar/_/bdag cag gis ni rgyal ba'i bstan pa bgyis/_/rgyal ba'i sras la gang tshe rab bstan te/_/byang chub mchog la yang dag su zhugs pa/_/de dag la ni chos gang ci bshad pa/_/de la bdag cag nam yang re ma mchis/_/
[\[45b.7\]]bdag cag 'jig rten slob dpon rang byung gis/_/dus la bzhes pa mdzad nas yal bar bzhag_/bdag cag rnams kyi dad pa rab brtags nas/_/yang dag ldem dgongs tshig don de ma bshad/_/de yi thabs mkhas pa ni ji lta bur/_/dus su nor mang po yi skyes 
[\[46a\]]
[\[46a.1\]]bu ltar/_/dman par dad pa bu de legs par btul/_/btul nas de la nor yang rab tu stsal/_/thabs la mkhas pas rab tu ston mdzad de/_/dman la mos pa'i sras rnams 'dul mdzad cing /_/btul nas sangs rgyas ye shes 'di stsol ba/_/'jig 
[\[46a.2\]]rten mgon po shin tu dka' ba mdzad/_/sangs rgyas bstan pa 'di la bdag cag rnams/_/thog ma'i 'bras bu zag med dam pa thob/_/ji ltar dbul pos nor rnams rnyed pa bzhin/_/de ring 'phral la bdag cag ngo mtshar thob/_/bdag cag tshul khrims gang rnams yun ring 
[\[46a.3\]]du/_/'jig rten mkhyen pa'i bstan la legs gsungs pa/_/mgon po sngon chad tshul khrims spyad pa yi/_/de yi 'bras bu de ring bdag cag thob/_/tshangs par spyod pa mchog rab rnam dag gang /_/'dren pa'i bstan la shin tu bsnyen bgyid pa/_/de yi 'bras bu zhi ba 
[\[46a.4\]]khyad par can/_/rgya chen zag pa ma mchis de ring thob/_/mgon po de ring bdag cag sgrogs gyur te/_/byang chub dam pa yang dag bsgrag par bgyi/_/byang chub pa yi sgra yang rab tu brjod/_/de bas bdag cag sgrogs pa mi bzad 'dra/_/mgon po deng ni bdag cag 
[\[46a.5\]]'os gyur te/_/lha dang bcas pa'i 'jig rten bdud dang bcas/_/tshangs par bcas pa'i sems can thams cad kyis/_/bdag cag shin tu mchod par 'os pa lags/_/mi yi 'jig rten 'di na gang dka' ba/_/dka' ba 'di 'dra bdag cag mdzad pas na/_/bskal pa 
[\[46a.6\]]bye ba mang por 'bad pas kyang /_/khyod la lan glon rngo thogs ga la mchis/_/mgo dang lag pa dang ni rkang pas kyang /_/lan du phan par bgyi ba shin tu dka'/_/gang gA'i bye snyed bskal pa rdzogs par yang /_/mgo dang phrag la gang gis khyer ba dang /_/bca' dang bza' dang skom 
[\[46a.7\]]dang gos rnams dang /_/mal cha stan dang steng g.yogs chen po phul/_/tsan dan dag las gtsug lag khang bgyis te/_/bcos bu'i ras phrugs rab tu bting ba dang /_/na ba'i gsos sman rnam pa mang po yang /_/bde bar gshegs pa mchod phyir rtag phul te/_/
[\[46b\]]
[\[46b.1\]]gang gA'i bye snyed bskal par phul yang ni/_/de la nam yang lan glon rngo mi thogs/_/mtshungs med mthu mnga' che ba'i chos ldan pa/_/bzod pa'i stobs gnas rdzu 'phrul che rnams dang /_/sangs rgyas rgyal chen zag med rgyal ba ni/_/byis pa dag gi 'di 'dra shin tu bzod/_/
[\[46b.2\]]de bzhin rtag tu rjes su 'thun 'jug cing /_/mtshan ma spyod pa rnams la chos ston te/_/chos kyi dbang phyug 'jig rten kun la dbang /_/dbang phyug chen po 'jig rten 'dren dbang po/_/sems can gnas rnams rab tu mkhyen pas na/_/so sor bsgrub pa rnam pa mang por 
[\[46b.3\]]ston/_/de dag mos pa sna tshogs mkhyen nas su/_/brgya phrag stong gis rab tu chos 'chad do/_/sems can thams cad dang ni gang zag gi/_/de bzhin gshegs kyi spyod pa rab mkhyen pas/_/byang chub dam pa 'di ni rab ston cing /_/chos rnams rnam pa mang po 
[\[46b.4\]]shin tu gsung /_/dam pa'i chos pad ma dkar po las mos pa'i le'u zhes bya ba ste bzhi pa'o//_//de nas bcom ldan 'das kyis tshe dang ldan pa 'od srung chen po dang /_gzhan yang gnas brtan nyan thos chen po de dag la bka' stsal pa/_'od srung legs 
[\[46b.5\]]so legs so/_/khyod kyis de bzhin gshegs pa'i yang dag pa'i yon tan bsngags pa brjod pa ni/_'od srung khyod legs so/_/'od srung de dag ni de bzhin gshegs pa'i yon tan no/_/de bas gzhan yang mang zhing tshad med grangs med de/_bskal pa dpag tu med par 
[\[46b.6\]]bshad kyang /_de dag gi mtha' rtogs par sla ba ma yin no/_/'od srung de bzhin gshegs pa ni chos kyi rje/_chos thams cad kyi rgyal po gtso bo mnga' ba ste/_'od srung de bzhin gshegs pas chos gang du bzhag pa dang /_ji ltar bzhag pa de dag de bzhin du 'gyur ro/_/
[\[46b.7\]]'od srung de bzhin gshegs pa chos thams cad rig par 'jog ste/_de bzhin gshegs pa'i ye shes kyis 'jog go/_/ji ltar chos de dag thams cad mkhyen pa'i sa nyid du 'byung bar de ltar 'jog go/_/chos thams cad kyi don gyi rim pa la de bzhin gshegs pa gzigs 
[\[47a\]]
[\[47a.1\]]te/_chos thams cad la lhag pa'i bsam pa thob/_chos thams cad nges par gtan la dbab pa la thabs mkhas pa'i ye shes dam pa mchog thob ste/_'od srung de bzhin gshegs pa dgra bcom pa yang dag par rdzogs pa'i sangs rgyas ni thams cad mkhyen pa'i 
[\[47a.2\]]ye shes ston pa'o/_/thams cad mkhyen pa'i ye shes la 'dzud pa'o/_/thams cad mkhyen pa'i ye shes la 'jog pa'o/_/'od srung 'di lta ste dper na/_stong gsum gyi stong chen po'i 'jig rten gyi khams 'di na/_rtswa dang shing gel pa dang sman dang nags tshal kha dog sna 
[\[47a.3\]]tshogs rnam pa du ma dang /_sman mang po ming tha dad du btags pa/_sa dang ri dang ri sul dag nas ji snyed skyes pa/_sprin chu chen pos rgyas pa 'dus nas/_thams cad dang ldan pa'i stong gsum gyi stong chen po'i 'jig rten gyi khams khebs par byas so/_/kun khebs par 
[\[47a.4\]]byas nas dus gcig tu char mnyam par phab ste/_'od srung stong gsum gyi stong chen po'i 'jig rten gyi khams 'di'i rtswa dang shing gel pa dang sman dang nags tshal de na/_sdong bu dang yal ga dang lo ma dang 'dab ma gzhon zhing 'jam pa ci yod pa dang sdong bu dang yal ga dang lo ma 
[\[47a.5\]]dang 'dab ma bar ma ci yod pa dang sdong bu dang yal ga dang lo ma dang 'dab ma chen po dang rtswa dang shing gel pa dang sman dang nags tshal gyi sdong po dang sdong po chen po ci yod pa de dag thams cad/_sprin chen po las char bab pa la mthu dang yul ji lta ba bzhin du chu'i khams so sor 'thungs te/_
[\[47a.6\]]de yang sprin chen po gcig las byung ba/_ro gcig pa'i chu mang pos sa bon ji lta bar rjes su 'thun par skyes te/_'phel zhing rgyas par 'gyur ro/_/de bzhin du me tog dang 'bras bu 'byung ste/_de dag kyang so so'i ming thob po/_/sa gcig la gnas pa'i sman mang po sa bon mang po 
[\[47a.7\]]de thams cad chu ro gcig pas bangs pa de bzhin du/_'od srung de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ngo /_/ji ltar sprin chen po 'dus pa de bzhin du/_de bzhin gshegs pa byung nas/_lha dang mi dang lha ma yin du bcas 
[\[47b\]]
[\[47b.1\]]pa thams cad dang ldan pa'i 'jig rten la dbyangs kyis go bar mdzad do/_/de la 'di lta ste dper na sprin chen po des thams cad dang ldan pa'i stong gsum gyi stong chen po'i 'jig rten gyi khams khebs pa de bzhin du/_'od srung de bzhin gshegs pa dgra bcom pa yang dag par rdzogs pa'i 
[\[47b.2\]]sangs rgyas kyis/_lha dang mi dang lha ma yin du bcas pa'i 'jig rten gyi mdun du/_sgra 'di skad 'byin cing dbyangs kyis thos par byed de/_lha dang mi dag nga ni de bzhin gshegs pa dgra bcom pa yang dag par rdzogs pa'i sangs rgyas te/_rgal nas bsgral lo grol nas dgrol 
[\[47b.3\]]lo/_/dbugs phyin nas dbugs dbyung ngo /_/yongs su mya ngan las 'das nas yongs su mya ngan las bzla'o/_/nga ni da ltar gyi 'jig rten dang 'jig rten gzhan yang yang dag pa'i shes rab kyis yang dag pa ji lta ba bzhin du rab tu mkhyen to/_/thams cad mkhyen cing thams cad 
[\[47b.4\]]gzigs so/_/lha dang mi dag chos nyan pa'i phyir nga'i drung du shog cig_/nga ni lam ston pa'o/_/lam 'chad pa'o/_/lam rig pa'o/_/lam mkhas pa'o/_/'od srung de ltar srog chags bye ba khrag khrig brgya stong mang po/_de bzhin gshegs pa la chos nyan zhing nye bar 
[\[47b.5\]]lhags pa'i sems can de dag gi dbang po dang /_brtson 'grus kyi rim pa de bzhin gshegs pas mkhyen nas/_de dag la chos kyi rnam grangs nye bar sbyor ro/_/de dag la chos kyi gtam mang po sna tshogs dga' ba tshim pa mgu bar byed pa phan pa dang bde bar 'gyur ba'i gtam 
[\[47b.6\]]gang gis/_sems can tshe 'di la bde bar 'gyur zhing 'chi ba'i dus byas nas kyang bde 'gror skye la/_gar skyes pa der 'dod pa mang po spyod kyang chos nyan zhing /_chos de thos nas sgrib pa med par 'gyur te/_mthar gyis thams cad mkhyen pa'i chos la stobs ji lta ba dang yul 
[\[47b.7\]]ji lta ba dang /_mthu ji lta ba bzhin du 'jug pa 'gyur ba gsung ngo /_/'od srung 'di lta ste dper na/_sprin chen po des stong gsum gyi stong chen po'i 'jig rten gyi khams khebs nas char mnyam par phab ste/_rtswa dang shing gel pa dang sman dang nags tshal thams cad chus 
[\[48a\]]
[\[48a.1\]]ngoms te/_stobs ji lta ba dang yul ji lta ba dang mthu ji lta ba bzhin du rtswa dang shing gel pa dang sman dang nags tshal la sogs pas chu 'thung ste/_bdag bdag gi so so'i rigs dang tshad du skye'o/_/'od srung de bzhin du de bzhin gshegs pa dgra bcom pa yang 
[\[48a.2\]]dag par rdzogs pa'i sangs rgyas kyis chos bshad pa/_chos thams cad ro gcig pa ste/_de ni rnam par grol ba dang /_'dod chags dang bral ba dang /_'gog pa dang /_thams cad mkhyen pa'i ye shes kyi mthar ro gcig go/_/'od srung de bzhin du de bzhin gshegs 
[\[48a.3\]]pas chos bshad pa de la/_sems can gang nyan pa dang 'dzin pa dang 'jug pa de dag bdag gis bdag shes pa'am rig pa'am rtogs pa med do/_/de ci'i phyir zhe na/_'od srung de bzhin gshegs pas 'di ltar sems can de dag de bzhin du mkhyen te/_de dag su yin pa dang 
[\[48a.4\]]de dag ci lta bu yin pa dang de dag ci 'dra ba dang de dag ci la sems pa dang de dag ji ltar sems pa dang de dag cis sems pa dang de dag ci la sgom pa dang de dag ji ltar sgom pa dang de dag cis sgom pa dang de dag ci 'thob pa dang de dag ji ltar 'thob pa dang de dag cis 'thob pa de dag thams 
[\[48a.5\]]cad ni 'od srung de bzhin gshegs pa la mngon sum ste/_mngon sum du gzigs/_ji lta ba bzhin du gzigs pa'i phyir ro/_/'od srung 'di lta ste/_rnam par grol ba'i ro dang mya ngan las 'das pa'i mthar thug pa dang rtag par yongs su mya ngan las 'das pa dang /_sa 
[\[48a.6\]]gcig pa dang nam mkha'i spyod yul du ngas chos rnams ro gcig par rtogs kyang /_sems can rnams kyi dad pa bsrung ba'i phyir/_sa de dang de dag na gnas pa'i sems can rtswa dang shing gel pa dang sman dang nags tshal rab 'bring tha ma de dag lta bu la/_thams cad mkhyen pa'i ye 
[\[48a.7\]]shes blo bur du mi ston to/_/'od srung de bzhin gshegs pas ldem por dgongs te bshad pa la/_khyed 'jug mi nus pas khyed ngo mtshar du gyur to/_/de ci'i phyir zhe na/_'od srung de bzhin gshegs pa dgra bcom pa yang dag par rdzogs pa'i sangs rgyas rnams kyis 
[\[48b\]]
[\[48b.1\]]dgongs te bshad pa ni shes par dka' ba'i phyir ro/_/de nas bcom ldan 'das kyis de'i don rgyas par ston cing /_de'i tshe tshigs su bcad pa 'di dag bka' stsal to/_/chos rgyal srid pa 'joms mdzad pa/_/nga ni 'jig rten byung nas su/_/mos pa rnam par mkhyen gyur 
[\[48b.2\]]nas/_/sems can rnams la chos 'chad do/_/dpa' bo chen po blo brtan pas/_/bshad pa rnams ni yun ring srung /_/gsang chen dag kyang 'dzin mdzad cing /_/srog chags rnams la mi ston to/_/ye shes de ni shes dga' ste/_/byis pa rnams kyis 'phra la thos/_/
[\[48b.3\]]mi shes pas na the tshom gyur/_/de las nyams shing de dga' 'khyam/_/de yi stobs kyang ci 'dra dang /_/yul yang ji bzhin bshad par bya/_/tha dad pa yi don rnams kyis/_/lta ba dag ni drang por bya/_/'od srung sprin ni ji lta bur/_/'dus nas 'jig rten khams 
[\[48b.4\]]rnams su/_/sa rnams rab tu yog par ni/_/thams cad du yang khebs par gyur/_/de ni rab tu chus rgyas te/_/sprin chen glog gi phreng bar bcas/_/skad kyis shin tu sgra 'byin cing /_/lus can rnams la dga' bar byed/_/nyi ma'i 'od ni bsgribs pas na/_/dkyil 
[\[48b.5\]]'khor dag kyang bsil bar byas/_/lag gis slebs par 'dug nas su/_/thams cad du ni char yang 'bebs/_/de ni snyoms par 'bebs pa yang /_/chu yi phung po mi chung bar/_/kun tu bab par gyur pas na/_/sa 'di rnams kyang ngoms par byas/_/gang dag sa 'di 
[\[48b.6\]]rnams las ni/_/skye bar gyur pa sman rnams dang /_/rtswa dang gel pa nags tshal dang /_/sdong po dang ni sdong chen dang /_/'bru yi rnam pa mang po dang /_/sngon por gyur pa dag kyang rung /_/ri dang ri sul nags rnams sam/_/sman ljongs nas ni gang 'khrungs pa/_/sprin 
[\[48b.7\]]gyis thams cad ngoms par byed/_/rtswa dang gel pa nags tshal dang /_/gdungs pa'i sa yang ngoms par byas/_/sman rnams la yang kun tu phab/_/chu de rnams kyang ro gcig ste/_/sprin las bab pa 'di na gnas/_/ji ltar stobs dang yul gzhan du/_/rtswa dang gel 
[\[49a\]]
[\[49a.1\]]pa de 'thung ngo /_/sdong po dang ni sdong po chen po rnams/_/chung ngu bar ma na tshod ji bzhin du/_/ji ltar stobs bzhin thams cad chu 'thung ste/_/'thungs nas ji ltar 'dod pa bzhin du skye/_/sprin las char pa bab pas rtsi chen rnams/_/sdong bu sbu gu shun 
[\[49a.2\]]pa ci lta bar/_/yal ga gyes dang 'dab ma ji bzhin du/_/'bras bu me tog rnams kyang de bzhin 'phel/_/char pa ro gcig pa yang bab pas na/_/ji lta'i stobs dang yul ni ci 'dra bar/_/gang gis sa bon dag ni ci 'dra las/_/de dag rang rang las ni skye ba 'byin/_/
[\[49a.3\]]'od srung de bzhin sangs rgyas 'jig rten 'dir/_/'jig rten char 'dzin sprin dang 'dra bar 'byung /_/'jig rten mgon po byung nas chad par 'gyur/_/srog chags la ni yang dag spyod par ston/_/lhar bcas 'jig rten dag gis mdun bdar nas/_/de ltar drang srong chen 
[\[49a.4\]]po rab sgrogs te/_/de ni rkang gnyis mchog rgyal de bzhin gshegs/_/sprin lta bur ni 'jig rten 'dir byung ste/_/rab tu lus skams srid pa gsum chags pa/_/sems can thams cad ngas ni ngoms par byas/_/sdug bsngal dag gis skams pa bde la dgod/_/
[\[49a.5\]]ngas ni 'dod dang mya ngan 'das pa'ang sbyin/_/lha dang mi tshogs rnams kyang nga la nyon/_/nga la lta ba'i phyir ni nye bar shog_/de bzhin gshegs pa bcom ldan zil mi non/_/bsgral ba'i phyir ni 'jig rten 'dir skyes te/_/rnam dag shin tu mthong bar bya ba'i chos/_/
[\[49a.6\]]srog chags bye ba stong la bshad par bya/_/de yi mnyam pa nyid dang yang dag gcig_/de ni rnam grol mya ngan 'da' ba yin/_/rtag tu byang chub phyir ni zhugs par yang /_/dbyangs gcig gis ni rab tu chos bshad de/_/de ni mnyam pa nyid de mi mnyam med/_/'dod 
[\[49a.7\]]chags med cing zhe sdang dag kyang med/_/nam yang nga la rjes su chags pa med/_/su la'ang nga ni mdza' zhing sdang ba med/_/sems can gcig bzhin 'gro ba gzhan la ste/_/lus can rnams la chos ni snyoms par 'chad/_/las gzhan mi byed rab tu chos 'chad de/_/
[\[49b\]]
[\[49b.1\]]'gro ba dang ni 'greng dang 'dug pa dang /_/mal du zhugs te nyal ba'i tshe na yang /_/nam yang nga la skyo bar gyur pa med/_/sprin gyis char pa mnyam par phab pa bzhin/_/'jig rten 'di rnams thams cad ngoms par bya/_/'phags pa dang ni ma rabs mtshungs pa'i blo/_/
[\[49b.2\]]tshul khrims ldan dang tshul khrims 'chal pa dang /_/de bzhin mi gang spyod pa nyams pa dang /_/spyod dang cho ga rnams su ldan pa dang /_/lta la gnas shing lta ba gang nyams dang /_/yang dag gang lta lta ba rnam dag dang /_/blo gros ngan pa dang ni dam pa'ang rung /_/dbang po 
[\[49b.3\]]brtul po rnams la chos bshad de/_/skyo ba thams cad rab tu rnam spangs nas/_/ngas ni yang dag chos kyi char pa phab/_/ji lta'i spobs bzhin nga la mnyan nas ni/_/lha mi nang na yid du 'ong ba dang /_/'khor los sgyur dang brgya byin tshangs pa yi/_/rnam pa mang po'i sa la 
[\[49b.4\]]gnas par 'gyur/_/phran tshegs phran tshegs sman rnams 'di dag dang /_/'jig rten 'di na gang chung 'di dag dang /_/bar ma chen po dman rnams gzhan dag kyang /_/de dag thams cad rab tu bshad kyis nyon/_/zag pa med pa'i chos rnams rab shes nas/_/mi dag mya 
[\[49b.5\]]ngan 'das thob gnas pa dang /_/drug mngon shes shing gsum rig gang 'gyur ba/_/de ni bar ma'i sman zhes bya ba yin/_/gang dag ri sul rnams na gnas pa dang /_/mi gang rang rgyal byang chub 'dod byed pa/_/de 'dra 'bring du rnam par dag pa'i blo/_/de ni bar ma'i sman 
[\[49b.6\]]zhes bya ba yin/_/brtson 'grus dang ni bsam gtan rnams bsten cing /_/lha dang mi mgon sangs rgyas 'gyur bya zhes/_/skyes bu khyu mchog tu yang gang smon pa/_/de ni sman gyi mchog ces bya ba yin/_/bde bar gshegs pa'i sras po gang zhugs pa/_/byams pa bsnyen 
[\[49b.7\]]cing 'di la zhi ba spyod/_/skyes bu khyu mchog tu yang the tshom med/_/de 'dra 'di na sdong po yin zhes bya/_/phyir mi ldog pa'i 'khor lo rab skor zhing /_/rdzu 'phrul stobs la gnas pa gang dpa' ba/_/srog chags bye ba mang po rab tu 'grol/_/de ni 'di na sdong po chen po 
[\[50a\]]
[\[50a.1\]]yin/_/rgyal bas chos de mnyam par bshad pa ni/_/sprin gyis char pa mnyam pa phab pa bzhin/_/sna tshogs mngon shes 'di 'dra 'di dag kyang /_/sa steng sman rnams ji ltar gnas pa bzhin/_/de lta bu yi dpe dag bstan pa yis/_/de bzhin 
[\[50a.2\]]gshegs pa'i thabs rnams shes par gyis/_/ji ltar de yis chos gcig bshad pa yang /_/sna tshogs tshig ni char gyi thigs pa bzhin/_/ngas kyang chos kyi char pa phab pas na/_/'jig rten 'di dag thams cad ngoms par gyur/_/rab tu bshad pa ro gcig chos 
[\[50a.3\]]la yang /_/ci 'dra stobs bzhin rjes su rnam par sems/_/ji ltar rtswa dang gel pa'i shing rnams dang /_/bar ma'i sman rnams la yang ji lta bar/_/sdong po dang ni sdong po chen po de/_/char bab phyogs bcu kun na'ang mdzes pa bzhin/_/'di ni rtag tu 'jig rten phan 
[\[50a.4\]]pa'i chos/_/'jig rten 'di kun chos kyis ngoms par byed/_/'jig rten thams cad ngoms par byas nas ni/_/sman rnams las ni me tog rab tu 'byung /_/bar ma'i sman rnams rnam par skye ba ni/_/dgra bcom gang dag zag pa zad gnas dang /_/nags tshal khrod nas 
[\[50a.5\]]rang sangs rgyas rnams la/_/legs par gsungs pa'i chos rnams bstan par bya/_/byang chub sems dpa' mang po dran ldan brtan/_/byang chub mchog 'di yongs su tshol ba na/_/khams gsum thams cad rtogs par khong chud pa/_/de dag rtag tu skye ba sdong po 
[\[50a.6\]]bzhin/_/rdzu 'phrul gang ldan bsam gtan bzhir zhugs pa/_/gang dag stong pa nyid thos dga' skyed cing /_/'od zer stong phrag rab tu gtong ba rnams/_/de dag sdong po chen po zhes kyang bya/_/'od srung 'di lta bu yi chos bshad pa/_/sprin gyis char pa mnyam par phab 
[\[50a.7\]]pa bzhin/_/mi yi me tog mang po mtha' yas pa/_/des ni mang po'i sman bzhin rnam par skyed/_/rang gis rig pa'i chos rnams rab tu bshad/_/sangs rgyas byang chub dag ni dus su bstan/_/de ni 'jig rten 'dren pa thams cad dang /_/nga yi thabs la mkhas pa 
[\[50b\]]
[\[50b.1\]]mchog yin no/_/'di ltar don dam yang dag ngas bshad pa/_/nyan thos de kun mya ngan ma 'das te/_/de dag byang chub spyod pa rab spyad nas/_/nyan thos 'di dag thams cad sangs rgyas 'gyur/_/'od srung gzhan yang de bzhin gshegs pa ni/_sems can 'dul 
[\[50b.2\]]bar mtshungs te mi mtshungs pa med do/_/'od srung 'di lta ste dper na/_nyi ma dang zla ba'i 'od kyis 'jig rten thams cad du snang bar byed pa ni/_dge ba byed pa dang mi dge ba byed pa dang steng na gnas pa dang 'og na gnas pa dang dri zhim pa dang dri mi zhim pa thams cad la 
[\[50b.3\]]mnyam par 'od kyis phog ste/_mi mnyam pa ma yin no/_/'od srung de bzhin du de bzhin gshegs pa dgra bcom pa yang dag par rdzogs pa'i sangs rgyas rnams kyi thams cad mkhyen pa'i ye shes kyi sems kyi 'od kyis 'gro ba lngar skyes pa'i sems can thams cad ji 
[\[50b.4\]]ltar mos pa de bzhin du theg pa chen po pa dang rang sangs rgyas kyi theg pa can dang /_nyan thos kyi theg pa can rnams la chos bshad pa de mnyam par 'jug la de bzhin gshegs pa'i ye shes ni skye ba yang med/_'bri ba yang med de/_'di ltar bsod nams dang ye shes yang 
[\[50b.5\]]dag par sdud par 'gyur ro//_//bam po lnga pa/_'od srung theg pa ni gsum du med de/_sems can spyod pa tha dad pas/_de'i phyir gyi na theg pa gsum du btags par zad do/_/de skad ces bka' stsal nas/_bcom ldan 'das la tshe dang ldan 
[\[50b.6\]]pa 'od srung chen pos 'di skad ces gsol to/_/bcom ldan 'das gal te theg pa gsum du ma mchis na/_ci'i slad du da ltar byung ba'i dus na/_nyan thos dang rang sangs rgyas dang byang chub sems dpar gdags pas rab tu gdags/_de skad ces gsol nas/_
[\[50b.7\]]bcom ldan 'das kyis tshe dang ldan pa 'od srung chen po la 'di skad ces bka' stsal to/_/'od srung 'di lta ste dper na/_rdza mkhan gyis 'jim pa mtshungs pa la snod byas te/_de las kha cig ni bu ram gyi snod du gyur/_kha cig ni mar gyi snod/_kha cig ni zho dang 'o 
[\[51a\]]
[\[51a.1\]]ma'i snod kha cig ni ngan pa mi gtsang ba'i snod du gyur te/_'jim pa la tha dad pa med mod kyi/_rdzas bcug pa tsam gyis snod tha dad par snang ngo /_/'od srung de bzhin du theg pa gcig pu 'di nyid de/_'di lta ste sangs rgyas kyi theg pa ste/_theg pa gnyis sam 
[\[51a.2\]]gsum du med do/_/de skad ces bka' stsal nas/_bcom ldan 'das la tshe dang ldan pa 'od srung chen pos 'di skad ces gsol to/_/bcom ldan 'das gal te sems can mos pa tha dad pa gang dag khams gsum nas byung ba de dag gi mya ngan las 'das pa gcig gam/_
[\[51a.3\]]'on te gnyis sam gsum/_bcom ldan 'das kyis bka' stsal pa/_'od srung chos thams cad mnyam pa nyid du khong du chud pa'i phyir/_mya ngan las 'da' bas na/_de ni gcig ste gnyis su med gsum du yang med do/_/'od srung skyes bu mkhas pa kha cig ni 
[\[51a.4\]]dpes bshad pa'i don rig par 'gyur te/_de'i phyir khyod la dpe bstan par bya'o/_/'od srung 'di lta ste dper na/_mi dmus long zhig 'di skad du kha dog bzang po dang kha dog ngan pa'i gzugs kyang med kha dog bzang po dang /_kha dog ngan pa'i gzugs mthong ba yang 
[\[51a.5\]]med nyi ma dang zla ba yang med/_skar ma yang med/_gza' mthong ba yang med do zhes zer ro/_/de nas mi gzhan dag gis dmus long de'i mdun du 'di skad ces/_kha dog bzang po dang kha dog ngan pa dag kyang yod/_kha dog bzang po dang kha dog 
[\[51a.6\]]ngan pa'i gzugs mthong ba yang yod/_de bzhin du nyi ma dang zla ba dang skar ma yang yod gza' yang yod gza' mthong ba yang yod do zhes smras na/_mi dmus long de mi de dag la yid mi ches shing smras pa bzhin mi 'dzin to/_/de nas sman pa nad thams cad shes pa la la zhig 
[\[51a.7\]]gis mi dmus long de mthong nas de 'di snyam du sems te/_mi de sngon gyi sdig pa'i las kyis nad du gyur te/_gang cung zad nad du gyur pa de thams cad rnam par zhi ste/_rlung las gyur pa dang /_mkhris pa las gyur pa dang /_bad kan las gyur pa dang /_'dus pa 
[\[51b\]]
[\[51b.1\]]las gyur pa'o snyam mo/_/de nas sman pas de'i nad zhi bar bya ba'i phyir yang dang yang thabs bsams te/_gang 'di na sman yod pa rnams kyis ni nad de phyin par mi nus kyi/_gangs kyi ri'i rgyal po la sman sna bzhi yod de/_bzhi gang zhe na 'di lta ste/_gcig pa kha dog dang ro thams 
[\[51b.2\]]cad kyi gnas dang ldan pa zhes bya ba dang gnyis pa nad thams cad las rab tu thar bar byed pa zhes bya ba dang gsum pa dug thams cad las thar bar byed pa zhes bya ba dang /_bzhi pa gnas gang na 'dug par bde ba sbyin pa zhes bya ba dang de bzhi yod do snyam mo/_/de nas dmus long de 
[\[51b.3\]]la sman pa des snying rje bskyed nas/_thabs gang gis gangs kyi ri'i rgyal po la 'gro nus pa de lta bu'i thabs bsams te/_song nas yar yang 'dzegs mar yang babs ngos la yang btsal to/_/de ltar btsal te sman de sna bzhi rnyed nas/_rnyed pa dang kha cig ni sos bcas 
[\[51b.4\]]te byin/_kha cig ni btags kha cig ni phrad gzhan dang sbyar la btsos te sbyin no kha cig ni phrad rlon pa dang sbyar te byin/_kha cig ni lus kyi gnas thur mas phug ste blugs/_kha cig ni mes bsregs te byin/_kha cig ni phrad gzhan dang sbyar te/_zas dang skom la sogs 
[\[51b.5\]]pa dang bsres te byin no de nas dmus long de thabs sbyar ba des mig thob bo/_/des mig thob nas/_phyi dang nang dang ring po dang nye ba dang zla ba dang nyi ma'i 'od dang skar ma dang gza'i gzugs thams cad kyang mthong nas/_'di skad ces kye ma a la la blun po kho bo sngon ni bstan kyang yid mi ches 
[\[51b.6\]]shing smras pa bzhin mi 'dzin na/_da ni kho bos thams cad mthong nas dmus long las thar te kho bos mig thob pas/_kho bo lta bur khyad par du 'phags pa gang yang med do zhes smras so/_/de'i tshe na drang srong mngon par shes pa lnga dang ldan pa lha'i mig dang lha'i rna ba dang pha rol gyi sems shes pa dang 
[\[51b.7\]]sngon gyi gnas rjes su dran pa'i shes pa dang /_rdzu 'phrul mngon sum du bya ba la mkhas pa dag cig yod de/_de dag gis mi de la 'di skad ces smras te/_kye mi khyod ni mig rnyed pa 'ba' zhig tu zad kyi/_khyod gzhan ci yang mi shes na khyod kyi nga rgyal de ci las byung khyod la ni shes rab kyang med/_
[\[52a\]]
[\[52a.1\]]mkhas pa yang ma yin no/_/de dag gis yang de la 'di skad ces smras te/_kye mi khyod gang gi tshe khyim gyi nang na 'dug pa na/_phyi logs kyi gzugs gzhan dag mi mthong mi shes/_khyod kyis sems can gang dag byams par sems pa dang /_gnod par sems 
[\[52a.2\]]pa de dag kyang mi shes/_dpag tshad lnga'i bar na 'dug pa'i smra ba dang rnga dang dung la sogs pa'i sgra yang mi shes mi thos/_rgyang grags gcig gi bar du gom pa mi 'dor bar 'gro yang mi nus/_ma'i lto na skye zhing 'phel ba'i byed pa de dag kyang mi dran na/_ji ltar mkhas pa yin/_
[\[52a.3\]]ji ltar na thams cad mthong zhes smra/_kye mi khyod kyis snang ba gang yin pa de ni mun par shes so/_/mun pa gang yin pa de ni snang bar shes so zhes smras pa dang /_de nas mi des drang srong de dag la 'di skad ces smras te/_thabs gang dang dge ba'i las ci byas na/_'di 'dra ba'i shes rab 
[\[52a.4\]]'thob/_khyod kyi bya dga' la yon tan de dag thob par gyis shig_/de nas drang srong de dag gis mi de la 'di skad ces smras so/_/gal te 'dod na 'brog dgon par gnas par gyis/_yang na brag phug tu 'dug la chos sems shing khyod kyis nyon mongs pa rnams spang bar bya ste/_de 
[\[52a.5\]]bzhin du sbyangs pa'i yon tan dang ldan na/_mngon par shes pa rab tu 'thob bo/_/de nas mi des de'i don blangs te/_rab tu byung nas dgon pa la gnas te/_sems rtse gcig pas 'jig rten gyi sred pa spangs te/_mngon par shes pa lnga thob bo/_/mngon par shes pa lnga thob 
[\[52a.6\]]nas bsams pa/_sngon bdag gis las gzhan byas pa des bdag gis yon tan gang yang ma thob bo/_/da ni gar bsams par 'gro'o/_/sngon bdag ni shes rab chung zhing rtogs pa chung ste/_bdag gi ni dmus long du gyur pa'o snyam mo/_/'od srung de ltar don de rig par bya ba'i phyir/_
[\[52a.7\]]dpe 'di byas te de'i don ni 'di ltar blta'o/_/'od srung dmus long zhes bya ba de ni sems can 'gro ba lnga'i 'khor ba na gnas pa rnams kyi tshig [{]bla dgas [,]bla dwags [}]te/_gang dag dam pa'i chos mi shes shing /_nyon mongs pa'i mun pa mun nag skyed pa de dag ma rig pas ldongs so/_
[\[52b\]]
[\[52b.1\]]ma rig pas ldongs pas/_'du byed sogs so/_/'du byed kyi rkyen gyis ming dang gzugs nas/_de bzhin du sdug bsngal gyi phung po chen po 'ba' zhig pa de'i bar du 'byung bar 'gyur ro/_/de ltar ma rig pas ldongs te/_sems can 'khor ba na gnas pa rnams la de 
[\[52b.2\]]bzhin gshegs pas thugs rje bskyed nas/_khams gsum las 'das kyang bu gcig pa'i pha byams pa bzhin du/_thugs rje chen po bskyed nas khams gsum du gshegs te/_sems can rnams 'khor ba'i 'khor lo na 'khyam zhing nyon mongs kyang de dag 'khor ba las 
[\[52b.3\]]'byung ba yang dag pa ji lta ba bzhin du mi shes par de dag bcom ldan 'das kyi shes rab kyi spyan gyis gzigs so/_/gzigs nas kyang sems can 'di dag sngon dge ba byas pas zhe sdang chung la 'dod chags che ba dang /_'dod chags chung la zhe sdang che ba dang /_kha cig shes 
[\[52b.4\]]rab chung ba dang /_kha cig mkhas pa dang /_kha cig yongs su smin cing dag pa dang /_kha cig log par lta ba mkhyen nas/_sems can de dag la de bzhin gshegs pa thabs mkhas pas theg pa gsum du bshad do/_/de la ji ltar drang srong chen po de dag mngon par shes 
[\[52b.5\]]pa lnga dang ldan zhing mig rnam par dag pa de bzhin du byang chub sems dpas byang chub tu sems bskyed de/_mi skye ba'i chos la bzod pa thob nas/_bla na med pa yang dag par rdzogs pa'i byang chub mngon par rdzogs par 'tshang rgya bar blta'o/_/de la sman pa chen po de ci lta ba 
[\[52b.6\]]bzhin du de bzhin gshegs par blta'o/_/dmus long ji lta ba bzhin du gti mug gis ldongs pa'i sems can du blta'o/_/rlung dang mkhris pa dang bad kan ji lta ba de bzhin du 'dod chags dang zhe sdang dang gti mug dang lta ba drug cu rtsa gnyis su gyur par blta'o/_/ji 
[\[52b.7\]]ltar sman sna bzhi po de ltar stong pa nyid dang /_mtshan ma med pa dang /_smon pa med pa dang mya ngan las 'das pa'i sgor blta'o/_/ji lta ji lta bur sman rnams btang bas/_de lta de lta bur nad rab tu zhi ba de bzhin du rnam par thar pa'i sgo stong pa nyid dang mtshan ma med 
[\[53a\]]
[\[53a.1\]]pa dang smon pa med pa bsgoms pas ma rig pa 'gag par byed cing /_ma rig pa 'gags pas 'du byed 'gag pa nas/_de bzhin du sdug bsngal gyi phung po chen po 'ba' zhig pa de'i bar du 'gag par gyur te/_de bzhin du de'i sems dge ba la yang mi 
[\[53a.2\]]gnas sdig pa la yang mi gnas te/_ji ltar dmus long gis mig mthong ba de bzhin du nyan thos dang rang sangs rgyas kyi theg pa can du blta'o/_/'khor ba'i nyon mongs pas bcings pa gcod cing nyon mongs pa'i bcing ba las rnam par grol te khams gsum gyi 'gro ba drug 
[\[53a.3\]]las rab tu thar bas na/_de'i phyir nyan thos kyi theg pa can gyi 'di ltar shes nas/_'di skad ces mngon par rdzogs par 'tshang rgya bar bya ba'i chos gzhan med de bdag ni mya ngan las 'das pa thob po zhes zer ro/_/de nas de bzhin gshegs pa de la chos ston te/_gang gis 
[\[53a.4\]]chos thams cad ma thob pa de la mya ngan las 'das pa ga la yod ces de bzhin gshegs pas de dag byang chub tu btsud de/_de byang chub kyi sems bskyed nas 'khor ba la yang mi gnas mya ngan las 'da' ba thob par yang mi 'gyur ro/_/des khams gsum rab tu rtogs nas phyogs 
[\[53a.5\]]bcu'i 'jig rten stong pa dang /_sprul pa lta bu dang /_sgyu ma lta bu dang /_rmi lam dang /_smig rgyu dang /_brag ca lta bu dang /_chos thams cad ma skyes pa dang /_ma 'gags pa dang /_ma bcings pa dang /_ma grol ba dang /_mun pa yang ma yin/_snang ba 
[\[53a.6\]]yang ma yin par mthong ngo /_/gang gis de ltar chos zab mo mthong ba dang thos pa des khams gsum thams cad gang ba'i sems can gyi bsam pa dang mos pa tha dad pa mi mthong ba'i tshul gyis mthong ngo /_/de nas bcom ldan 'das kyis de'i don rgyas par ston cing de'i tshe tshigs 
[\[53a.7\]]su bcad pa 'di dag bka' stsal to/_/ji ltar nyi ma zla ba'i 'od/_/yon tan ldan dang sdig can gyi/_/mi la mnyam par rab 'char te/_/de la skye zhing 'bri ba med/_/de bzhin gshegs kyi shes rab 'od/_/snyoms pa nyi ma zla ba bzhin/_/lhag cing chad pa med par ni/_/
[\[53b\]]
[\[53b.1\]]sems can thams cad rnam par 'dul/_/ji ltar kham snod rdza mkhan gyis/_/'jim pa mtshungs las byas pa dag_/de las snod du gyur pa ni/_/bu ram 'o ma mar dang chu/_/yang na la la mi gtsang dang /_/kha cig zho yi snod du gyur/_/kham pa sna gcig des blangs te/_/
[\[53b.2\]]rdza mkhan gyis ni snod du byas/_/ji ltar dngos po bcug pa bzhin/_/des ni snod kyang so sor rtogs/_/de bzhin sems can bye brag med/_/tha dad mos pas de bzhin gshegs/_/theg pa tha dad rab ston kyang /_/theg pa sangs rgyas theg par des/_/'khor ba'i 'khor lo 
[\[53b.3\]]mi shes pas/_/mya ngan 'das pa'ang shes ma yin/_/chos rnams bdag nyid rnam spangs shing /_/stong par gang dag rnam shes pa/_/de dag sangs rgyas bcom ldan gyi/_/byang chub yang dag nyid du shes/_/shes rab bar mar gdags pa ni/_/de ni rang rgyal zhes kyang 
[\[53b.4\]]bya/_/stong par shes nas rnams btul ba/_/de ni nyan thos nyid du bzhag_/chos rnams thams cad rtogs pa ni/_/yang dag rdzogs pa'i sangs rgyas yin/_/ji ltar dmus long la las ni/_/nyi zla gza' dang skar ma rnams/_/des ma mthong bas 'di skad ces/_/gzugs 
[\[53b.5\]]ni rnams kun med ces smra/_/sman pa chen pos dmus long la/_/snying rje chen po bskyed nas su/_/gangs kyi ri la de song ste/_/gyen 'dzegs thur babs thad kar song /_/kha dog ro kun gnas ldan pa/_/de la sogs pa sna bzhi dag_/ri las sman yang kun rnyed de/_/
[\[53b.6\]]de nas de dag rab tu sbyar/_/kha cig dag ni sos kyang bcas/_/kha cig btabs te de bzhin gzhan/_/yan lag tu yang khab rtse bcug_/dmus long la ni rab tu gtong /_/de yis mig thob nyi zla dang /_/skar ma gza' rnams mthong bar gyur/_/mi shes pas na sngon 
[\[53b.7\]]smras shes/_/de ni de ltar sems par gyur/_/de bzhin sems can mi shes tshe/_/dmus long 'dra dag 'di na 'khor/_/rten 'byung 'khor lo mi shes pas/_/sdug bsngal chu bo'i lam du gyur/_/de bzhin mi shes rmongs pa yi/_/'jig rten du ni kun gyi mchog_/
[\[54a\]]
[\[54a.1\]]sman pa chen po de bzhin gshegs/_/snying rje bdag nyid 'dir byung ste/_/ston pa thabs la mkhas pas na/_/des ni dam pa'i chos bshad de/_/bla med yang dag rdzogs byang chub/_/theg pa dam par zhugs la bshad/_/'dren pas shes rab 'bring la yang /_/
[\[54a.2\]]bar ma dag gi rab tu bshad/_/'khor bas 'jigs la byang chub kyang /_/gzhan du rab tu bshad pa yin/_/khams gsum las ni byung ba yi/_/nyan thos rnams kyis 'di ltar shes/_/mya ngan 'das pa'i dri med zhi/_/bdag gis rab tu thob snyam sems/_/chos kun khong 
[\[54a.3\]]du chud gyur na/_/mi 'chi mya ngan 'das pa thob/_/drang srong che rnams de la ni/_/shin tu snying rje bskyed nas su/_/de la smras pa blun po khyod/_/ye shes can du bdag ma sems/_/gang tshe khyod ni khang pa yi/_/nang na 'dug par gyur pa na/_/phyi rol dag na gang yod pa/_/
[\[54a.4\]]shes rab chung khyod de mi shes/_/gang zhig nang na 'dug pa des/_/byas dang ma byas phyi rol gyi/_/shes bya da dung mi shes na/_/shes chung khyod kyis ga la shes/_/dpag tshad lnga tsam bar dag gi/_/sgra gang byung ba de rnams kyang /_/de yang thos par mi nus na/_/de 
[\[54a.5\]]bas ring ba gzhan ci smos/_/khyod la gang dag nyes sems dang /_/de bzhin gzhan dag byams pa yang /_/khyod kyis de dag shes mi nus/_/ci phyir khyod kyis nga rgyal bya/_/rgyang grags tsam du 'gro na yang /_/gom pa ma bor 'gro mi nus/_/ma yi mngal du ci byung ba/_/
[\[54a.6\]]de dag de ma thag tu brjed/_/su la mngon shes 'di lnga yod/_/de 'dir thams cad shes zhes bya/_/khyod ni gti mug cang mi shes/_/bdag ni thams cad shes zhes smra/_/thams cad mkhyen par khyed 'dod na/_/'di ltar mngon par shes pa sgrubs/_/mngon par 
[\[54a.7\]]shes pa de bsgrubs na/_/dgon par gnas shing rnam dag chos/_/bsam par bya ste de yis khyod/_/mngon par shes pa thob par 'gyur/_/don gzung dgon par de song ste/_/shin tu mnyam bzhag rnam par sems/_/mngon par shes pa lnga thob ste/_/ring por mi 
[\[54b\]]
[\[54b.1\]]thogs yon tan ldan/_/de bzhin nyan thos thams cad kyang /_/mya ngan 'das thob 'du shes te/_/rgyal bas bshad pa de dag la/_/mya ngan ma 'das de ngal bso/_/gang yang tshul 'di gsung ba ni/_/sangs rgyas rnams kyi thabs 'di ste/_/thams cad mkhyen pa ma gtogs 
[\[54b.2\]]par/_/mya ngan 'da' med 'di rtsoms shig_/dus gsum ye shes mtha' yas dang /_/pha rol phyin drug dge ba dang /_/stong pa nyid dang mtshan ma med/_/smon lam rnam par spangs pa dang /_/byang chub sems dang gzhan yang gang /_/mya ngan 'da' bar 'gro ba'i chos/_/tshangs 
[\[54b.3\]]pa'i gnas pa rnam bzhi dang /_/bsdu ba rnams su gang brjod pa/_/sems can rnams ni 'dul ba'i phyir/_/drang srong mchog gis rab tu brjod/_/rmi lam sgyu ma'i rang bzhin dang /_/snying po med pa chu shing phung /_/brag ca dang yang mtshungs par ni/_/gang gis chos rnams 
[\[54b.4\]]rab shes shing /_/khams gsum lhag ma ma lus par/_/de yi rang bzhin shes par yang /_/bcings med rnam grol med pa yi/_/mya ngan 'das pa mi shes so/_/chos kun stong zhing mnyam pa ste/_/tha dad dbyer med bdag nyid do/_/de dag la ni mi rtogs te/_/chos 
[\[54b.5\]]ni gang yang mthong med na/_/chos kyi sku ni ma lus par/_/shes rab chen po des mthong ngo /_/theg pa gsum du yong med de/_/'di na theg pa gcig pu yod/_/chos kun mnyam ste thams cad kyang /_/mnyam zhing snyoms te rtag tu mnyam/_/de ltar rig nas zhi ba yi/_/
[\[54b.6\]]mi 'chi mya ngan 'da' ba shes/_/dam pa'i chos pad ma dkar po las sman gyi le'u zhes bya ba ste lnga pa'o//_//de nas bcom ldan 'das kyis tshigs su bcad pa de dag bka' stsal nas/_thams cad dang ldan pa'i dge slong gi dge 'dun la bka' stsal pa/_kye 
[\[54b.7\]]dge slong dag khyed mos par bya/_khong du chud par bya'o/_/nga'i nyan thos dge slong 'od srung 'di/_sangs rgyas bye ba stong phrag sum cu la bkur sti byed/_btsun par byed/_ri mor byed/_mchod pa byed par 'gyur te/_sangs rgyas bcom ldan 'das de dag gi dam pa'i chos 
[\[55a\]]
[\[55a.1\]]'dzin par 'gyur ro/_/de lus tha ma'i tshe bskal pa bkod pa chen po zhes bya ba la 'jig rten gyi khams snang ba thob pa zhes bya bar/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs 
[\[55a.2\]]pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das 'od zer rab tu snang ba zhes bya ba 'jig rten du 'byung ngo /_/de'i tshe'i tshad ni bar gyi bskal pa bcu gnyis su 'gyur ro/_/bar gyi bskal pa 
[\[55a.3\]]nyi shur ni dam pa'i chos gnas par 'gyur ro/_/bar gyi bskal pa nyi shur ni dam pa'i chos kyi gzugs brnyan gnas par 'gyur ro/_/de'i sangs rgyas kyi zhing de yang dag par 'gyur te/_gtsang zhing gyo mo dang gseg ma med pa ngam grog dang g.yang sa med pa 'jim ngan 
[\[55a.4\]]dang sme ba med de mnyam pa nyams dga' ba mdzes pa blta na sdug pa bai dUr+ya'i gzhi la rin po che'i shing ljon pas rab tu brgyan pa gser gyi skud pas mig [{]mangs [,]mang [}]ris su bris pa me tog gis gang ba ste/_der byang chub sems dpa' brgya stong phrag mang po 'byung bar 'gyur ro/_/der 
[\[55a.5\]]nyan thos bye ba khrag khrig brgya stong grangs med par 'byung ngo /_/de na bdud sdig can dang bdud kyi dkyil 'khor yang mi snang ngo /_/der bdud dang bdud kyi 'khor dag byung na yang /_bcom ldan 'das de bzhin gshegs pa 'od zer rab tu snang ba de'i bstan pa la dam pa'i chos 
[\[55a.6\]]yongs su 'dzin pa la brtson par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/dge slong khyed dag sangs rgyas spyan gyis ngas/_/grangs med bskal par gnas brtan 'od srung 'dis/_/rkang gnyis rnams kyi dam pa 
[\[55a.7\]]mchod byas nas/_/ma 'ongs dus na sangs rgyas 'gyur bar mthong /_/stong phrag sum cu yongs su tshang ba yi/_/rgyal ba rnams ni 'od srung 'di yis mthong /_/sangs rgyas ye shes phyir ni dge slong 'di/_/de na tshangs par spyad pa spyod 'gyur zhing /_/rkang gnyis 
[\[55b\]]
[\[55b.1\]]gtso bo rnams la mchod byas nas/_/bla na med kyi ye shes 'di bsgrubs te/_/de ni tha ma'i lus tshe 'jig rten mgon/_/mtshungs pa med pa drang srong chen por 'gyur/_/de yi zhing yang rnam bkra mchog 'gyur te/_/bzang zhing rnam dag nyams dga' blta na sdug_/
[\[55b.2\]]rtag tu dga' byed yid du 'ong ba'i gzugs/_/gser gyi skud pa dag gis legs par brgyan/_/de yi rin chen shing ljon sna tshogs pa/_/mig [{]mangs [,]mang [}]ris bres de nang re re ste/_/yid du 'ong ba'i dri yang rnam par 'byung /_/de ni dge slong 'di yi zhing du 'gyur/_/me tog 
[\[55b.3\]]mang pos legs par brgyan pa ste/_/me tog sna tshogs rnams kyis mdzes par byas/_/ngam grog g.yang sa rnams kyang de na med/_/mnyam zhing bzang la blta na sdug par 'gyur/_/de na byang chub sems dpa' bye ba stong /_/rdzu 'phrul che zhing shin tu dul ba'i 
[\[55b.4\]]sems/_/skyob pa'i mdo sde shin tu rgyas 'dzin pa/_/stong phrag du ma mang po 'byung bar 'gyur/_/de tshe chos kyi rgyal po'i nyan thos ni/_/zag med tha ma'i lus 'dzin rnams 'byung 'gyur/_/bskal par lha yi shes pas bgrangs na yang /_/de dag tshad ni nams kyang 
[\[55b.5\]]mi zin to/_/de ni bar gyi bskal pa bcu gnyis gnas/_/dam pa'i chos ni nyi shu tshang bar gnas/_/bar gyi bskal pa nyi shur gzugs brnyan te/_/'od zer rab snang de bkod de 'drar 'gyur/_/de nas tshe dang ldan pa gnas brtan maud gal gyi bu chen po dang /_tshe dang ldan 
[\[55b.6\]]pa rab 'byor dang /_tshe dang ldan pa kA t+yA ya'i bu chen po lus 'dar nas mig mi 'dzums par bcom ldan 'das la lta zhing /_de'i tshe so so'i yid la brjod nas/_tshigs su bcad pa 'di dag gsol to/_/dpa' bo chen po dgra bcom pa/_/shAkya seng ge mi yi mchog_/
[\[55b.7\]]bdag cag la ni thugs brtse'i phyir/_/sangs rgyas sgra ni bsgrag tu gsol/_/skabs mkhyen pas na nges par yang /_/bdag cag la ni mi mchog gis/_/bdud rtsi dag gis rab gtor te/_/rgyal bas bdag cag lung bstan 'gyur/_/mu ge byung tshe mi 'ga' 
[\[56a\]]
[\[56a.1\]]zhig_/kha zas bzang po rnyed nas su/_/bdag gis kha zas rnyed do zhes/_/de yang bstan nas rab tu smra/_/de bzhin bdag cag spro ba ni/_/theg pa dman par sems pa las/_/sangs rgyas ye shes thob 'gyur te/_/dus ngan sems 
[\[56a.2\]]can zas rnyed bzhin/_/bdag cag rdzogs pa'i sangs rgyas kyi/_/thub pa chen pos lung ma bstan/_/ji ltar sug pa bcug nas ni/_/kha zas de yang ma brtsal bzhin/_/dpa' bo bdag cag spro ba yang /_/bla na med pa'i gsung thos shing /_/gang tshe lung bstan 
[\[56a.3\]]gyur pa na/_/de tshe mya ngan 'das par 'gyur/_/phan par bzhed pa thugs brtse ba/_/dpa' bo chen po lung bstan gsol/_/dbul por sems pa rnams kyang ni/_/thub pa chen po mthar 'gyur ro/_/de nas bcom ldan 'das kyi gnas brtan nyan thos chen po de dag 
[\[56a.4\]]gi sems kyi rtog pa de lta bu de thugs kyis thugs su chud nas/_yang thams cad dang ldan pa'i dge slong gi dge 'dun la bka' stsal pa/_dge slong dag nga'i nyan thos chen po gnas brtan rab 'byor 'di sangs rgyas bye ba khrag khrig brgya stong phrag sum cu la bkur sti byed 
[\[56a.5\]]btsun par byed ri mo byed mchod pa byed rjed pa byed/_gsol bar byed cing de na tshangs par spyod pa spyad de byang chub sgrub par 'gyur ro/_/de lta bur lhag par bya ba byas te/_lus tha ma la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs 
[\[56a.6\]]su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das zla ba'i tog ces bya ba 'jig rten du 'byung ste/_sangs rgyas kyi zhing rin po che 'byung ba zhes bya bar 
[\[56a.7\]]'gyur ro/_/bskal pa de ni rin po che snang ba zhes bya bar 'gyur ro/_/sangs rgyas kyi zhing de ni mnyam pa nyams dga' ba/_shel gyi gzhi la rin po che'i shing ljon pas rnam par spras pa/_ngam grog dang g.yang sa med pa/_'jim ngan dang sme ba med pa/_yid du 'ong 
[\[56b\]]
[\[56b.1\]]ba'i me tog dag bkram par 'gyur te/_khang pa brtsegs pa'i yongs su spyod pa dag na/_mi rnams gnas par 'gyur ro/_/der nyan thos mang po tshad med par 'byung bar 'gyur te/_de dag gi mtha' ni bgrang bar rtogs par mi nus so/_/der byang chub sems dpa' bye ba khrag 
[\[56b.2\]]khrig brgya stong phrag mang po 'byung bar 'gyur ro/_/bcom ldan 'das de'i tshe'i tshad ni/_bar gyi bskal pa bcu gnyis su 'gyur/_dam pa'i chos 'di ni bar gyi bskal pa nyi shur gnas par 'gyur/_dam pa'i chos kyi gzugs brnyan yang bar gyi bskal pa nyi shur gnas par 'gyur ro/_/
[\[56b.3\]]bcom ldan 'das de nam mkha' bar snang la gnas nas rtag tu chos ston to/_/byang chub sems dpa' brgya stong mang po dang /_nyan thos brgya stong mang po 'byung bar 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/ngas deng dge slong 
[\[56b.4\]]dag ni mos par bya/_/khong du chud par bya'o nga las nyon/_/nga yi nyan thos gnas brtan rab 'byor ni/_/ma 'ongs dus kyi tshe na sangs rgyas 'gyur/_/bye ba khrag khrig sum cu tshang ba yi/_/sangs rgyas mthu chen rnams kyang rab tu mthong /_/ye shes 'di yi phyir yang 'di 
[\[56b.5\]]nyid ni/_/de tshe 'thun pa'i spyod pa spyad par 'gyur/_/tha ma'i lus kyi tshe na dpa' bo de/_/sum cu rtsa gnyis mtshan gyi gzugs dang ldan/_/drang srong chen po gser gyi mchod sdong 'dra/_/'jig rten rnams la phan zhing thugs brtser 'gyur/_/srog chags bye ba khrag 
[\[56b.6\]]khrig bsgral nas ni/_/'jig rten rtsa lag de ni gnas pa yi/_/zhing de shin tu blta na sdug pa dang /_/skye bo mang po'i yid 'ong mdzes par 'gyur/_/de na byang chub sems dpa' mthu chen mang /_/phyir mi ldog pa'i 'khor lo skor byed pa/_/rgyal ba de yi bstan la dbang po 
[\[56b.7\]]rno/_/de dag rnams kyis sangs rgyas zhing mdzes 'gyur/_/de yi nyan thos mang po grangs med de/_/de dag tshad ni nams kyang mi zin no/_/drug mngon shes shing gsum rig rdzu 'phrul che/_/rnam thar brgyad la shin tu gnas pa'o/_/byang chub mchog 'di rab tu bshad 
[\[57a\]]
[\[57a.1\]]pa na/_rdzu 'phrul stobs ni bsam gyis mi khyab 'gyur/_/gang gA'i bye ma snyed kyi lha dang mi/_/de la rtag tu thal mo sbyor bar 'gyur/_/de ni bar gyi bskal pa bcu gnyis gnas/_/dam chos bar gyi bskal pa nyi shur gnas/_/de bzhin rkang gnyis mchog gi 
[\[57a.2\]]gzugs brnyan yang /_/bar gyi bskal pa nyi shur gnas par 'gyur/_/de nas yang bcom ldan 'das kyis/_thams cad dang ldan pa'i dge slong gi dge 'dun la bka' stsal pa/_dge slong dag khyed mos par bya/_khyed khong du chud par bya'o/_/nga yi nyan thos gnas brtan kA t+yA ya'i 
[\[57a.3\]]bu chen po 'di/_sangs rgyas bye ba stong phrag brgyad la bkur sti byed btsun par byed ri mor byed mchod par byed rjed par byed/_gsol ba byed par 'gyur ro/_/de bzhin gshegs pa de dag yongs su mya ngan las 'das nas kyang /_rin po che sna bdun 'di lta ste/_gser dang /_dngul dang /_
[\[57a.4\]]bai dUr+ya dang /_shel dang /_mu tig dmar po dang /_rdo'i snying po dang /_rin po che sna bdun pa spug las mchod rten 'phang du dpag tshad stong /_khor yug tu dpag tshad lnga brgya pa dag byed par 'gyur te/_mchod rten de dag la me tog dang bdug pa dang /_spos dang /_phreng 
[\[57a.5\]]ba dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan dag gis mchod pa byed par 'gyur ro/_/de'i pha rol gyi yang ches pha rol tu/_sangs rgyas bye ba phrag nyi shu la de lta bu'i bkur sti 
[\[57a.6\]]byed/_btsun par byed ri mo byed mchod pa byed rjed pa byed gsol ba byed par 'gyur ro/_/de nas lus tha ma la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 
[\[57a.7\]]'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das 'dzam bu'i chu bo'i gser gyi 'od ces bya bar 'jig rten du 'byung ngo /_/de'i sangs rgyas kyi zhing yang yongs su dag par 'gyur te mnyam pa nyams dga' ba mdzes pa blta na sdug pa 
[\[57b\]]
[\[57b.1\]]shel gyi gzhi la rin po che'i shing ljon pas rnam par spras pa/_gser gyi skud pa bris pa me tog gis chal par bkram pa/_sems can dmyal ba dang dud 'gro'i skye gnas dang gshin rje'i 'jig rten dang lha ma yin gyi ris med de lha dang mi mang pos yongs su gang ba nyan thos brgya stong 
[\[57b.2\]]mang pos mdzes par byas pa byang chub sems dpa' brgyad stong mang pos brgyan par 'gyur ro/_/de'i tshe'i tshad ni bar gyi bskal pa bcu gnyis su 'gyur/_de'i dam pa'i chos ni bar gyi bskal pa nyi shur gnas par 'gyur/_dam pa'i chos kyi gzugs brnyan yang bar gyi 
[\[57b.3\]]bskal pa nyi shur gnas par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/gzhan du mi 'gyur ba yi tshig brjod kyis/_/de ring nga las dge slong kun nyon cig_/nga yi nyan thos gnas brtan kA t+yA'i bu/_/'di ni rnam 
[\[57b.4\]]'dren rnams la mchod par 'gyur/_/'jig rten 'dren pa mya ngan yongs 'das nas/_/de dag rnams kyi mchod rten rnam mang byed/_/bkur sti rnam pa mang po byed 'gyur zhing /_/spos dang me tog gis kyang mchod par 'gyur/_/de yis tha ma yi ni lus thob nas/_/yongs su 
[\[57b.5\]]dag pa'i zhing du rgyal bar 'gyur/_/ye shes 'di nyid yongs su rdzogs byas te/_/srog chags bye ba stong la 'chad par byed/_/lhar bcas 'jig rten dag na bkur sti byas/_/'od byed gtso bo bcom ldan 'das su 'gyur/_/de ming 'dzam bu'i chu bo gser gyi 'od/_/lha mi bye ba dag 
[\[57b.6\]]kyang shin tu sgrol/_/byang chub sems dpa' de bzhin nyan thos mang /_/sangs rgyas zhing der tshad med grangs med de/_/thams cad 'byung dang 'jigs pa rab spangs nas/_/sangs rgyas bstan pa mdzes par byed par 'gyur/_/de nas bcom ldan 'das kyis thams cad dang ldan 
[\[57b.7\]]pa'i dge slong gi dge 'dun la bka' stsal pa/_dge slong dag khyed mos par bya khong du chud par bya'o/_/nga yi nyan thos gnas brtan maud gal gyi bu chen po 'di/_sangs rgyas nyi khri brgyad stong mnyes par byed par 'gyur te/_sangs rgyas bcom ldan 'das de dag la rnam pa mang 
[\[58a\]]
[\[58a.1\]]pos bkur sti byed/_btsun par byed/_ri mor byed/_mchod pa byed/_rjed pa byed/_gsol bar byed par 'gyur ro/_/sangs rgyas bcom ldan 'das de dag yongs su mya ngan las 'das nas kyang /_rin po che sna bdun 'di lta ste/_gser dang /_
[\[58a.2\]]dngul dang /_bai dUr+ya dang /_shel dang /_mu tig dmar po dang /_rdo'i snying po dang /_spug gi mchod rten 'phang du dpag tshad stong /_kho ra khor yug tu dpag tshad lnga brgya pa dag byed par 'gyur te/_mchod rten de dag la me tog dang bdug pa dang spos dang phreng ba dang byug 
[\[58a.3\]]pa dang phye ma dang gos dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan dag gis mchod par byed par 'gyur ro/_/de'i pha rol gyi yang ches pha rol tu yang sangs rgyas bye ba khrag khrig brgya stong phrag nyi shu rnams la/_de bzhin du 'di 
[\[58a.4\]]ltar bkur sti byed/_btsun par byed/_ri mor byed/_mchod par byed/_rjed pa byed/_gsol ba byed par 'gyur ro/_/de'i 'og tu lus tha ma la de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar 
[\[58a.5\]]gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das ta ma la'i lo ma dang tsan dan gyi dri zhes bya bar 'jig rten du 'byung ste/_de'i sangs rgyas kyi zhing ni mngon par dga' ba zhes bya bar 'gyur 
[\[58a.6\]]ro/_/bskal pa de ni dga' bas gang ba zhes bya bar 'gyur ro/_/de'i sangs rgyas kyi zhing de yongs su dag pa ste/_mnyam pa nyams dga' ba mdzes pa blta na sdug pa shel gyi gzhi la rin po che'i shing ljon pas rnam par spras pa me tog sil mas gtor ba lha dang mi 
[\[58a.7\]]mang pos rab tu gang ba ste/_'di ltar nyan thos dang byang chub sems dpa'i drang srong brgya stong gnas par 'gyur ro/_/de'i tshe'i tshad ni bar gyi bskal pa nyi shu rtsa bzhir 'gyur/_de'i dam pa'i chos ni bar gyi bskal pa bzhi bcur gnas par 'gyur/_dam pa'i chos kyi 
[\[58b\]]
[\[58b.1\]]gzugs brnyan yang bar gyi bskal pa bzhi bcur gnas par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/nga yi nyan thos maud gal rigs 'di ni/_/mi yi lus su gyur pa de bor nas/_/skyob pa rgyal ba stong phrag nyi shu 
[\[58b.2\]]dang /_/gzhan yang rdul dang bral ba brgyad rnams mthong /_/tshangs par spyad pa yang ni der spyad de/_/sangs rgyas ye shes 'di ni tshol byed cing /_/rkang gnyis gtso bo 'dren pa de dag la/_/de tshe bkur sti rnam pa mang po byed/_/de dag gsungs pa dam chos dri med pa/_/
[\[58b.3\]]bskal pa bye ba stong du 'dzin par 'gyur/_/bde gshegs de dag mya ngan yongs 'das nas/_/mchod rten dag la de tshe mchod byed 'gyur/_/rgyal mchog de dag rnams kyi mchod rten ni/_/rin chen mchod rten ba dan bcas pa byed/_/'jig rten phan pa mdzad pa skyob 
[\[58b.4\]]rnams la/_/rol mo'i sgra dang me tog spos kyis mchod/_/de nas 'di ltar tha ma'i lus kyi tshe/_/blta sdug yid du 'ong ba'i zhing der ni/_/'jig rten phan pa thugs brtser der 'gyur te/_/ming ni ta ma la'i lo tsan dan dri/_/bar gyi bskal pa nyi shu bzhi tshang bar/_/
[\[58b.5\]]bde bar gshegs pa'i tshe yi tshad du 'gyur/_/rtag tu lha rnams dang ni mi dag la/_/sangs rgyas tshul 'di rab tu ston par 'gyur/_/de nas rgyal ba de yi nyan thos mang /_/bye ba stong phrag gang gA'i bye ma snyed/_/drug mngon shes shing gsum rig rdzu 'phrul che/_/bde 
[\[58b.6\]]gshegs bstan la mngon par shes pa thob/_/phyir mi ldog pa'i byang chub sems dpa' mang /_/brtson 'grus brtsams shing rtag tu shes bzhin can/_/bde bar gshegs kyi bstan la brtson byed pa/_/stong phrag mang po de dag de na yod/_/rgyal ba de dag mya ngan 
[\[58b.7\]]yongs 'das nas/_/bar gyi bskal pa bzhi bcu tshang bar ni/_/de yi tshe na dam chos gnas par 'gyur/_/gzugs brnyan tshad kyang de dang mnyam par 'gyur/_/nga yi nyan thos 'phrul chen lnga po 'di/_/ngas ni de dag byang chub mchog lung bstan/_/ma 'ongs dus na rang 'byung 
[\[59a\]]
[\[59a.1\]]rgyal ba yi/_/de dag gi ni spyod pa nga las nyon/_/dam pa'i chos pad ma dkar po las nyan thos lung bstan pa'i le'u zhes bya ba ste drug pa'o//_//dge slong dag sngon byung ba 'das pa'i dus na/_bskal pa grangs med pa'i yang ches 
[\[59a.2\]]grangs med pa dpag tu med bsam gyis mi khyab pa gzhal du med pa tshad med pa'i pha rol gyi yang ches pha rol du gyur pa/_de'i tshe de'i dus na bskal pa gzugs chen po zhes bya ba la/_'jig rten gyi khams 'byung ba zhes bya bar/_de bzhin gshegs pa dgra bcom pa 
[\[59a.3\]]yang dag par rdzogs pa'i sangs rgyas rig pa dang zhabs su ldan pa bde bar gshegs pa 'jig rten mkhyen pa skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das mngon par shes pa'i ye shes chen pos zil gyis gnon pa 
[\[59a.4\]]zhes bya ba 'jig rten du byung ngo /_/dge slong dag de bzhin gshegs pa de byung nas ji srid lon zhe na/_dge slong dag 'di lta ste/_dper na/_mi la la zhig gis stong gsum gyi stong chen po'i 'jig rten gyi khams 'di'i sa'i khams thams cad btabs te phye mar byas la/_
[\[59a.5\]]de nas mi des 'jig rten gyi khams de nas rdul phra rab kyi rdul cig blangs te/_shar phyogs su 'jig rten gyi khams stong 'das nas der rdul phra rab kyi rdul cig bzhag_/de nas yang mi des rdul phra rab kyi rdul cig blangs te/_de'i pha rol gyi yang ches pha rol 'jig rten gyi 
[\[59a.6\]]khams stong 'das nas rdul phra rab kyi rdul cig bzhag la/_rnam grangs 'dis mi des shar phyogs su sa'i khams de thams cad bzhag na/_dge slong dag 'di ji snyam du sems/_'jig rten gyi khams de dag gi mtha' dang mu bgrang bas rtogs par nus sam/_de dag gis 
[\[59a.7\]]gsol pa/_bcom ldan 'das de rngo mi thogs so/_/bde bar gshegs pa de rngo mi thogs so/_/bcom ldan 'das kyis bka' stsal pa/_dge slong dag gang dag tu rdul phra rab bzhag pa dang /_gang dag tu ma bzhag pa'i 'jig rten gyi khams de rnams ni rtsis pa'am rtsis pa 
[\[59b\]]
[\[59b.1\]]chen po la la zhig gis bgrang zhing rtogs par nus kyi/_bcom ldan 'das de bzhin gshegs pa mngon par shes pa'i ye shes chen pos zil gyis gnon pa/_yongs su mya ngan las 'das nas bskal pa bye ba khrag khrig brgya stong ji snyed lon pa'i bskal pa ni bgrang ba'i tshul gyis 
[\[59b.2\]]mtha' rtogs par mi nus te/_dge slong dag de bzhin gshegs pa de yongs su mya ngan las 'das nas/_de tsam du yun ring ba ni de ltar bsam gyis mi khyab cing de ltar tshad med de/_ngas ni de bzhin gshegs pa'i ye shes mthong ba'i stobs bskyed pas/_khar sang ngam de 
[\[59b.3\]]ring yongs su mya ngan las 'das pa bzhin dran no/_/de nas bcom ldan 'das kyis de'i tshe tshigs su bcad pa 'di dag bka' stsal to/_/rjes su dran pa 'das pa'i bskal pa mang /_/de tshe thub chen rkang gnyis rnams kyi mchog_/mngon shes ye shes chen pos zil gyis 
[\[59b.4\]]gnon/_/rgyal ba dam pa 'jig rten byung bar 'gyur/_/'di ltar stong gsum 'di yi 'jig rten khams/_/la las phra rab rdul gyi rdul du byas/_/de nas phra rab rdul cig khyer nas su/_/zhing stong rnams ni 'das nas de bzhag la/_/de bzhin du ni gnyis dang gsum 
[\[59b.5\]]bzhag ste/_/des ni rdul du gyur pa kun bzhag pas/_/'jig rten 'di yi khams ni stongs gyur cing /_/rdul phran de yang thams cad zad gyur la/_/'jig rten khams de dag na yod pa yi/_/rdul phran phye ma de yang tshad med pa/_/de dag ma lus gang gis rdul byas 
[\[59b.6\]]te/_/bskal pa brgya 'das mtshan mar 'jog byed pa/_/de ltar bde gshegs mya ngan de 'das nas/_/bskal pa bye ba mang po dpag tu med/_/phra rab rdul kun mtshan mar mi chog ste/_/de snyed bskal pa mang po zad par gyur/_/'dren pa mya ngan 'das ring de srid lon/_/
[\[59b.7\]]nyan thos byang chub sems dpa' de dag kyang /_/de 'dra de bzhin gshegs kyi ye shes kyis/_/thams cad dran pa khar sang de ring bzhin/_/dge slong gang dag ye shes mtha' yas can/_/de bzhin gshegs kyi ye shes 'di 'dra'o/_/dran pa phra zhing zag pa med pa 
[\[60a\]]
[\[60a.1\]]yis/_/bskal pa du ma brgyas ni nga sangs rgyas/_/dge slong dag 'di ltar de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i tshe'i tshad ni bskal pa bye ba khrag khrig brgya stong phrag 
[\[60a.2\]]lnga bcu rtsa bzhir gyur to/_/bcom ldan 'das de bla na med pa yang dag par rdzogs pa'i byang chub mngon par rdzogs par sangs ma rgyas par/_sngar byang chub kyi snying po mchog dam par song nas/_bdud kyi sde thams cad rab tu bcom zhing pham par byas so/_/rab tu bcom zhing pham 
[\[60a.3\]]par byas nas/_bla na med pa yang dag par rdzogs pa'i byang chub tu mngon par rdzogs par sangs rgyas par bya'o snyam yang /_de srid du de la chos de dag mngon sum du ni ma gyur to/_/de byang chub kyi shing drung du byang chub kyi snying por bar gyi bskal pa gcig tu gnas/_bar gyi bskal pa 
[\[60a.4\]]gnyis su gnas kyang de srid du bla na med pa yang dag par rdzogs pa'i byang chub tu mngon par rdzogs par sangs ma rgyas nas/_bar gyi bskal pa gsum dang bzhi dang lnga dang drug dang bdun dang brgyad dang dgu dang bcur yang byang chub kyi shing drung du byang chub kyi snying po skyil mo krung 
[\[60a.5\]]lan cig bcas pa las/_bar du ma langs par 'dug cing sems mi g.yo lus mi 'gul zhing /_mi 'gyur bar 'dug kyang de srid du yang de la chos de dag mngon du ma gyur nas/_dge slong dag sum cu rtsa gsum pa'i lha rnams kyis/_bcom ldan 'das byang chub kyi 
[\[60a.6\]]snying po mchog dam par song ba'i bcom ldan 'das de gang la 'dug ste/_bla na med pa yang dag par rdzogs pa'i byang chub tu mngon par rdzogs par sangs rgyas pa'i seng ge'i khri chen po 'phang du dpag tshad lnga brgya pa bshams te/_bcom ldan 'das de byang chub kyi snying por 'dug 
[\[60a.7\]]ma thag tu/_de nas tshangs ris kyi lha'i bu dag gis/_byang chub kyi snying po de'i khor yug dpag tshad bcu tshun chad du me tog gi char mngon par phab bo/_/bar snang las rlung langs pas me tog gang dag rnyis sa de dag sel to/_/de ltar me tog gi char de rab tu phab pa de 
[\[60b\]]
[\[60b.1\]]bcom ldan 'das byang chub kyi snying po la 'dug pa de la/_rgyun mi 'chad par rab tu phab ste/_bcom ldan 'das de la bar gyi bskal pa bcu tshang bar mngon par phab bo/_/de ltar me tog gi char de rab tu phab ste bcom ldan 'das de de yongs su mya ngan las 'da' ba'i dus kyi bar du rab tu 
[\[60b.2\]]phab cing /_bcom ldan 'das de la mngon par 'thor ro/_/rgyal chen bzhi'i ris kyi lha'i bu dag kyang /_bcom ldan 'das byang chub kyi snying po mchog dam pa na 'dug pa de la bkur sti bya ba'i phyir/_lha yul pa'i lha'i rnga rab tu brdungs te bar gyi bskal pa bcu tshang bar 
[\[60b.3\]]rab tu brdungs nas/_de nas bcom ldan 'das de nam yongs su mya ngan las 'da' ba chen po'i dus kyi bar du/_lha'i sil snyan dag rgyun mi 'chad par rab tu bsil to/_/dge slong dag de nas bar gyi bskal pa bcu 'das pa dang /_bcom ldan 'das de bzhin gshegs pa dgra 
[\[60b.4\]]bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/_bla na med pa yang dag par rdzogs pa'i byang chub mngon par rdzogs par sangs rgyas so/_/mngon par rdzogs par sangs rgyas ma thag tu/_bcom ldan 'das de gzhon nur 
[\[60b.5\]]gyur pa'i tshe/_de la snying gi bu sha stag bcu drug yod de/_de dag gi bu thu bo ni ye shes 'byung gnas zhes bya bar 'gyur te/_dge slong dag 'di ltar rgyal bu gzhon nu bcu drug po de dag re re la yang rtsed mor bya ba/_sna tshogs bkra ba dga' bar 'gyur ba blta na sdug pa 
[\[60b.6\]]rnam pa du ma yod la/_dge slong dag de nas rgyal bu gzhon nur gyur pa bcu drug po de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/_bla na med pa yang 
[\[60b.7\]]dag par rdzogs pa'i byang chub tu mngon par rdzogs par sangs rgyas par rig nas/_rtsed mor bya ba dga' bar 'gyur ba rnam pa mang po de dag spangs te/_ma dang ma ma dag bzhin du yongs su bskor cing mdun du bdar nas/_'khor los sgyur ba'i rgyal po 'phags pa'i 
[\[61a\]]
[\[61a.1\]]mdzod mang po dang rgyal po'i blon po dang srog chags bye ba khrag khrig brgya stong mang pos yongs su bskor cing mdun du bdar te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes 
[\[61a.2\]]chen pos zil gyis gnon pa byang chub kyi snying po mchog dam pa na 'dug pa ga la ba der dong ngo /_/bcom ldan 'das de la bkur stir bya ba dang /_btsun par bya ba dang /_ri mor bya ba dang /_mchod pa dang /_rjed pa dang /_gsol ba'i phyir der dong ste lhags nas/_
[\[61a.3\]]bcom ldan 'das de'i zhabs la mgo bos phyag 'tshal te/_bcom ldan 'das la lan gsum bskor ba byas nas thal mo sbyar te/_bcom ldan 'das de'i spyan sngar tshul dang 'dra ba'i tshigs su bcad pa 'di dag gis mngon par bstod do/_/mngon pa chen po drug ldan bla 
[\[61a.4\]]na med/_/bskal pa mtha' yas dag gis yang dag bsgrubs/_/lus can thams cad ma lus bsgral ba'i phyir/_/khyod kyi brnag pa bzang de 'dir rdzogs so/_/rab tu dka' mdzad bskal pa bar ma bcur/_/gdan cig de la bzhugs te mdzad pa na/_/bar du nam 
[\[61a.5\]]yang khyod kyi sku ma g.yos/_/phyag zhabs ma g.yos de bzhin gar ma gshegs/_/khyod thugs zhi bar gyur cing shin tu gnas/_/rtag par mi g.yo gyur cing mi 'gul te/_/khyod la nam yang g.yeng ba mi mnga' la/_/khyod ni rab zhi zag pa med la gnas/_/dge ba dang 
[\[61a.6\]]ni bde ba dga' ba dang /_/gnod pa med par byang chub mchog 'di brnyes/_/de lta bu ni bdag cag rnams kyi khe/_/mi dbang seng ge bdag cag dge bar skyes/_/skye dgu 'di kun mgon med sdug bsngal te/_/mig phyung bde ba dag las rnam par nyams/_/sdug bsngal 
[\[61a.7\]]mthar mchi lam rnams mi 'tshal bas/_/thar pa'i phyir ni brtson 'grus mi skyed do/_/yun ring du ni ngan song 'phel bar bgyid/_/lha yi lus las yongs su nyams pa'i chos/_/de na rgyal ba'i sgra ni yong mi grag_/'jig rten 'di kun gti mug mun gnag go/_/
[\[61b\]]
[\[61b.1\]]zag med dam pa zhi ba'i go 'phang ni/_/'jig rten rig pa khyod kyis deng brnyes pas/_/bdag cag rnams dang 'jig rten rjes su bzung /_/mgon po khyod la rab tu skyabs su mchi/_/dge slong dag de nas rgyal bu gzhon nur gyur pa byis pa bcu drug po de rnams kyis bcom ldan 
[\[61b.2\]]'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de la tshul dang 'dra ba'i tshigs su bcad pa 'di dag gis mngon par bstod nas/_skye bo mang po la phan pa dang /_skye bo mang po la bde ba 
[\[61b.3\]]dang /_'jig rten la thugs brtse ba dang lha dang mi dang skye bo phal po che'i don dang phan pa dang bde ba'i slad du/_bcom ldan 'das chos bshad du gsol/_/bde bar gshegs pa chos bshad du gsol/_/zhes bcom ldan 'das de la chos kyi 'khor lo bskor bar 
[\[61b.4\]]gsol ba btab ste/_de'i tshe tshigs su bcad pa 'di dag gsol to/_/bsod nams brgya yi mtshan can chos bshad gsol/_/rnam par 'dren pa mtshungs med drang srong che/_/ye shes dam pa khyad par 'phags brnyes pa/_/lha dang bcas pa 'jig rten rnams la ston/_/
[\[61b.5\]]bdag cag rnams dang sems can 'di dag sgrol/_/ci nas byang chub mchog 'di bdag cag dang /_/sems can 'di rnams kyis kyang thob 'gyur bar/_/de bzhin gshegs kyi ye shes bstan du gsol/_/spyod pa dang ni ye shes kun kyang mkhyen/_/bsam pa rnams 
[\[61b.6\]]dang sngon gyi bsod nams dang /_/srog chags kun gyi mos pa rnams mkhyen pa/_/bla med 'khor lo dam pa bskor du gsol//_//bam po drug pa/_/dge slong dag de nas yang de'i tshe na/_bcom ldan 'das de bzhin gshegs pa dgra bcom pa yang dag 
[\[61b.7\]]par rdzogs pa'i sangs rgyas mngon par shes pa'i ye shes chen pos zil gyis gnon pa de/_bla na med pa yang dag par rdzogs pa'i byang chub mngon par rdzogs par 'tshang rgya ba dang /_phyogs bcu'i phyogs re rer yang 'jig rten gyi khams bye ba khrag khrig brgya stong phrag lnga 
[\[62a\]]
[\[62a.1\]]bcu rnam pa drug tu g.yos nas snang ba chen pos khyab par gyur te/_'jig rten gyi khams de dag thams cad kyi 'jig rten gyi bar mi khom par gyur cing /_mun pa mun nag tu gyur pa gang dag na/_nyi ma dang zla ba 'di ltar rdzu 'phrul che ba/_'di ltar mthu 
[\[62a.2\]]che ba/_'di ltar gzi brjid che ba/_de dag gi 'od kyis kyang snang bar mi nus te/_de dag gi kha dog gis kyang kha dog dang gzi brjid du byed mi nus pa de dag tu yang de'i tshe snang ba chen por byung bar gyur to/_/'jig rten gyi bar de dag tu sems can gang dag skyes pa de dag 
[\[62a.3\]]kyang /_gcig gis gcig mthong nas/_e ma kye sems can gzhan dag cig kyang 'dir skyes shing 'khod pa lta/_e ma kye sems can gzhan dag cig kyang 'dir skyes shing 'khod pa lta zhes gcig gis gcig shes so/_/'jig rten gyi khams de dag thams cad na 
[\[62a.4\]]lha'i gnas dang lha'i gzhal med khang gang dag yod pa nas/_tshangs pa'i 'jig rten gyi bar du yang rnam pa drug tu g.yos par gyur nas/_snang ba chen pos khyab ste/_lha rnams kyi lha'i mthu las kyang 'das so/_/dge slong dag de ltar de'i tshe/_'jig rten gyi khams de 
[\[62a.5\]]dag tu sa cher g.yos shing snang ba chen po yang byung bar gyur to/_/de nas shar phyogs su 'jig rten gyi khams bye ba khrag khrig brgya stong phrag lnga bcu pa de dag na tshangs pa'i gzhal med khang gang dag yod pa de dag shin tu mdzes shing lhan ne lhang nger gyur la/_dpal dang ldan 
[\[62a.6\]]zhing gzi brjid can du gyur to/_/dge slong dag de nas tshangs pa de dag 'di snyam du/_tshangs pa'i gzhal med khang 'di dag shin tu mdzes shing lhan ne lhang nger gyur la/_dpal dang ldan zhing gzi brjid can du gyur pa 'di su'i snga ltas su 'gyur snyam du sems so/_/dge 
[\[62a.7\]]slong dag de nas 'jig rten gyi khams bye ba khrag khrig brgya stong phrag lnga bcu po de dag na/_tshangs pa chen po gang dag 'khod pa de dag thams cad gnas dag tu phan tshun dong nas smra'o/_/dge slong dag de nas tshangs pa chen po sems can thams cad skyob pa zhes bya bas/_
[\[62b\]]
[\[62b.1\]]tshangs pa chen po'i tshogs de la tshigs su bcad de smras pa/_bdag cag thams cad de ring shin tu dga'/_/gzhal med khang mchog 'di dag rab tu 'bar/_/dpal ldan lham me yid du 'ong ba ste/_/ci yi phyir na de ring 'di 'drar gyur/_/don 'di btsal bar byas na rab tu 
[\[62b.2\]]legs/_/lha yi bu zhig de ring skyes gyur te/_/'di 'dra bar ni de yi mthus gyur tam/_/sngon chad ma byung 'di ni de ring snang /_/gal te sangs rgyas mi dbang rgyal po de/_/'jig rten ga shed du ni deng byung ste/_/de ring phyogs bcu dag na dpal 'bar ba/_/'di 'dra 'di ni 
[\[62b.3\]]de yi ltas yin nam/_dge slong dag de nas 'jig rten gyi khams bye ba khrag khrig brgya stong phrag lnga bcu po de dag na/_tshangs pa chen po gang dag 'khod pa de dag thams cad lhan cig tu 'dus nas/_de dag rang rang gi tshangs pa'i lha'i gzhal med khang de dag tu bzhugs te/_
[\[62b.4\]]lha'i me tog gi phur ma ri rab tsam thogs nas/_phyogs bzhir rgyu zhing 'dong ba las/_nub phyogs logs su dong ba dang /_dge slong dag de nas tshangs pa chen po de dag gis/_nub phyogs logs na bcom ldan 'das de bzhin gshegs pa dgra bcom pa yang dag par 
[\[62b.5\]]rdzogs pa'i sangs rgyas mngon par shes pa'i ye shes chen pos zil gyis gnon pa/_byang chub kyi snying po mchog dam par gshegs shing /_byang chub kyi shing drung na seng ge'i khri la bzhugs te/_lha dang /_klu dang /_gnod sbyin dang /_dri za dang /_lha ma 
[\[62b.6\]]yin dang nam mkha' lding dang mi 'am ci dang /_lto 'phye chen po dang /_mi dang mi ma yin pa dag gis ni yongs su bskor cing mdun gyis bltas te/_sras rgyal bu gzhon nu bcu drug po de dag gis ni/_chos kyi 'khor lo bskor bar gsol ba 'debs par mthong ngo /_/
[\[62b.7\]]mthong nas kyang bcom ldan 'das de ga la ba der dong nas lhags pa dang /_bcom ldan 'das de'i zhabs la mgo bos phyag 'tshal te/_bcom ldan 'das de la lan brgya stong du ma bskor ba byas nas/_me tog gi phur ma ri rab tsam de dag gis bcom ldan 'das de la 
[\[63a\]]
[\[63a.1\]]gtor rab tu gtor te/_byang chub kyi shing de'i dpag tshad bcu tshun chad gtor nas/_tshangs pa'i gzhal med khang de dag kyang bcom ldan 'das de la phul te/_bcom ldan 'das bdag cag la thugs brtse ba'i slad du/_tshangs pa'i gzhal med 
[\[63a.2\]]khang 'di dag bzhes su gsol/_bcom ldan 'das bdag cag la thugs brtse ba'i slad du/_tshangs pa'i gzhal med khang 'di dag yongs su spyad du gsol/_bde bar gshegs pa yongs su spyad du gsol zhes gsol to/_/dge slong dag de nas tshangs pa chen po de dag gis 
[\[63a.3\]]rang rang gi gzhal med khang de dag bcom ldan 'das de la phul nas/_de'i tshe bcom ldan 'das de'i spyan sngar tshul dang 'dra ba'i tshigs su bcad pa 'di dag gis mngon par bstod do/_/ngo mtshar gyur pa rgyal ba tshad med pa/_/'jig rten phan pa thugs brtse 'dir byung ste/_/
[\[63a.4\]]mgon po bla ma ston pa byung gyur pas/_/deng ni phyogs bcu po dag rjes su gzung /_/'di dag nas kyang 'jig rten mkhas rnams ni/_/bye ba khrag khrig lnga bcu tshang ba nas/_/bdag cag de nas rgyal la phyag 'tshal lhags/_/gzhal med khang mchog rnam pa kun tu 
[\[63a.5\]]spangs/_/bdag cag rnams kyis sngon chad las bgyis pas/_/gzhal med khang pa ri mo bkra 'di dag_/bdag cag rnams la thugs brtse'i slad du bzhes/_/'jig rten mkhyen pa ci dgyes spyad du gsol/_/dge slong dag de nas tshangs pa chen po de dag_/bcom ldan 
[\[63a.6\]]'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i spyan sngar tshul dang 'dra ba'i tshigs su bcad pa de dag gis mngon par bstod nas/_bcom ldan 'das la 'di skad ces gsol 
[\[63a.7\]]to/_/bcom ldan 'das 'jig rten du chos kyi 'khor lo bskor du gsol/_bcom ldan 'das mya ngan las 'da' ba bshad du gsol/_bcom ldan 'das sems can rnams bsgral du gsol/_bcom ldan 'das 'jig rten 'di dag rjes su gzung du gsol/_
[\[63b\]]
[\[63b.1\]]bcom ldan 'das lha dang bcas/_bdud dang bcas/_tshangs pa dang bcas pa'i 'jig rten dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la chos bstan du gsol/_de ni skye bo mang po la sman pa dang /_skye bo mang po la bde 
[\[63b.2\]]ba dang /_'jig rten la thugs brtse ba dang /_skye bo phal po che dang /_lha dang mi rnams kyi don dang sman pa dang bde bar 'gyur ro/_/dge slong dag de nas tshangs pa chen po bye ba khrag khrig brgya stong phrag lnga bcu po de dag gis sgra skad gcig tu 'thun par brjod de/_bcom 
[\[63b.3\]]ldan 'das de la tshigs su bcad pa 'di dag gsol to/_/bcom ldan 'das kyis chos bshad gsol/_/rkang gnyis gtso bos bstan du gsol/_/byams pa'i stobs kyis bshad du gsol/_/sems can sdug bsngal rnams las sgrol/_/'jig rten sgron 
[\[63b.4\]]ma rnyed dka' ste/_/u dum bA ra'i me tog bzhin/_/dpa' bo chen po byung bas na/_/de bzhin gshegs la gsol bar 'tshal/_/dge slong dag de nas tshangs pa chen po de dag la/_bcom ldan 'das des cang mi gsung bar gyur pas gnang ngo /_/dge slong dag de'i 
[\[63b.5\]]tshe na shar lho'i phyogs mtshams kyi 'jig rten gyi khams bye ba khrag khrig brgya stong phrag lnga bcu dag na/_tshangs pa'i gzhal med khang gang dag yod pa de dag shin tu mdzes shing lhan ne lhang nger gyur la/_dpal dang ldan zhing gzi brjid can du gyur to/_/dge slong dag de 
[\[63b.6\]]nas tshangs pa chen po de dag 'di snyam du/_tshangs pa'i gzhal med khang gang dag yod pa de dag shin tu mdzes shing /_lhan ne lhang nger gyur la dpal dang ldan zhing gzi brjid can du gyur pa 'di/_su'i snga ltas su 'gyur snyam du sems so/_/dge slong dag de nas 
[\[63b.7\]]'jig rten gyi khams bye ba khrag khrig brgya stong phrag lnga bcu po de dag na tshangs pa chen po gang dag 'khod pa de dag thams cad gnas dag tu phan tshun dong nas smra'o/_/dge slong dag de nas tshangs pa chen po rab tu snying rje can zhes bya bas/_tshangs pa'i tshogs chen po de la 
[\[64a\]]
[\[64a.1\]]tshigs su bcad de smras pa/_grogs dag su yi snga ltas kyis/_/gzhal med khang rnams deng mdzes shing /_/shin tu gzi brjid ldan gyur par/_/de ring 'di na snang bar 'gyur/_/ci ste de ring lha yi bu/_/bsod nams can zhig 'dir 'ongs te/_/de yi 
[\[64a.2\]]mthus ni gzhal med khang /_/'di dag thams cad mdzes gyur tam/_/'on te sangs rgyas rkang gnyis mchog_/'jig rten 'dir ni byung gyur tam/_/gang gi mthus ni 'di ltar deng /_/gzhal med khang 'di 'di 'drar gyur/_/thams cad 'dus te brtag par bya/_/'di ni 
[\[64a.3\]]don chung ma yin te/_/sngon chad dag ni 'di 'dra ba'i/_/ltas ni nam yang ma mthong ngo /_/phyogs bzhi dag tu 'dong bar bya/_/bye ba snyed kyi zhing yang bskor/_/de ring sangs rgyas 'jig rten du/_/gdon mi za bar 'byung bar 'gyur/_/dge slong dag de nas tshangs pa bye ba khrag 
[\[64a.4\]]khrig brgya stong phrag lnga bcu po de dag_/rang rang gi tshangs pa'i lha'i gzhal med khang de dag tu zhugs te/_lha'i me tog gi phur ma ri rab tsam thogs nas/_phyogs bzhir rgyu zhing 'dong ba las/_nub byang gi phyogs mtshams su dong ba dang /_dge slong dag de nas tshangs pa chen 
[\[64a.5\]]po de dag gis/_nub byang gi phyogs mtshams na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/_byang chub kyi snying po mchog dam par gshegs shing /_byang 
[\[64a.6\]]chub kyi shing drung na/_seng ge'i khri la bzhugs te/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dag gis ni yongs su bskor cing mdun gyis bltas te/_
[\[64a.7\]]sras rgyal bu gzhon nu bcu drug po de dag ni/_chos kyi 'khor lo bskor bar gsol ba 'debs pa mthong ngo /_/mthong nas kyang bcom ldan 'das de ga la ba der dong ste lhags nas/_bcom ldan 'das de'i zhabs la mgo bos phyag 'tshal te/_bcom ldan 'das de la lan 
[\[64b\]]
[\[64b.1\]]brgya stong du mar bskor ba byas nas me tog gi phur ma ri rab tsam de dag gis bcom ldan 'das de la gtor rab tu gtor te/_byang chub kyi shing de'i dpag tshad bcu tshun chad gtor nas/_tshangs pa'i gzhal med khang de dag kyang bcom ldan 'das de la phul te/_bcom 
[\[64b.2\]]ldan 'das bdag cag la thugs brtse ba'i slad du tshangs pa'i gzhal med khang 'di dag bzhes su gsol/_bde bar gshegs pa bdag cag la thugs brtse ba'i slad du tshangs pa'i gzhal med khang 'di dag yongs su spyad du gsol/_zhes gsol to/_/dge slong 
[\[64b.3\]]dag de nas tshangs pa chen po de dag gis rang rang gi gzhal med khang de dag bcom ldan 'das de la phul nas/_de'i tshe bcom ldan 'das de'i spyan sngar tshul dang 'dra ba'i tshigs su bcad pa 'di dag gis mngon par bstod do/_/mtshungs med drang srong che la phyag 'tshal lo/_/
[\[64b.4\]]ka la ping ka'i dbyangs snyan lha yi lha/_/rnam par 'dren pa lhar bcas 'jig rten na/_/'jig rten phan brtse khyod la phyag 'tshal lo/_/mgon po shin tu yun ring brgya lam na/_/ngo mtshar gyur pa de ring 'jig rten byung /_/bskal pa brgya tshang tshol ba'i 'jig rten 
[\[64b.5\]]'di/_/sangs rgyas brgyad cu dag dang mtshungs par gyur/_/bskal pa khrag khrig brgyad cu rdzogs par ni/_/rkang gnyis gtso bos sngon chad stongs par gyur/_/de srid ngan song sa ni rnam par 'phel/_/lha yi lus ni rtag tu nyams par gyur/_/da ni bdag cag 
[\[64b.6\]]rnams kyi bsod nams kyis/_/chos kyi rgyal po mig dang rten dang gnas/_/skyob dang pha dang rtsa lag phan mdzad pa/_/thugs brtser ldan pa 'jig rten 'dir byung ngo /_/dge slong dag de nas tshangs pa chen po de dag gis/_bcom ldan 'das de bzhin gshegs 
[\[64b.7\]]pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i spyan sngar tshul dang 'dra ba'i tshigs su bcad pa de dag gis mngon par bstod nas/_bcom ldan 'das de la 'di skad ces gsol to/_/bcom ldan 'das 
[\[65a\]]
[\[65a.1\]]'jig rten du chos kyi 'khor lo bskor du gsol/_bcom ldan 'das mya ngan las 'da' ba bshad du gsol/_bcom ldan 'das sems can rnams bsgral du gsol/_bcom ldan 'das 'jig rten 'di dag rjes su gzung du gsol/_bcom ldan 'das 
[\[65a.2\]]lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la chos bshad du gsol/_de ni skye bo mang po la sman pa dang /_skye bo mang po la bde ba dang /_'jig rten la thugs 
[\[65a.3\]]brtse ba dang /_skye bo phal po che dang /_lha dang mi rnams kyi don dang sman pa dang bde bar 'gyur ro/_/dge slong dag de nas tshangs pa chen po bye ba khrag khrig brgya stong phrag lnga bcu po de dag gis sgra skad gcig tu 'thun par brjod de/_bcom ldan 'das la tshigs su bcad pa 'di 
[\[65a.4\]]dag gsol to/_/thub pa chen po 'khor lo mchog bskor gsol/_/phyogs bcu rnams su chos rab bshad du gsol/_/sdug bsngal chos kyis gzir ba'i sems can sgrol/_/lus can rnams la dga' zhing rangs pa skyed/_/de thos pas na byang chub thob 'gyur 
[\[65a.5\]]te/_/lha yi gnas rnams su yang mchi bar 'gyur/_/kun gyis lha ma yin gyi lus spangs te/_/dul zhing zhi la rab tu bde bar 'gyur/_/dge slong dag de nas tshangs pa de dag la yang /_bcom ldan 'das des cang mi gsung bar gyur pas gnang ngo /_/dge slong 
[\[65a.6\]]dag de'i tshe lho phyogs kyi 'jig rten gyi khams bye ba khrag khrig brgya stong phrag lnga bcu po de dag na tshangs pa'i gzhal med khang gang dag yod pa de dag shin tu mdzes shing lhan ne lhang nger gyur la/_dpal dang ldan zhing gzi brjid can du gyur to/_/dge slong dag de nas tshangs 
[\[65a.7\]]pa chen po de dag 'di snyam du tshangs pa'i gzhal med khang 'di dag ni shin tu mdzes shing lhan ne lhang nger gyur la/_dpal dang ldan zhing gzi brjid can du gyur pa 'di su'i snga ltas su 'gyur snyam du sems so/_/dge slong dag de nas 'jig rten gyi khams bye ba khrag khrig 
[\[65b\]]
[\[65b.1\]]brgya stong phrag lnga bcu po de dag na/_tshangs pa chen po gang dag 'khod pa de dag thams cad gnas dag tu phan tshun dong nas smra'o/_/dge slong dag de nas tshangs pa chen po chos bzang zhes bya bas tshangs pa'i tshogs chen po de la tshigs su bcad pa smras pa/_grogs po de ring rgyu med rkyen med par/_/gzhal 
[\[65b.2\]]med khang 'di thams cad gzi can gyur/_/'jig rten 'dir ni cung zad ltas ci ston/_/de yi don ni legs par btsal bar bya/_/bskal pa brgya phrag mi nyung 'das pa nas/_/'di 'dra'i ltas sngon nam yang byung ma gyur/_/yang na 'dir ni lha yi bu zhig skyes/_/yang na 'jig rten 'dir ni sangs rgyas 
[\[65b.3\]]byung /_/dge slong dag de nas 'jig rten gyi khams bye ba khrag khrig brgya stong phrag lnga bcu po de dag na tshangs pa chen po gang dag 'khod pa de dag thams cad lhan cig tu 'dus nas/_rang rang gi tshangs pa'i gzhal med khang de dag tu bzhugs te/_lha yi me tog gi phur ma ri rab tsam de dag thogs nas 
[\[65b.4\]]phyogs bzhir rgyu zhing 'dong ba las byang phyogs su dong ba dang /_dge slong dag de nas tshangs pa chen po de dag gis byang phyogs logs na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/_
[\[65b.5\]]byang chub kyi snying po mchog dam par gshegs shing byang chub kyi shing drung na seng ge'i khri la bzhugs te/_lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa dag gis ni yongs su bskor cing mdun gyis bltas te/_sras rgyal 
[\[65b.6\]]bu gzhon nu bcu drug po de dag ni chos kyi 'khor lo bskor bar gsol ba 'debs pa mthong ngo /_/mthong nas kyang bcom ldan 'das de ga la ba der dong ste lhags nas bcom ldan 'das de'i zhabs la mgo bos phyag 'tshal te/_bcom ldan 'das de la lan brgya stong du mar bskor ba byas nas/_
[\[65b.7\]]me tog gi phur ma ri rab tsam de dag gis bcom ldan 'das de la gtor rab tu gtor te/_byang chub kyi shing de'i dpag tshad bcu tshun chad gtor nas tshangs pa'i gzhal med khang de dag kyang bcom ldan 'das de la phul te/_bcom ldan 'das bdag cag la thugs brtse ba'i slad tu tshangs 
[\[66a\]]
[\[66a.1\]]pa'i gzhal med khang 'di dag bzhes su gsol/_bde bar gshegs pa bdag cag la thugs brtse ba'i slad du tshangs pa'i gzhal med khang 'di dag yongs su spyad du gsol zhes gsol to/_/dge slong dag de nas tshangs pa chen po de dag gis kyang rang rang gi gzhal med 
[\[66a.2\]]khang de dag bcom ldan 'das de la phul nas/_de'i tshe bcom ldan 'das de'i spyan sngar tshul dang 'dra ba'i tshigs su bcad pa 'di dag gis mngon par bstod do/_/'dren pa mthong ba shin tu rnyed par dka'/_/legs gshegs khyod ni srid pa'i 'dod chags 'joms/_/'jig rten gyi ni ring lon 
[\[66a.3\]]khyod de mthong /_/bskal pa brgya snyed tshang nas snang bar 'gyur/_/'jig rten mgon po skye dgu skom ngoms mdzod/_/sngon chad ma mthong brgya lam snang bar gyur/_/rnyed dka' u dum bA ra'i me tog bzhin/_/de bzhin rnam par 'dren pa brgya lam mthong /_/rnam par 'dren pa bdag cag 
[\[66a.4\]]gzhal med khang /_/khyod kyi mthus ni de ring mdzes par gyur/_/kun tu spyan gyis 'di dag bzhes su gsol/_/bdag cag thugs brtse'i slad du spyad pa mdzod/_/dge slong dag de nas tshangs pa chen po de dag gis bcom ldan 'das de bzhin gshegs pa dgra bcom pa yang dag par rdzogs 
[\[66a.5\]]pa'i sangs rgyas mngon par shes pa'i ye shes chen pos zil gyis gnon pa de'i spyan sngar tshul dang 'dra ba'i tshigs su bcad pa 'di dag gis mngon par bstod nas/_bcom ldan 'das de la 'di skad ces gsol to/_/bcom ldan 'das 'jig rten du chos kyi 'khor lo bskor du gsol/_bcom 
[\[66a.6\]]ldan 'das mya ngan las 'da' ba bshad du gsol/_bcom ldan 'das sems can rnams bsgral du gsol/_bcom ldan 'das 'jig rten 'di dag rjes su gzung du gsol/_bcom ldan 'das lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas 
[\[66a.7\]]pa'i skye dgu rnams dang lha dang mi dang lha ma yin du bcas pa la chos bshad du gsol/_de ni skye bo mang po la sman pa dang skye bo mang po la bde ba dang /_'jig rten la thugs brtse ba dang skye bo phal po che dang lha dang mi rnams kyi don dang sman pa dang bde bar 'gyur ro/_/dge slong dag de nas tshangs pa bye ba 
[\[66b\]]
[\[66b.1\]]khrag khrig brgya stong phrag lnga bcu po de dag gis sgra skad gcig tu 'thun par brjod de/_bcom ldan 'das de la tshigs su bcad pa 'di dag gsol to/_/rnam par 'dren pa bcom ldan chos bshad gsol/_/chos kyi 'khor lo rab tu bskor du gsol/_/chos kyi rnga rnams rab tu brdung du 
[\[66b.2\]]gsol/_/chos kyi dung yang rab tu bud par gsol/_/dam chos char pa 'jig rten dbab tu gsol/_/dbyangs snyan pas ni legs par bstan du gsol/_/gsol ba bzhin du chos ni bshad du gsol/_/sems can bye ba khrag khrig dgrol du gsol/_/dge slong dag de nas tshangs pa chen 
[\[66b.3\]]po dag la yang bcom ldan 'das des cang mi gsung bar gyur pas gnang ngo /_/de bzhin du sbyar te de bzhin du lho nub kyi phyogs dang de bzhin du nub kyi phyogs dang de bzhin du nub byang gi phyogs dang de bzhin du byang gi phyogs dang de bzhin du byang shar gyi phyogs dang 'og gi phyogs kyang de bzhin no/_/
[\[66b.4\]]dge slong dag de nas steng gi phyogs kyi 'jig rten gyi khams bye ba khrag khrig brgya stong phrag lnga bcu po de dag na tshangs pa'i gzhal med khang gang dang gang dag yod pa de dag shin tu mdzes shing lhan ne lhang nger gyur la dpal dang ldan zhing gzi brjid can du gyur to/_/dge slong dag de nas tshangs pa chen po 
[\[66b.5\]]de dag 'di snyam du tshangs pa'i gzhal med khang 'di dag shin tu mdzes shing lhan ne lhang nger gyur la dpal dang ldan zhing gzi brjid can du gyur pa 'di su'i snga ltas su 'gyur snyam du sems so/_/dge slong dag de nas 'jig rten gyi khams bye ba khrag khrig brgya stong phrag lnga bcu po de dag na tshangs pa chen 
[\[66b.6\]]po gang dag 'khod pa de dag thams cad gnas dag tu phan tshun dong nas smra'o/_/dge slong dag de nas tshangs pa chen po gtsug tor can zhes bya bas tshangs pa'i tshogs chen po de dag la tshigs su bcad de smras pa/_grogs po ci yi rgyu yis 'di ltar gyur/_/gzhal med khang rnams gang gis 
[\[66b.7\]]yongs su khyab/_/gzi dang kha dog dang ni 'bar bas kyang /_/shin tu rgyas pa 'di la rgyu ci yod/_/'di 'dra sngon chad bdag cag yong ma mthong /_/sus kyang sngon chad 'di 'dra ma thos te/_/de ring 'di ltar 'od kyis 'di khyab pa/_/shin tu cher mdzes 'di la rgyu ci yod/_/ci ste dge ba'i las 
[\[67a\]]
[\[67a.1\]]dang ldan pa yi/_/lha yi bu zhig de ring 'dir byung ste/_/byung ba de yi mthu ni 'di yin nam/_/yang na brgya la sangs rgyas 'jig rten byung /_/dge slong dag de nas 'jig rten gyi khams bye ba khrag khrig brgya stong phrag lnga bcu po de dag na tshangs pa chen po gang dag 'khod pa de dag thams cad 
[\[67a.2\]]lhan cig tu 'dus nas/_rang rang gi tshangs pa'i gzhal med khang de dag tu zhugs te/_lha'i me tog gi phur ma ri rab tsam thogs nas/_phyogs bzhir rgyu zhing 'dong ba las/_'og gi phyogs logs su dong ba dang /_dge slong dag de nas tshangs pa chen po de dag gis 'og gi phyogs na/_bcom 
[\[67a.3\]]ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa byang chub kyi snying po mchog dam par gshegs shing /_byang chub kyi shing drung na seng ge'i khri la bzhugs te/_lha dang klu dang gnod sbyin dang dri za dang lha ma 
[\[67a.4\]]yin dang nam mkha' lding dang mi 'am ci dang lto 'phye chen po dang mi dang mi ma yin pa dag gis ni yongs su bskor cing mdun gyis bltas te/_sras rgyal bu gzhon nu bcu drug po de dag ni chos kyi 'khor lo bskor bar gsol ba 'debs pa mthong ngo /_/mthong nas kyang bcom ldan 'das de ga la ba 
[\[67a.5\]]der dong ste/_lhags nas bcom ldan 'das de'i zhabs la mgo bos phyag 'tshal te/_bcom ldan 'das de la lan brgya stong du mar bskor ba byas nas/_me tog gi phur ma ri rab tsam de dag gis bcom ldan 'das de la gtor rab tu gtor te/_byang chub kyi shing de'i dpag tshad bcu tshun chad 
[\[67a.6\]]gtor nas/_tshangs pa'i gzhal med khang de dag kyang bcom ldan 'das de la phul te/_bcom ldan 'das bdag cag la thugs brtse ba'i slad du tshangs pa'i gzhal med khang 'di dag bzhes su gsol/_bde bar gshegs pa bdag cag la thugs brtse ba'i slad du tshangs pa'i gzhal 
[\[67a.7\]]med khang 'di dag yongs su spyad du gsol zhes gsol to/_/dge slong dag de nas tshangs pa chen po de dag rang rang gi gzhal med khang de dag bcom ldan 'das de la phul nas/_de'i tshe bcom ldan 'das de la tshul dang 'dra ba'i tshigs su bcad pa 'di dag gis mngon par bstod do/_/khams 
[\[67b\]]
[\[67b.1\]]gsum dag na sems can rnams/_/bcings pa gang dag 'grol ba yi/_/'jig rten mgon po skyob mdzad pa/_/sangs rgyas rnams ni mthong ba legs/_/'jig rten dbang po kun tu spyan/_/phyogs bcur rnam par gzigs mdzad cing /_/'chi ba med pa'i sgo phye nas/_/skye bo mang po shin tu 
[\[67b.2\]]sgrol/_/sngon chad bskal pa bsam mi khyab/_/'das pa de dag stongs gyur te/_/rgyal ba dbang po ma mthong bas/_/phyogs bcu dag ni ldongs par gyur/_/mi bzad sems can dmyal ba dang /_/lha min dud 'gro skye gnas 'phel/_/srog chags bye ba phrag stong ni/_/[{]yi dgas [,]yi dwags [}]rnams 
[\[67b.3\]]su skye bar 'gyur/_/lha mi lus las nyams nas ni/_/'chi zhing 'phos nas ngan 'gror mchis/_/sangs rgyas rnams kyi chos ma thos/_/de yis 'gro ba sdig can gyur/_/srog chags kun gyi spyod dag pa'i/_/rgyud kyi shes rab nyams par gyur/_/de dag bde ba rnam par zhig_/bde ba'i 
[\[67b.4\]]'du shes zhig par gyur/_/de dag cho ga log pa lags/_/dam chos ma lags rnams la gnas/_/'jig rten mgon gyis ma brtul bas/_/ngan 'gro rnams su de dag ltung /_/dge ba 'jig rten sgron ma yi/_/shin tu ring nas byon par 'gyur/_/sems can kun gyi slad du yang /_/
[\[67b.5\]]rjes su thugs brtse 'dir byung ngo /_/sangs rgyas ye shes bla med pa/_/dga' zhing bde bar rab tu brnyes/_/lha dang bcas pa'i 'jig rten dang /_/bdag cag khyod la rjes yi rang /_/gtso bo khyod kyi mthu yis ni/_/gzhal med khang dag rnam bkra ba/_/dpa' bo chen po khyod la 'bul/_/
[\[67b.6\]]thub pa chen po bzhes su gsol/_/bdag cag rnams la thugs brtse'i slad/_/rnam 'dren yongs su spyad du gsol/_/bdag cag rnams dang sems can kun/_/byang chub mchog la reg par bgyi/_/dge slong dag de nas tshangs pa chen po de dag gis/_bcom ldan 'das de bzhin 
[\[67b.7\]]gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de'i spyan sngar tshul dang 'dra ba'i tshigs su bcad pa 'di dag gis mngon par bstod nas/_bcom ldan 'das de la 'di skad ces gsol to/_/bcom ldan 'das 'jig 
[\[68a\]]
[\[68a.1\]]rten du chos kyi 'khor lo bskor du gsol/_bcom ldan 'das mya ngan las 'da' ba bshad du gsol/_bcom ldan 'das sems can thams cad bsgral du gsol/_bcom ldan 'das 'jig rten 'di dag rjes su gzung du gsol/_bcom ldan 'das lha dang bcas bdud 
[\[68a.2\]]dang bcas tshangs pa dang bcas pa'i 'jig rten dang dge sbyong dang bram zer bcas pa'i skye dgu rnams dang lha dang mi dang lha ma yin du bcas pa la chos bshad du gsol/_de ni skye bo mang po la sman pa dang skye bo mang po la bde ba dang 'jig rten la thugs brtse ba dang skye bo phal po che dang lha dang mi rnams kyi 
[\[68a.3\]]don dang sman pa dang bde bar 'gyur ro/_/dge slong dag de nas tshangs pa chen po bye ba khrag khrig brgya stong phrag lnga bcu po de dag gis sgra skad gcig tu 'thun par brjod de/_bcom ldan 'das de la tshul dang 'dra ba'i tshigs su bcad pa 'di dag gsol to/_/'khor lo bla med dam pa bskor du 
[\[68a.4\]]gsol/_/'chi ba med pa'i rnga yang brdung du gsol/_/sems can sdug bsngal brgya las thar bar mdzod/_/mya ngan 'das pa'i lam yang bstan du gsol/_/bdag cag gsol ba bzhin du chos gsung zhing /_/'jig rten 'di dang bdag cag rjes su zung /_/bskal pa bye ba stong 
[\[68a.5\]]du bsgrubs pa yi/_/gsung snyan 'jam pa de dag dbyung du gsol/_/dge slong dag de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/_tshangs pa bye ba khrag khrig brgya 
[\[68a.6\]]stong phrag mang po de dag dang sras rgyal bu gzhon nu bcu drug po de dag gis gsol ba btab par mkhyen nas/_de'i tshe dge sbyong ngam bram ze'am lha'am bdud dam tshangs pa'am gang gis kyang 'jig rten du chos dang 'thun pas ma bskor ba'i chos kyi 'khor lo 'di lta ste/_'di ni sdug bsngal ba'o/_/
[\[68a.7\]]'di ni sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam mo zhes bya ba lan gsum du bzlas te rnam pa bcu gnyis su bskor ro/_/dge slong dag 'di ltar ma rig pa'i rkyen gyis 'du byed/_'du byed kyi rkyen gyis rnam par shes pa/_
[\[68b\]]
[\[68b.1\]]rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_
[\[68b.2\]]skye ba'i rkyen gyis rga shi dang mya ngan dang smre sngags 'don pa dang sdug bsngal ba dang yid mi bde ba dang 'khrug pa rnams 'byung ste/_de ltar sdug bsngal gyi phung po chen po 'ba' zhig po 'di 'byung bar 'gyur ro/_/ma rig pa 'gags pas 'du byed 'gag_/'du byed 'gags pas rnam par shes 
[\[68b.3\]]pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags 
[\[68b.4\]]pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang mya ngan dang smre sngags 'don pa dang sdug bsngal ba dang yid mi bde ba dang 'khrug pa rnams 'gag ste/_de ltar sdug bsngal gyi phung po chen po 'ba' zhig po 'di 'gag 
[\[68b.5\]]par 'gyur ro/_/zhes bya ba rten cing 'brel par 'byung ba la 'jug pa yang rgya cher rab tu ston to/_/dge slong dag de ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa des/_chos kyi 'khor 
[\[68b.6\]]lo 'di lha dang bcas bdud dang bcas tshangs pa dang bcas pa'i 'jig rten dang dge sbyong dang bram zer bcas pa'i 'khor gyis mdun du bskor nas/_skad cig thang cig yud tsam de nyid la srog chags bye ba khrag khrig brgya stong phrag drug cu len pa med par zag pa rnams las sems rnam par 
[\[68b.7\]]grol nas/_de dag thams cad kyang rig pa gsum dang ldan pa dang mngon par shes pa drug dang ldan pa dang rnam par thar pa brgyad la bsam gtan par gyur to/_/dge slong dag de nas yang mthar gyis/_bcom ldan 'das de chos bstan pa lan gnyis su mdzad de/_de bzhin lan gsum 
[\[69a\]]
[\[69a.1\]]lan bzhi'i bar du chos bstan pa mdzad do/_/dge slong dag de nas bcom ldan 'das de'i chos bstan pa lan re re la yang srog chags bye ba khrag khrig brgya stong gang gA'i klung gi bye ma snyed len pa med par zag pa rnams las sems rnam par grol lo/_/dge slong dag 
[\[69a.2\]]de'i 'og tu bcom ldan 'das de'i nyan thos kyi dge 'dun bgrang ba las 'das pa byung ngo /_/dge slong dag de nas yang de'i tshe rgyal bu bcu drug po de dag gzhon nur gyur bzhin du dad de khyim nas khyim med par rab tu byung nas de dag thams cad dge tshul phar gyur te/_mdzangs shing gsal la 
[\[69a.3\]]yid rno zhing mkhas te sangs rgyas brgya stong mang po la spyad pa bla na med pa yang dag par rdzogs pa'i byang chub don du gnyer ba ste/_dge slong dag de nas dge tshul bcu drug po de dag gis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par 
[\[69a.4\]]shes pa'i ye shes chen pos zil gyis gnon pa de la 'di skad ces gsol to/_/bcom ldan 'das de bzhin gshegs pa'i nyan thos bye ba khrag khrig brgya stong mang po 'di dag bcom ldan 'das kyis chos bstan pas rdzu 'phrul che zhing mthu che ba dang dbang che bar yongs su grub bo/_/
[\[69a.5\]]bcom ldan 'das de ltar lags pas bdag cag la thugs brtse ba'i slad du/_bla na med pa yang dag par rdzogs pa'i byang chub las brtsams te chos bstan du gsol/_bdag cag kyang de bzhin gshegs pa'i rjes su slob bo/_/bcom ldan 'das de bzhin gshegs pa'i ye shes bdag cag 
[\[69a.6\]]mthong bar 'tshal lo/_/bdag cag gi don 'di la bcom ldan 'das nyid mngon sum ste/_bcom ldan 'das khyod sems can thams cad kyi bsam pa mkhyen pas/_bdag cag gi bsam pa yang mkhyen to/_/dge slong dag de nas de'i tshe na rgyal bu gzhon nu byis pa khye'u rab tu byung ba dge tshul 
[\[69a.7\]]de dag mthong nas/_'khor los sgyur ba'i rgyal po de'i 'khor du gyur pa ji snyed yod pa'i phyed srog chags bye ba khrag khrig brgya stong phrag brgyad cu rtsa bzhi rab tu byung bar gyur to/_/dge slong dag de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 
[\[69b\]]
[\[69b.1\]]mngon par shes pa'i ye shes chen pos zil gyis gnon pa des dge tshul de dag gis gsol ba btab pa mkhyen te/_bskal pa nyi khri 'das nas dam pa'i chos pad ma dkar po zhes bya ba'i chos kyi rnam grangs mdo sde shin tu rgyas pa chen po byang chub sems dpa' rnams la gdams pa/_sangs rgyas 
[\[69b.2\]]thams cad kyis yongs su gzung ba de 'khor bzhi po de dag thams cad la rgya cher rab tu bstan to/_/dge slong dag de nas yang de'i tshe na bcom ldan 'das kyis bshad pa dge tshul bcu drug po de dag gis blangs so bzung ngo /_/kun chub par byas so/_/dge slong dag de nas bcom ldan 'das de bzhin 
[\[69b.3\]]gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa des/_dge tshul bcu drug po de dag bla na med pa yang dag par rdzogs pa'i byang chub tu lung bstan to/_/dge slong dag de nas yang bcom ldan 'das de bzhin gshegs pa dgra 
[\[69b.4\]]bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pas chos kyi rnam grangs 'di bshad pa la/_nyan thos rnams dang /_dge tshul bcu drug po de dag mos par gyur to/_/srog chags bye ba khrag khrig brgya stong mang po ni the tshom za bar gyur to/_/
[\[69b.5\]]dge slong dag de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa des/_dam pa'i chos pad ma dkar po'i chos kyi rnam grangs 'di bskal pa brgya stong gi bar du mi mno bar bstan nas/_
[\[69b.6\]]nang du yang dag 'jog la 'jug pa'i phyir gtsug lag khang du zhugs so/_/dge slong dag de bzhin gshegs pa de 'di ltar bskal pa brgyad khri bzhi stong gi bar du gtsug lag khang du gnas te nang du yang dag 'jog la zhugs so/_/dge slong dag de nas dge tshul bcu drug po de dag gis/_bcom 
[\[69b.7\]]ldan 'das de nang du yang dag 'jog la zhugs par rig nas so so nas chos kyi stan seng ge'i khri bshams te/_de dag la 'khod nas dam pa'i chos pad ma dkar po'i chos kyi rnam grangs 'di 'khor bzhi po dag la bskal pa brgyad khri bzhi stong du rgya cher rab tu bstan to/_/dge slong dag de na dge 
[\[70a\]]
[\[70a.1\]]tshul byang chub sems dpa' re res kyang /_srog chags bye ba khrag khrig brgya stong phrag gang gA'i klung drug cu drug cu'i bye ma snyed la yang dag par bstan te/_yang dag par gzengs stod/_yang dag par rab tu dga' bar byas/_yang dag par 'dzin du bcug_/zhugs par 
[\[70a.2\]]byas nas bla na med pa yang dag par rdzogs pa'i byang chub tu yongs su smin par byas so/_/dge slong dag de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par shes pa'i ye shes chen pos zil gyis gnon pa de/_bskal pa brgyad khri 
[\[70a.3\]]bzhi stong po de dag 'das nas/_dran pa dang ldan zhing mkhyen bzhin du ting nge 'dzin de las bzhengs so/_/bcom ldan 'das de bzhengs nas chos kyi gdan ga la ba der bzhud de byon nas gdan bshams pa la bzhugs so/_/dge slong dag de nas bcom ldan 'das de chos kyi gdan de la 
[\[70a.4\]]bzhugs ma thag tu/_de nas 'khor 'dus pa thams cad la gzigs nas dge slong gi dge 'dun la bka' stsal pa/_dge slong dag dge tshul bcu drug po 'di dag ngo mtshar du gyur pa rmad du gyur pa shes rab dang ldan pa sangs rgyas bye ba khrag khrig brgya stong mang po la bsnyen bkur byas pa 
[\[70a.5\]]shin tu spyod pa spyad pa sangs rgyas kyi ye shes 'dzin du 'jug pa sangs rgyas kyi ye shes la 'dzud pa/_sangs rgyas kyi ye shes yang dag par ston pa yin gyis/_dge slong dag dge tshul bcu drug po 'di dag la phyir zhing bsnyen bkur gyis shig_/dge slong dag nyan thos kyi theg pa can 
[\[70a.6\]]nam rang sangs rgyas kyi theg pa can nam/_byang chub sems dpa'i theg pa can yang rung ste/_gang dag kha cig rigs kyi bu 'di dag gis chos bshad pa la mi spong mi smod pa de dag thams cad myur du bla na med pa yang dag par rdzogs pa'i byang chub thob par 'gyur ro/_/de dag thams cad de 
[\[70a.7\]]bzhin gshegs pa'i ye shes thob par 'gyur ro/_/dge slong dag rigs kyi bu bcu drug po de dag gis bcom ldan 'das de'i bstan pa la dam pa'i chos pad ma dkar po'i chos kyi rnam grangs 'di yang dang yang du rab tu bstan to/_/dge slong dag dge tshul byang chub sems dpa' sems dpa' 
[\[70b\]]
[\[70b.1\]]chen po bcu drug po byang chub sems dpa' de dag re res kyang sems can bye ba khrag khrig brgya stong phrag gang gA'i klung drug cu drug cu'i bye ma snyed byang chub tu yang dag par btsud par gyur te/_de dag thams cad kyang de dag nyid dang /_tshe rabs de dang de dag tu rab tu byung ste de dag la lta zhing de dag la chos 
[\[70b.2\]]nyan to/_/de dag gis sangs rgyas bye ba stong phrag bzhi bcu mnyes par byas so/_/kha cig ni da dung yang mnyes par byed do/_/dge slong dag khyed mos par bya khong du chud par bya'o/_/rgyal bu gzhon nu bcu drug po de dag gzhon nur gyur bzhin du bcom ldan 'das de'i bstan pa la dge tshul chos 
[\[70b.3\]]smra bar gyur pa de dag thams cad bla na med pa yang dag par rdzogs pa'i byang chub tu mngon par rdzogs par sangs rgyas nas/_de dag thams cad da lta na bzhugs te 'tsho zhing gzhes so/_/phyogs bcu'i sangs rgyas kyi zhing tha dad pa dag na nyan thos dang byang chub sems dpa' bye ba khrag khrig brgya 
[\[70b.4\]]stong phrag mang po la chos ston to/_/dge slong dag 'di lta ste/_shar phyogs na 'jig rten gyi khams mngon par dga' ba na/_de bzhin gshegs pa dgra bcom pa yang dag par rdzogs pa'i sangs rgyas mi 'khrugs pa zhes bya ba dang /_de bzhin gshegs pa dgra bcom pa yang dag par rdzogs 
[\[70b.5\]]pa'i sangs rgyas lhun po brtsegs pa zhes bya ba'o/_/dge slong dag shar lho'i phyogs na de bzhin gshegs pa dgra bcom pa yang dag par rdzogs pa'i sangs rgyas seng ge'i sgra zhes bya ba dang /_de bzhin gshegs pa dgra bcom pa yang dag par rdzogs pa'i sangs rgyas seng ge'i rgyal mtshan zhes 
[\[70b.6\]]bya ba'o/_/dge slong dag lho phyogs na de bzhin gshegs pa dgra bcom pa yang dag par rdzogs pa'i sangs rgyas nam mkha' la gnas pa zhes bya ba dang /_de bzhin gshegs pa dgra bcom pa yang dag par rdzogs pa'i sangs rgyas rtag par yongs su mya ngan las 'das pa zhes bya ba'o/_/
[\[70b.7\]]dge slong dag lho nub kyi phyogs na de bzhin gshegs pa dgra bcom pa yang dag par rdzogs pa'i sangs rgyas dbang po'i rgyal mtshan zhes bya ba dang /_de bzhin gshegs pa dgra bcom pa yang dag par rdzogs pa'i sangs rgyas tshangs pa'i rgyal mtshan zhes bya ba'o/_/dge slong dag nub 
[\[71a\]]
[\[71a.1\]]phyogs na de bzhin gshegs pa dgra bcom pa yang dag par rdzogs pa'i sangs rgyas tshe dpag med ces bya ba dang /_de bzhin gshegs pa dgra bcom pa yang dag par rdzogs pa'i sangs rgyas 'jig rten gyi khams thams cad kyi gnod pa dang skyo ba las rab tu rgal ba zhes bya 
[\[71a.2\]]ba'o/_/dge slong dag nub byang gi phyogs na de bzhin gshegs pa dgra bcom pa yang dag par rdzogs pa'i sangs rgyas ta ma la'i 'dab ma dang tsan dan gyi dri mngon par shes pa zhes bya ba dang /_de bzhin gshegs pa dgra bcom pa yang dag par rdzogs pa'i sangs rgyas lhun po lta bu zhes 
[\[71a.3\]]bya ba'o/_/dge slong dag byang phyogs na de bzhin gshegs pa dgra bcom pa yang dag par rdzogs pa'i sangs rgyas sprin sgra mar me zhes bya ba dang /_de bzhin gshegs pa dgra bcom pa yang dag par rdzogs pa'i sangs rgyas sprin sgra rgyal po zhes bya ba'o/_/dge slong dag byang shar gyi 
[\[71a.4\]]phyogs na de bzhin gshegs pa dgra bcom pa yang dag par rdzogs pa'i sangs rgyas 'jig rten thams cad kyi 'jigs pa dang pham pa dang bag tsha ba rnam par 'joms pa zhes bya ba'o/_/dge slong dag de bzhin gshegs pa dgra bcom pa yang dag par rdzogs pa'i sangs rgyas shAkya thub pa nga ni 
[\[71a.5\]]bcu drug pa ste/_dbus kyi 'jig rten gyi khams mi mjed 'dir/_bla na med pa yang dag par rdzogs pa'i byang chub mngon par rdzogs par sangs rgyas so/_/dge slong dag dge tshul du gyur pa nged las sems can gang dag gis chos thos shing /_bcom ldan 'das de'i bstan pa la byang 
[\[71a.6\]]chub sems dpa' re res kyang /_sems can brgya stong phrag mang po gang gA'i klung gi bye ma snyed nged kyis so sor bla na med pa yang dag par rdzogs pa'i byang chub la yang dag par btsud pa de dag_/dge slong dag da dung nyan thos kyis na gnas te/_bla na med pa yang dag par rdzogs pa'i byang chub 
[\[71a.7\]]la yongs su smin par byed de/_bla na med pa yang dag par rdzogs pa'i byang chub mngon par rdzogs par 'tshang rgya ba'i [{]go rims [,]go rim [}]ni de lta'o/_/de ci'i phyir zhe na/_dge slong dag 'di lta ste/_de bzhin gshegs pa'i ye shes la mos par dka' ba'i phyir ro/_/dge slong dag nga byang chub 
[\[71b\]]
[\[71b.1\]]sems dpar gyur pas/_bcom ldan 'das de'i bstan pa la sems can bye ba khrag khrig brgya stong phrag dpag tu med bgrang du med pa gang gA'i klung gi bye ma snyed gang dag thams cad mkhyen pa'i chos thos par bya ba'i sems can de dag gang zhe na dge slong dag de dag ni khyed yin te de'i tshe de'i dus na sems 
[\[71b.2\]]can dag tu gyur to/_/dge slong dag nga mya ngan las 'das nas ma 'ongs pa'i dus na nyan thos gang dag 'byung ba de dag_/byang chub sems dpa'i spyod pa nyan kyang bdag cag byang chub sems dpa' yin par mi shes pas/_de dag thams cad kyang yongs su mya ngan las 'da' bar 'du shes 
[\[71b.3\]]nas yongs su mya ngan las 'da' bar 'gyur ro/_/dge slong dag 'on kyang 'jig rten gyi khams gzhan dag na/_nga ming gzhan dang gzhan dag gis gnas pa der de dag de bzhin gshegs pa'i ye shes tshol zhing skye bar 'gyur ro/_/de na yang de bzhin gshegs pa rnams kyi yongs su mya ngan 
[\[71b.4\]]las 'das pa gcig pu ste/_'di las gud na mya ngan las 'da' ba gnyis su gzhan dag med do/_/zhes de lta bu'i bya ba 'di nyan par 'gyur ro/_/dge slong dag chos bstan pa mngon par bsgrub pa de ni/_de bzhin gshegs pa rnams kyi thabs mkhas par rig par bya ste/_dge slong dag gang 
[\[71b.5\]]gi tshe na de bzhin gshegs pa bdag nyid yongs su mya ngan las 'da' ba'i dus kyang gzigs la 'khor yongs su dag cing mos pa snying por byed pa/_stong pa'i chos rtogs par byed pa/_stong pa'i chos rtogs par khong du chud pa/_bsam gtan dang ldan pa bsam gtan chen po dang 
[\[71b.6\]]ldan pa yang gzigs na/_dge slong dag de bzhin gshegs pa dus la bab par mkhyen nas/_byang chub sems dpa' thams cad dang nyan thos thams cad bsags te phyis don 'di yang dag par sgrogs so/_/dge slong dag 'jig rten na theg pa'am yongs su mya ngan las 'das pa 
[\[71b.7\]]gnyis su gang yang med na gsum du lta ci smos/_dge slong dag 'di ni de bzhin gshegs pa rnams kyi thabs mkhas pa ste/_sems can yun ring du ma rung zhing dman pa la dga' ba 'dod pa la chags par mkhyen nas/_dge slong dag de dag gang la mos pa bzhin du de dag la de bzhin 
[\[72a\]]
[\[72a.1\]]gshegs pa mya ngan las 'das pa de 'chad do/_/dge slong dag 'di lta ste dper na/_'di ltar rin po che'i gling la 'dong ba'i phyir 'brog dgon pa dpag tshad lnga brgya pa der skye bo'i tshogs lhags par gyur te/_de dag gi nang na lam mtshon pa mdzangs shing gsal la/_
[\[72a.2\]]yid gzhungs shing mkhas pa gcig pu zhig yod pa des mya ngam dkon pa de las 'dron pa mang po de dag sgrol lo/_/de nas skye bo phal po che de dag ngal zhing chad de skrag nas 'di skad ces/_kye 'phags pa mtshon ma yongs su 'dren pa bdag cag ngal zhing chad de 'jigs shing skrag pas mya ngan de las 
[\[72a.3\]]ma 'das par mkhyen par mdzod cig_/'brog dgon pa 'di ni shin tu ring bas slar ldog go zhes byas pa dang /_dge slong dag de nas mtshon ma de dag thabs mkhas pas mi de dag slar ldog par 'dod par shes nas 'di snyam du nyon mongs 'di dag rin po che'i gling chen po de lta bur mi 'gro bar 
[\[72a.4\]]gyur na mi rung ngo snyam du bsams nas des de dag la snying brtse ba'i phyir thabs mkhas pa sbyar te/_dgon pa'i dbus su dpag tshad brgya 'am dpag tshad nyis brgya 'das pa dang rdzu 'phrul gyi grong khyer mngon par sprul nas de nas des mi de dag la 'di skad ces/_khyed cag ma 'jigs shig_/
[\[72a.5\]]slar ma ldog par yul chen po 'dir ngal sos shig bya ba gang dag ci yod pa de dag thams cad kyang 'dir gyis shig_/'dir mya ngan las 'da' ba thob par gnas par gyis shig_/'dir ngal sos nas su la dgos par gyur pa de ni rin po che'i gling chen po der 'dong ngo zhes bsgo ba dang /_dge 
[\[72a.6\]]slong dag de nas dgon par phyin pa'i mi de dag bdag cag ni 'brog dgon pa las thar nas 'dir mya ngan las 'da' ba thob ste gnas so snyam nas ngo mtshar thob par gyur to/_/dge slong dag de nas mi de dag rdzu 'phrul gyi grong khyer der zhugs nas phyin pa snyam du 'du shes par gyur/_rgal ba 
[\[72a.7\]]snyam du 'du shes par gyur/_mya ngan las 'das par 'du shes par gyur/_bdag cag mya ngan las 'das shing bsil bar gyur par sems par gyur to/_/de nas mtshon mas de dag ngal sos par shes nas rdzu 'phrul gyi grong khyer de mi snang bar byas so/_/mi snang bar byas nas mi de 
[\[72b\]]
[\[72b.1\]]dag la 'di skad ces grong khyer chen po 'di ni khyed ngal bso ba'i phyir kho bos sprul pa yin te/_rin po che'i gling chen po de dang yang nye bas sems can khyed 'dong ngo zhes bsgo ba de bzhin du dge slong dag de bzhin gshegs pa dgra bcom pa yang dag par rdzogs pa'i sangs rgyas kyang /_khyed dang sems 
[\[72b.2\]]can thams cad kyi mtshon ma'o/_/dge slong dag de nas de bzhin gshegs pa dgra bcom pa yang dag par rdzogs pa'i sangs rgyas kyis/_'di ltar nyon mongs pa'i dgon pa chen po 'di la skyo bar bya/_bzla bar bya spang bar bya na/_sems can 'di dag sangs rgyas kyi ye shes gcig pu 
[\[72b.3\]]thos nas sngangs te phyir ldog cing /_sangs rgyas kyi ye shes bsgrub pa 'di nyon mongs pa mang ngo zhes mi 'jug par mi 'gyur grang zhes gzigs te/_de la de bzhin gshegs pas sems can bsam pa'i stobs chung bar mkhyen nas/_ji ltar mtshon ma des sems can de dag ngal bso ba'i phyir 
[\[72b.4\]]rdzu 'phrul gyi grong khyer de mngon par sprul te/_sems can de dag ngal bsos nas 'di ni rdzu 'phrul gyi grong khyer yin no/_/zhes bsgo ba de bzhin du dge slong dag de bzhin gshegs pa dgra bcom pa yang dag par rdzogs pa'i sangs rgyas thabs mkhas pa chen pos sems can rnams ngal 
[\[72b.5\]]bso ba'i phyir/_bar du mya ngan las 'da' ba'i sa gnyis bshad cing rab tu bstan te/_'di ltar nyan thos kyi sa dang rang sangs rgyas kyi sa ste/_dge slong dag gang gi dus na sems can de dag de la gnas par gyur pa de na/_dge slong dag de bzhin gshegs pa dgra bcom pa yang dag par rdzogs 
[\[72b.6\]]pa'i sangs rgyas kyis 'di skad du/_dge slong dag khyed bya ba byas pa ma yin te byed pa byas pa ma yin la/_dge slong dag khyed de bzhin gshegs pa'i ye shes la nye bar gyur gyis ltos shig_/rtogs shig_/gang khyed kyi mya ngan las 'das pa de mya ngan las 'das pa ma yin te/_dge 
[\[72b.7\]]slong dag gang theg pa gsum du bshad pa de ni de bzhin gshegs pa dgra bcom pa yang dag par rdzogs pa'i sangs rgyas rnams kyi thabs mkhas pa'o zhes yang dag par sgrogs so/_/de nas bcom ldan 'das kyis don 'di nyid rgyas par bstan cing de'i tshe tshigs su bcad pa 'di dag 
[\[73a\]]
[\[73a.1\]]bka' stsal to/_/mngon shes ye shes zil gnon 'jig rten 'dren/_/'di ltar byang chub snying por zhugs gyur pa/_/de yang bar gyi bskal pa bcu tshang bar/_/don dam gzigs pa byang chub ma brnyes so/_/lha dang klu dang lha min gsang ba pa/_/rgyal ba de la rab tu 
[\[73a.2\]]mchod par brtson/_/mi yi 'dren pa byang chub sangs rgyas la/_/der ni me tog char pa rab tu phab/_/rgyal ba de la mchod cing bkur sti'i phyir/_/steng gi mkha' la de dag rnga rdung ngo /_/ring nas bla na med pa'i gnas rtogs phyir/_/de nas rgyal ba shin tu sdug bsngal gyur/_/de nas 
[\[73a.3\]]bar gyi bskal pa bcu 'das nas/_/bcom ldan zil gnon de yis byang chub thob/_/de tshe lha min klu dang lha ma yin/_/thams cad rab tu dga' zhing mgu bar gyur/_/yon tan phyug pa mi gtso de yi sras/_/gzhon nur gyur pa dpa' bo bcu drug rnams/_/srog chags bye ba stong gis mdun 
[\[73a.4\]]bdar te/_/rkang gnyis dbang po mchog de'i drung du 'dong /_/rnam par 'dren gyi zhabs la phyag 'tshal nas/_/mi dbang seng ges 'dir ni legs bshad pas/_/bdag cag 'jig rten 'di rnams tshim mdzad cing /_/chos rab bstan du gsol zhes gsol ba btab/_/ring nas phyogs 
[\[73a.5\]]bcu'i 'jig rten 'di rnams su/_/rnam 'dren chen po byung bar rab tu rig_/ltas kyis srog chags rnams ni bskul ba'i phyir/_/tshangs pa'i gzhal med khang rnams rab tu bskyod/_/shar gyi phyogs su zhing rnams bye ba phrag_/stong phrag lnga bcu de dag g.yos par gyur/_/de nas tshangs 
[\[73a.6\]]pa gzhal med khang mchog dag_/de dag rab tu gzi brjid ldan par gyur/_/de dag snga ltas 'di 'dra rig gyur nas/_/'jig rten 'dren dbang drung du nye bar lhags/_/'dren pa de la me tog mngon par 'thor/_/de la gzhal med khang de thams cad phul/_/'khor lo rab tu bskor bar 
[\[73a.7\]]gsol ba 'debs/_/tshigs su bcad pa'i dbyangs kyis mngon par bstod/_/da dung nga yi chos bshad dus min zhes/_/mi dbang rgyal po de ni mi gsung gyur/_/de bzhin du ni lho yi phyogs logs dang /_/de bzhin du yang nub dang 'og dang byang /_/steng gi phyogs dang phyogs mtshams 
[\[73b\]]
[\[73b.1\]]de bzhin te/_tshangs pa bye ba phrag stong lhags gyur nas/_/'dren pa de la mngon par yang gtor te/_/rnam par 'dren pa'i zhabs la phyag 'tshal nas/_/gzhal med khang rnams thams cad der phul te/_/mngon par bstod pa byas nas yang gsol pa/_/mtha' yas spyan ldan 
[\[73b.2\]]'khor lo bskor du gsol/_/bskal pa bye ba mang khyod rnyed rab dka'/_/sngon chad byams pa'i stobs bsnyen bstan du gsol/_/'chi ba med pa'i sgo yang dbye bar gsol/_/gsol ba mtha' yas spyan gyis mkhyen nas ni/_/rnam pa mang por chos rnams rab bstan pa/_/
[\[73b.3\]]bden pa bzhi rnams rab tu rgyas pa dang /_dngos po 'di dag thams cad rten nas byung /_/ma rig la sogs 'chi bzhi sdug bsngal yang /_/mtha' yas par ni spyan dang ldan pas gsungs/_/skye ba las ni nyes pa 'di kun byung /_/mi yi 'chi bdag 'di yang shes par gyis/_/
[\[73b.4\]]rnam pa mang po sna tshogs mtha' yas pa/_/chos rnams de yis bshad ma thag tu yang /_/thos nas sems can bye ba khrag khrig phrag_/brgyad cu nyan thos sa la myur du gnas/_/rgyal ba de yi chos mang bshad pa ni/_/gzhan yang lan gnyis su ni gyur pa na/_/sems can 
[\[73b.5\]]gang gA'i bye snyed rnam dag ste/_/skad cig gis ni de kun nyan thos gyur/_/de yi 'og tu de tshe 'jig rten gyi/_/rnam 'dren de yi dge 'dun grangs med byung /_/bskal pa khrag khrig bye bar bgrangs na yang /_/re re la yang de dag mthar mi phyin/_/rgyal bu bcu drug po ni de dag kyang /_/
[\[73b.6\]]thams cad gzhon nur gyur pa snying gi bu/_/'dren pa khyod kyis chos mchog bstan gsol zhes/_/rgyal ba de la dge tshul de dag gsol/_/ji ltar skye dgu kun mchog khyod bzhin du/_/bdag cag 'jig rten mkhyen par 'gyur bar shog_/ji ltar dpa' bo spyan dag khyed bzhin du/_/
[\[73b.7\]]sems can 'di dag thams cad de bzhin shog_/de sras gzhon nur gyur pa de dag gi/_/bsam pa dag ni rgyal ba des mkhyen pas/_/dpe rnams bye ba khrag khrig du ma yis/_/byang chub dam pa mchog ni rab tu bstan/_/rgyu ni mang po stong gis nyer bstan te/_/mngon par shes 
[\[74a\]]
[\[74a.1\]]dang ye shes rab tu bsgrags/_/byang chub sems dpa' mkhas pa spyod pa bzhin/_/'jig rten mgon pos yang dag spyod pa bstan/_/gang dag tshad ni gang gA'i bye snyed kyi/_/tshigs su bcad pa stong phrag mi nyung bar/_/rab rgyas mdo sde dam chos pad ma dkar/_/
[\[74a.2\]]'di nyid bcom ldan 'das kyis rab tu bshad/_/rgyal ba des kyang mdo sde 'di bshad nas/_/'jig rten mgon po gtsug lag khang bzhugs te/_/stan gcig steng du mnyam par gzhag nas su/_/bskal pa brgyad cu rtsa bzhir tshang bar brtags/_/'dren pa gtsug lag khang 
[\[74a.3\]]bzhugs mi 'byung bar/_/dge tshul de dag rnams kyis rig gyur nas/_/sangs rgyas ye shes zag med zhi ba 'di/_/srog chags bye ba mang po rnams la bsgrags/_/so sor khri stan bshams te 'dug nas ni/_/de dag la yang mdo sde 'di nyid bshad/_/bde bar gshegs pa 
[\[74a.4\]]de yi bstan pa la/_/de dag de 'dra'i tshul du dbang byed do/_/bde gshegs sras po de dag re res kyang /_/de yi tshe na sems can stong phrag ni/_/gang gA drug cu'i bye ma snyed la bsgrags/_/sems can mtha' yas pa dag rnam par 'dul/_/rgyal ba de dag mya ngan yongs 'das 
[\[74a.5\]]nas/_/de dag spyan nas sangs rgyas bye ba mthong /_/de tshe thos byas rnams dang lhan cig tu/_/rkang gnyis dam pa la yang mchod pa byed/_/spyod pa yangs pa khyad par 'phags spyad nas/_/de dag phyogs bcur byang chub sangs rgyas te/_/rgyal ba de yi sras de bcu drug po/_/phyogs 
[\[74a.6\]]rnams kun na rgyal ba gnyis gnyis so/_/de tshe gang dag thos byas de dag kyang /_/rgyal ba de yi nyan thos thams cad de/_/bags kyis rnam pa tha dad thabs rnams kyis/_/byang chub 'di nyid rab tu thob par byas/_/nga yang de dag nang du gtogs par gyur/_/ngas kyang khyed rnams 
[\[74a.7\]]thams cad thos par byas/_/de phyir da dung nga yi nyan thos khyed/_/byang chub 'di la thams cad thabs kyis bkri/_/gang gi phyir nang ni chos 'chad cing /_/gang phyir byang chub mchog 'di ngas bkri ba/_/rgyu 'di rkyen 'di de tshe sngon byung ngo /_/dge slong dag go gnas 'dir ma 'jigs 
[\[74b\]]
[\[74b.1\]]shig_/ji ltar dgon pa ma rungs bzod rlag pa/_/stong pa gnas med rten kyang med pa la/_/gcan gzan rab tu mang zhing chu med do/_/de ni byis pa 'jigs par byed pa yin/_/de la skyes bu stong phrag du ma rnams/_/dgon pa der ni de dag zhugs par gyur/_/dgon pa de yang stongs 
[\[74b.2\]]shing ring ba ni/_/dpag tshad lnga brgya snyed du tshang bar gyur/_/mya ngam dgon pa rab tu 'jigs pa na/_/de na de yi mtshon mar gang gyur pa/_/skyes bu phyug cing dran ldan gsal ba ste/_/shin tu dpa' zhing rtul la 'jigs pa med/_/srog 
[\[74b.3\]]chags bye ba mang po de dag skyo/_/de tshe mtshon ma de la smras pa ni/_/'phags pa bdag cag skyo ste mi nus na/_/bdag cag de ring 'di nas ldog par dga'/_/de tshe mkhas shing shin tu mdzangs pa yi/_/'dren pa de yang de tshe thabs sems te/_/kyi hud byis pa 'di dag thams cad 
[\[74b.4\]]ni/_/bdag nyid ldog par rin po che las nyams/_/'di ltar nga yis rdzu 'phrul stobs kyis deng /_/khang pa bye ba stong gis rab brgyan zhing /_/gtsug lag khang dang tshal bus brgyan pa yi/_/grong khyer chen po mngon par sprul nas su/_/rdzing dang 'bab chu dag kyang mngon par sprul/_/
[\[74b.5\]]kun dga' dang ni me tog dag gis brgyan/_/sgo dang rtsig pas shin tu mdzes byas shing /_/skyes pa bud med mtshungs med rnams ldan pa/_/sprul nas de dag rnams la 'di skad du/_/'jigs par ma byed rab tu dga' bar bar byos/_/grong khyer mchog tu khyed rnams da phyin gyis/_/
[\[74b.6\]]zhugs te don rnams myur du gyis shes smras/_/ci nas de dag thams cad phar 'gro bar/_/dbugs phyung bya ba'i phyir ni tshig smras pa/_/dgon pa ma rungs kun las rgal zin te/_/mya ngan 'das zin sems ni dga' bar byos/_/thams cad ngal sos gyur pa'i tshul rig nas/_/shin tu ri mo byas 
[\[74b.7\]]te yang smras pa/_/tshur shog kho bos smras pa rnams la nyon/_/'di ni rdzu 'phrul grong khyer sprul pa ste/_/khyed rnams skyo bar kho bos rig pas na/_/khyed rnams phyir mi ldog par bya ba'i phyir/_/'di 'dra 'di ni kho bos thabs mkhas yin/_/gling du 'gro ba'i phyir ni brtson 'grus bskyed/_/
[\[75a\]]
[\[75a.1\]]dge slong deng yang de bzhin mtshon ma ste/_/srog chags bye ba stong gi 'dren pa yin/_/nyon mongs sgo nga'i sbubs rtol mi nus zhing /_/skyo ba'i sems can dag kyang de bzhin mthong /_/de phyir de yi don du ngas bsams te/_/bsti ba'i gnas su mya ngan 'das 'di byas/_/
[\[75a.2\]]sdug bsngal thams cad rjes su rtogs pa 'di/_/dgra bcom sa la khyed cag bya ba byas/_/gang gi tshe na khyed cag lugs gnas 'dir/_/gnas par dgra bcom thams cad mthong nas ni/_/de yi 'og tu thams cad 'dir bsdus te/_/chos 'di ji bzhin yang dag don bshad do/_/drang 
[\[75a.3\]]srong chen pos theg pa gsum bstan pa/_/rnam 'dren rnams kyi thabs la mkhas pa ste/_/theg pa gcig ste gnyis su yod ma yin/_/bsti ba'i don du theg pa gnyis bstan to/_/dge slong dag go de phyir de ring ngas/_/'di tsam gyis ni mya ngan mi 'da' ste/_/khyod kyis thams cad mkhyen 
[\[75a.4\]]gyi ye shes phyir/_/brtson 'grus rlabs chen dam pa bskyed par gyis/_/nam zhig thams cad mkhyen gyi ye shes thob/_/rgyal ba'i chos rnams gang dag stobs bcu dang /_/sum cu rtsa gnyis mtshan gyi gzugs ldan pa/_/sangs rgyas gyur nas mya ngan 'das pa yin/_/'dren pa rnams 
[\[75a.5\]]kyi bstan pa 'di 'dra ste/_/bsti ba'i phyir ni mya ngan 'das pa gsung /_/ngal sos rig nas mya ngan bzla phyir kun/_/thams cad mkhyen gyi shes la bkri zhes bshad/_/dam pa'i chos pad ma dkar po las sngon gyi sbyor ba'i le'u zhes bya ba ste bdun pa'o//_//
[\[75a.6\]]bam po bdun pa/_de nas tshe dang ldan pa byams ma'i bu gang pos/_bcom ldan 'das thabs mkhas pa'i ye shes gzigs pa dang /_ldem por dgongs te gsungs pa bstan pa 'di lta bu 'di yang thos nyan thos chen po de dag lung bstan pa yang thos sngon gyi sbyor ba dang ldan pa'i gtam 'di dang 
[\[75a.7\]]bcom ldan 'das kyi khyu mchog tu gyur pa 'di yang thos nas/_ngo mtshar du gyur rmad du gyur te zang zing med pa'i sems kyis dga' ba dang mchog tu dga' bas khyab par gyur nas/_de mchog tu dga' ba chen po dang chos la gus pa chen pos stan las langs te/_bcom ldan 'das kyi zhabs la 
[\[75b\]]
[\[75b.1\]]phyag 'tshal nas 'di snyam du 'di ltar khams tha dad pa'i 'jig rten gyi rjes su 'thun par 'jug pa dang thabs mkhas pa'i ye shes gzigs pa mang pos sems can rnams la chos ston pa dang de dang de la chags pa'i sems can rnams rab tu 'grel pa ni/_de bzhin gshegs pa dgra bcom pa 
[\[75b.2\]]yang dag par rdzogs pa'i sangs rgyas rnams shin tu dka' ba mdzad de/_bcom ldan 'das ngo mtshar to/_/bde bar gshegs pa ngo mtshar to/_/bcom ldan 'das 'di la ni bdag cag gis bgyid pa'i rngog la thogs te/_de bzhin gshegs pa nyid kyis bdag cag gi bsam pa dang sngon gyi sbyor ba'i 
[\[75b.3\]]spyod pa mkhyen to snyam du sems bskyed nas/_bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das nyid la phyag 'tshal zhing mig mi 'dzums par lta'o/_/de nas bcom ldan 'das kyis tshe dang ldan pa byams ma'i bu gang po'i sems kyi bsam pa la 
[\[75b.4\]]gzigs nas thams cad dang ldan pa'i dge slong gi dge 'dun la bka' stsal pa/_dge slong dag khyed nga'i nyan thos byams ma'i bu gang po 'di la ltos/_'di ni ngas dge slong gi dge 'dun 'di'i nang na chos sgrog pa rnams kyi mchog tu bstan pa yang dag pa'i yon tan mang pos bstod pa/_nga'i bstan 
[\[75b.5\]]pa 'di la rnam pa mang pos dam pa'i chos yongs su 'dzin par mngon par brtson pa/_'khor bzhi yang dag par rab tu dga' bar byed pa yang dag par 'dzin du 'jug pa yang dag par gzengs stod pa chos 'chad pas ngal ba med pa chos 'di 'chad nus pa tshangs pa mtshungs par spyod pa rnams la phan 
[\[75b.6\]]'dogs nus pa ste/_dge slong dag de bzhin gshegs pa ma gtogs par gzhan gyis byams ma'i bu gang po/_don nam tshig 'brus yongs su gtug par mi nus so/_/dge slong dag 'di ji snyam du sems/_'di nga 'ba' zhig gi dam pa'i chos 'dzin pa yin snyam du sems na dge slong dag khyed kyis 
[\[75b.7\]]de ltar mi blta'o/_/de ci'i phyir zhe na/_dge slong dag ngas mngon par dran te/_'das pa'i dus na sangs rgyas bye ba phrag dgu bcu rtsa dgu byung ba'i sangs rgyas bcom ldan 'das de dag gi bstan pa la 'di nyid kyis dam pa'i chos yongs su bzung ste/_ji ltar da ltar nga yi chos sgrog pa rnams kyi 
[\[76a\]]
[\[76a.1\]]mchog tu gyur pa bzhin du thams cad du yang gyur to/_/thams cad du yang stong pa nyid rtogs par khong du chud par gyur to/_/thams cad du yang so so yang dag par rig pa thob par gyur to/_/thams cad du yang byang chub sems dpa'i mngon par shes pa legs par rtogs par khong du 
[\[76a.2\]]chud par gyur to/_/shin tu nges par chos ston pa dang the tshom med par chos ston pa dang yongs su dag par chos ston par gyur to/_/sangs rgyas bcom ldan 'das de dag gi bstan pa la chos btsal te tshangs par spyod pa spyad do/_/thams cad du yang nyan thos su kun gyis shes te/_de thabs 
[\[76a.3\]]'dis sems can bye ba khrag khrig brgya stong dpag tu med grangs med pa rnams kyi don byas so/_/sems can dpag tu med grangs med pa dag bla na med pa yang dag par rdzogs pa'i byang chub tu yongs su smin par byas so/_/thams cad du yang sangs rgyas kyi bya bas sems can rnams la nye bar 
[\[76a.4\]]gnas par gyur to/_/thams cad du yang bdag gis sangs rgyas kyi zhing yongs su dag par byas so/_/sems can dag yongs su smin par bya ba la brtson par gyur to/_/dge slong dag rnam par gzigs la sogs pa de bzhin gshegs pa bdun po de dag gi tha ma ni nga yin te/_de dag gi yang 
[\[76a.5\]]chos rjod pa'i mchog tu gyur to/_/dge slong dag bskal pa bzang po 'di la ma 'ongs pa'i dus na sangs rgyas stong du sangs rgyas bzhis ma tshang ba gang dag 'byung ba de dag gi bstan pa la yang /_byams ma'i bu gang po 'di nyid chos ston pa'i mchog tu 'gyur/_dam pa'i chos yongs su 'dzin par 
[\[76a.6\]]'gyur ro/_/de bzhin du ma 'ongs pa'i dus na sangs rgyas bcom ldan 'das dpag tu med grangs med pa'i dam pa'i chos kun 'dzin par 'gyur ro/_/sems can dpag tu med grangs med pa rnams kyi don byed par 'gyur ro/_/sems can dpag tu med grangs med pa rnams bla na med pa yang dag par 
[\[76a.7\]]rdzogs pa'i byang chub tu yongs su smin par byed par 'gyur ro/_/rtag tu rgyun mi chad par 'gyur ro/_/bdag gi sangs rgyas kyi zhing yongs su dag par bya ba dang /_sems can yongs su smin par bya ba la brtson par 'gyur ro/_/des byang chub sems dpa'i spyod pa 'di lta bu yongs su rdzogs par byas 
[\[76b\]]
[\[76b.1\]]te/_bskal pa grangs med dpag tu med pa na bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[76b.2\]]mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das chos rab tu snang ba zhes bya ba 'jig rten du 'byung ste/_sangs rgyas kyi zhing 'di nyid du 'byung bar 'gyur ro/_/dge slong dag yang de'i tshe sangs rgyas kyi zhing 'di stong gsum gyi 
[\[76b.3\]]stong chen po'i 'jig rten gyi khams gang gA'i klung gi bye ma snyed sangs rgyas kyi zhing gcig tu 'gyur te/_de rin po che sna bdun gyi gzhi la lag mthil ltar mnyam pa ri med pa rin po che sna bdun gyi khang pa brtsegs pas yongs su gang bar 'gyur ro/_/lha'i gzhal med khang dag dang nye bar gyur te/_
[\[76b.4\]]lha dag gis kyang mi mthong mi dag gis kyang lha mthong bar 'gyur ro/_/dge slong dag de'i tshe sangs rgyas kyi zhing 'di na ngan song med par 'gyur bud med kyang med de sems can de dag thams cad kyang brdzus te skye ba/_tshangs par spyod pa yid la byed pa'i lus 'od rang la yod pa rdzu 'phrul can nam mkha' 
[\[76b.5\]]la 'gro ba brtson 'grus dang ldan pa dran pa dang ldan pa shes rab dang ldan pa lus gser gyi kha dog can skyes bu chen po'i mtshan sum cu rtsa gnyis kyis lus brgyan par 'gyur ro/_/dge slong dag yang de'i tshe sangs rgyas kyi zhing 'dir sems can de dag gi zas rnam pa gnyis su 'gyur te gnyis gang zhe na/_
[\[76b.6\]]'di lta ste/_chos kyi dga' ba'i zas dang bsam gtan gyi dga' ba'i zas so/_/de'i byang chub sems dpa' bye ba khrag khrig brgya stong grangs med dpag tu med pa 'byung ste/_thams cad kyang mngon par shes pa chen po thob pa so so yang dag par rig pa rnams rtogs par khong du chud pa sems can 
[\[76b.7\]]la 'dems mkhas pa sha stag ste/_de'i nyan thos bgrang ba las 'das pa 'byung ste/_rdzu 'phrul che ba mthu che ba rnam par thar pa brgyad la bsam gtan pa sha stag go/_/sangs rgyas kyi zhing de de lta bu'i yon tan tshad med pa dang ldan par 'gyur ro/_/bskal pa ni rin po che snang ba zhes bya bar 'gyur 
[\[77a\]]
[\[77a.1\]]ro/_/'jig rten gyi khams de ni shin tu rnam par dag pa zhes bya bar 'gyur ro/_/de'i tshe'i tshad ni bskal pa grangs med dpag tu med par 'gyur ro/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas chos rab tu snang ba de yongs 
[\[77a.2\]]su mya ngan las 'das nas kyang /_dam pa'i chos yun ring du gnas par 'gyur/_'jig rten gyi khams de rin po che'i mchod rten gyis gang bar 'gyur ro/_/dge slong dag de ltar bcom ldan 'das de'i sangs rgyas kyi zhing de yon tan bsam gyis mi khyab pa dang ldan par 'gyur ro/_/bcom 
[\[77a.3\]]ldan 'das kyis de skad ces bka' stsal te/_bde bar gshegs pas de skad ces gsungs nas/_ston pas gzhan yang 'di skad ces bka' stsal to/_/nga yi bu ni thabs mkhas legs bslabs pas/_/ji ltar spyod pa spyad par gyur pa dang /_/ji ltar byang chub spyod pa 'dir spyad pa/_/
[\[77a.4\]]don de nga las nyon cig dge slong dag_/theg pa rlabs po ches ni skrag 'gyur zhing /_/'di na sems can dman la mos rig nas/_/byang chub sems dpa' 'di dag nyan thos gyur/_/rang rgyal byang chub par yang rab tu ston/_/thabs la mkhas pa brgya phrag du ma yis/_/byang chub sems 
[\[77a.5\]]dpa' mang po smin par byed/_/'di skad bdag cag nyan thos bdag cag ni/_/byang chub dam pa mchog las ring zhes smra/_/de dag rjes su spyod pa de slob pas/_/sems can bye ba 'di dag smin par 'gyur/_/dman la mos shing le lo can gyi tshul/_/de dag thams cad mthar gyis 
[\[77a.6\]]sangs rgyas 'gyur/_/de dag mi tshor bar ni spyad pa spyod/_/bdag cag nyan thos byed pa chung ba yin/_/shi 'pho skye ba kun las rab tu skyo/_/bdag gi zhing yang yongs su dag par byed/_/bdag nyid 'dod chags bcas shing zhe sdang bcas/_/gti mug bcas par yang ni rab 
[\[77a.7\]]tu ston/_/sems can lta la chags par rig nas kyang /_/de yi lta ba rnams la nye bar gnas/_/nga yi nyan thos mang du de ltar spyod/_/sems can thabs kyis rnam par grol bar byed/_/de yis spyod pa thams cad rab bstan na/_/mi mkhas mi rnams shin tu myos par 'gyur/_/
[\[77b\]]
[\[77b.1\]]dge slong gang po nga yi nyan thos 'di/_/sangs rgyas rnams kyi ye shes 'di tshol phyir/_/sngon gyi sangs rgyas bye ba stong la spyad/_/de dag rnams kyi dam chos yongs su bzung /_/kun tu 'di ni nyan thos mchog tu gyur/_/mang du thos shing 'jigs med sna tshogs rjod/_/rtag tu mi skyo 
[\[77b.2\]]yang dag dga' bar byed/_/rtag tu sangs rgyas bye bas nye bar gnas/_/rtag tu mngon shes chen pos rtogs par rig_/so so yang dag rig pa thob par gyur/_/sems can rnams kyi dbang po spyod yul shes/_/rtag tu rnam par dag pa'i chos kyang 'chad/_/dam pa'i chos kyi mchog 
[\[77b.3\]]kyang rab 'chad cing /_/bla na med pa'i theg pa mchog 'di la/_/sems can bye ba phrag stong yongs smin byed/_/bdag gi zhing mchog rnam par dag par byed/_/ma 'ongs dus kyi tshe yang de bzhin du/_/sangs rgyas bye ba phrag stong mchod par 'gyur/_/dam pa'i chos mchog rnams kyang rab 
[\[77b.4\]]tu 'dzin/_/bdag gi zhing yang yongs su dag byed 'gyur/_/rtag tu 'jigs pa med par chos 'chad de/_/thabs la mkhas pa bye ba phrag stong gis/_/thams cad mkhyen gyi ye shes zag med la/_/sems can mang po yongs su smin par byed/_/mi yi 'dren pa rnams la des mchod 
[\[77b.5\]]nas/_/dam pa'i chos mchog rtag tu bzung nas ni/_/'jig rten du yang rang byung sangs rgyas 'gyur/_/chos rab snang zhes phyogs su rab tu grags/_/de yi zhing yang shin tu rnam dag 'gyur/_/rin chen sna bdun rtag tu khyad par 'phags/_/bskal pa de ni rin chen snang ba yin/_/
[\[77b.6\]]'jig rten khams de shin tu rnam dag yin/_/mngon shes che la shin tu mkhas pa yin/_/byang chub sems dpa' bye ba stong mang ste/_/rnam dag blo can rdzu 'phrul che rnams kyis/_/'jig rten khams de yongs su gang bar 'gyur/_/de bzhin nyan thos dag kyang bye ba stong /_/de tshe 'dren 
[\[77b.7\]]pa'i dge 'dun 'byung ba ni/_/rnam thar brgyad la bsam gtan rdzu 'phrul che/_/so so yang dag rig pa rtogs par rig_/sems can thams cad sangs rgyas zhing de na/_/tshangs par spyod cing rab tu dga' bar 'gyur/_/thams cad gser gyi mdog can brdzus te skye/_/sum cu rtsa gnyis 
[\[78a\]]
[\[78a.1\]]mtshan gyi gzugs dang ldan/_/chos la mngon par dga' ba ma gtogs par/_/de na zas kyi 'du shes med par 'gyur/_/der ni bud med rnams kyang mi 'byung ste/_/ngan song dang ni ngan 'gros 'jigs pa med/_/sems can rab tu dge bas kun gang ste/_/gang po 
[\[78a.2\]]yon tan yang dag rdzogs ldan gyi/_/zhing mchog de ni de 'drar 'gyur ba ste/_/'di ni cung zad tsam zhig bshad pa yin/_/de nas dbang dang ldan par gyur pa stong nyis brgya po de dag 'di snyam du sems te/_gal te bdag cag kyang bcom ldan 'das kyis nyan thos chen po gzhan dag ji ltar 
[\[78a.3\]]lung bstan pa de bzhin du/_de bzhin gshegs pas bdag cag so sor lung bstan na ngo mtshar du 'gyur rmad du 'gyur snyam mo/_/de nas bcom ldan 'das kyis nyan thos chen po de dag gi sems kyi rnam par rtog pa thugs kyis thugs su chud nas/_/tshe dang ldan pa 'od srung chen po la 
[\[78a.4\]]bka' stsal pa/_'od srung dbang dang ldan par gyur pa stong nyis brgya po gang dag da ltar nga mngon sum du gyur pa'i 'di dag thams cad 'di'i 'og tu lung bstan to/_/'od srung de la nyan thos chen po dge slong kauN+Di n+ya sangs rgyas bye ba khrag khrig brgya stong phrag drug cu rtsa gnyis kyi pha rol gyi yang ches 
[\[78a.5\]]pha rol du de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das kun tu 
[\[78a.6\]]snang ba zhes bya bar 'jig rten du 'byung ste/_'od srung de na ming 'di gcig tu btags pa de bzhin gshegs pa lnga brgya 'byung bar 'gyur ro/_/nyan thos chen po lnga brgya po thams cad gcig gi 'og tu gcig bla na med pa yang dag par rdzogs pa'i byang chub mngon par rdzogs par 'tshang rgya ste/_
[\[78a.7\]]thams cad kyang kun tu snang ba zhes bya bar 'gyur ro/_/'di lta ste/_ga yA 'od srung dang /_chu klung 'od srung dang /_lteng rgyas 'od srung dang /_nag po dang /_'char ka nag po dang /_ma 'gags pa dang /_nam gru dang /_ka pi na dang /_ba ku la dang /_skul byed dang /_
[\[78b\]]
[\[78b.1\]]legs 'ongs la sogs pa dbang dang ldan par gyur pa lnga brgya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/kauN+Di n+ya rigs nga yi nyan thos 'di/_/ma 'ongs dus kyi bskal pa mtha' yas na/_/de bzhin gshegs pa 'jig rten mgon du 'gyur/_/
[\[78b.2\]]srog chags bye ba phrag stong rnam par 'dul/_/ma 'ongs dus kyi mtha' yas bskal pa na/_/sangs rgyas mang po mtha' yas mthong nas ni/_/kun tu snang zhes bya ba'i rgyal bar 'gyur/_/de yi zhing yang yongs su dag par 'gyur/_/sangs rgyas stobs dang 'od du ldan par 'gyur/_/
[\[78b.3\]]phyogs bcu dag tu sgra yang rnam par bsgrags/_/srog chags bye ba stong gis mdun gyis bltas/_/byang chub dam pa mchog kyang ston par 'gyur/_/de nas byang chub sems dpa' brtson pa rnams/_/gzhal med khang mchog tu ni mngon zhugs nas/_/de na gnas shing rjes su 
[\[78b.4\]]rnam par sems/_/rnam dag tshul khrims rtag tu len pa'i tshul/_/rkang gnyis gtso bo de yi chos thos nas/_/zhing gzhan du ni de dag rtag tu yang /_/de dag sangs rgyas stong la phyag 'tshal 'gro/_/de dag la ni rgya che'i mchod byas te/_/skad cig gis ni rnam par 'dren pa yin/_/
[\[78b.5\]]zhing der de dag phyir yang 'ong bar 'gyur/_/rab tu snang zhes bya ba mi yi gtso/_/spyod pa'i stobs ni de ltar de 'drar 'gyur/_/bde gshegs de yi tshe tshad 'gyur bar ni/_/bskal pa stong phrag drug cu tshang bar 'gyur/_/skyob pa yongs su mya ngan 'das nas ni/_/de las nyis gyur 
[\[78b.6\]]dam chos der gnas 'gyur/_/de yi gzugs brnyan 'byung bar 'gyur ba ni/_/de yi sum 'gyur de srid dus su'o/_/skyob pa de yi dam chos med gyur nas/_/lha rnams dang ni mi dag sdug bsngal 'gyur/_/skyes mchog kun du snang zhes bya bar yang /_/ming gcig pa yi rgyal 
[\[78b.7\]]ba 'byung ba ni/_/'dren pa lnga brgya yongs su tshang ba ste/_/de dag gcig gi 'og tu gcig 'byung 'gyur/_/de dag kun gyi bkod pa de 'dra ste/_/rdzu 'phrul stobs dang de bzhin sangs rgyas zhing /_/'dus pa de bzhin dam chos de 'dra ste/_/dam pa'i chos gnas pa yang mnyam par 
[\[79a\]]
[\[79a.1\]]'gyur/_/kun tu snang ba skyes bu dam pa yi/_/ji ltar nga yis sngar ni bshad pa bzhin/_/de tshe sgra ni lhar bcas 'jig rten du/_/thams cad de dag lta bur 'gyur ba yin/_/ji ltar 'jig rten thams cad ngas bstan bzhin/_/'di ni nga yi 'og tu 'byung ngo zhes/_/
[\[79a.2\]]mthar gyis de ltar de dag gcig nas gcig_/phan zhing snying brtse ba dag lung bstan 'gyur/_/'od srung khyod kyis de ring dbang ldan pa/_/lnga brgya las ni mi nyung 'di dag dang /_/nga yi nyan thos gzhan yang de ltar zung /_/de bzhin du yang nyan thos gzhan la bsgo/_/de nas dgra 
[\[79a.3\]]bcom pa lnga brgya po de dag_/bcom ldan 'das las bdag cag bla na med pa yang dag par rdzogs pa'i byang chub tu mngon sum du lung bstan pa thos nas tshim zhing mgu la yi rangs te/_dga' ba dang yid bde ba skyes nas bcom ldan 'das ga la ba der dong ste phyin nas/_/bcom ldan 
[\[79a.4\]]'das kyi zhabs la mgo bos phyag 'tshal te 'di skad ces gsol to/_/bcom ldan 'das bdag cag gis rtag tu rgyun mi chad par 'di ni bdag cag gi mya ngan las 'da' ba lags te/_bdag cag ni yongs su mya ngan las 'das so snyam sems la/_yongs su bsgoms pa'i 
[\[79a.5\]]nongs pa de dag bdag cag gis bshags so/_/bcom ldan 'das 'di ni bdag gis ma rtogs ma 'tshal mi mkhas pa lags te/_de ci'i slad du zhe na/_'di ltar bdag cag de bzhin gshegs pa'i ye shes kyis mngon par rdzogs par 'tshang rgya bar bgyi ba lags na/_'di lta 
[\[79a.6\]]bu'i ye shes chung ngus 'tshal lo snyam mo/_/'di lta ste dper na/_mi la la zhig mdza' bo'i mchis brang du mchis nas/_de phyag las khom mam mchis nyal ba la mdza' bo des/_'di'i nor bu rin po cher 'di bya'o/_/zhes rin thang ma mchis pa'i nor bu rin po che de gos kyi mtha' 
[\[79a.7\]]mar phur ro/_/bcom ldan 'das de nas mi de mchis langs te 'phags nas yul phyogs gzhan du mchis te/_de de na nyon mongs par gyur nas 'tshal ma dang rad pa tshol ba'i slad du/_shin tu nyon mongs shing cher 'bad de/_gzhig nas kha zas cung zad rnyed nas des mgu ste rab tu 
[\[79b\]]
[\[79b.1\]]dga' bar gyur to/_/bcom ldan 'das de nas mi de'i mdza' bo rnying pas de'i gos kyi mtha' mar rin thang ma mchis pa'i nor bu rin po che phur ma bgyis pa'i mi des yang mthong nas/_des de la 'di skad ces/_kye mi khyod zas dang skom tshol ba'i phyir/_ci ste nyon mongs su [(]'ang [,]'ong [)]zhes/_kye 
[\[79b.2\]]mi khyod bde bar gnas par bya ba'i phyir ngas 'dod pa thams cad grub par byed pa rin thang med pa'i nor bu rin po che gos kyi mtha' mar phur te/_kye mi khyod ngas nor bu rin po che de byin nas/_kye mi khyod gos kyi mtha' ma la nor bu rin po che rin thang med pa phur na/_bdag la nam phur/_su 
[\[79b.3\]]zhig gis phur/_ci'i rgyu ci'i phyir phur ba/_kye mi khyod cung zad kyang mi lta 'am/_kye mi khyod byis pa'i rang bzhin can te/_kye mi khyod nyon mongs par zas dang gos tshol ba tsam gyis chog par 'dzin tam/_kye mi khyod song la rin thang med pa'i nor bu rin po che 'di khyer te/_grong khyer 
[\[79b.4\]]chen por song la nor des nor gyi bya ba thams cad byos shig ces mchi ba de bzhin du/_bcom ldan 'das bdag cag kyang /_de bzhin gshegs pas thog ma byang chub sems dpa'i spyad pa spyod pa na/_thams cad mkhyen pa nyid kyi sems bskyed par gyur pa de dag bdag cag gis ma rtogs 
[\[79b.5\]]ma 'tshal te/_bcom ldan 'das de'i slad du bdag cag kyang dgra bcom pa'i sa nas mya ngan las 'das pa snyam bgyid do/_/bcom ldan 'das bdag cag nyon mongs par tshol zhing /_bcom ldan 'das 'di lta bu'i ye shes chung ngus 'tshal bar 'dzin to/_/thams cad mkhyen pa'i 
[\[79b.6\]]ye shes su smon pa rtag tu ma nyams pa des bcom ldan 'das bdag cag de bzhin gshegs pas khong du chud par bstan pa/_dge slong dag khyod 'di ltar mya ngan las 'das par ma sems shig dge slong dag ngas sngon yongs su smin par byas pa'i dge ba'i rtsa ba de dag khyed kyi sems la yod 
[\[79b.7\]]do/_/chos bshad cing brjod pas khyod da ltar mya ngan las 'da' ba yin par sems pa de yang /_nga yi thabs mkhas pa'o zhes de ltar bcom ldan 'das kyis bdag cag khong du chud par bgyis te/_de ring bla na med pa yang dag par rdzogs pa'i byang chub tu lung bstan to/_/de nas 
[\[80a\]]
[\[80a.1\]]kun shes kauN+Di n+ya la sogs pa dbang dang ldan par gyur pa lnga brgya po de dag gis de'i tshe tshigs su bcad pa 'di dag gsol to/_/gang phyir mchog rab byang chub lung bstan te/_/'di 'dra ba yi dbugs 'byin bla med pa/_/'di thos nas ni bdag cag dga' mgu ste/_/
[\[80a.2\]]bcom ldan mtha' yas spyan la phyag 'tshal lo/_/ci ltar byis pa mi mkhas ma 'tshal bzhin/_/bde bar gshegs pa'i bstan la bdag cag ni/_/mya ngan 'das pa tsam gyis 'tshal 'dzin pa/_/nongs pa de dag khyed la rab tu bshags/_/ji ltar dper na mi 'ga' la la zhig_/
[\[80a.3\]]de yi mdza' bo'i khyim der phyin gyur nas/_/grogs po de ni nor bdag phyug po ste/_/des ni de la bza' bca' mang stsal nas/_/zas kyis de ni yang dag tshim par bgyis/_/rin chen du ma ri ba de stsal te/_/de yi bla gos mtha' mar phur te mdud/_/de la stsal nas de ni dga' bar 
[\[80a.4\]]gyur/_/byis pa de yang de nas mchis gyur pa/_/langs nas de yang grong khyer gzhan du mchis/_/de ni nyon mongs gyur te phongs shing tshol/_/'tshal ma yongs su tshol bas shin tu skyo/_/kha zas de btsal mya ngan 'das par gyur/_/de ni kha zas rgya che mi sems shing /_/de yi rin po 
[\[80a.5\]]che yang mi dran gyur/_/bla gos la ni phur bar dran ma mchis/_/de ni grogs po snga ma de mthong nas/_/bdag gi khyim du rin chen byin pa de/_/de la shin tu yongs su spyos brgyad nas/_/rin chen gos kyi mtha' na mchis pa bstan/_/de yis mthong nas bde ba mchog dang ldan/_/
[\[80a.6\]]rin chen de yi mthu ni de 'dra ste/_/nor mang mdzod stobs can du de gyur nas/_/'dod pa'i yon tan lnga dang shin tu ldan/_/de bzhin bcom ldan bdag cag 'di lta bur/_/sngon gyi srid pa shin tu yun ring nas/_/de bzhin gshegs pa nyid kyi 'di stsal te/_/sngon gyi smon lam 
[\[80a.7\]]rnams ni ma 'tshal bas/_/bcom ldan bdag cag 'di na byis pa'i blo/_/bdag cag bde gshegs bstan pa ma 'tshal bas/_/bdag cag mya ngan 'das tsam 'tshal bar gzung /_/bla ma mi re mi tshol mi sems so/_/'di 'dra'i mya ngan 'das pa yod med ces/_/'jig rten 
[\[80b\]]
[\[80b.1\]]gnyen gyis bdag cag 'tshal bar bgyis/_/mya ngan 'das gang mchog tu bde ba de/_/skyes bu dam pa rnams kyi ye shes mchog_/'di ltar yangs pa rgya chen rnam [{]mangs kyi[,]mang gi[}]/_/bla na med pa'i lung bstan rab thos te/_/mgon po gcig la gcig lung ston pa yis/_/bdag cag 
[\[80b.2\]]dga' zhing mgu ba rangs pa skyes/_/dam pa'i chos pad ma dkar po las dge slong lnga brgya lung bstan pa'i le'u zhes bya ba ste brgyad pa'o//_//de nas de'i tshe tshe dang ldan pa kun dga' bo 'di snyam du bdag kyang lung bstan pa de lta bu thob par bya'o/_/snyam du sems te/_
[\[80b.3\]]de 'di snyam du bsams shing rjes su rnam par bsams te smon nas stan las langs te/_bcom ldan 'das kyi zhabs la gtugs so/_/tshe dang ldan pa sgra gcan zin gyis kyang /_de snyam du bsams te rjes su rnam par bsams shing smon nas/_bcom ldan 'das kyi zhabs la gtugs 
[\[80b.4\]]te tshig 'di skad ces gsol to/_/bcom ldan 'das bdag cag la yang skabs dbye bar gsol/_bde bar gshegs pa bdag cag la skabs dbye bar gsol/_bcom ldan 'das ni bdag cag gi pha dang skyed pa dang skyabs dang gnas dang dpung gnyen lags so/_/bcom ldan 'das 
[\[80b.5\]]bdag kyang bcom ldan 'das kyi sras/_bcom ldan 'das kyi zhabs 'bring ba ste/_bcom ldan 'das kyi chos kyi mdzod 'dzin pa lags so/_/zhes lha dang mi dang lha ma yin du bcas pa'i 'jig rten na shin tu ri mo bgyid par gyur to/_/de'i slad du bcom ldan 'das kyis bdag cag bla na 
[\[80b.6\]]med pa yang dag par rdzogs pa'i byang chub tu myur du lung bstan na/_bcom ldan 'das 'thun pa lags so/_/gzhan yang dge slong nyis stong lhag tsam slob pa dang mi slob pa de dag stan las langs te bla gos phrag pa gcig tu gzar nas thal mo sbyar te bcom ldan 'das kyi spyan snga na/_
[\[80b.7\]]bcom ldan 'das la lta zhing 'dug nas bsams pa 'di nyid 'di lta ste/_sangs rgyas kyi ye shes 'di nyid la rjes su sems te/_bdag cag kyang bla na med pa yang dag par rdzogs pa'i byang chub tu lung bstan pa thob par gyur cig snyam mo/_/de nas bcom ldan 'das kyis tshe dang ldan pa 
[\[81a\]]
[\[81a.1\]]kun dga' bo la bka' stsal pa/_kun dga' bo khyod ma 'ongs pa'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[81a.2\]]ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das rgya mtsho mchog 'chang blo rnam par rol pa'i mngon par shes pa zhes bya bar 'jig rten du 'byung ste/_sangs rgyas bye ba phrag drug cu rtsa gnyis la bsti stang du byas/_btsun par byas/_ri mor byas 
[\[81a.3\]]mchod par byas te/_sangs rgyas bcom ldan 'das de dag gi dam pa'i chos blangs shing bstan pa yongs su bzung ste/_bla na med pa yang dag par rdzogs pa'i byang chub mngon par rdzogs par sangs rgyas nas/_byang chub sems dpa' bye ba khrag khrig brgya stong phrag gang gA'i klung nyi shu'i bye ma 
[\[81a.4\]]snyed bla na med pa yang dag par rdzogs pa'i byang chub tu yongs su smin par byed par 'gyur ro/_/khyod kyi sangs rgyas kyi zhing de shin tu 'byor cing /_sa gzhi bai dUr+ya las grub par 'gyur ro/_/'jig rten gyi khams de ni ma bsnyal ba'i rgyal mtshan zhes bya bar 'gyur ro/_/bskal pa de ni yid du 
[\[81a.5\]]'ong ba'i sgra mngon par bsgrags pa zhes bya bar 'gyur ro/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa de'i tshe'i tshad ni bskal pa dpag tu med par 'gyur te/_bcom ldan 
[\[81a.6\]]'das de'i tshe'i tshad ni bgrang bas mthar phyin par mi nus pa'i bskal pa bye ba khrag khrig brgya stong grangs med par 'gyur ro/_/kun dga' bo bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes 
[\[81a.7\]]pa de'i tshe'i tshad ji tsam du 'gyur ba de'i nyis 'gyur du yongs su mya ngan las 'das nas dam pa'i chos gnas par 'gyur ro/_/bcom ldan 'das de'i dam pa'i chos ci tsam du gnas par 'gyur ba de'i nyis gyur du dam pa'i chos kyi gzugs brnyan gnas par 'gyur ro/_/yang kun dga' bo 
[\[81b\]]
[\[81b.1\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa de la phyogs bcu'i sangs rgyas bye ba khrag khrig brgya stong phrag mang po gang gA'i klung gi bye ma snyed dag bsngags pa brjod par 'gyur ro/_/de nas 
[\[81b.2\]]bcom ldan 'das kyis de'i tshe tshigs su bcad pa 'di dag bka' stsal to/_/ngas ni dge slong dge 'dun mos par bya/_/kun dga' bzang po nga yi chos 'dzin pa/_/bde gshegs bye ba drug cu mchod byas nas/_/ma 'ongs dus kyi tshe na rgyal bar 'gyur/_/de yi ming ni rgya mtsho blo 'dzin te/_/
[\[81b.3\]]mngon par shes thob ces kyang de na grags/_/blta na sdug pa yongs su dag pa'i zhing /_/ma bsnyal rgyal mtshan rgyal ba'i ba dan no/_/byang chub sems dpa' gang gA'i bye snyed der/_/de bas lhag par yongs su smin par byed/_/rgyal ba de ni rdzu 'phrul che bar 'gyur/_/phyogs 
[\[81b.4\]]bcu'i 'jig rten du ni sgra yang grags/_/de tshe tshe yang dpag tu med par 'gyur/_/'jig rten rnams la phan zhing brtse phyir gnas/_/skyob pa de ni mya ngan 'das 'og tu/_/nyis gyur de yi dam chos gnas par 'gyur/_/de nas gzugs brnyan de yi nyis gyur du/_/gnas te rgyal ba de 
[\[81b.5\]]yi bstan pa la/_/de nas sems can gang gA'i bye ma snyed/_/sangs rgyas byang chub 'di la rgyu yang skyed/_/de nas 'khor de na byang chub sems dpa' theg pa la gsar du yang dag par zhugs pa brgya stong 'di snyam du sems te/_byang chub sems dpa' rnams la yang de lta bur rgya cher 
[\[81b.6\]]lung bstan pa/_bdag cag gis sngon ma thos na nyan thos rnams la lta ci smos te/_'di la rgyu gang dang rkyen ci zhig yod snyam mo/_/de nas bcom ldan 'das kyis byang chub sems dpa' de dag gi sems kyi rnam par rtog pa thugs kyis thugs su chud nas/_byang chub sems dpa' 
[\[81b.7\]]de dag la bka' stsal pa/_rigs kyi bu dag skad cig yud tsam gcig la mnyam du nga dang kun dga' bo de bzhin gshegs pa dgra bcom pa yang dag par rdzogs pa'i sangs rgyas chos kyi nam mkha' mngon 'phags rgyal po'i spyan sngar/_bla na med pa yang dag par rdzogs pa'i byang chub 
[\[82a\]]
[\[82a.1\]]tu sems bskyed de/_de nas rigs kyi bu 'di ni rtag tu rgyun mi chad par mang du thos pa la brtson par gyur to/_/nga ni brtson 'grus rtsom pa la brtson te/_de'i phyir nga myur du bla na med pa yang dag par rdzogs pa'i byang chub tu mngon par rdzogs par sangs rgyas so/_/kun 
[\[82a.2\]]dga' bo bzang po 'di ni sangs rgyas bcom ldan 'das rnams kyi dam pa'i chos kyi mdzod 'dzin par 'gyur te rigs kyi bu dag 'di lta ste/_byang chub sems dpa' rnams yongs su grub par bya ba'i phyir/_rigs kyi bu 'di'i smon lam ni 'di yin no/_/de nas tshe dang ldan pa kun dga' 
[\[82a.3\]]bos bcom ldan 'das las bdag nyid bla na med pa yang dag par rdzogs pa'i byang chub tu lung bstan pa thos/_bdag gi sangs rgyas kyi zhing gi yon tan bkod pa thos/_sngon gyi smon lam dang spyod pa yang thos nas tshim zhing mgu la yi rangs te rab tu dga' zhing dga' ba dang yid bde ba skyes 
[\[82a.4\]]par gyur te/_de'i tshe sangs rgyas bye ba khrag khrig brgya stong mang po'i dam pa'i chos dang bdag gi sngon gyi smon lam dran no/_/de nas tshe dang ldan pa kun dga' bos de'i tshe tshigs su bcad pa 'di dag gsol to/_/ngo mtshar gyur pa rgyal ba dpag med pas/_/skyob pa yongs su mya ngan 'das 
[\[82a.5\]]rnams kyi/_/chos bstan pa dag bdag la dran mdzad pas/_/khar sang de ring bzhin du dran par gyur/_/the tsom ma mchis byang chub don du gnas/_/bdag gi thabs la mkhas pa 'di 'dra ste/_/bdag ni bde bar gshegs pa'i zhabs 'bring lags/_/byang chub don du dam pa'i chos 
[\[82a.6\]]kyang 'dzin/_/de nas bcom ldan 'das kyis tshe dang ldan pa sgra gcan zin la bka' stsal pa/_sgra gcan zin khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas 'jig rten gyi khams bcu'i rdul phra rab kyi rdul snyed la bsti stang du byas/_
[\[82a.7\]]btsun par byas/_ri mo byas/_mchod par byas nas de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi 
[\[82b\]]
[\[82b.1\]]ston pa/_sangs rgyas bcom ldan 'das rin po che sna bdun gyi pad ma la gom pas 'gro ba zhes bya bar 'gyur ro/_/rtag tu yang sangs rgyas bcom ldan 'das de dag gi sras thu bor 'gyur te 'di lta ste dper na/_de ltar nga yi bzhin no/_/sgra gcan zin bcom ldan 'das de bzhin 
[\[82b.2\]]gshegs pa dgra bcom pa yang dag par rdzogs pa'i sangs rgyas rin po che sna bdun gyi pad ma la gom pas 'gro ba de'i tshe'i tshad kyang 'di lta bur 'gyur/_yon tan rnam pa mang po thams cad phun sum tshogs pa yang 'di lta bur 'gyur te/_ji ltar bcom ldan 'das de bzhin gshegs 
[\[82b.3\]]pa dgra bcom pa yang dag par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa'i yon tan rnam pa thams cad dang ldan pa'i sangs rgyas kyi zhing gi yon tan bkod pa bzhin du 'gyur ro/_/sgra gcan zin de bzhin gshegs pa dgra bcom pa yang dag 
[\[82b.4\]]par rdzogs pa'i sangs rgyas rgya mtsho mchog 'chang blo rnam par rol pa'i mngon par shes pa de yi sras thu bor yang khyod nyid 'gyur te/_de yi 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/_/de nas bcom ldan 'das kyis de'i tshe 
[\[82b.5\]]tshigs su bcad pa 'di dag bka' stsal to/_/sgra gcan zin 'di nga yi bu thu bo/_/gzhon nur gyur pa'i tshe na snying gi bu/_/byang chub thob kyang nga yi bu yin te/_/drang srong chen po chos kyi bgo skal 'dzin/_/ma 'ongs dus na sangs rgyas bye mang po/_/de dag tshad med pa ni mthong 
[\[82b.6\]]bar 'gyur/_/byang chub yongs su btsal bar bya ba'i phyir/_/rgyal ba de dag kun gyi sras su 'gyur/_/sgra gcan zin gyis spyod 'di mi shes te/_/'di yi smon lam dag ni ngas shes so/_/bdag ni de bzhin gshegs pa'i sras po zhes/_/'jig rten gnyen la yang dag spyoms 
[\[82b.7\]]par byed/_/sgra gcan zin pa nga yi bu 'di yi/_/yon tan bye ba khrag khrig dpag tu med/_/de la nam yang tshad gzung yod med de/_/de ltar 'di ni byang chub don du gnas/_/de nas bcom ldan 'das kyis nyan thos slob pa dang mi slob pa nyis stong po de dag bcom ldan 'das kyi spyan 
[\[83a\]]
[\[83a.1\]]snga na/_bcom ldan 'das la lta zhing sems dang ba dang sems mnyen pa dang sems 'jam par bcom ldan 'das kyis gzigs te/_de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo nyan thos slob pa dang mi slob pa nyis stong 
[\[83a.2\]]po 'di dag mthong ngam/_gsol pa/_bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_kun dga' bo dge slong nyis stong po de dag thams cad mnyam du byang chub sems dpa'i spyod pa yang dag par sgrub par 
[\[83a.3\]]'gyur te/_sangs rgyas bcom ldan 'das 'jig rten gyi khams lnga bcu'i rdul phra rab kyi rdul snyed la bsti stang byas/_btsun par byas/_ri mor byas/_mchod pa byas/_dam pa'i chos bzung nas/_lus tha ma la skad cig thang cig yud tsam gcig la phyogs bcu'i 'jig 
[\[83a.4\]]rten gyi khams gzhan dang gzhan dag gi sangs rgyas kyi zhing rnams su bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas rin po che'i me tog gi rgyal po zhes bya 
[\[83a.5\]]bar 'jig rten du 'byung ste/_de dag gi tshe'i tshad ni bskal pa tshang bar 'gyur/_de dag gi sangs rgyas kyi zhing gi yon tan bkod pa yang mtshungs par 'gyur ro/_/de dag gi nyan thos kyi tshogs dang /_byang chub sems dpa'i tshogs kyang mnyam par 'gyur ro/_/de dag mnyam du 
[\[83a.6\]]yongs su mya ngan las 'da' bar 'gyur ro/_/de dag gi dam pa'i chos kyang mnyam par gnas par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/kun dga' gang dag nga yi mdun 'khod pa/_/nyan thos nyis stong 'di dag thams 
[\[83a.7\]]cad ni/_/ma 'ongs dus na de bzhin gshegs 'gyur zhes/_/ngas ni mkhas rnams de ring lung bstan to/_/dpe bstan pa ni mtha' yas rnam dag gis/_/sangs rgyas rnams la mchod pa mchog byas nas/_/tha ma'i lus de la ni gnas nas su/_/de yi byang chub 
[\[83b\]]
[\[83b.1\]]mchog 'di thob par 'gyur/_/phyogs bcu rnams su ming ni gcig 'gyur te/_/skad cig de bzhin yud tsam gcig la ni/_/shing mchog rnams kyi drung du 'khod nas su/_/ye shes thob ste sangs rgyas rnams su 'gyur/_/de dag rnams kyi ming ni gcig gyur te/_/rin chen tog 
[\[83b.2\]]ces bya bar 'jig rten grags/_/de dag rnams kyi zhing mchog mtshungs par 'gyur/_/nyan thos byang chub sems dpa'i tshogs kyang mnyam/_/rdzu 'phrul gyur pa 'ang 'jig rten 'di kun na/_/mnyam zhing de dag phyogs bcu rnams su yang /_/chos bshad nas ni mnyam du mya ngan 
[\[83b.3\]]'da'/_/de dag dam chos mnyam du gnas par 'gyur/_/de nas slob pa dang mi slob pa'i nyan thos de dag_/bcom ldan 'das las mngon sum du rang rang gi lung bstan pa thos nas tshim zhing mgu la yi rangs te rab tu dga' zhing dga' ba dang yid bde ba skyes nas/_bcom ldan 
[\[83b.4\]]'das la tshigs su bcad pa 'di dag gsol to/_/lung bstan pa 'di thos pas na/_/'jig rten sgron ma bdag cag ngoms/_/bdud rtsi ji ltar gtor ba bzhin/_/de bzhin gshegs pa bdag cag bde/_/bdag cag mi mchog mi 'gyur zhes/_/bdag cag yid gnyis 
[\[83b.5\]]dogs ma mchis/_/lung bstan pa ni 'di thos pas/_/de ring bdag cag bde ba thob/_/dam pa'i chos pad ma dkar po las/_kun dga' bo dang sgra gcan zin dang dge slong nyis stong lung bstan pa'i le'u zhes bya ba ste dgu pa'o//_//de nas bcom ldan 'das 
[\[83b.6\]]kyis byang chub sems dpa' sman gyi rgyal po la sogs pa byang chub sems dpa' brgyad khri po de dag la bka' stsal pa/_sman gyi rgyal po 'khor 'di'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye 
[\[83b.7\]]chen po dang /_mi dang mi ma yin pa dang /_dge slong dang /_dge slong ma dang /_dge bsnyen dang /_dge bsnyen ma nyan thos kyi theg pa can dang byang chub sems dpa'i theg pa can mang po 'di dag gis chos kyi rnam grangs 'di de bzhin gshegs pa las mngon sum du thos pa de 
[\[84a\]]
[\[84a.1\]]dag mthong ngam/_gsol pa bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_sman gyi rgyal po 'di dag thams cad byang chub sems dpa' sems dpa' chen po ste/_'khor 'di'i nang 
[\[84a.2\]]na gang dag tha na tshigs su bcad pa gcig thos pa dang /_tshig gcig thos pa dang gang dag gis tha na mdo sde 'di la sems bskyed pa gcig tsam gyi rjes su yi rang ba'i 'khor bzhi po de dag thams cad ni sman gyi rgyal po ngas bla na med pa yang dag par rdzogs pa'i byang chub tu lung bstan to/_/
[\[84a.3\]]sman gyi rgyal po gang la la de bzhin gshegs pa yongs su mya ngan las 'das nas/_chos kyi rnam grangs 'di nyan pa dang tha na tshigs su bcad pa gcig thos nas/_sems bskyed pa gcig tsam gyis kyang rjes su yi rang bar 'gyur ba'i rigs kyi bu'am rigs kyi bu mo de dag sman 
[\[84a.4\]]gyi rgyal po ngas bla na med pa yang dag par rdzogs pa'i byang chub tu lung bstan to/_/sman gyi rgyal po rigs kyi bu'am rigs kyi bu mo de dag gis sangs rgyas bye ba khrag khrig brgya stong tshang ba la bsnyen bkur byas pa yin no/_/sman gyi rgyal po rigs kyi bu'am rigs kyi bu mo de dag sangs 
[\[84a.5\]]rgyas bye ba khrag khrig brgya stong mang po la smon lam btab pa yin te/_sman gyi rgyal po rigs kyi bu'am rigs kyi bu mo de dag sems can rnams la snying brtse ba'i phyir/_'dzam bu'i gling 'dir mir skyes par rig par bya'o/_/gang dag chos kyi rnam grangs 'di las tha na tshigs su 
[\[84a.6\]]bcad pa gcig tsam yang 'dzin tam klog gam/_ston tam yang dag par rjod dam yi ger 'dri'am bris nas rjes su dran par byed dam dus dus su lta'am/_glegs bam de la de bzhin gshegs pa la bya ba bzhin du gus pa skyed dam ston pa la bya ba bzhin du gus par bkur 
[\[84a.7\]]sti byed dam/_btsun par byed dam/_rim gror byed dam/_mchod dam/_glegs bam de la me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan dang /_rol mo'i 
[\[84b\]]
[\[84b.1\]]sgra la sogs pa dang /_phyag 'tshal ba dang thal mo sbyor bar byed pas mchod dam/_sman gyi rgyal po rigs kyi bu'am rigs kyi bu mo gang la la chos kyi rnam grangs 'di las tha na tshigs su bcad pa gcig tsam yang 'dzin tam rjes su yi rang na sman gyi rgyal po de dag thams cad ngas bla na 
[\[84b.2\]]med pa yang dag par rdzogs pa'i byang chub tu lung bstan to/_/sman gyi rgyal po de la skyes pa'am bud med gang la la zhig 'di skad du ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ba'i sems can de dag ci lta bu dag cig ces 
[\[84b.3\]]zer na/_sman gyi rgyal po skyes pa'am bud med de la rigs kyi bu'am rigs kyi bu mo de bstan par bya ste/_gang gis chos kyi rnam grangs 'di las tha na tshig bzhi pa'i tshigs su bcad pa gcig tsam yang 'dzin tam thos par byed dam bshad dam chos kyi rnam grangs 'di la ri mo byed 
[\[84b.4\]]na/_rigs kyi bu'am rigs kyi bu mo de ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'jig rten du 'byung bar ltos shig ces bya'o/_/de ci'i phyir zhe na/_sman gyi rgyal po rigs kyi bu'am rigs kyi bu mo de de bzhin gshegs 
[\[84b.5\]]par rig par bya ba'i phyir te/_gang gis chos kyi rnam grangs 'di las tha na tshigs su bcad pa gcig tsam bzung na yang lha dang bcas pa'i 'jig rten gyis/_de bzhin gshegs pa la bkur sti bya ba bzhin du bya na/_gang zhig chos kyi rnam grangs 'di mtha' dag chub par 'dzin tam/_
[\[84b.6\]]'chang ba'am/_kun chub par byed pa'am/_rab tu ston pa'am/_yi ger 'dri'am bris nas rjes su dran par byed pa'am/_glegs bam de la me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal 
[\[84b.7\]]mtshan dang /_lha'i ba dan dang /_rol mo'i sgra dang thal mo sbyar te/_phyag 'tshal zhing rab tu 'dud pa dag gi ri mor byed pa lta ci ltos/_sman gyi rgyal po rigs kyi bu 'am rigs kyi bu mo de bla na med pa yang dag par rdzogs pa'i byang chub tu yongs su grub par rig par bya'o/_/
[\[85a\]]
[\[85a.1\]]des de bzhin gshegs pa mthong bar rig par bya'o/_/'jig rten la phan zhing snying brtse ba smon lam gyi dbang gis chos kyi rnam grangs 'di rab tu bstan pa'i phyir/_'dzam bu'i gling 'dir mir skyes te/_bdag nyid rgya cher chos mngon par 'du byed pa dang sangs rgyas kyi zhing 
[\[85a.2\]]rgya chen por skye ba bzhag ste/_chos kyi rnam grangs 'di shin tu yang dag par bstan pa'i phyir nga yongs su mya ngan las 'das nas sems can rnams la phan zhing snying brtse ba'i don du skyes par rig par bya'o/_/sman gyi rgyal po de bzhin gshegs pa yongs su mya ngan las 'das nas/_gang 
[\[85a.3\]]gis chos kyi rnam grangs 'di bshad dam tha na gsang ste rkun bur sems can gcig la yang yang dag par bshad dam bstan na yang /_sman gyi rgyal po rigs kyi bu'am rigs kyi bu mo de/_de bzhin gshegs pa'i pho nya yin par rig par bya'o/_/rigs kyi bu'am rigs kyi bu 
[\[85a.4\]]mo de de bzhin gshegs pa'i bya ba byed pa ste/_de bzhin gshegs pas mngags par rig par bya'o/_/sman gyi rgyal po sems can sdang ba'i sems dang ldan pa dang /_sdig pa'i sems dang ldan pa dang /_drag shul gyi sems dang ldan pa gang la las de bzhin gshegs pa la 
[\[85a.5\]]mngon du bskal par mi snyan par smra ba bas/_gang zhig mdo sde 'di 'dzin pa chos smra ba de lta bu khyim na gnas pa'am rab tu byung ba de dag la bden pa'am mi bden pa'i tshig mi snyan pa gcig bsgrags pa de sdig pa'i las shin tu mi bzad par bshad de/_de ci'i phyir zhe na/_sman gyi 
[\[85a.6\]]rgyal po rigs kyi bu'am rigs kyi bu mo de ni de bzhin gshegs pa'i rgyan gyis brgyan par rig par bya ba'i phyir te/_sman gyi rgyal po gang gis chos kyi rnam grangs 'di yi ger bris nas glegs bam du byas te phrag pa la thogs pa des/_de bzhin gshegs pa phrag pa la thogs par 
[\[85a.7\]]'gyur te/_de gang dang gang du 'gro ba de dang der sems can rnams kyis thal mo sbyar bar bya/_bkur stir bya/_btsun par bya/_ri mor bya/_mchod par bya'o/_/lha dang mi'i me tog dang /_spos dang /_phreng ba dang /_byug pa dang /_phye ma dang /_gos dang /_gdugs 
[\[85b\]]
[\[85b.1\]]dang /_rgyal mtshan dang /_lha'i ba dan dang /_rol mo'i sgra dang /_bza' ba dang /_bca' ba dang /_kha zas dang /_btung ba dang /_bzhon pa dang /_mchog tu 'gyur ba'i lha'i rin po che'i phung po dag gis chos smra ba de la bkur sti bya/_chos smra ba de la lha'i rin po che'i phung po dag dbul 
[\[85b.2\]]bar bya'o/_/de ci'i phyir zhe na/_chos kyi rnam grangs 'di lan cig yang dag par rab tu bstan na yang 'di thos pas dpag tu med grangs med pa'i sems can rnams myur du bla na med pa yang dag par rdzogs pa'i byang chub tu yongs su 'grub par 'gyur ba'i phyir ro/_/de nas bcom ldan 'das 
[\[85b.3\]]kyis de'i tshe tshigs su bcad pa 'di dag bka' stsal to/_/sangs rgyas nyid du gnas 'dod cing /_/rang 'byung ye shes 'dod pa yis/_/gang rnams tshul 'di 'dzin byed pa/_/sems can de dag bkur sti bya/_/thams cad mkhyen nyid gang 'dod de/_/ji ltar myur du thob snyam 
[\[85b.4\]]pa/_/des ni mdo sde 'di bzung ste/_/'dzin pa la yang bkur sti bya/_/sems can rnams la brtse don du/_/mdo sde 'di ni su klog pa/_/sems can rnam par 'dul ba'i phyir/_/'jig rten mgon gyis bkye ba yin/_/sems can rnams la snying brtse'i phyir/_/gang zhig mdo 
[\[85b.5\]]sde 'di 'dzin pa/_/skye ba bzang po btang nas su/_/dpa' bo de ni 'dir 'ongs so/_/bla na med pa'i mdo sde 'di/_/phyi ma'i dus la rab 'chad cing /_/gang phyir de na de snang ba/_/skye ba la ni de dbang ngo /_/chos smra ba la rin chen 'thor/_/mi yi spos rab thams cad dang /_/
[\[85b.6\]]lha yi me tog dag gis mchod/_/lha yi gos kyis kun du 'gebs/_/phyi dus 'jigs pa de na yang /_/mya ngan nga 'das mdo 'dzin pa/_/ji ltar rgyal dbang rang byung bzhin/_/de la rtag tu thal sbyor 'gyur/_/lan cig mdo sde 'di smra ba/_/rgyal sras de ni mchod pa'i phyir/_/
[\[85b.7\]]bza' bca' de bzhin zas dang skom/_/gnas dang mal cha gos bye sbyin/_/gang rnams mdo 'di phyi dus na/_/yi ger 'dri 'chang nyan pa ni/_/mi yi srid par ngas btang ste/_/de bzhin gshegs pa'i bya ba byed/_/gang zhig nga yi mdun 'dug nas/_/khro gnyer byas shing gnod 
[\[86a\]]
[\[86a.1\]]sems kyis/_/bskal pa tshang bar mi snyan bsgrags/_/mi de sdig pa mang du 'phel/_/mdo sde 'di ni rab ston pa/_/gang rnams mdo 'dzin de dag la/_/gshe zhing mi bsngags smra ba de/_/sdig pa shin tu de mang bshad/_/byang chub mchog 'di yongs tshol zhing /_/
[\[86a.2\]]bskal pa rdzogs par thal sbyar te/_/tshigs bcad du ma khrag khrig gis/_/mi gang la la mngon par bstod/_/dga' skyes nga la bstod pa ni/_/de las bsod nams ches mang rnyed/_/mi gang de yi bsngags brjod pa/_/de bas bsod nams mang du 'phel/_/bskal pa bye 
[\[86a.3\]]stong bco brgyad du/_/sgra dang gzugs dang ro rnams dang /_/lha yi reg dang lha spos kyis/_/gzugs rten de dag sus mchod de/_/bskal pa bye stong bco brgyad du/_/rten la de ltar mchod pa bas/_/lan cig mdo sde 'di thos na/_/ngo mtshar chen po des thob 'gyur/_/sman gyi rgyal 
[\[86a.4\]]po khyod mos par bya/_khyod kyis khong du chud par bya'o/_/sman gyi rgyal po ngas chos kyi rnam grangs mang po bshad do 'chad do bshad par bya'o/_/sman gyi rgyal po chos kyi rnam grangs de dag thams cad kyi nang na/_chos kyi rnam grangs 'di ni 'jig rten thams cad dang mi 'thun pa ste/_'jig 
[\[86a.5\]]rten thams cad yid ches par mi 'gyur ba'o/_/sman gyi rgyal po 'di ni de bzhin gshegs pa'i mngon par shes pa'i nang gi gsang chen te/_de bzhin gshegs pa'i stobs kyis bsrungs pa sngon ma 'phel ba'o/_/gnas 'di ni sngon ma bstan pa ste/_sman gyi rgyal po de bzhin 
[\[86a.6\]]gshegs pa bzhugs pa na yang /_chos kyi rnam grangs 'di la skye bo mang po spong na/_de bzhin gshegs pa yongs su mya ngan las 'das nas lta ci smos/_sman gyi rgyal po de bzhin gshegs pa yongs su mya ngan las 'das nas/_gang dag chos kyi rnam grangs 'di la dad pa dang /_
[\[86a.7\]]klog pa dang /_yi ger 'dri ba dang /_bkur sti byed pa dang /_gzhan dag la yang thos par byed pa'i rigs kyi bu'am rigs kyi bu mo de dag ni/_de bzhin gshegs pa'i chos gos kyis g.yogs par rig par bya'o/_/'jig rten gyi khams gzhan na bzhugs pa'i de bzhin 
[\[86b\]]
[\[86b.1\]]gshegs pa rnams kyis gzigs shing byin gyis brlabs pa'o/_/de dag so so rang gi dad pa'i stobs dang dge ba'i rtsa ba'i stobs dang smon lam gyi stobs can du 'gyur ro/_/sman gyi rgyal po rigs kyi bu'am rigs kyi bu mo de dag de bzhin gshegs pa dang gnas gcig na 'dug par 
[\[86b.2\]]'gyur te/_de dag gi spyi bo la de bzhin gshegs pa'i phyag gis snyugs par 'gyur ro/_/sman gyi rgyal po sa phyogs gang na chos kyi rnam grangs 'di 'chad dam ston tam yi ger 'dri'am kha ton byed dam yang dag par rjod pa'i sa phyogs der/_sman gyi rgyal po de bzhin gshegs pa'i 
[\[86b.3\]]mchod rten rin po che las byas pa mtho zhing che ba bya'o/_/der de bzhin gshegs pa'i sku gdung nges par gzhag mi dgos so/_/de ci'i phyir zhe na/_der de bzhin gshegs pa'i sku gdung gcig tu 'dus pa gzhag par 'gyur ba'i phyir ro/_/sa phyogs gang na chos kyi rnam grangs 
[\[86b.4\]]'di 'chad dam ston tam klog gam yang dag par rjod dam yi ger 'dri'am glegs bam du byas te gzhag pa der mchod rten bzhin du bkur sti dang /_btsun par bya ba dang /_ri mo dang /_mchod par bya'o/_/me tog dang /_bdug pa dang /_spos dang /_phreng ba dang /_byug pa dang /_
[\[86b.5\]]phye ma dang /_gos dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan thams cad dang /_glu dang rol mo'i sgra dang gar dang /_sil snyan dang /_pheg rdob pa thams cad kyis mchod par bya'o/_/sman gyi rgyal po sems can gang dag de 
[\[86b.6\]]bzhin gshegs pa'i mchod rten de la phyag 'tshal ba'am mthong ba rnyed pa de dag thams cad ni/_sman gyi rgyal po bla na med pa yang dag par rdzogs pa'i byang chub dang shin tu nye bar gyur par rig par bya'o/_/de ci'i phyir zhe na/_sman gyi rgyal po khyim na gnas pa dang rab tu byung ba'i byang chub 
[\[86b.7\]]sems dpa' mang po dag_/byang chub sems dpa'i spyad pa spyod kyang chos kyi rnam grangs 'di lta ba'am mnyan pa'am yi ger 'dri ba'am mchod par yang mi rnyed do/_/sman gyi rgyal po ji tsam du chos kyi rnam grangs 'di mi nyan pa de tsam du/_byang chub sems dpa' byang chub sems 
[\[87a\]]
[\[87a.1\]]dpa'i spyod pa la mkhas pa ma yin no/_/gang gi tshe chos kyi rnam grangs 'di mnyan te thos nas mos pa dang rtogs pa dang 'jug pa dang shes pa dang yongs su 'dzin pa de'i tshe bla na med pa yang dag par rdzogs pa'i byang chub tu bsnyen par 'gyur te/_nye bar gnas pa 
[\[87a.2\]]yin no/_/sman gyi rgyal po 'di lta ste dper na/[ (]ma [,]mi [)]la la zhig chu 'dod par gyur te chu tshol zhing /_des chu'i phyir skam sa'i phyogs shin tu khron pa rkor bcug ste/_de rko ba na skam zhing skya ba'i sa 'byin par mthong ste/_mthong nas 'di ltar 'di nas chu da dung thag ring ngo snyam du sems 
[\[87a.3\]]so/_/de nas dus gzhan zhig na/_mi des sa gsher ba dang 'dres pa 'dam rdzab dang chu'i thigs pa zag pa 'byin cing khron pa rko ba'i mi de dag lus la 'dam rdzab kyis gos par mthong ste/_de nas yang sman gyi rgyal po mi des snga ltas de mthong nas/_dogs pa dang the tshom med de 'di nas 
[\[87a.4\]]chu ni nye'o snyam mo/_/sman gyi rgyal po de bzhin du ci tsam du chos kyi rnam grangs 'di mi nyan mi 'dzin khong du chud par mi byed mi 'jug mi sems pa'i bar du/_byang chub sems dpa' sems dpa' chen po 'di dag bla na med pa yang dag par rdzogs pa'i byang chub las ring ba yin no/_/
[\[87a.5\]]sman gyi rgyal po gang gi tshe byang chub sems dpa' sems dpa' chen po dag chos kyi rnam grangs 'di nyan cing 'dzin pa dang 'jug pa dang kha ton du byed pa dang sems pa dang sgom pa de'i tshe/_de dag bla na med pa yang dag par rdzogs pa'i byang chub tu nye bar gyur pa yin te/_sman gyi rgyal po 
[\[87a.6\]]chos kyi rnam grangs 'di las sems can rnams kyi bla na med pa yang dag par rdzogs pa'i byang chub skye'o/_/de ci'i phyir zhe na/_chos kyi rnam grangs 'di ni ldem por dgongs te bshad pa 'grel ba'i mchog yin pa'i phyir te/_de bzhin gshegs pa dgra bcom pa yang dag par rdzogs 
[\[87a.7\]]pa'i sangs rgyas kyis/_byang chub sems dpa' sems dpa' chen po rnams yongs su grub par bya ba'i phyir chos gsang ba'i gnas bshad pa'o/_/sman gyi rgyal po byang chub sems dpa' gang la la zhig chos kyi rnam grangs 'dis skrag cing sngangs te dngangs par gyur na/_sman gyi rgyal 
[\[87b\]]
[\[87b.1\]]po byang chub sems dpa' sems dpa' chen po de theg pa la gsar du zhugs par rig par bya'o/_/gal te yang nyan thos kyi theg pa can zhig chos kyi rnam grangs 'dis skrag cing sngangs te dngangs par gyur na/_sman gyi rgyal po de ni nyan thos kyi theg pa can gyi gang zag nga rgyal can du rig par 
[\[87b.2\]]bya'o/_/sman gyi rgyal po byang chub sems dpa' sems dpa' chen po gang la la zhig_/de bzhin gshegs pa yongs su mya ngan las 'das nas phyi ma'i dus phyi ma'i tshe na/_chos kyi rnam grangs 'di 'khor bzhi la yang dag par ston na/_sman gyi rgyal po byang chub sems dpa' 
[\[87b.3\]]des de bzhin gshegs pa'i gnas su zhugs te/_de bzhin gshegs pa'i chos gos bgos la de bzhin gshegs pa'i stan la 'dug ste/_chos kyi rnam grangs 'di phyis 'khor bzhi la yang dag par bshad par bya'o/_/sman gyi rgyal po de bzhin gshegs pa'i gnas gang 
[\[87b.4\]]zhe na/_sman gyi rgyal po sems can thams cad la byams par gnas pa ni/_sman gyi rgyal po de bzhin gshegs pa'i gnas te sman gyi rgyal po der rigs kyi bu de 'jug par bya'o/_/sman gyi rgyal po de bzhin gshegs pa'i chos gos gang zhe na/_sman gyi rgyal po bzod pa dang 
[\[87b.5\]]des pa chen po ni de bzhin gshegs pa'i chos gos te/_sman gyi rgyal po de yang rigs kyi bu des bgo bar bya'o/_/sman gyi rgyal po de bzhin gshegs pa'i chos kyi stan gang zhe na/_chos thams cad stong pa nyid du 'jug pa ste/_sman gyi rgyal po de bzhin gshegs pa'i chos kyi stan 
[\[87b.6\]]de la rigs kyi bu des 'dug par bya'o/_/'dug nas chos kyi rnam grangs 'di 'khor bzhi po dag la yang dag par bstan par bya'o/_/byang chub sems dpa' mi zhan pa'i sems kyis byang chub sems dpa'i tshogs dang byang chub sems dpa'i theg pa la yang dag par zhugs pa'i 
[\[87b.7\]]'khor bzhi po dag gi mdun du rab tu bstan par bya'o/_/sman gyi rgyal po nga 'jig rten gyi khams gzhan na 'dug na yang sprul pas rigs kyi bu de'i 'khor dang 'thun par bya'o/_/sprul pa'i dge slong dang dge slong ma dang dge bsnyen dang dge bsnyen ma dag chos nyan du dgye'o/_/chos smra 
[\[88a\]]
[\[88a.1\]]ba des bshad pa de la de dag phyir mi zlog cing spong bar mi byed do/_/gal te de dgon pa na 'dug par gyur na der ngas lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po mang po chos 
[\[88a.2\]]nyan du dgye'o/_/sman gyi rgyal po nga 'jig rten gyi khams gzhan na 'dug na yang rigs kyi bu de la nga yi ngo bo nye bar bstan to/_/gang dag chos kyi rnam grangs 'di las tshig dang yi ge 'chad par gyur pa de dag kha ton byed pa na slar thon par bya'o/_/de nas bcom ldan 'das kyis de'i tshe 
[\[88a.3\]]tshigs su bcad pa 'di dag bka' stsal to/_/zhen pa thams cad rnam spangs te/_/'di 'dra ba yi mdo sde nyon/_/'di ni shin tu thos par dka'/_/mos pa rnyed par shin tu dka'/_/ji ltar la la chu 'dod pas/_/skam sar khron pa rkor bcug la/_/phyi phyir rab tu rko ba na/_/
[\[88a.4\]]sa skam dag ni 'byung bar mthong /_/des mthong de na sems pa ni/_/'di nas chu yang rgyang ring ste/_/sa skam rko bar byed pa yang /_/'di ni rgyang ring mtshan ma snyam/_/phyi phyir sa dag snum pa yi/_/gsher ba gang tshe mthong gyur pa/_/de na de la thug par 'gyur/_/de nas chu 
[\[88a.5\]]yang thag mi ring /_/de bzhin mdo 'di mi nyan cing /_/phyi phyir shin tu ma bsgoms pa/_/de dag sangs rgyas ye shes ni/_/'di 'dra ba las shin tu ring /_/gang tshe nyan thos rnams kyi ni/_/gtan la phab pa mdo sde'i rgyal/_/zab mo 'di ni nyan 'gyur zhing /_/lan gcig 
[\[88a.6\]]ma yin sems byed pa/_/mkhas pa de dag sangs rgyas kyi/_/ye shes la ni nye bar gyur/_/ji ltar sa ni gsher ba yis/_/chu dang nye zhes bya ba bzhin/_/rgyal ba'i gnas der rab zhugs te/_/chos gos dag kyang bgos nas su/_/nga yi stan la 'dug nas ni/_/
[\[88a.7\]]mdo sde 'di ni mi 'jigs shod/_/byams pa'i stobs ni nga yi gnas/_/bzod dang des pa chos gos te/_/stong pa nyid ni nga yi stan/_/de la 'dug nas rab tu ston/_/dbyig pa bong ba mdung thung dang /_/gshe ba sdigs par byed pa ni/_/gang du bshad pa de byung yang /_
[\[88b\]]
[\[88b.1\]]da dran nas ni de bzod bya/_/bye ba phrag stong zhing du yang /_/nga yi lus kyi dngos po brtan/_/bskal pa bye ba bsam yas su/_/sems can rnams la chos ston to/_/yongs su mya ngan nga 'das nas/_/mdo sde 'di ni gang ston pa/_/ngas ni dpa' bo de la yang /_/sprul pa mang po 
[\[88b.2\]]dgye bar bya/_/dge slong rnams dang dge slong ma/_/dge bsnyen rnams dang dge bsnyen ma/_/de dag de la mchod pa byed/_/'khor rnams la yang ri mo byed/_/bong dbyug de bzhin gshe ba dang /_/sdigs par byed cing spyos pa dag_/de la gang rnams byed pa yang /_/sprul pa 
[\[88b.3\]]rnams kyis de dag zlog_/mi dang bral ba'i yul phyogs dang /_/dgon pa rnams dang ri dag la/_/nam zhig gcig pu gnas nas su/_/kha ton byed par 'gyur ba na/_/de na 'od gsal nga yi lus/_/ngas ni de la bstan par bya/_/de yi kha ton nor ba yang /_/phyir zhing thon 
[\[88b.4\]]par 'gyur bar bya/_/gcig pur nags na rgyu byed cing /_/de ni de na gnas pa'i tshe/_/lha dang gnod sbyin du ma dag_/de yi grogs su dgye bar bya/_/'khor bzhi la ni rab ston pa/_/de yi yon tan de 'drar 'gyur/_/nags tshal ri sul gcig gnas shing /_/kha ton byed 
[\[88b.5\]]pa des nga mthong /_/de yi spobs pa thogs med 'gyur/_/chos dang nges tshig mang po shes/_/'di ltar sangs rgyas byin brlabs pas/_/srog chags bye stong des tshim byed/_/sems can gang dag der rten pa/_/byang chub sems dpar de myur 'gro/_/de dang sten cing 'grogs 
[\[88b.6\]]pa kun/_/sangs rgyas gang gA'i bye snyed mthong /_/dam pa'i chos pad ma dkar po las chos smra ba'i le'u zhes bya ba ste bcu pa'o//_//bam po brgyad pa/_de nas bcom ldan 'das kyi spyan sngar sa phyogs de'i 'khor gyi dbus nas rin po che sna bdun gyi mchod 
[\[88b.7\]]rten byung ste/_'phang du ni dpag tshad lnga brgya/_khor yug tu ni de dang 'tsham pa bkra ba blta na sdug pa me tog bkram pa'i stegs bu lnga stong gis legs pa brgyan pa rta babs stong phrag mang pos brgyan pa/_lha'i ba dan dang rnam par rgyal ba'i ba dan stong gis brgyan pa rin po che'i 
[\[89a\]]
[\[89a.1\]]phreng ba stong dpyangs pa dar dang dril bu stong rab tu dpyangs pa mngon par byung nas nam mkha' bar snang la gnas te ta ma la'i 'dab ma dang tsan dan gyi dri rab tu byung bas dri des thams cad dang ldan pa'i 'jig rten gyi khams 'di khyab par gyur to/_/de yi gdugs kyi phreng ba 
[\[89a.2\]]rgyal chen bzhi'i ris kyi lha'i khang pa'i bar du 'phags par gyur to/_/rin po che sna bdun las byas pa 'di lta ste/_gser dang /_dngul dang /_bai dUr+ya dang /_spug dang /_rdo'i snying po dang /_mu tig dmar po dang /_ke ke ru'o/_/mchod rten de la sum cu rtsa gsum 
[\[89a.3\]]ris kyi lha'i bu rnams lha'i me tog man dA ra ba dang man dA ra ba chen pos rin po che'i mchod rten de la 'thor ro/_/mngon par rab tu 'thor ro/_/rin po che'i mchod rten de las 'di 'dra ba'i sgra byung ste/_de bzhin gshegs pa rnams la ni sems pa med do/_/rtogs pa med do/_/
[\[89a.4\]]spyod lam thams cad kyang bstan to/_/de bzhin gshegs pa rnams ni phung po dang /_khams dang /_skye mched las rab tu phye ba ma yin no/_/las dang nyon mongs pa dang pha ma dang /_'byung ba chen po las 'byung ba ma yin gyi/_sha dang khrag dang chu ba las rnam par 'brel pa ma 
[\[89a.5\]]yin no/_/dbugs nang du rgyu ba dang /_phyi rol tu rgyu ba dang /_srog dang nye bar 'brel pa ma yin no/_/de bzhin gshegs pa rnams ni nam mkha' dang mtshungs te/_rtag pa ma yin mi rtag pa yang ma yin no/_/'on kyang de bzhin gshegs pa rin chen mang bskal pa bye ba khrag 
[\[89a.6\]]khrig brgya stong mang por yongs su mya ngan las 'das pa/_rtog pa dang rnam par rtog pa thams cad bral ba/_sems can rnams kyi don gyi phyir/_sngon gyi smon lam gyi dbang gis chos nyan pa'i phyir dang /_sems can yongs su smin par bya ba'i phyir mthong ste/_de bzhin gshegs 
[\[89a.7\]]pa'i sku la ni cung zad kyang rtog pa med do/_/de bzhin gshegs pa rnams ni yi ge 'bru gcig kyang ma gsungs so/_/ji ltar 'dus pa'i sems can rnams khams so so ba dang /_mos pa so so ba rnams chos kyi gtam de bzhin gshegs pa la nyan to/_/gang de bzhin gshegs 
[\[89b\]]
[\[89b.1\]]pa de ni de bzhin nyid gang de bzhin nyid de ni yang dag pa'i mtha'/_yang dag pa'i mtha' de ni chos kyi dbyings/_gang de bzhin nyid dang yang dag pa'i mtha' dang /_chos kyi dbyings de ni dam pa'i chos pad ma dkar po'i chos kyi rnam grangs so/_/de ltar yongs su dag pa'i de bzhin 
[\[89b.2\]]gshegs pa rnams gang gi tshe gshegs pa dang /_mthong ba dang smras pa ni/_sngon gyi smon lam gyi dbang gis bsam pa yongs su dag pa'i sems can rnams la/_dam pa'i chos pad ma dkar po'i chos kyi rnam grangs thabs mkhas pa chen po bstan to/_/yang rin po che'i mchod rten 
[\[89b.3\]]de las sgra 'di gnyis byung ngo /_/bcom ldan 'das shAkya thub pa khyod kyis dam pa'i chos pad ma dkar po zhes bya ba'i chos kyi rnam grangs 'di legs par gsungs pa legs so legs so/_/bcom ldan 'das de de lta'o/_/bde bar gshegs pa de de lta'o/_/zhes bya ba'i 
[\[89b.4\]]sgra 'di 'dra ba byung ngo /_/de nas 'khor bzhi po de dag gis rin po che'i mchod rten chen po nam mkha' bar snang la 'dug pa de mthong nas/_dga' ba skyes shing mgu ba dang rangs pa dang mchog tu dga' bar gyur te/_de'i tshe stan las langs nas thal mo sbyar te 'khod do/_/de 
[\[89b.5\]]nas de'i tshe byang chub sems dpa' sems dpa' chen po spobs pa chen po zhes bya bas/_lha dang mi dang lha ma yin du bcas pa'i 'jig rten ngo mtshar du 'dzin par gyur par rig nas/_bcom ldan 'das la 'di skad ces gsol to/_/bcom ldan 'das rin po che'i mchod rten chen po 
[\[89b.6\]]'di lta bu 'di byung ba'i rgyu gang lags rkyen gang lags/_bcom ldan 'das rin po che'i mchod rten chen po 'di las 'di lta bu'i sgra 'byin pa su lags/_de skad ces gsol pa dang bcom ldan 'das kyis byang chub sems dpa' sems dpa' chen po spobs pa chen po la 'di skad 
[\[89b.7\]]ces bka' stsal to/_/spobs pa chen po rin po che'i mchod rten chen po 'di'i nang na de bzhin gshegs pa'i sku gcig tu 'dus pa zhugs so/_/'di ni de'i mchod rten te/_des sgra 'di phyung ngo /_/spobs pa chen po shar phyogs su 'jig rten gyi khams stong phrag grangs med 
[\[90a\]]
[\[90a.1\]]pa 'das pa na/_'jig rten gyi khams rin po che rnam par dag pa zhes bya ba yod de/_der de bzhin gshegs pa dgra bcom pa yang dag par rdzogs pa'i sangs rgyas rin chen mang zhes bya ba byung ste/_bcom ldan 'das des smon lam 'di skad du/_nga sngon byang chub 
[\[90a.2\]]sems dpa'i spyad pa spyod pa na/_ji srid du ngas dam pa'i chos pad ma dkar po'i chos kyi rnam grangs byang chub sems dpa' rnams la gdams pa 'di ma thos pa de srid du/_bla na med pa yang dag par rdzogs pa'i byang chub la nges par 'byung bar mi bya'i/_gang gi tshe ngas dam pa'i 
[\[90a.3\]]chos pad ma dkar po'i chos kyi rnam grangs 'di thos pa de'i 'og tu/_nga bla na med pa yang dag par rdzogs pa'i byang chub tu yongs su grub par gyur cig ces smon lam btab bo/_/spobs pa chen po yang bcom ldan 'das de bzhin gshegs pa dgra bcom pa yang dag par rdzogs pa'i 
[\[90a.4\]]sangs rgyas rin chen mang des yongs su mya ngan las 'da' ba'i dus kyi tshe/_lha dang bcas pa'i 'jig rten gyi mdun du 'di skad ces dge slong dag nga yongs su mya ngan las 'das nas/_de bzhin gshegs pa'i lus gzugs kyi rin po che'i mchod rten chen po gcig byos shig_/
[\[90a.5\]]mchod rten lhag ma rnams ni nga yi phyir gyis shig ces mos par byas so/_/spobs pa chen po yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang des/_nga yi mchod rten 'di phyogs bcu'i 'jig rten gyi khams thams cad 
[\[90a.6\]]na/_sangs rgyas kyi zhing gang dang gang du dam pa'i chos pad ma dkar po'i chos kyi rnam grangs 'di yang dag par rab tu ston pa de dang de dag tu/_nga'i lus gzugs kyi mchod rten 'di mngon par byung ste/_sangs rgyas bcom ldan 'das de dang de dag dam pa'i chos pad ma dkar po'i chos 
[\[90a.7\]]kyi rnam grangs 'di 'chad pa na/_'khor gyi dkyil 'khor gyi steng gi nam mkha' la 'dug nas/_sangs rgyas bcom ldan 'das de dang de dag dam pa'i chos pad ma dkar po'i chos kyi rnam grangs 'di ston pa la nga'i lus gzugs kyis legs so/_/zhes bya ba sbyin no zhes de ltar 
[\[90b\]]
[\[90b.1\]]byin gyis brlabs so/_/spobs pa chen po de'i phyir bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i sku gdung gi mchod rten 'di/_'jig rten gyi khams mi mjed 'dir dam pa'i chos pad ma dkar po'i chos kyi rnam grangs 
[\[90b.2\]]'di ngas bshad pa na/_'khor gyi dkyil 'khor 'di'i dbus nas mngon par byung ste/_steng gi nam mkha' bar snang la 'dug nas legs so zhes bya ba byin no/_/de nas bcom ldan 'das la byang chub sems dpa' sems dpa' chen po spobs pa chen pos 'di skad ces gsol to/_/
[\[90b.3\]]bcom ldan 'das bdag cag bcom ldan 'das kyi mthus de bzhin gshegs pa'i sku 'di blta'o/_/de skad ces gsol pa dang /_bcom ldan 'das kyis byang chub sems dpa' sems dpa' chen po spobs pa chen po la 'di skad ces bka' stsal to/_/spobs pa chen po bcom ldan 
[\[90b.4\]]'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i smon lam lci bar gyur to/_/de'i smon lam ni 'di lta ste/_gang gi tshe sangs rgyas kyi zhing gzhan dag tu sangs rgyas bcom ldan 'das rnams dam pa'i chos pad ma dkar po'i chos kyi rnam 
[\[90b.5\]]grangs 'di 'chad pa de'i tshe/_nga yi lus gzugs kyi mchod rten 'di dam pa'i chos pad ma dkar po 'di mnyan pa'i phyir de bzhin gshegs pa rnams kyi gan du 'gro bar gyur cig_/gang gi tshe yang sangs rgyas bcom ldan 'das de dag 'khor bzhi la nga yi lus gzugs phye ste 
[\[90b.6\]]bstan par 'dod par gyur na/_de nas de bzhin gshegs pa de dag gis phyogs bcu'i sangs rgyas kyi zhing so so na de bzhin gshegs pa'i sku lus sprul pa ming tha dad pa gang dag sangs rgyas kyi zhing de dang de dag na chos ston pa de dag thams cad sogs la de'i 'og tu/_de bzhin 
[\[90b.7\]]gshegs pa'i sku lus sprul pa de dag dang lhan cig tu nga yi lus gzugs kyi mchod rten 'di phye ste 'khor bzhi la bstan par bya'o/_/zhes smon lam btab bo/_/spobs pa chen po de'i phyir ngas de bzhin gshegs pa'i gzugs sprul pa mang po gang dag phyogs bcu'i sangs rgyas 
[\[91a\]]
[\[91a.1\]]kyi zhing 'jig rten gyi khams gzhan dang gzhan stong dag na sems can rnams la chos ston pa de dag thams cad 'dir bsdu bar bya'o/_/de nas bcom ldan 'das la byang chub sems dpa' sems dpa' chen po spobs pa chen pos 'di skad ces gsol to/_/bcom ldan 
[\[91a.2\]]'das de bzhin gshegs pa'i sku/_de bzhin gshegs pas sprul pa de dag thams cad la bdag cag gis phyag bgyi'o/_/de nas de'i tshe bcom ldan 'das kyis zhal gyi mdzod spu nas 'od zer btang ste/_'od zer btang ma thag tu shar phyogs kyi 'jig rten gyi khams bye ba khrag khrig 
[\[91a.3\]]brgya stong phrag gang gA'i klung lnga bcu'i bye ma snyed dag na/_sangs rgyas bcom ldan 'das gang dag bzhugs pa de dag thams cad snang ngo /_/sangs rgyas kyi zhing de dag ni shel gyi gzhi la rin po che'i shing ljon pas brgyan pa/_ras bcos bu dang dar gyi lda ldis legs par brgyan pa byang 
[\[91a.4\]]chub sems dpa' brgya stong mang pos yongs su gang ba/_bla re bres pa rin po che sna bdun dang gser gyi dra bas g.yogs par snang ngo /_/de dag na sangs rgyas bcom ldan 'das de dag dbyangs snyan cing 'jam pas sems can rnams la chos ston par snang ngo /_/sangs rgyas kyi zhing de dag 
[\[91a.5\]]byang chub sems dpa' brgya stong gis yongs su gang bar snang ngo /_/de bzhin du shar lho'i phyogs dang /_de bzhin du lho'i phyogs dang /_de bzhin du lho nub kyi phyogs dang /_de bzhin du nub kyi phyogs dang /_de bzhin du nub byang gi phyogs dang /_de bzhin du byang gi phyogs dang /_de 
[\[91a.6\]]bzhin du byang shar gyi phyogs dang /_de bzhin du steng gi phyogs dang /_de bzhin du 'og gi phyogs te/_phyogs bcu thams cad kyi phyogs re re na yang 'jig rten gyi khams bye ba khrag khrig brgya stong phrag mang po gang gA'i klung gi bye ma snyed dag na sangs rgyas bcom ldan 'das bye ba 
[\[91a.7\]]khrag khrig brgya stong phrag mang po gang gA'i klung gi bye ma snyed gang dag bzhugs pa de dag thams cad snang ngo /_/de nas phyogs bcu'i de bzhin gshegs pa dgra bcom pa yang dag par rdzogs pa'i sangs rgyas de dag gis rang rang gi byang chub sems dpa'i tshogs la bka' stsal pa/_rigs 
[\[91b\]]
[\[91b.1\]]kyi bu dag nged ni de bzhin gshegs pa rin chen mang gi sku gdung gi mchod rten la phyag bya ba'i phyir/_'jig rten gyi khams mi mjed du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i gan du 'dong ngo /_/de nas sangs rgyas bcom 
[\[91b.2\]]ldan 'das de dag bdag bdag gi zhabs 'bring ba dang lhan cig tu bdag dang gnyis sam bdag dang gsum 'jig rten gyi khams mi mjed 'dir gshegs so/_/'di ltar de'i tshe thams cad dang ldan pa'i 'jig rten gyi khams mi mjed 'di rin po che'i shing ljon pas rab tu brgyan par gyur 
[\[91b.3\]]to/_/bai dUr+ya'i gzhi la rin po che sna bdun dang gser gyi dra ba bres pa/_rin po che chen po'i spos dang bdug pas bdug pa/_me tog man dA ra ba dang man dA ra ba chen pos kun tu bkram pa/_dril bu g.yer ka'i dra bas brgyan pa/_gser gyi skud pas mig [{]mangs [,]mang [}]ris su bris 
[\[91b.4\]]par gyur te/_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor kyang med par gyur/_ri nag po yang med par gyur/_ri btang bzung dang btang bzung chen po yang med par gyur/_ri khor yug dang khor yug chen po 
[\[91b.5\]]yang med par gyur/_ri'i rgyal po ri rab kyang med par gyur/_ri chen po dang ri gzhan yang med par gyur/_rgya mtsho chen po yang med par gyur/_'bab chu dang 'bab chu chen po yang med par yongs su gnas par gyur to/_/lha dang mi dang lha ma yin gyi tshogs kyang med par gyur/_
[\[91b.6\]]sems can dmyal ba dang dud 'gro'i skye gnas dang gshin rje'i 'jig rten yang med par gyur to/_/'di ltar de'i tshe 'jig rten gyi khams mi mjed 'dir 'gro ba drug tu skyes pa'i sems can de dag thams cad kun 'jig rten gyi khams gzhan dag tu bkod par gyur to/_/gang dag 'khor 
[\[91b.7\]]der 'dus pa de dag ni ma gtogs so/_/de nas sangs rgyas bcom ldan 'das de dag zhabs 'bring ba dang gnyis sam zhabs 'bring ba dang gsum 'jig rten gyi khams mi mjed 'dir gshegs so/_/de bzhin gshegs pa gshegs shing byon pa de dag rin po che'i shing ljon 
[\[92a\]]
[\[92a.1\]]pa'i drung na gnas shing bzhugs te/_rin po che'i shing ljon pa re re'i 'phang yang dpag tshad lnga brgya par gyur te/_yal ga dang /_lo ma dang /_'dab ma dang /_sboms ni ri bzhin/_me tog dang 'bras bus ni rab tu brgyan pa ste/_rin po che'i shing ljon 
[\[92a.2\]]pa re re'i drung na yang seng ge'i khri 'phang du dpag tshad lnga brgya pa/_rin po che chen pos brgyan pa bshams pa de la de bzhin gshegs pa skyil mo krung bcas te bzhugs par gyur to/_/rnam grangs 'dis stong gsum gyi stong chen po'i 'jig rten gyi khams 'di thams cad na rin po 
[\[92a.3\]]che'i shing ljon pa thams cad kyi drung na/_de bzhin gshegs pa rnams skyil mo krung bcas te bzhugs par gyur to/_/de'i tshe stong gsum gyi stong chen po'i 'jig rten gyi khams 'di thams cad/_de bzhin gshegs pas rab tu gang bar gyur kyang /_bcom ldan 'das de 
[\[92a.4\]]bzhin gshegs pa shAkya thub pa'i sku sprul pa phyogs gcig nas kyang thams cad tshogs pa ni ma yin no/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de bzhin gshegs pa'i sku gshegs shing byon pa de dag gi go 
[\[92a.5\]]mngon par sprul te phyogs bcu thams cad du/_sangs rgyas kyi zhing /_bye ba stong phrag nyi shu thams cad bai dUr+ya las ni byas/_rin po che sna bdun dang gser gyi dra ba ni bres dril bu g.yer ka'i dra bas ni brgyan/_me tog man dA ra ba dang man dA ra ba chen po ni kun tu bkram/_
[\[92a.6\]]lha'i bla re ni bres/_lha'i me tog gi phreng ba ni dpyangs/_lha'i spos dang bdug pas ni bdugs te/_sangs rgyas kyi zhing bye ba stong phrag nyi shu po de dag thams cad na grong dang /_grong khyer dang /_grong rdal dang /_ljongs dang /_yul 'khor dang /_
[\[92a.7\]]rgyal po'i pho brang 'khor kyang med/_ri nag po yang med/_ri btang bzung dang /_btang bzung chen po yang med/_ri khor yug dang /_khor yug chen po yang med/_ri'i rgyal po ri rab kyang med/_ri chen po dang ri gzhan yang med/_rgya mtsho chen po yang 
[\[92b\]]
[\[92b.1\]]med par gyur cing /_'bab chu dang /_'bab chu chen po yang med par yongs su gzhag go/_/lha dang mi dang lha ma yin gyi tshogs kyang med par gyur/_sems can dmyal ba dang dud 'gro'i skye gnas dang gshin rje'i 'jig rten yang med par gyur te/_sangs rgyas kyi zhing de thams 
[\[92b.2\]]cad sangs rgyas kyi zhing gcig dang mtshungs shing phyogs gcig dang 'dra bar yongs su gnas par gyur te/_mnyam zhing nyams dga' la/_rin po che sna bdun gyi shing ljon pa dag gis brgyan par gyur te/_shing ljon pa de dag 'phang du ni dpag tshad lnga brgya pa sboms su ni ri 
[\[92b.3\]]bzhin/_yal ga dang /_lo ma dang /_me tog dang /_'bras bu dang ni ldan no/_/rin po che'i shing ljon pa thams cad kyi drung na/_seng ge'i khri khor yug tu ni dpag tshad lnga brgya pa/_lha'i rin po che las byas pa/_bkra ba blta na sdug pa/_bshams par 
[\[92b.4\]]gyur te/_de bzhin gshegs pa gshegs shing byon pa rnams/_shing drung de dag na seng ge'i khri dag la skyil mo krung bcas te bzhugs so/_/rnam grangs 'dis gzhan yang phyogs re rer yang 'jig rten gyi khams bye ba stong phrag nyi shu de bzhin gshegs pa shAkya 
[\[92b.5\]]thub pas yongs su gang bar mdzad do/_/de bzhin gshegs pa byon cing gshegs pa de dag gi go dbye ba'i phyir/_gzhan yang phyogs re rer yang 'jig rten gyi khams bye ba stong phrag nyi shur grong dang grong khyer dang grong rdal dang ljongs dang /_yul 'khor dang /_rgyal 
[\[92b.6\]]po'i pho brang 'khor kyang med par gyur/_ri nag po yang med par gyur ri btang bzung dang btang bzung chen po yang med par gyur/_ri khor yug dang ri khor yug chen po yang med par gyur/_ri'i rgyal po ri rab kyang med par gyur/_ri chen po gzhan yang med par gyur rgya mtsho chen po yang med par 
[\[92b.7\]]gyur 'bab chu dang 'bab chu chen po yang med par yongs su gzhag go/_/lha dang mi dang lha ma yin gyi tshogs kyang med par gyur/_sems can dmyal ba dang /[ (]dur [,]dud [)]'gro'i skye gnas dang /_gshin rje'i 'jig rten yang med par gyur te/_sems can de dag thams 
[\[93a\]]
[\[93a.1\]]cad 'jig rten gyi khams gzhan dag tu bkod do/_/sangs rgyas kyi zhing de dag ni bai dUr+ya las grub pa rin po che sna bdun dang gser gyi dra bas bres pa/_dril bu g.yer ka'i dra bas brgyan pa/_me tog man dA ra ba dang man dA ra ba chen pos kun tu bkram pa/_
[\[93a.2\]]lha'i bla re bres pa/_lha'i me tog gi phreng ba mngon par dpyangs pa/_lha'i spos dang bdug pas bdugs pa/_rin po che'i shing ljon pas mdzes par byas pa ste/_rin po che'i shing ljon pa de dag thams cad kyi tshad kyang dpag tshad lnga brgya pa'o/_/seng ge'i khri dpag tshad lnga 
[\[93a.3\]]brgya pa de dag kyang mngon par sprul te/_rin po che'i shing ljon pa'i drung dag na/_so so'i seng ge'i khri la de bzhin gshegs pa de dag skyil mo krung bcas te bzhugs so/_/yang de'i tshe/_bcom ldan 'das shAkya thub pas sprul pa'i de bzhin gshegs pa/_gang 
[\[93a.4\]]dag shar phyogs na/_sangs rgyas kyi zhing bye ba khrag khrig brgya stong phrag gang gA'i klung gi bye ma snyed dag na chos ston pa de dag thams cad gshegs so/_/de bzhin du phyogs bcu nas gshegs shing byon pa de dag ni phyogs brgyad na bzhugs par gyur to/_/de'i tshe phyogs brgyad nas 
[\[93a.5\]]gshegs pa'i de bzhin gshegs pa de dag gi phyogs re rer yang 'jig rten gyi khams bye ba phrag sum cu kun tu non par gyur to/_/de nas de bzhin gshegs pa de dag rang rang gi seng ge'i khri la bzhugs nas/_rang rang gi zhabs 'bring ba dag bcom ldan 'das 
[\[93a.6\]]shAkya thub pa'i thad du bkye ste/_rin po che'i me tog gi phur ma bskur nas 'di skad ces bka' stsal to/_/rigs kyi bu dag khyed rgyal po'i khab kyi bya rgod kyi phung po'i ri la song ste/_de nas bcom ldan 'das de bzhin gshegs pa dgra bcom pa yang dag 
[\[93a.7\]]par rdzogs pa'i sangs rgyas shAkya thub pa de la phyag 'tshol la/_nga'i tshig gis byang chub sems dpa'i tshogs dang /_nyan thos kyi tshogs dang bcas pa la/_gnod pa nyung ngam/_snyun nyung ngam/_stobs dang ldan nam/_bde bar reg pa la gnas sam 
[\[93b\]]
[\[93b.1\]]zhes dris la/_rin po che'i phung po 'dis gtor te 'di skad ces/_bcom ldan 'das kyis de bzhin gshegs pa rin po che'i mchod rten chen po 'di dbye bar dad pa dbul lo/_/zhes gsol cing /_de ltar de bzhin gshegs pa de dag thams cad kyis rang 
[\[93b.2\]]rang gi zhabs 'bring ba bkye'o/_/de nas bcom ldan 'das de bzhin gshegs pa shAkya thub pas de'i dus na/_bdag gis sprul pa ma lus par tshogs par mkhyen/_so sor seng ge'i khri dag la bzhugs par mkhyen/_de bzhin gshegs pa dgra bcom pa 
[\[93b.3\]]yang dag par rdzogs pa'i sangs rgyas de dag gi zhabs 'bring ba lhags par mkhyen te/_de bzhin gshegs pa dgra bcom pa yang dag par rdzogs pa'i sangs rgyas de dag gis dad pa phul bar mkhyen nas/_de'i tshe rang gi chos kyi gdan las bzhengs te nam mkha' 
[\[93b.4\]]bar snang la bzhugs so/_/'khor bzhi po de dag thams cad kyang stan las langs nas/_thal mo sbyar te bcom ldan 'das la lta zhing 'khod do/_/de nas bcom ldan 'das kyis rin po che'i mchod rten chen po nam mkha' la 'dug pa de/_phyag g.yas pa'i sor mos 
[\[93b.5\]]dbus nas phye'o/_phye nas logs gnyis so sor gdangs so/_/'di lta ste dper na/_grong khyer chen po'i sgo 'phar chen po bcad pa'i gtan pa phyung nas/_so sor dbye ba de bzhin du/_bcom ldan 'das kyis rin po che'i mchod rten chen po de phyag g.yas 
[\[93b.6\]]pa'i sor mos dbus nas phye ste/_sa ler mdzad do/_/de bzhin gshegs pa'i rin po che'i mchod rten chen po de phye ma thag tu/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang seng ge'i 
[\[93b.7\]]khri la bzhugs te/_skyil mo krung bcas nas sku kun bskams shing sku ma g.yos par/_ji ltar ting nge 'dzin la snyoms par zhugs pa de bzhin du snang ste/_'di skad ces bcom ldan 'das shAkya thub pa khyod kyis/_dam pa'i chos pad ma dkar 
[\[94a\]]
[\[94a.1\]]po'i chos kyi rnam grangs 'di legs par bshad pa legs so legs so/_/bcom ldan 'das shAkya thub pa khyod kyis dam pa'i chos pad ma dkar po'i chos kyi rnam grangs 'di bshad pa yang legs so/_/bcom ldan 'das dam pa'i chos 
[\[94a.2\]]pad ma dkar po'i chos kyi rnam grangs 'di nyan pa'i phyir/_kho bo 'dir 'ongs so zhes gsung ngo /_/de nas 'khor bzhi po de dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang bskal pa bye ba khrag 
[\[94a.3\]]khrig brgya stong phrag mang po nas/_yongs su mya ngan las 'das pa de skad gsungs pa thos nas/_ngo mtshar dang rmad du gyur te/_de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang dang /_bcom 
[\[94a.4\]]ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la lha dang /_mi'i rin po che'i phung pos mngon par gtor to/_/de nas bcom ldan 'das de bzhin gshegs pa dgra bcom pa yang dag par rdzogs pa'i 
[\[94a.5\]]sangs rgyas rin chen mang gis/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la seng ge'i khri de'i phyed bdar te/_rin po che'i mchod rten chen po de'i nang nas/_bcom ldan 'das de bzhin gshegs pa 
[\[94a.6\]]shAkya thub pa 'dir bzhugs zhes de skad gsung ngo /_/de nas bcom ldan 'das de bzhin gshegs pa shAkya thub pa gdan de'i phyed la bzhugs so/_/de bzhin gshegs pa de dang lhan cig tu de bzhin gshegs pa gnyi ga rin po che'i mchod rten chen po de'i dbus na/_
[\[94a.7\]]seng ge'i khri la bzhugs nas/_nam mkha' bar snang la gnas par snang ngo /_/de nas 'khor bzhi po de dag 'di snyam du bdag cag de bzhin gshegs pa 'di dag dang thag ring na bdag cag kyang de bzhin gshegs pa'i mthus/_nam mkha' la 'phags par bya'o 
[\[94b\]]
[\[94b.1\]]snyam du sems so/_/de nas bcom ldan 'das kyis 'khor bzhi po de dag gi sems kyi rtog pa thugs kyis thugs su chud nas/_de'i dus na rdzu 'phrul gyi stobs kyis 'khor bzhi po de dag nam mkha' bar snang la bkod do/_/de nas bcom ldan 'das de bzhin 
[\[94b.2\]]gshegs pa shAkya thub pas de'i tshe 'khor bzhi po de dag la bka' stsal pa/_dge slong dag khyed kyi nang na 'jig rten gyi khams mi mjed 'dir/_dam pa'i chos pad ma dkar po'i chos kyi rnam grangs 'di yang dag par 'chad par spro ba su yod/_de bzhin 
[\[94b.3\]]gshegs pa mngon sum du bzhugs te/_de'i dus 'di'o/_/de'i tshe 'di'o/_/dge slong dag de bzhin gshegs pa dam pa'i chos pad ma dkar po'i chos kyi rnam grangs 'di bzhag ste/_yongs su mya ngan las 'da' bar 'dod do/_/de nas bcom ldan 
[\[94b.4\]]'das kyis de'i tshe tshigs su bcad pa 'di dag bka' stsal to/_/dge slong gang dag 'dren pa drang srong che/_/mya ngan 'das 'di rin chen mchod rten 'dir/_/bzhugs nas chos 'di gsan cing gshegs mdzad na/_/chos kyi ched du brtson 'grus su mi skyed/_/mya ngan yongs 
[\[94b.5\]]'das bskal pa bye ba mang /_/'on kyang da dung de ni chos gsan te/_/chos kyi ched du de dang der yang gshegs/_/'di 'dra'i chos 'di shin tu rnyed par dka'/_/rnam par 'dren pa 'di yi smon lam ni/_/srid pa snga ma dag la bsnyen gyur pas/_/mya ngan 'das kyang 'jig rten 'di kun na/_
[\[94b.6\]]phyogs bcu thams cad du yang yongs su rgyu/_/bye ba stong phrag gang gA'i bye ma snyed/_/'di dag thams cad nga yi lus yin te/_/mgon po mya ngan 'das pa 'di lta dang /_/chos kyi bya ba bya phyir de dag lhags/_/ci nas chos tshul yun ring gnas 
[\[94b.7\]]'gyur bar/_/thams cad dam pa'i chos 'di bsrung ba'i phyir/_/nyan thos de bzhin mi dang lha kun dang /_/so so rang rang gi ni zhing bor te/_/sangs rgyas 'di dag bzhugs par bya ba'i phyir/_/ngas ni rdzu 'phrul stobs kyis 'di lta bur/_/'jig 
[\[95a\]]
[\[95a.1\]]rten khams mang stong phrag bye ba nas/_/sems can thams cad spos shing yongs dag byas/_/chos kyi tshul 'di ji ltar bstan bya zhes/_/de lta bur ni nga yang shin tu brtson/_/shing dbang drung na sangs rgyas tshad med pa/_/ji ltar pad ma'i phung 
[\[95a.2\]]po bzhin du bzhugs/_/bye ba phrag ni mi nyung shing drung na/_/seng ge'i khri la 'dren pa bzhugs pa ni/_/rab tu mdzes par rtag tu der bzhugs te/_/mun nag chen po'i nang na me bzhin no/_/'jig rten rnam 'dren rnams kyi yid 'ong dri/_/phyogs bcu rnams su 
[\[95a.3\]]rab tu ldang ba de/_/sems can 'di dag kun dang 'dres par gyur/_/rlung rnams 'dir ni rtag par langs pa bzhin/_/nga ni mya ngan 'das nas gang /_/chos kyi rnam grangs 'di 'dzin pa/_/'jig rten mgon po'i spyan snga 'dir/_/tshig ni myur du smra bar 
[\[95a.4\]]gyis/_/sangs rgyas mya ngan yongs 'das pa/_/thub pa rin chen mang po yang /_/'di la spro bar su byed pa/_/de yi seng ge'i sgra gsan to/_/gnyis pa nga dang 'dren pa bye ba phrag_/mang po gang dag lhags pa 'di dag kyang /_/gang rnams chos 'di bshad 
[\[95a.5\]]par spro ba yi/_/rgyal ba'i sras kyi brtson pa nyan par byed/_/'di lta bu yi chos 'di mnyan pa'i phyir/_/phyogs dang phyogs mtshams rtag tu su 'gro ba/_/des ni nga dang rin chen mang ba yi/_/rgyal ba rang byung rtag tu mchod pa yin/_/mdo sde rab tu bstan pas 
[\[95a.6\]]'jig rten mgon/_/gang 'di lhags par gyur cing gang dag gis/_/sa 'di bkra mdzes byas pa de kun la/_/mchod pa rgya che mi chung byas par 'gyur/_/mchod rten nang bzhugs bcom ldan 'das 'di dang /_/nga yang stan gyi steng na 'dug pa dang /_/zhing 
[\[95a.7\]]brgya du ma dag nas gang lhags pa/_/'jig rten mgon gzhan mang po 'di mthong ba/_/sems can kun la snying brtse'i phyir/_/rigs kyi bu dag khyed cag soms/_/shin tu bya dka' gnas 'di la/_/rnam par 'dren pas spro bar mdzad/_/mdo sde stong phrag 
[\[95b\]]
[\[95b.1\]]mang po dag_/gang gA'i bye ma ji bzhin pa/_/de dag gang zhig ston byed pa/_/de ni dka' ba ma yin no/_/gang gi lag gis ri rab ri/_/chang par blangs par byas nas su/_/zhing rnams bye bar 'phen byed pa/_/de ni dka' ba ma yin no/_/gang 
[\[95b.2\]]gis stong gsum 'di dag kyang /_/rkang pa'i mthe bos bskyod nas su/_/zhing rnams bye bar 'phen pa yang /_/de ni dka' ba ma yin no/_/mi gang srid pa'i rtser gnas nas/_/mdo sde gzhan dag stong rnams kyi/_/chos 'di rab tu 'chad pa yang /_/
[\[95b.3\]]de ni dka' ba ma yin no/_/'jig rten dbang po mya ngan 'das/_/phyi dus shin tu mi bzad la/_/gang zhig mdo sde 'di 'dzin tam/_/'chad pa de ni shin tu dka'/_/gang zhig nam mkha'i khams kun yang /_/chang pa gcig gi nang bcug cing /_/
[\[95b.4\]]rab tu bcug ste 'gro ba ni/_/de ni dka' ba ma yin no/_/nga ni mya ngan 'das pa'i tshe/_/gang zhig mdo sde 'di 'dra ba/_/phyi dus yi ger 'drir 'jug pa/_/de ni shin tu dka' ba yin/_/gang zhig sa yi khams rnams kun/_/sen mo'i rtse mor 'jug 
[\[95b.5\]]byed la/_/rab tu bcug nas 'gro byed cing /_/tshangs pa'i 'jig rten 'dzeg byed pa/_/'jig rten kun gyi mdun du 'dir/_/de ltar dka' ba byas pa yang /_/des ni dka' ba byas ma yin/_/brtson 'grus dag kyang de tsam min/_/nga ni mya ngan 'das 
[\[95b.6\]]pa'i tshe/_/phyi ma'i dus na mdo sde 'di/_/su zhig smra bar byed pa de/_/de bas shin tu dka' bar byed/_/bskal pas bsrag par mi gang zhig_/rtswa yi khur bu thogs nas su/_/tshig bzhin du ni dbus 'gro ba/_/'jig rten na ni de mi dka'/_/nga ni mya ngan 
[\[95b.7\]]'das pa'i tshe/_/gang gis mdo 'di bzung nas kyang /_/sems can gcig la'ang thos byed pa/_/de bas shin tu dka' ba yin/_/chos kyi phung po stong phrag ni/_/brgyad cu rtsa bzhi 'dzin byed cing /_/lung bcas ji skad gsungs pa bzhin/_/srog chags bye 
[\[96a\]]
[\[96a.1\]]ba rnams la 'chad/_/de tshe gang zhig dge slong rnams/_/'dul byed nga yi nyan thos rnams/_/mngon par shes la bkod pa yang /_/de ni dka' ba ma yin no/_/gang zhig mdo 'di 'dzin pa'am/_/dad dam mos par byed pa 'am/_/
[\[96a.2\]]yang dang yang du 'chad byed pa/_/'di ni de bas shin tu dka'/_/stong phrag bye ba mang po rnams/_/gang gA'i bye ma ji bzhin pa/_/mngon shes drug ldan skal chen dang /_/dgra bcom nyid la dgod pa bas/_/nga ni mya ngan 'das 'og tu/_/gang 
[\[96a.3\]]zhig mdo mchog 'di 'dzin pa/_/mi mchog de ni de bas kyang /_/shin tu las mang byed pa yin/_/sangs rgyas ye shes ched kyi phyir/_/'jig rten khams ni stong rnams su/_/nga yis shin tu chos mang bshad/_/da dung du yang nga 'chad do/_/'di ni mdo sde 
[\[96a.4\]]thams cad las/_/mdo sde dam pa mchog ces bya/_/mdo sde 'di ni su 'dzin pa/_/de ni rgyal ba'i sku 'dzin to/_/rigs kyi bu dag phyi dus na/_/khyed cag rnams las gang su zhig_/mdo sde 'dzin par spro ba khyed/_/de bzhin gshegs pa'i spyan sngar 
[\[96a.5\]]smros/_/shin tu gzung dka' mdo 'di ni/_/gang zhig yud tsam 'dzin pa yang /_/'jig rten mgon la rnam kun tu/_/dka' ba chen po byas par gyur/_/'jig rten mgon gyis thams cad du/_/de ni shin tu bsngags pa yin/_/shin tu dpa' 
[\[96a.6\]]zhing nus pa ste/_/byang chub tu ni mngon shes myur/_/mdo sde 'di ni su 'dzin pa/_/gces pa khyer ba de yin te/_/'jig rten mgon gyi thugs kyi sras/_/dul ba'i sa yang rjes su thob/_/mi gtso mya ngan 'das pa na/_/mdo sde 'di ni rab ston pa/_/
[\[96a.7\]]lha dang mir bcas 'jig rten na/_/de ni mig tu gyur pa yin/_/gang zhig phyi ma'i dus kyi tshe/_/mdo sde 'di ni yud tsam zhig_/'chad pa byed pa mkhas pa de/_/sems can kun gyi phyag bya'i 'os/_/de nas bcom ldan 'das kyis byang chub sems dpa'i 
[\[96b\]]
[\[96b.1\]]tshogs ma lus pa dang /_lha dang lha ma yin du bcas pa'i 'jig rten la bos te/_'di skad ces bka' stsal to/_/dge slong dag sngon byung ba 'das pa'i dus na/_bskal pa tshad med grangs med par ngas dam pa'i chos pad ma dkar po'i mdo yongs su btsal 
[\[96b.2\]]te/_skyo ma myong la ngal ba med par gyur to/_/sngon bskal pa du ma la bskal pa brgya stong phrag du mar nga rgyal por gyur te/_bla na med pa yang dag par rdzogs pa'i byang chub tu smon lam btab nas nga'i sems ldog par ma gyur to/_/pha rol tu phyin pa drug yongs 
[\[96b.3\]]su rdzogs par bya ba'i phyir brtson par gyur nas/_sbyin pa tshad med pa rab tu byin te/_gser dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_sa le sbram dang /_dngul dang /_rdo'i snying po dang /_spug dang /_mu tig dmar 
[\[96b.4\]]po dang /_grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor dang /_chung ma dang /_bu pho dang /_bu mo dang /_bran pho dang /_bran mo dang /_glang po che dang /_rta dang /_shing rta dang /_bdag gi lus 
[\[96b.5\]]kyi bar du yongs su btang ste/_lag pa dang /_rkang pa dang /_mgo dang /_yan lag dang /_nying lag thams cad dang /_srog sbyin pa por gyur nas/_nga nam du yang kun 'dzin pa'i sems ma skyes so/_/de'i tshe 'jig rten 'di tshe ring por gyur te/_lo 
[\[96b.6\]]brgya stong du mar 'tsho'o/_/de'i tshe ngas chos kyi phyir rgyal po byas kyi/_yul 'khor gyi phyir ni ma yin te/_bu thu bo dbang bskur nas/_nga phyogs bzhir chos kyi mchog tshol ba la brtson par gyur to/_/ngas dril bu brdungs te/_'di skad ces/_nga la 
[\[96b.7\]]sus chos kyi mchog rab tu byin pa dang /_don rnam par bshad pa de'i bran ngas bya'o zhes grags par byas so/_/de nas de'i tshe drang srong zhig yod pa nga la 'di skad ces/_rgyal po chen po dam pa'i chos pad ma dkar po zhes bya ba'i mdo mchog gi chos bstan pa yod de/_
[\[97a\]]
[\[97a.1\]]bran du khas len na chos de kho bos khyod kyis thos par bya'o zhes zer ba dang /_ngas drang srong de'i tshig de thos nas/_dga' mgu rangs yid rab tu dga' ste/_drang srong de ga la ba der bsnyen nas/_'di skad ces/_bran gyi las ci byed pa 
[\[97a.2\]]de bya'o zhes smras te/_de ltar nga drang srong de'i bran du khas blangs nas/_rtswa dang /_shing dang /_chu dang /_rtsa ba dang /_rdog gu dang /_'bras bu la sogs pa len pa'i las byas te/_ngas sgo bsrung ba yan chad byas so/_/nyin par rnam pa de 
[\[97a.3\]]lta bu'i las byas nas/_mtshan mo mal khri'i rkang pa yang bzung ngo /_/'on kyang nga'i lus ngal bar gyur pa yang med/_sems ngal bar gyur pa yang med de/_las de ltar byas pas lo stong tshang bar 'das so/_/de nas bcom ldan 'das kyis/_de'i 
[\[97a.4\]]tshe don 'di yongs su bstan pa'i phyir tshigs su bcad pa 'di dag bka' stsal to/_/bskal pa 'das pa yang dag rjes dran te/_/ngas sngon chos phyir chos rgyal gyur pa na/_/chos kyi phyir ni nga yis rgyal po byas/_/'dod phyir ma yin chos mchog don du'o/_/
[\[97a.5\]]gang zhig chos smra de yi bran bya zhes/_/ngas ni phyogs bzhir de skad bsgrags par byas/_/de yi tshe na drang srong mkhas yod pa/_/dam pa chos zhes bya ba mdo sde smra/_/de ni nga la gal te chos 'dod na/_/bran du khas long de nas chos bshad zer/_/
[\[97a.6\]]tshig de thos nas nga ni rab tu dga'/_/de na bran gyis bya ba'i las de byas/_/dam pa'i chos phyir bran ni byed pa na/_/lus dang sems la ngal bas ma reg go/_/de tshe nga ni sems can phyir smon gyi/_/bdag gi phyir min 'dod phyir ma yin te/_/las 
[\[97a.7\]]gzhan med par phyogs bcu rnams su rgyu/_/bskal pa stong du rdzogs par mi skyo bar/_/chos zhes bya ba mdo sde snyed kyi bar/_/rgyal po des ni de snyed brtson 'grus brtsams/_/dge slong dag 'di ji snyam du sems/_de'i tshe de'i dus na/_rgyal 
[\[97b\]]
[\[97b.1\]]por gyur pa de gzhan zhig yin snyam du 'dzin na/_de ltar mi blta'o/_/de ci'i phyir zhe na/_de'i tshe de'i dus na/_rgyal por gyur pa de ni nga yin no/_/dge slong dag de'i tshe de'i dus na/_drang srong du gyur pa de gzhan yin snyam du 'dzin na/_de ltar mi 
[\[97b.2\]]blta'o/_/de ci'i phyir zhe na/_dge slong dag lhas byin 'di de'i tshe/_de'i dus na drang srong du gyur te/_dge slong dag lhas byin yang nga'i dge ba'i bshes gnyen no/_/lhas byin la brten te/_ngas pha rol tu phyin pa drug yongs su rdzogs par byas so/_/
[\[97b.3\]]byams pa chen po dang /_snying rje chen po dang /_dga' ba chen po dang /_btang snyoms chen po dang /_skyes bu chen po'i mtshan sum cu rtsa gnyis dang /_dpe byad bzang po brgyad cu dang /_'od 'dom gang ba dang /_mdog gser gyi kha dog dang /_
[\[97b.4\]]stobs bcu dang /_mi 'jigs pa bzhi dang /_bsdu ba'i dngos po bzhi dang /_sangs rgyas kyi chos ma 'dres pa bco brgyad dang /_rdzu 'phrul gyi stobs chen po dang /_phyogs bcu'i sems can bsgral ba de thams cad kyang lhas byin la brten te rdzogs 
[\[97b.5\]]par byas so/_/dge slong dag khyed mos par bya'o/_/khong du chud par bya'o/_/dge slong dag lhas byin 'di ma 'ongs pa'i dus bskal pa tshad med grangs med pa na/_'jig rten gyi khams lha'i them skas zhes bya bar de bzhin gshegs pa dgra bcom pa yang dag 
[\[97b.6\]]par rdzogs pa'i sangs rgyas lha'i rgyal po zhes bya bar 'gyur ro/_/dge slong dag de bzhin gshegs pa lha'i rgyal po de'i tshe'i tshad ni bar gyi bskal pa nyi shur 'gyur ro/_/chos kyang rgyas par ston par 'gyur ro/_/sems can gang gA'i klung gi bye ma snyed 
[\[97b.7\]]dag ni nyon mongs pa thams cad spangs nas/_dgra bcom pa nyid mngon sum du byed par 'gyur ro/_/sems can du ma ni rang byang chub tu sems bskyed par 'gyur ro/_/sems can gang gA'i klung gi bye ma snyed dag ni bla na med pa yang dag par rdzogs pa'i 
[\[98a\]]
[\[98a.1\]]byang chub tu sems bskyed par 'gyur zhing phyir mi ldog pa'i bzod pa yang thob par 'gyur ro/_/dge slong dag de bzhin gshegs pa lha'i rgyal po yongs su mya ngan las 'das nas/_dam pa'i chos bar gyi bskal pa nyi shur gnas so/_/de'i sku 
[\[98a.2\]]gdung gi ring bsrel ni 'gyes par mi 'gyur zhing de'i sku gdung gcig tu 'dus par 'gyur te/_rin po che sna bdun gyi mchod rten du bcug nas/_mchod rten de yang 'phang du ni dpag tshad drug cu/_rgyar ni dpag tshad bzhi bcu par 'gyur ro/_/de la mi dang lha thams 
[\[98a.3\]]cad kyis spos dang /_bdug pa dang /_me tog dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan la sogs pas mchod pa byed par 'gyur ro/_/tshigs su bcad pa'i dbyangs kyis bstod par 
[\[98a.4\]]'gyur ro/_/gang dag mchod rten de la skor ba byed pa 'am/_'dud pa de dag kyang la la ni 'bras bu'i mchog dgra bcom pa nyid mngon sum du byed par 'gyur ro/_/la la ni rang byang chub thob par 'gyur ro/_/lha dang mi bsam gyis mi khyab dpag tu med pa dag 
[\[98a.5\]]ni bla na med pa yang dag par rdzogs pa'i byang chub tu sems bskyed de phyir mi ldog par 'gyur ro/_/de nas yang bcom ldan 'das kyis dge slong rnams la bka' stsal pa/_dge slong dag ma 'ongs pa'i dus na/_rigs kyi bu'am rigs kyi bu mo gang la la dam pa'i 
[\[98a.6\]]chos pad ma dkar po'i mdo'i le'u 'di nyan pa dang /_thos nas som nyi mi za ba dang /_rnam par dag pa'i sems kyis mos pa de dag gis ngan 'gro gsum gyi sgo bcad par 'gyur te/_sems can dmyal ba dang /_dud 'gro'i skye gnas dang /_gshin rje'i 'jig 
[\[98a.7\]]rten du skye bar mi 'gyur ro/_/phyogs bcu'i sangs rgyas kyi zhing du skyes na yang tshe rabs tshe rabs su mdo sde 'di thos par 'gyur ro/_/lha dang mi'i 'jig rten du skyes na yang des gnas khyad par can thob par 'gyur ro/_/sangs rgyas kyi zhing gang du skye ba der yang de bzhin 
[\[98b\]]
[\[98b.1\]]gshegs pa'i spyan sngar rin po che sna bdun gyi pad ma'i nang nas brdzus te skye bar 'gyur ro/_/de nas de'i tshe 'og gi phyogs nas de bzhin gshegs pa rin chen mang gi sangs rgyas kyi zhing nas/_byang chub sems dpa' sems dpa' chen po shes rab brtsegs zhes bya ba 
[\[98b.2\]]'ongs pa des/_de bzhin gshegs pa rin chen mang la 'di skad ces gsol to/_/bcom ldan 'das nyid kyi sangs rgyas kyi zhing du gshegs so/_/de nas bcom ldan 'das de bzhin gshegs pa shAkya thub pas/_byang chub sems dpa' shes rab 
[\[98b.3\]]brtsegs la 'di skad ces bka' stsal to/_/rigs kyi bu/_yud tsam zhig sdod cig_/nga yi byang chub sems dpa' sems dpa' chen po 'jam dpal gzhon nur gyur pa dang /_chos rnam par gtan la dbab pa 'ga' zhig gyis la/_phyis bdag gi sangs 
[\[98b.4\]]rgyas kyi zhing du song shig_/de nas de'i tshe 'jam dpal gzhon nur gyur pa pad ma 'dab ma stong yod pa/_tshad shing rta'i 'phang lo tsam la 'dug ste/_byang chub sems dpa' du mas yongs su bskor nas/_rgyal mtsho'i nang nas klu'i rgyal po rgya mtsho'i khang 
[\[98b.5\]]pa nas steng gi nam mkha' la 'phags te/_nam mkha' las bya rgod kyi phung po'i ri la bcom ldan 'das kyi gan du song ngo /_/de nas 'jam dpal gzhon nur gyur pa pad ma las babs te/_bcom ldan 'das shAkya thub pa dang de bzhin gshegs pa rin chen mang 
[\[98b.6\]]gi zhabs la mgo bos phyag 'tshal nas/_byang chub sems dpa' shes rab brtsegs ga la ba der song ste phyin nas byang chub sems dpa' shes rab brtsegs dang mngon sum du kun dga' zhing yang dag par mgu ba'i gtam rnam pa mang po byas te phyogs gcig tu 'dug go/_/
[\[98b.7\]]de nas byang chub sems dpa' shes rab brtsegs kyis 'jam dpal gzhon nur gyur pa la 'di skad ces smras so/_/'jam dpal khyod rgya mtshor zhugs te/_sems can gyi khams ji snyed cig btul/_'jam dpal gyis smras pa/_ji tsam du tshig gis 
[\[99a\]]
[\[99a.1\]]brjod mi nus shing sems kyis bsam mi nus pa de snyed du/_tshad med grangs med pa'i sems can du ma dag btul lo/_/rigs kyi bu skad cig sdod cig dang snga ltas kyi bar du mthong bar 'gyur ro/_/'jam dpal gzhon nur gyur pas de skad ces smras ma thag tu de'i tshe pad 
[\[99a.2\]]ma stong phrag du ma rgya mtsho'i nang nas steng gi nam mkha' la byung ste/_pad ma de dag la byang chub sems dpa' stong phrag du ma 'khod do/_/de nas byang chub sems dpa' de dag nam mkha' las/_bya rgod kyi phung po'i ri ga la ba der lhags te steng gi nam mkha' la 'khod par snang ngo /_/de dag 
[\[99a.3\]]thams cad kyang 'jam dpal gzhon nur gyur pas bla na med pa yang dag par rdzogs pa'i byang chub tu btul ba sha stag go/_/de nas byang chub sems dpa' gang dag sngon theg pa chen po la yang dag par zhugs par gyur pa de dag ni theg pa chen po'i yon tan dang pha rol tu phyin pa drug po dag gi 
[\[99a.4\]]bsngags pa brjod do/_/gang dag sngon nyan thos byed byed pa'i byang chub sems dpa' de dag ni nyan thos kyi theg pa nyid rjod de/_de dag thams cad kyang chos thams cad stong pa nyid dang /_theg pa chen po'i yon tan yang yang dag par shes pa sha stag go/_/de nas 'jam dpal gzhon nur gyur pas 
[\[99a.5\]]byang chub sems dpa' shes rab brtsegs la 'di skad ces smras so/_/rigs kyi bu 'di dag thams cad ni kho bos rgya mtshor zhugs nas/_sems dul bar byas pa yin te de dag kyang 'di na snang ngo /_/de nas byang chub sems dpa' shes rab brtsegs kyis 'jam dpal gzhon nur gyur pa la 
[\[99a.6\]]tshigs su bcad pa'i dbyangs kyis yongs su dris pa/_bzang po chen po shes rab dper brjod pa/_/khyod kyis sems can grangs med deng btul ba/_/mi yi lha khyod la ni de 'dri yis/_/'di ni su yi mthu lags de gsungs shig_/byang chub lam bstan pa yi mdo gang dang /_/chos 
[\[99a.7\]]ni gang zhig khyod kyis rab bstan na/_/de thos 'di dag byang chub sems skyes shing /_/thams cad mkhyen nyid des te gting yang rnyed/_/'jam dpal gyis smras pa/_rgya mtsho'i nang du dam pa'i chos pad ma dkar po'i mdo bshad de/_gzhan ma yin no/_/shes rab brtsegs kyis smras pa/_
[\[99b\]]
[\[99b.1\]]mdo 'di zab cing phra la mthong bar dka' ste mdo sde 'di dang mtshungs pa'i mdo sde gzhan gang yang med na/_sems can gang la la mdo sde dkon mchog 'di khong du chud pa'am/_bla na med pa yang dag par rdzogs pa'i byang chub mngon par rdzogs par 'tshang rgya bar nus pa yod dam/_'jam dpal 
[\[99b.2\]]gyis smras pa/_rigs kyi bu yod de klu'i rgyal po rgya mtsho'i bu mo skyes nas lo brgyad lon pa shes rab che ba dbang po rno ba ye shes sngon du 'gro ba'i lus dang ngag dang yid kyi las dang ldan pa/_de bzhin gshegs pa thams cad kyi bshad pa'i tshig 'bru dang don 'dzin pa'i gzungs thob pa chos thams 
[\[99b.3\]]cad dang /_sems can thams cad la mnyam par gzhag pa'i ting nge 'dzin stong skad cig gcig gis thob pa/_byang chub kyi sems las phyir mi ldog pa/_smon lam rgya che ba sems can thams cad la bdag dang 'dra bar phangs par sems pa dang ldan pa/_yon tan bskyed par nus shing 
[\[99b.4\]]de dag las yongs su mi nyams pa/_bzhin 'dzum pa kha dog rgyas pa mchog dang ldan pa byams pa'i sems dang ldan pa snying rje'i tshig smra ba de yang dag par rdzogs pa'i byang chub mngon par rdzogs par 'tshang rgya bar nus so/_/shes rab brtsegs kyis smras pa/_kho bos mthong ba bcom 
[\[99b.5\]]ldan 'das de bzhin gshegs pa shAkya thub pa byang chub kyi phyir 'bad cing byang chub sems dpar gyur pa na bsod nams du ma mdzad de/_bskal pa stong phrag du mar nam yang brtson 'grus mnyams so/_/stong gsum gyi stong chen po'i 'jig rten gyi khams su/_tha na yungs kar tsam gyi 
[\[99b.6\]]phyogs gang du yang sems can gyi phyir sku ma bor ba cung zad kyang med de/_phyis byang chub mngon par rdzogs par sangs rgyas nas/_des yud tsam gyis bla na med pa yang dag par rdzogs pa'i byang chub mngon par rdzogs par 'tshang rgya bar nus zhes bya ba de la su zhig yid ches/_de nas de'i tshe 
[\[99b.7\]]klu'i rgyal po rgya mtsho'i bu mo mdun na 'dug par snang ste/_des bcom ldan 'das kyi zhabs la mgo bos phyag 'tshal nas/_phyogs gcig tu 'dug nas de'i tshe tshigs su bcad pa 'di dag gsol to/_/bsod nams bsod nams shin tu zab/_/phyogs rnams kun tu khyab pa lags/_
[\[100a\]]
[\[100a.1\]]sum cu rtsa gnyis mtshan rnams kyis/_/phra ba'i sku ni legs par brgyan/_/dpe byad bzang po rnams dang ldan/_/sems can kun gyis phyag kyang bgyis/_/sems can thams cad 'du ba ni/_/dper na grong bar 'dra ba lags/_/bdag ni 'dod bzhin byang 
[\[100a.2\]]chub ste/_/de bzhin gshegs pa bdag gi dpang /_/sdug bsngal rnams las grol ba'i chos/_/rgya cher rab tu bstan par bgyi/_/de nas de'i tshe tshe dang ldan pa shA ri'i bus/_klu'i rgyal po rgya mtsho'i bu mo la 'di skad ces smras so/_/che zhe khyod phyir mi ldog par byang chub tu sems 
[\[100a.3\]]skyes shing shes rab dpag tu med pa yod du zad de yang dag par rdzogs pa'i sangs rgyas nyid ni rnyed par dka'o/_/che zhe bud med brtson 'grus mi 'dor zhing bskal pa stong phrag du mar bsod nams dag byed la/_pha rol tu phyin pa drug po dag yongs su rdzogs par byed kyang da dung sangs rgyas nyid 
[\[100a.4\]]mi thob pa yod de/_de ci'i phyir zhe na/_bud med kyis da dung gnas lnga ma thob pa'i phyir te/_lnga gang zhe na/_dang po tshangs pa'i gnas dang /_gnyis pa brgya byin gyi gnas dang /_gsum pa rgyal chen bzhi'i gnas dang /_bzhi pa 'khor los sgyur ba'i gnas dang /_lnga pa 
[\[100a.5\]]phyir mi ldog pa'i byang chub sems dpa'i gnas so/_/de nas de'i tshe klu'i rgyal po rgya mtsho'i bu mo la stong gsum gyi stong chen po'i 'jig rten gyi khams ma lus pa'i rin du chog pa'i nor bu gcig yod pa de/_klu'i rgyal po'i bu mo des bcom ldan 'das la phul nas/_bcom ldan 'das 
[\[100a.6\]]kyis kyang thugs brtse ba'i phyir de bzhes so/_/de nas klu'i rgyal po rgya mtsho'i bu mos/_byang chub sems dpa' shes rab brtsegs dang gnas brtan shA ri'i bu la 'di skad ces smras so/_/gang bdag gis bcom ldan 'das la nor bu phul ba de/_bcom ldan 'das kyis myur du 
[\[100a.7\]]bzhes sam/_'on te ma bzhes gnas brtan gyis smras pa/_khyod kyis kyang myur du phul lo/_/bcom ldan 'das kyis kyang myur du bzhes so/_/klu'i rgyal po rgya mtsho'i bu mos smras pa/_btsun pa shA ri'i bu gal te bdag gi rdzu 'phrul che bar gyur na/_de bas kyang ches 
[\[100b\]]
[\[100b.1\]]myur du yang dag par rdzogs pa'i byang chub mngon par rdzogs par 'tshang rgya ste nor bu 'di bzhes pa ni de lta ma yin no/_/de nas de'i tshe 'jig rten thams cad dang gnas brtan shA ri'i bu'i mngon sum du klu'i rgyal po rgya mtsho'i bu mo'i bud med kyi dbang po mi snang bar gyur te skyes pa'i dbang po byung nas/_
[\[100b.2\]]bdag nyid byang chub sems dpar gyur par yang dag par bstan te de'i tshe lho phyogs su song ngo /_/de nas lho phyogs su 'jig rten gyi khams dri ma med ces bya ba der/_rin po che sna bdun gyi shing drung du 'dug nas bdag nyid mngon par rdzogs par sangs rgyas par kun tu bstan te/_skyes bu 
[\[100b.3\]]chen po'i mtshan sum cu rtsa gnyis dang dpe byad bzang po thams cad dang ldan pa'i gzugs kyi lus kyi 'od kyis phyogs bcur khyab par byas te chos ston par byed do/_/gang dag 'jig rten gyi khams mi mjed na 'khod pa'i sems can de dag thams cad kyis kyang /_de bzhin gshegs pa 
[\[100b.4\]]de lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa de dag thams cad kyis phyag byas shing de dag la chos ston par mdzad par mthong ngo /_/sems can gang dag de bzhin 
[\[100b.5\]]gshegs pa des chos bstan pa nyan pa de dag thams cad ni bla na med pa yang dag par rdzogs pa'i byang chub las phyir mi ldog par gyur to/_/'jig rten gyi khams dri ma med pa de dag dang /_'jig rten gyi khams mi mjed 'di yang rnam pa drug tu g.yos so/_/bcom ldan 
[\[100b.6\]]'das/_shAkya thub pa'i 'khor gyi dkyil 'khor las kyang srog chags sum stong mi skye ba'i chos la bzod pa thob par gyur to/_/srog chags sum stong ni/_bla na med pa yang dag par rdzogs pa'i byang chub tu lung bstan pa thob par gyur to/_/de nas 
[\[100b.7\]]byang chub sems dpa' sems dpa' chen po/_shes rab brtsegs dang gnas brtan shA ri'i bu cang mi smra bar gyur to/_/dam pa'i chos pad ma dkar po las/_mchod rten bstan pa'i le'u zhes bya ba ste bcu gcig pa'o//_//
[\[101a\]]
[\[101a.1\]]de nas byang chub sems dpa' sems dpa' chen po sman gyi rgyal po dang byang chub sems dpa' sems dpa' chen po spobs pa chen po g.yog byang chub sems dpa' nyis 'bum dang lhan cig bcom ldan 'das kyi spyan sngar tshig 'di skad ces gsol to/_/bcom ldan 'das don 
[\[101a.2\]]'di la thugs las chung ngur mdzad du gsol/_bcom ldan 'das bdag cag gis de bzhin gshegs pa yongs su mya ngan las 'das nas/_chos kyi rnam grangs 'di sems can rnams la bstan par bgyi'o/_/yang dag par bstan par bgyi'o/_/bcom ldan 'das 'di 
[\[101a.3\]]ltar yang de'i tshe/_sems can dmu rgod dge ba'i rtsa ba chung ba lhag pa'i nga rgyal can/_rnyed pa dang bkur sti la gnas pa/_mi dge ba'i rtsa ba la zhugs pa/_gdul dka' ba mos pa dang bral ba ma mos pa mang ba dag 'byung lags mod kyi/_/bcom ldan 'das bdag 
[\[101a.4\]]cag gis bzod pa'i stobs bstan te/_de'i dus na mdo 'di bstan par bgyi gzung bar bgyi bshad par bgyi yi ger bri bar bgyi bsti stang du bgyi rim gror bgyi/_mchod par bgyi'o/_/bcom ldan 'das bdag cag gis lus dang srog kyang bor te mdo 'di bshad par bgyi yis/_
[\[101a.5\]]bcom ldan 'das thugs las chung ngur mdzad du gsol/_de nas 'khor de'i dge slong slob pa dang mi slob pa dang dge slong lnga brgya tsam gyis bcom ldan 'das la 'di skad ces gsol to/_/bcom ldan 'das bdag cag kyang 'jig rten gyi khams gzhan dag tu/_chos kyi rnam grangs 
[\[101a.6\]]'di rab tu bstan par spro lags so/_/de nas bcom ldan 'das kyi nyan thos slob pa dang mi slob pa ji snyed pa de dag dang gang dag bcom ldan 'das kyis bla na med pa yang dag par rdzogs pa'i byang chub tu lung bstan pa/_dge slong brgyad stong po de dag thams cad kyis bcom ldan 'das 
[\[101a.7\]]ga la ba der logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das thugs las chung ngur mdzad du gsol/_/de bzhin gshegs pa yongs su mya ngan las 'das nas slad ma'i tshe slad ma'i dus na bdag cag gis kyang chos kyi rnam grangs 'di 
[\[101b\]]
[\[101b.1\]]'jig rten gyi khams gzhan dag tu bshad par bgyi'o/_/de ci'i slad du zhe na/_bcom ldan 'das 'jig rten gyi khams mi mjed 'di'i sems can dag ni lhag pa'i nga rgyal can dge ba'i rtsa ba chung ba/_rtag tu gnod sems kyi sems dang ldan pa/_g.yon can yon po'i rang bzhin 
[\[101b.2\]]can lags pa'i slad du'o/_/de nas bcom ldan 'das kyis sru skye dgu'i bdag mo chen mo gau ta mI dge slong ma slob pa dang mi slob pa dge slong ma drug stong dang lhan cig tu stan las langs te/_bcom ldan 'das ga la ba de logs su thal mo sbyar ba btud nas bcom ldan 'das la lta 
[\[101b.3\]]zhing 'khod do/_/de nas bcom ldan 'das kyis de'i tshe skye dgu'i bdag mo chen mo gau ta mI la bka' stsal pa/_gau ta mI khyod bdag ni de bzhin gshegs pas yongs su ma brjod de/_bla na med pa yang dag par rdzogs pa'i byang chub tu lung ma bstan snyam du yid mi bde bar/_de 
[\[101b.4\]]bzhin gshegs pa la lta zhing ma 'dug shig_/gau ta mI 'di ltar 'khor thams cad lung bstan pas khyod kyang lung bstan zin to/_/gau ta mI khyod 'di nas bzung ste sangs rgyas bye ba khrag khrig brgya stong phrag sum cu rtsa brgyad kyi thad na/_byang chub sems dpa' sems 
[\[101b.5\]]dpa' chen po chos smra bar 'gyur ro/_/slob pa dang mi slob pa'i dge slong ma drug stong 'di dag dang khyod lhan cig tu de bzhin gshegs pa de dag gi thad na byang chub sems dpa' chos smra bar 'gyur ro/_/de'i pha rol gyi yang ches pha rol nas byang chub sems dpa'i spyod pa yongs su 
[\[101b.6\]]rdzogs par byas te de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas 
[\[101b.7\]]bcom ldan 'das sems can thams cad kyis mthong na dga' ba zhes bya bar 'jig rten du 'byung bar 'gyur te/_gau ta mI de bzhin gshegs pa dgra bcom pa yang dag par rdzogs pa'i sangs rgyas sems can thams cad kyis mthong na dga' ba des/_byang chub sems dpa' drug stong 
[\[102a\]]
[\[102a.1\]]po de dag gcig nas gcig tu bla na med pa yang dag par rdzogs pa'i byang chub tu lung ston pas lung ston par 'gyur ro/_/de nas sgra gcan zin gyi ma dge slong ma grags 'dzin 'di snyam du/_bcom ldan 'das kyis bdag gi ming ma smos so snyam du sems so/_/de nas bcom ldan 
[\[102a.2\]]'das kyis dge slong ma grags 'dzin ma'i sems kyi rtogs pa thugs su chud nas/_dge slong ma grags 'dzin la 'di skad ces bka' stsal to/_/grags 'dzin khyod mos par bya'o/_/khong du chud par bya'o/_/khyod kyang sangs rgyas bye ba stong phrag bcu'i thad na byang chub sems dpa' 
[\[102a.3\]]chos smra bar 'gyur ro/_/byang chub sems dpa'i spyod pa rim gyis yongs su rdzogs par byas nas/_'jig rten gyi khams bzang po zhes bya bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten 
[\[102a.4\]]mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das 'od zer brgya stong yongs su rdzogs pa'i rgyal mtshan zhes bya bar 'jig rten du 'byung bar 'gyur ro/_/bcom ldan 'das de bzhin gshegs pa dgra bcom pa yang dag par 
[\[102a.5\]]rdzogs pa'i sangs rgyas 'od zer brgya stong yongs su rdzogs pa'i rgyal mtshan de'i tshe'i tshad ni dpag tu med par 'gyur ro/_/de nas dge slong ma skye dgu'i bdag mo chen mo gau ta mI dge slong ma g.yog 'khor dge slong ma drug stong dang /_dge slong ma grags 'dzin g.yog 'khor dge slong ma bzhi 
[\[102a.6\]]stong dang /_bcom ldan 'das las bla na med pa yang dag par rdzogs pa'i byang chub tu bdag cag lung bstan pa thob nas ngo mtshar dang rmad du gyur te/_de'i tshe tshigs su bcad pa 'di dag gsol to/_/bcom ldan 'dren pa rnam par 'dren pa ste/_/lhar bcas 'jig rten dag gi 
[\[102a.7\]]ston pa lags/_/dbugs 'byin lha dang mi yis mchod pa ste/_/mgon po bdag cag rnams kyang deng tshim bgyis/_/de nas dge slong ma rnams kyis tshigs su bcad pa 'di gsol nas bcom ldan 'das la 'di skad ces gsol to/_/bcom ldan 'das bdag cag kyang slad 
[\[102b\]]
[\[102b.1\]]ma'i dus slad ma'i tshe na/_chos kyi rnam grangs 'di 'jig rten gyi khams gzhan dag tu ston par spro lags so/_/de nas bcom ldan 'das kyis byang chub sems dpa' gzungs thob pa phyir mi ldog pa'i chos kyi 'khor lo bskor ba'i byang chub sems dpa' brgyad khri po de dag ga la ba de logs su 
[\[102b.2\]]gzigs so/_/de nas bcom ldan 'das kyis gzigs ma thag tu/_byang chub sems dpa' sems dpa' chen po de dag stan las langs te/_bcom ldan 'das ga la ba de logs su thal mo sbyar ba btud nas 'di snyam du/_chos kyi rnam grangs 'di bshad par bya ba'i phyir/_bcom ldan 
[\[102b.3\]]'das kyis bdag cag la bskul ba mdzad do snyam du sems so/_/de dag de snyam du bsams nas kun g.yos te phan tshun du smras pa/_rigs kyi bu dag ma 'ongs pa'i dus na chos kyi rnam grangs 'di bshad par bya ba'i phyir/_bcom ldan 'das kyis bdag cag la bskul ba mdzad na bdag cag gis ji 
[\[102b.4\]]ltar bya/_de nas rigs kyi bu de dag bcom ldan 'das la gus pa dang bdag nyid kyi sngon gyi spyod pa dang smon lam gyis bcom ldan 'das kyi spyan sngar seng ge'i sgra phyung ba/_bcom ldan 'das de bzhin gshegs pa yongs su mya ngan las 'das nas bdag cag phyogs bcur mchis te/_bcom 
[\[102b.5\]]ldan 'das kyi mthus chos kyi rnam grangs 'di sems can rnams yi ger 'drir stsal bar bgyi klog tu stsal bar bgyi sems su stsal bar bgyi 'chad du stsal bar bgyi'o/_/bcom ldan 'das kyang 'jig rten gyi khams gzhan na bzhugs te/_bdag cag la bsrung ba dang skyob pa dang sbed par 
[\[102b.6\]]mdzad par 'gyur ro/_/de nas byang chub sems dpa' sems dpa' chen po de dag gis bcom ldan 'das la dbyangs 'thun par tshigs su bcad pa 'di dag gsol to/_/bcom ldan 'das khyod thugs las chung mdzad gsol/_/khyod ni mya ngan 'das nas bdag cag rnams/_/shin tu ma rungs 
[\[102b.7\]]slad ma'i dus kyi tshe/_/mdo sde dam pa 'di ni bshad par bgyi/_/byis pa rnams kyis spyos pa dang /_/brdeg pa dang ni dbyug thogs te/_/gzas pa rnams ni bzod par bgyi/_/'dren pa bag la zha bar bgyi/_/ma rungs slad ma'i dus la ni/_/log pa'i blo dang yon po dang /_/
[\[103a\]]
[\[103a.1\]]byis pa g.yo dang nga rgyal can/_/ma thob thob par 'du shes pa/_/dgon pa dag la rab sems shing /_/tshem bu dag kyang bgos nas ni/_/yo byad bsnyungs tshul spyod do zhes/_/blo ngan de skad smra bar 'gyur/_/ro bro chags shing zhen pa rnams/_/khyim pa dag la chos kyang 
[\[103a.2\]]'chad/_/mngon shes drug can ji bzhin du/_/bsti stang dag kyang bgyid par 'gyur/_/gtum pa'i sems dang sdang sems ldan/_khyim dang nor la rnam par sems/_/dgon pa dben par rab zhugs te/_/bdag cag rnams la skur pa 'debs/_/bdag cag la ni 'di skad mchi/_/
[\[103a.3\]]rnyed dang bkur sti gnas pa ste/_/dge slong 'di dag mu stegs can/_/bdag gi rang bzo rab tu 'chad/_/rnyed pa dang ni bkur sti'i phyir/_/rang gis mdo sde byas nas su/_/'khor gyi dbus su 'chad byed ces/_/bdag cag rnams la shin tu 'phya/_/rgyal po dang ni 
[\[103a.4\]]rgyal bu dang /_/de bzhin rgyal po'i blon po dang /_/bram ze dang ni khyim bdag dang /_/dge slong gzhan dag drung du ni/_/bdag cag rnams la mi bsngags brjod/_/mu stegs can zhes tshig kyang brjod/_/drang srong che la gus pas na/_/thams cad bdag cag bzod 
[\[103a.5\]]par bgyi/_/de tshe ngan pa'i blo gros can/_/bdag cag rnams la smod par 'gyur/_/'di dag sangs rgyas 'gyur zhes te/_/rnam pa thams cad bzod par bgyi/_/'khrug pa'i bskal pa 'jig pa la/_/ma rungs 'jigs pa chen po'i tshe/_/gnod sbyin gzugs can 
[\[103a.6\]]dge slong mang /_/bdag cag la ni mi snyan brjod/_/'jig rten dbang la gus pa yis/_/shin tu dga' ba spro bar bgyi/_/bzod pa'i go cha bgos nas su/_/mdo 'di rab tu bshad par bgyi/_/'dren pa bdag cag lus dang ni/_/srog kyang don du gnyer ma lags/_/bdag 
[\[103a.7\]]cag byang chub don gnyer bas/_/khyod kyis btams gtad 'dzin pa lags/_/ldem por dgongs bshad ma 'tshal ba/_/dge slong sdig can de 'dra dag_/slad ma'i dus na 'byung ba ni/_/bcom ldan nyid kyis rab tu mkhyen/_/gtsug lag khang nas bskrad pa dang /_/
[\[103b\]]
[\[103b.1\]]bcing dang brdeg pa rnam mang dang /_/phyir zhing bcas pa ma lags dang /_/khro gnyer thams cad bzod par bgyi/_/'jig rten mgon gyis bka' stsal pa/_/dran par bgyid pas slad dus na/_/'khor gyi dbus su mi 'jigs par/_/mdo 'di rab tu bshad par bgyi/_/'dren pa 
[\[103b.2\]]'di ni 'di tshol ba/_/grong khyer grong du gang byung ba/_/de dag gan du mchis nas su/_/khyod kyis btams pa stsal bar bgyi/_/'jig rten dbang po thub pa che/_/khyod kyi mngag gzhug bdag cag 'tshal/_/mya ngan rab 'das zhi brnyes pa/_/thugs las chung ngur mdzad du gsol/_/
[\[103b.3\]]phyogs bcu dag nas gang gshegs pa/_/'jig rten sgron ma thams cad kyis/_/mos pa rnam par mkhyen pas na/_/bden pa'i tshig ni smra bar bgyid/_dam pa'i chos pad ma dkar po las spro bar bya ba'i le'u zhes bya ba ste bcu gnyis pa'o//_//bam po dgu pa/_de nas bcom ldan 'das la 'jam 
[\[103b.4\]]dpal gzhon nur gyur pas 'di skad ces gsol to/_/bcom ldan 'das byang chub sems dpa' sems dpa' chen po 'di dag bcom ldan 'das la gus par spro ba ni dka' bar bgyid pa shin tu dka' bar bgyid pa lags so/_/bcom ldan 'das byang chub sems dpa' sems dpa' chen po 
[\[103b.5\]]'di dag gis/_slad ma'i tshe slad ma'i dus na chos kyi rnam grangs 'di ji ltar rab tu bshad par bgyi/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal chos bzhi la gnas te byang chub sems dpa' sems 
[\[103b.6\]]dpa' chen pos chos kyi rnam grangs 'di phyi ma'i tshe phyi ma'i dus na yang dag par rab tu bstan par bya'o/_/bzhi gang zhe na/_'jam dpal 'di la byang chub sems dpa' sems dpa' chen po dag_/cho ga dang spyod yul la gnas te/_chos kyi rnam grangs 'di yang dag par rab tu bstan par bya'o/_/
[\[103b.7\]]'jam dpal ji ltar na/_byang chub sems dpa' sems dpa' chen po dag_/cho ga dang spyod yul la gnas pa yin zhe na/_'jam dpal gang gi tshe byang chub sems dpa' sems dpa' chen po bzod pa dang dul ba dang dul ba'i sa thob cing yid mi sdang la phrag dog med par 'gyur te/_'jam 
[\[104a\]]
[\[104a.1\]]dpal gang gi tshe byang chub sems dpa' sems dpa' chen po dag_/chos gang la yang mi spyod cing chos rnams kyi rang gi mtshan nyid la yang dag par ji lta ba bzhin du blta ste/_gang chos rnams la rnam par mi dpyod rnam par mi rtog pa de ni 'jam dpal byang chub sems dpa' sems 
[\[104a.2\]]dpa' chen po'i cho ga zhes bya'o/_/'jam dpal byang chub sems dpa' sems dpa' chen po'i spyod yul gang zhe na/_'jam dpal gang gi tshe byang chub sems dpa' sems dpa' chen po rgyal po la mi sten rgyal bu dang rgyal po'i blon po chen po dang rgyal po'i zhabs 'bring ba la mi sten mi bsnyen/_bsnyen 
[\[104a.3\]]bkur mi byed nye bar mi 'gro/_/gzhan mu stegs can spyod pa pa dang kun tu rgyu ba pa dang 'tsho ba pa dang gcer bu pa rnams dang snyan dngags kyis bstan bcos la zhugs pa'i sems can rnams dang mi sten mi bsnyen/_bsnyen bkur mi byed/_/'jig rten rgyang phan pa'i gsang tshig 'chang ba'i 'jig rten rgyang 
[\[104a.4\]]phan pa la mi sten mi bsnyen/_bsnyen bkur mi byed/_de dag dang lhan cig tu 'dris par mi byed/_gdol pa pa dang zol pa rnams dang ma yin/_phag 'tshong ba rnams dang ma yin/_bya gag 'tshong ba rnams dang ma yin/[ {]ri dgas [,]ri dwags [}]kyi rngon pa rnams dang ma yin/_nya pa rnams 
[\[104a.5\]]dang ma yin/_glu mkhan dang gar mkhan dang lcags kyi sil khrol byed pa rnams dang ma yin/_gyad rnams dang ma yin/_gzhan dag gi dga' ba dang rtse ba'i gnas rnams su mi 'gro_/de dag dang lhan cig 'dris par yang mi byed de/_drung du lhags pa la dus su chos 
[\[104a.6\]]bshad pa ni ma gtogs te/_de yang mi gnas par 'chad pa'o/_/nyan thos kyi theg pa can gyi dge slong dang dge slong ma dang dge bsnyen dang dge bsnyen ma la mi sten mi bsnyen/_bsnyen bkur mi byed de dag dang 'dris par mi byed/_de 'chag sa'am gnas khang ngam gtsug lag khang 
[\[104a.7\]]na yang de dag dang 'grogs pa'i spyod yul ba ma yin no/_/drung du lhags pa la dus su chos 'chad pa ni ma gtogs te de yang mi gnas par 'chad pa'o/_/'jam dpal de ni byang chub sems dpa' sems dpa' chen po'i spyod yul lo/_/'jam dpal gzhan yang byang chub sems dpa' 
[\[104b\]]
[\[104b.1\]]sems dpa' chen po bud med la rjes su chags pa gang yang rung ba mtshan mar bzung nas rtag tu chos 'chad pa ma yin/_bud med la rtag tu lta bar 'dod pa ma yin/_khyim dag tu song ste bud med dam/_bu mo'am/_khyim mi mo la rtag tu chos bshad par sems pa ma yin/_yang dag 
[\[104b.2\]]par mgu bar byed pa ma yin/_ma ning la chos mi ston de dag dang lhan cig 'dris par mi byed yang dag par mgu bar byed pa ma yin/_slong ba'i phyir gcig pu khyim du mi 'jug ste/_de bzhin gshegs pa rjes su dran pa bsgom pa ni ma gtogs so/_/gal te bud med la chos ston na 
[\[104b.3\]]yang de tha na chos la 'dod chags pas kyang chos mi ston na de bud med la 'dod chags pas lta ci smos/_de chos ston pa na tha na so'i phreng ba yang mi ston na bzhin gyi 'gyur ba chen po lta ci smos/_dge tshul dang /_dge tshul ma dang /_dge slong dang /_dge slong ma dang /_gzhon 
[\[104b.4\]]nu dang /_gzhon nu ma dang mi sten/_de dag dang gtam yang mi byed la nang du yang dag 'jog la 'jug par dga' zhing nang du yang dag 'jog la rtag tu bsnyen pa yin te/_'jam dpal de ni byang chub sems dpa' sems dpa' chen po'i spyod yul dang po'o/_/'jam dpal gzhan 
[\[104b.5\]]yang byang chub sems dpa' sems dpa' chen po chos thams cad la stong par blta ste/_ji ltar gnas pa bzhin dang ma log par gnas pa dang yang dag pa ji lta ba bzhin du gnas pa dang /_mi bskyod pa mi g.yo ba mi ldog pa mi 'gyur ba rtag tu yang dag pa ji lta ba bzhin du gnas pa dang 
[\[104b.6\]]nam mkha'i ngo bo nyid lta bu nges pa'i tshig dang /_tha snyad rnam par spangs pa ma skyes pa ma byung ba yang dag par ma byung ba med pa 'dus ma byas pa rgyun med pa/_med pa la tshig gis brjod pa mi chags pa'i gnas la 'dug pa 'du shes phyin ci log las byung bar/_de ltar 'jam dpal byang chub 
[\[104b.7\]]sems dpa' sems dpa' chen po rtag tu chos thams cad la lta zhing gnas pa 'dis gnas na/_byang chub sems dpa' sems dpa' chen po spyod yul la gnas pa yin te/_'jam dpal de ni byang chub sems dpa' sems dpa' chen po'i spyod yul gnyis pa'o/_/de nas bcom ldan 'das 
[\[105a\]]
[\[105a.1\]]kyis don 'di nyid rgyas par ston cing de'i tshe tshigs su bcad pa 'di dag bka' stsal to/_/phyi dus shin tu 'jigs pa la/_/zhum pa med cing mi 'jigs par/_/mdo sde 'di ni bstan par yang /_/byang chub sems dpa' gang 'dod pa/_/cho ga spyod yul bsrung bya zhing /_/'du 
[\[105a.2\]]'dzi med la gtsang bar bya/_/rgyal po dang ni rgyal bu dang /_/'dris byed rtag tu spang bar bya/_/rgyal po'i zhabs 'bring gang yin dang /_/gdol pa dang ni zol pa dang /_/mu stegs can ni de dag dang /_rnam pa kun tu 'dris mi byed/_/dge slong 'dul dang lung gnas pa/_/dgra 
[\[105a.3\]]bcom snyam du sems byed cing /_/nga rgyal can rnams bsten mi bya/_/tshul khrims 'chal rnams rnam par spang /_/rgod cing smra ba'i spyod yul can/_/dge slong ma rnams rtag tu spang /_/mi brtan par ni mngon pa yi/_/dge bsnyen rnams kyang spang bar bya/_dge bsnyen ma gang tshe 'di la/_/
[\[105a.4\]]mya ngan 'das pa gang tshol ba/_/de dag dang ni 'dris byed spang /_/'di ni cho ga yin zhes bya/_/gang zhig de yi thad 'ongs nas/_/byang chub mchog phyir chos 'dri na/_/gnas pa med cing mi zhan par/_/dpa' bo rtag tu de la shod/_/bud med ma ning sems can gang /_/de dang 'dris byed 
[\[105a.5\]]rnam par spang /_/khyim rnams su ni mna' ma dang /_/gzhon nu ma rnams rnam par spang /_/de la nam du'ang dga' mi byed/_/mkhas dang rgod pa 'dri ba dang /_phag 'tshong ba dang shan pa dang /_/'dris par byed pa rnam par spang /_/gang dag srog chags rnam mang dag_/longs 
[\[105a.6\]]spyod phyir ni gsod pa dang /_/bza' phyir sha rnams 'tshong byed pa/_/de dag 'dris byed rnam par spang /_/gang dag bud med gso byed dang /_/gar mkhan gyad dang sil khrol ba/_/gang gzhan de dang 'dra ba yang /_/de dag rnams dang 'dris byed spang /_/res ma'i gtso bo bsten mi bya/_/ji snyed longs 
[\[105a.7\]]spyod 'tsho ba gzhan/_/shin tu dga' ba de dag kyang /_/rnam pa kun tu yongs su spang /_/mkhas pa bud med rnams la yang /_/gang gi dus na chos 'chad pa/_/de ni gcig pur mi 'gro ste/_/rgod cing 'dug par mi bya'o/_/gang tshe zas phyir yang dang yang /_/grong du 'jug par byed pa 
[\[105b\]]
[\[105b.1\]]na/_/dge slong gnyis pa btsal bar bya/_/yang na sangs rgyas dran par bya/_/gang gis shes rab ldan pa dag_/mdo sde 'di 'dra 'dzin gnas pa'i/_/cho ga dang ni spyod yul dag_/thog mar ngas bshad 'di yin no/_/gang tshe 'dus byas 'dus ma byas/_/yang dag 
[\[105b.2\]]yang dag ma yin dang /_/rab 'bring tha ma'i chos rnams la/_/rnam pa kun tu spyod pa med/_/brtan pa bud med ces mi spyod/_/skyes pa zhes kyang mi rtog ste/_/chos so cog ni ma skyes phyir/_/btsal ba byas kyang mi mthong ba/_/'di ni byang chub sems dpa' yi/_/cho gar rnam pa 
[\[105b.3\]]kun tu bstan/_/de dag spyod yul ci 'dra ba/_/de ni rnam par mnyan par gyis/_/chos 'di dag ni yod pa ma yin bstan/_/thams cad 'byung ba med cing skyes pa med/_/rtag tu mi g.yo stong pa nyid du gnas/_/de ni mkhas pa rnams kyi spyod yul yin/_/'di dag 'du shes log 
[\[105b.4\]]par brtags pa ste/_/yang dag min la yang dag yod la med/_/ma byung ba dang ma skyes chos rnams la/_/yang dag nyid dang 'byung bar log par brtags/_/sems ni rtag tu rtse gcig mnyam gzhag ste/_/ri rab phung po ji bzhin rab tu gnas/_/de bzhin 'dug nas nam mkha' 
[\[105b.5\]]lta bur ni/_/chos rnams 'di dag kun la brtag par bya/_/rtag tu nam mkha' mtshungs par snying po med/_/mi g.yo rlom sems rnam par spangs pa ste/_/chos rnams 'di dag rtag pa'i dus gnas pa/_/'di ni mkhas pa rnams kyi spyod yul yin/_/nga ni mya ngan 'das nas dge slong gang /_/
[\[105b.6\]]nga yi spyod yul 'di ni rab srung zhing /_/de ni nam yang zhum pa med pa yis/_/'jig rten du yang mdo 'di rab shod cig_/mkhas pa dus su sems par byed pa na/_/khang bur zhugs te de bzhin sgo bcad nas/_/chos 'di thams cad la ni tshul bzhin blta/_/langs nas zhum pa med pa'i 
[\[105b.7\]]sems kyis shod/_/rgyal po rnams dang rgyal po'i bu gang dag_/chos nyan pa rnams 'di ni de la srung /_/gzhan yang khyim bdag dag dang bram ze rnams/_/thams cad de yi g.yog tu 'khod par 'gyur/_/'jam dpal gzhan yang de bzhin gshegs pa yongs su mya ngan las 'das nas 
[\[106a\]]
[\[106a.1\]]phyi ma'i dus phyi ma'i tshe dam pa'i chos rab tu 'jig par 'gyur ba na/_byang chub sems dpa' sems dpa' chen po chos kyi rnam grangs 'di rab tu ston par 'dod pa ni bde ba la gnas pa yin no/_/de bde ba la gnas nas chos 'chad do/_/lus la yod dam glegs bam du byas sam/_
[\[106a.2\]]gzhan dag la yang ston na yang /_shin tu klan ka tshol ba'i rang bzhin can ma yin/_dge slong chos smra ba gzhan dag la skur bar mi byed/_mi snyan pa mi smra/_mi snyan pa mi rjod/_gzhan nyan thos kyi theg pa can gyi dge slong dag gi ming smos te mi snyan pa mi smra/_mi snyan pa mi rjod cing de dag la 
[\[106a.3\]]phyir rgol bar 'du shes pa ma yin no/_/de ci'i phyir zhe na/_'di ltar bde ba'i gnas la gnas pa'i phyir te/_de chos nyan du 'ongs shing lhags pa rnams la phan 'dogs pa dang phrag dog med par chos ston to/_/mi rtsod cing dri ba dris kyang nyan thos kyi theg pas lan mi ldon te/_ci nas 
[\[106a.4\]]sangs rgyas kyi ye shes mngon par rdzogs par 'tshang rgya ba de lta bur lan ldon no/_/de nas bcom ldan 'das kyis de'i tshe tshigs su bcad pa 'di dag bka' stsal to/_/mkhas pa bde la rtag tu gnas par 'gyur/_/de la 'dug nas de bzhin chos kyang ston/_/gtsang zhing yid du 'ong ba'i 
[\[106a.5\]]sa phyogs su/_/yangs pa'i stan ni rab tu bshams bting ste/_/bzang po'i tshon gyis legs par kha bsgyur ba/_/chos gos gtsang ma de ni rab bgos nas/_/rngul zan nag po de bzhin bshams byas la/_/sham thabs che tshad legs par rab bgos nas/_/bcos bu'i ras 
[\[106a.6\]]rnams sna tshogs legs bting ba/_/rkang rten bcas pa'i khri la rab 'dug cing /_/rkang pa legs par bkrus te steng 'dzegs nas/_/mgo dang bzhin gyi mdangs ni rab snum zhing /_/chos kyi stan de la ni rab 'dug nas/_/sems can lhags pa rtse gcig gyur rnams la/_/
[\[106a.7\]]gtam mang rnam pa sna tshogs nye bar ston/_/dge slong dag dang dge slong ma rnams dang /_/dge bsnyen rnams dang dge bsnyen ma dag dang /_/rgyal po dag dang rgyal bu rnams la yang /_/mkhas te rtag tu phrag dog med par ni/_/sna tshogs don ldan snyan pa'i gtam yang 
[\[106b\]]
[\[106b.1\]]ston/_/de tshe de la de dag dri dris nas/_/de la 'thun pa'i don rnams rab tu ston/_/ci nas thos pas byang chub 'thob 'gyur ba/_/de ltar don gyi rnam pa rab tu ston/_/le lo dag kyang rnam par rab spangs nas/_/skyo ba snyam pa'i 'du shes bskyed mi bya/_/mkhas pas mi dga' thams 
[\[106b.2\]]cad rnam par spang /_/byams pa'i stobs ni 'khor la bsgom par bya/_/nyin mtshan du yang chos mchog rab tu bsgom/_/mkhas pa des ni bye ba khrag khrig dpes/_/'khor rnams mgu zhing de bzhin dga' bar byed/_/de la nam yang 'dod pa cung zad med/_/zas dang skom dang bza' dang 
[\[106b.3\]]bca' ba dang /_/gos dang mal cha chos gos rnams dang ni/_/na ba'i gsos sman dag kyang mi bsam ste/_/'khor rnams la ni ci yang mi bslang ngo /_/gzhan du mkhas pa rtag tu bdag nyid dang /_/sems can 'di dag sangs rgyas grub par shog_/phan phyir 'jig rten chos gang bstan pa 
[\[106b.4\]]de/_/bdag gi bde ba'i yo byad kun snyam sems/_/dge slong gang zhig mya ngan nga 'das nas/_/phrag dog med par 'di ni rab ston pa/_/de la sdug bsngal med cing bar chad med/_/nam yang mya ngan rnams kyang 'khrug pa'ang med/_/de la su yang sngangs par mi byed de/_/rdeg pa med 
[\[106b.5\]]cing mi snyan smra ba'ang med/_/de ni nam yang bskrad par mi 'gyur te/_/'di ltar de ni bzod pa'i stobs la gnas/_/rtag tu mkhas pa bde la gnas pa de/_/ji ltar ngas bshad bzhin du gnas pa ni/_/yon tan bye ba du ma brgya 'byung ste/_/de ni bskal pa brgyar yang brjod mi 
[\[106b.6\]]nus/_/'jam dpal gzhan yang de bzhin gshegs pa yongs su mya ngan las 'das nas/_dam pa'i chos zad pa'i tha ma'i dus kyi tshe mdo sde 'di 'chang ba'i byang chub sems dpa' sems dpa' chen po ni phrag dog dang g.yo dang sgyu med pa yin/_byang chub sems dpa'i theg pa 
[\[106b.7\]]can gyi gang zag gzhan dag la mi snyan pa mi smra/_skur pa mi 'debs/_brnyas par mi byed do/_/dge slong dang /_dge slong ma dang /_dge bsnyen dang /_dge bsnyen ma nyan thos kyi theg pa can nam/_rang sangs rgyas kyi theg pa can nam/_byang chub 
[\[107a\]]
[\[107a.1\]]sems dpa'i theg pa can gzhan dag la 'gyod pa skyed par mi byed de/_rigs kyi bu dag khyed bla na med pa yang dag par rdzogs pa'i byang chub dang ring ste khyed de na mi snang ngo /_/khyed ni rab tu bag med par gnas pa ste/_khyed ni de bzhin gshegs pa'i ye shes mngon par rdzogs 
[\[107a.2\]]par 'tshang rgya ba'i mthu med pa'o zhes byang chub sems dpa'i theg pa can gang la yang the tshom skyed par mi byed do/_/chos kyis rtsod pa la dga' ba ma yin te chos la rtsod par mi byed do/_/sems can thams cad la byams pa'i stobs mi mthong ngo /_/de bzhin gshegs pa thams cad la phar 
[\[107a.3\]]'du shes skyed do/_/byang chub sems dpa' thams cad la ston par 'du shes skyed do/_/phyogs bcu'i 'jig rten rnams na byang chub sems dpa' sems dpa' chen po gang dag 'khod pa de dag la rgyun mi chad par lhag pa'i bsam pas gus par phyag 'tshal lo/_/chos 'chad pa na 
[\[107a.4\]]lhag chad med par chos 'chad do/_/chos kyi rnam grangs 'di rab tu bstan pa na/_chos kyi dga' ba snyoms par byed de/_tha na 'ga' tsam la yang chos kyi dga' bas lhag par phan 'dogs par byed do/_/'jam dpal chos 'di gsum dang ldan pa'i byang chub sems 
[\[107a.5\]]dpa' sems dpa' chen po de bzhin gshegs pa yongs su mya ngan las 'das nas dam pa'i chos zad pa'i tha ma'i dus kyi tshe/_chos kyi rnam grangs 'di yang dag par ston pa na/_bde bar reg pa la gnas shing gtse ba med par chos kyi rnam grangs 'di rab tu ston te/_de'i chos yang dag 
[\[107a.6\]]par 'gro ba'i grogs dag kyang 'byung bar 'gyur ro/_/gang dag de la chos nyan pa'i chos kyi rnam grangs 'di nyan pa dang /_dad pa dang /_yid ches pa dang /_'dzin pa dang /_kun chub par byed pa dang /_yi ger 'dri ba dang /_yi ger 'drir 'jug pa dang /_glegs bam du 
[\[107a.7\]]byas te bsti stang du byed pa dang /_btsun par byed pa dang /_rim gror byed pa dang /_mchod par byed pa de dag kyang 'byung bar 'gyur ro/_/bcom ldan 'das kyis de skad ces bka' stsal te/_bde bar gshegs pas de skad ces gsungs nas/_ston pas gzhan yang 
[\[107b\]]
[\[107b.1\]]'di skad ces bka' stsal to/_/gang zhig mdo 'di 'chad 'dod chos smra bas/_/g.yo dang nga rgyal de bzhin 'phya ba dag_/ma lus par ni yongs su spang bar bya/_/de bzhin mkhas pas phrag dog gzhan mi bya/_/nam du'ang su la'ang mi snyan brjod mi bya/_/lta bas rtsod pa 
[\[107b.2\]]nam yang mi bya'o/_/bla med ye shes khyod thob mi 'gyur zhes/_/the tshom gnas ni nam yang mi bya'o/_/de ni rtag tu dran zhing mnyen pa ste/_/bde bar gshegs kyi sras po bzod ldan 'gyur/_/chos 'di yang dang yang du rab ston kyang /_/de 'dir skyo bar 'gyur ba cung zad med/_/
[\[107b.3\]]byang chub sems dpa' gang dag phyogs bcu yi/_/'jig rten dag na sems can snying brtses rgyu/_/de kun bdag gi ston ces de dag la/_/mkhas pa rnams ni bla mar gus pa skyed/_/sangs rgyas rkang gnyis mchog rnams dran byas la/_/rgyal ba rnams la rtag tu phar sems 
[\[107b.4\]]bskyed/_/nga rgyal 'du shes thams cad rnam spangs na/_/de tshe de la bar chad 'byung mi 'gyur/_/rnam pa 'di 'dra'i chos 'di thos nas ni/_/mkhas pas de tshe legs par bsrung bar bya/_/bde bar gnas pa'i phyir dang mnyam gzhag na/_/srog chags bye bas rab tu bsrungs par 
[\[107b.5\]]'gyur/_/'jam dpal gzhan yang de bzhin gshegs pa yongs su mya ngan las 'das nas/_dam pa'i chos spong ba'i dus kyi tshe/_/byang chub sems dpa' sems dpa' chen po chos kyi rnam grangs 'di 'dzin par 'dod pa'i dge slong des/_khyim na gnas pa dang rab tu byung ba rnams las 
[\[107b.6\]]ring ba bas kyang ring du gnas par bya'o/_/byams pa la gnas pas gnas par bya'o/_/sems can gang dag byang chub tu yang dag par ma zhugs pa de dag thams cad la snying rje bskyed par bya'o/_/des 'di snyam du kye ma gang dag de bzhin gshegs pa'i thabs mkhas pa/_ldem por 
[\[107b.7\]]dgongs te bshad pa mi nyan pa dang /_mi shes pa dang /_mi rtogs pa dang /_mi 'dri ba dang /_ma dad pa dang /_ma mos pa'i sems can de dag ni shin tu shes rab 'chal pa'i rang bzhin can dag go/_/gzhan yang sems can 'di dag ni/_chos kyi rnam grangs 'di la mi 'jug cing khong du mi chud 
[\[108a\]]
[\[108a.1\]]pa dag ste/_'di ltar bdag bla na med pa yang dag par rdzogs pa'i byang chub mngon par rdzogs par sangs rgyas nas/_gang la gang gnas par 'gyur ba de la de rdzu 'phrul gyi stobs kyis 'dun par bya'o/_/yid ches par bya'o/_/'jug par bya'o/_/yongs su smin par 
[\[108a.2\]]bya'o/_/snyam du bsam par bya'o/_/'jam dpal chos bzhi po 'di dag dang ldan pa'i byang chub sems dpa' sems dpa' chen po de bzhin gshegs pa yongs su mya ngan las 'das nas/_chos kyi rnam grangs 'di yang dag par rab tu ston pa na gnod pa med par 'gyur ro/_/dge 
[\[108a.3\]]slong dang /_dge slong ma dang /_dge bsnyen dang /_dge bsnyen ma dang /_rgyal po dang /_rgyal bu dang /_rgyal po'i blon po chen po dang /_rgyal po'i sna chen po la gtogs pa dang /_grong rdal gyi mi dang /_yul gyi mi dang /_bram ze dang /_khyim bdag rnams bsti 
[\[108a.4\]]stang du byed/_btsun par byed/_ri mor byed/_mchod pa byed par 'gyur ro/_/bar snang la gnas pa'i lha dad pa dag kyang chos nyan pa'i phyir de'i phyi bzhin 'brang bar 'gyur ro/_/lha'i bu rnams kyang de bsrung ba'i phyir rtag tu phyi bzhin du 'brang bar 'gyur ro/_/grong na 'dug kyang rung gtsug lag 
[\[108a.5\]]khang na 'dug kyang rung chos yongs su 'dri ba dag nyin mtshan du de'i drung du 'dong bar 'gyur/_des lan btab pas dga' mgu rangs par 'gyur ro/_/de ci'i phyir zhe na/_'jam dpal chos kyi rnam grangs 'di ni sangs rgyas thams cad kyis byin gyis brlabs pa'i phyir ro/_/'jam 
[\[108a.6\]]dpal chos kyi rnam grangs 'di ni 'das pa dang /_ma byon pa dang /_da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyis rtag tu byin gyis brlabs pa'i phyir ro/_/'jam dpal chos kyi rnam grangs 'di ni 'jig rten gyi khams 
[\[108a.7\]]mang por yang sgra'am dbyangs sam ming thos pa yang rnyed par dka'o/_/'jam dpal 'di lta ste dper na/_stobs kyi 'khor los sgyur ba'i rgyal po ni stobs kyis bdag gi rgyal srid thub ste/_de la phyir rgol ba rgyal po zla dag dang de 'thab mo byed par gyur na/_stobs kyi 'khor 
[\[108b\]]
[\[108b.1\]]los sgyur ba'i rgyal po de la dmag mi mang po yod de/_de dag dang dgra de dag 'thab bo/_/rgyal po des dmag mi 'thab pa de mthong nas/_dmag mi de dag la dga' zhing mgu rangs par 'gyur ro/_/de dga' zhing mgu rangs nas dmag mi de dag la sbyin pa rnam pa du ma sbyin par 
[\[108b.2\]]byed de/_'di lta ste grong dang grong gi zhing rnams sbyin no/_/grong khyer dang /_grong khyer gyi zhing dang /_gos dang /_thod dang /_lag pa'i rgyan dang /_mgul rgyan dang /_gser gyi tsong tsong dang /_rna rgyan dang /_se mo do dang /_do shal dang /_'gron bu dang /_gser dang /_
[\[108b.3\]]dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru yang sbyin par byed/_glang po che dang /_rta dang /_shing rta dang /_rkang thang dang /_bran pho dang /_bran mo yang sbyin par byed/_bzhon pa dang /_khyogs kyang sbyin par byed de/_
[\[108b.4\]]gtsug gi nor bu ni su la yang sbyin par mi byed do/_/de ci'i phyir zhe na/_rgyal po'i gtsug tu btags pa'i nor bu de ni gcig pu kho na yin pa'i phyir ro/_/'jam dpal gang gi tshe rgyal pos gtsug gi nor bu de yang sbyin par byed pa na/_rgyal po'i dpung gi tshogs yan lag bzhi po de 
[\[108b.5\]]dag thams cad ngo mtshar du 'gyur rmad du 'gyur ro/_/'jam dpal de bzhin du/_de bzhin gshegs pa dgra bcom pa yang dag par rdzogs pa'i sangs rgyas nyid kyi lag stobs kyi bsod nams las byung ba'i khams gsum na/_/chos kyi rgyal po mdzad pa'i khams gsum de dag la 
[\[108b.6\]]bdud sdig can gnon te/_de nas de bzhin gshegs pa'i 'phags pa'i dmag mi rnams dang bdud du thab mo byed do/_/'jam dpal des na de bzhin gshegs pa dgra bcom pa yang dag par rdzogs pa'i sangs rgyas chos kyi rgyal po chos kyi bdag po 'phags pa'i dmag mi thab mo 
[\[108b.7\]]byed pa de dag la mdo sde brgya stong rnam pa du ma 'chad do/_/'khor bzhi yang dag par dga' bar bya ba'i phyir/_de dag la mya ngan las 'das pa'i grong khyer dang /_chos kyi grong khyer chen po'i sbyin pa sbyin te/_mya ngan las 'das pas de dag la rjod cing chos kyi rnam grangs 'di lta bu 'di ni mi 'chad do/_/
[\[109a\]]
[\[109a.1\]]'jam dpal de la ji ltar stobs kyi 'khor los sgyur ba'i rgyal po dmag mi de dag 'thab pa na skyes bu'i rtsal chen pos ngo mtshar du gyur nas phyis bdog pa thams cad kyi mchog gi gtsug gi nor bu 'jig rten thams cad yid mi ches shing ngo mtshar du gyur pa de sbyin par byed do/_/'jam dpal 
[\[109a.2\]]ji ltar rgyal po de'i gtsug gi nor bu gtsug na 'dug pa de yun ring du bsrungs pa de bzhin du/_'jam dpal de bzhin gshegs pa dgra bcom pa yang dag par rdzogs pa'i sangs rgyas khams gsum na chos kyi rgyal po chen po chos kyi rgyal po mdzad pa gang gi tshe nyan thos dag dang /_byang chub sems dpa' 
[\[109a.3\]]dag phung po'i bdud dam/_nyon mongs pa'i bdud dang 'thab pa gzigs te/_de dag dang lhan cig tu 'thab pa na/_gang gi tshe 'dod chags dang /_zhe sdang dang /_gti mug zad de/_khams gsum pa thams cad nas byung zhing bdud thams cad 'joms pa skyes bu chen po'i rtsal 
[\[109a.4\]]chen po byas par gyur pa de'i tshe/_de bzhin gshegs pa dgra bcom pa yang dag par rdzogs pa'i sangs rgyas mnyes nas 'phags pa'i dmag mi de dag la 'jig rten thams cad dang mi 'thun pa/_'jig rten thams cad la yid mi ches pa/_sngon ma bshad sngon ma bstan pa'i chos kyi 
[\[109a.5\]]rnam grangs 'di lta bu 'di bshad de/_kun gyis thams cad mkhyen pa nyid thob par byed pa/_gtsug gi nor bu chen po dang 'dra bar/_de bzhin gshegs pas nyan thos rnams la rab tu sbyin no/_/'jam dpal 'di ni de bzhin gshegs pa rnams kyis chos bstan pa'i mchog ste/_
[\[109a.6\]]'di ni de bzhin gshegs pa rnams kyi chos kyi rnam grangs kyi mthu'o/_/chos kyi rnam grangs thams cad kyi nang na chos kyi rnam grangs 'di zab ste/_'jig rten thams cad dang mi 'thun pa'o/_/'jam dpal stobs kyi 'khor los sgyur ba'i rgyal po de nyid kyis ring du bsrungs pa'i gtsug gi nor 
[\[109a.7\]]bu bkrol te/_dmag mi mchog rnams la byin pa de bzhin du/_de bzhin gshegs pa'i chos kyi rnam grangs gsang ba yun ring por bsrungs pa/_chos kyi rnam grangs thams cad kyi spyi bo la 'dug pa/_de bzhin gshegs pas mkhyen pa de/_de bzhin gshegs pas de ring yang dag 
[\[109b\]]
[\[109b.1\]]par rab tu ston to/_/de nas bcom ldan 'das don 'di nyid rgyas par ston cing de'i tshe tshigs su bcad pa 'di dag bka' stsal to/_/byams pa'i stobs ni rab tu ston par byed/_/rtag tu sems can kun la snying yang brtse/_/bde bar gshegs pas bsngags pa'i mdo sde'i mchog_/
[\[109b.2\]]'di 'dra'i chos 'di rab tu ston par byed/_/gang dag khyim na gnas dang rab byung dang /_/byang chub sems dpa' ma yin phyi dus der/_/chos 'di thos nas smod par 'gyur 'ong zhes/_/thams cad la yang des ni byams stobs bstan/_/bdag gis byang chub rjes su 'thob 'gyur te/_/
[\[109b.3\]]de bzhin gshegs la 'jug par nam gyur pa/_/de tshe thabs la gnas nas khyed la sbyin/_/byang chub mchog 'di kun tu bsgrags par bya/_/dper na stobs kyi 'khor los sgyur rgyal gyis/_/mgu nas dmag mi rnams la 'gron mang byin/_/glang chen rta dang shing rta rkang thang dang /_/
[\[109b.4\]]grong rnams dang ni grong khyer rnams kyang byin/_/dga' nas kha cig la ni lag pa'i rgyan/_/dngul dang gser gyi tsong tsong rnams kyang byin/_/mu tig nor bu byi ru man shel dang /_/sbyin par bya ba rnam pa mang po byin/_/gang tshe de ni de la gang zhig gis/_/tsham tshom med pa'i mchog 
[\[109b.5\]]gis ngo mtshar gyur/_/de yis ngo mtshar byas par shes nas su/_/cod pan las ni nor bu bkrol te byin/_/bzod pa'i stobs dang shes rab mdzod mang po/_/sangs rgyas chos rgyal ngas kyang de bzhin du/_/phan zhing snying rje'i rjes su thugs brtse'i phyir/_/chos kyis 'jig 
[\[109b.6\]]rten 'di dag thams cad bstan/_/'tshe ba'i sems can dag kyang gzigs nas su/_/mdo sde bye ba phrag stong rnams kyang bshad/_/sems can gang 'dir nyon mongs 'joms gtsang ba/_/srog chags de dag rnams kyi mthu mkhyen nas/_/de nas chos rgyal sman pa chen po yang /_/rnam grangs 
[\[109b.7\]]bye ba phrag brgya 'chad mdzad cing /_/sems can stobs dang ye shes ldan mkhyen nas/_/gtsug gi nor bu lta bu'i mdo 'di bshad/_/mdo sde kun gyi mchog gyur 'di yin te/_/'jig rten du ni mdo sde mtha' 'di bshad/_/ngas ni nam yang ma bshad rab bsrungs pa/_/de ni de ring 
[\[110a\]]
[\[110a.1\]]bsgrags kyis thams cad nyon/_/nga ni yongs su mya ngan 'das gyur nas/_/'di 'dra'i chos bzhi 'di dag bsten par bya/_/gang zhig byang chub dam pa mchog 'dod dang /_/de dag nga yi bya ba rnams byed pa/_/de la mya ngan med cing bar chad med/_/mdog mi sdug 
[\[110a.2\]]cing na bar mi 'gyur dang /_/de yi mdog kyang nag por mi 'gyur te/_/de ni grong khyer ngan par yongs mi gnas/_/rtag tu mthong dga' drang srong chen po de/_/de bzhin gshegs pa bzhin du mchod par 'gyur/_/lha yi bu pho gzhon nu de dag kyang /_/rtag tu de yi g.yog 
[\[110a.3\]]kyang byed par 'gyur/_/de la nam yang mtshon dang dug mi tshugs/_/lus la bong rdo dbyug pas mi phog go/_/de la gang dag kha ngan zer ba ni/_/de dag kha yang lkugs shing zums par 'gyur/_/mya ngan nga 'das mdo 'di gang 'dzin pa/_/de ni srog chags rnams kyi 
[\[110a.4\]]gnyen du 'gyur/_/snang ba thob cing sa 'di'i steng na rgyu/_/srog chags bye ba mang po'i rab rib sel/_/de yis rmi lam bzang po'i dngos mthong nas/_/des ni dge slong dge slong ma yang mthong /_/de bzhin bdag lus seng ge'i khri la 'dug_/rnam pa mang po'i chos rnams 
[\[110a.5\]]ston par byed/_/de ni rmi lam na yang lha klu dang /_/gnod sbyin lha mi gang gA'i bye ma snyed/_/thams cad thal mo sbyar ba de dag la/_/chos kyi dam pa rnam pa mang po 'chad/_/de ni rmi lam de bzhin gshegs mthong ste/_/srog chags bye ba mang la chos ston cing /_/'od zer 
[\[110a.6\]]stong dag rab tu 'gyed mdzad la/_/mgon po dbyangs snyan gser gyi mdog 'dra mthong /_/de yang de na thal mo sbyar 'dug nas/_/thub pa rkang gnyis mchog la mngon par bstod/_/rgyal ba sman pa chen po de yang ni/_/'khor bzhi dag la chos mchog ston pa mdzad/_/
[\[110a.7\]]de yis thos nas rab tu dga' bar 'gyur/_/rab tu mgu ba skyes nas mchod pa byed/_/phyir mi ldog pa'i ye shes myur reg nas/_/rmi lam du ni de yis gzungs thob po/_/'jig rten mgon pos de yis bsam mkhyen nas/_/rigs kyi bu khyod ma 'ongs dus na 'dir/_/
[\[110b\]]
[\[110b.1\]]ye shes bla med zhi ba reg 'gyur zhes/_/skyes bu khyu mchog nyid du de lung ston/_/khyod kyi zhing yang shin tu rgya cher 'gyur/_/'khor bzhi rnams kyang ji ltar nga yi bzhin/_/gus par gyur cing thal mo rab sbyar te/_/de dag zag med chos mang nyan par 'gyur/_/des ni bdag gi lus kyang yang 
[\[110b.2\]]mthong ba/_/ri sul dag na chos ni sgom byed cing /_/chos la goms par byas pas chos nyid reg_/de yis ting nge 'dzin rnyed rgyal ba mthong /_/gser gyi kha dog bsod nams brgya mtshan ldan/_/rmi lam dag na mthong nas chos kyang nyan/_/thos nas de yang 'khor la rab tu ston/_/
[\[110b.3\]]de yi rmi lam du ni de 'dra rmi/_/rmi lam na yang rgyal srid thams cad dang /_/btsun mo'i 'khor dang de bzhin gnyen tshogs spangs/_/'dod pa thams cad spangs te mngon par byung /_/byang chub snying po ga la yod par song /_/byang chub 'dod pa'i phyir ni shing drung der/_/de na seng ge'i 
[\[110b.4\]]khri la 'dug nas su/_/de bzhin du yang zhag bdun 'das nas ni/_/de bzhin gshegs kyi ye shes rjes su thob/_/byang chub thob ste de nas langs nas su/_/zag pa med pa'i 'khor lo rab bskor te/_/bskal pa bsam gyis mi khyab bye stong du/_/'khor bzhi dag la de ni chos ston 
[\[110b.5\]]to/_/der ni zag pa med pa'i chos bstan nas/_/srog chags bye ba mang po mya ngan 'das/_/rgyu zad mar me bzhin du mya ngan 'da'/_/de ni rmi lam rnam pa de 'dra rmi/_/nga yis legs bshad nga yi chos mdo mchog_/gang zhig phyi ma'i dus na rab ston pa/_/de yi phan yon mang 
[\[110b.6\]]zhing mtha' yas te/_/'jam dbyangs de dag 'dra bar de rtag 'gyur/_/dam pa'i chos pad ma dkar po las bde bar gnas pa'i le'u zhes bya ba ste bcu gsum pa'o//_//de nas 'jig rten gyi khams gzhan dag nas lhags pa'i byang chub sems dpa' sems 
[\[110b.7\]]dpa' chen po gang gA'i klung brgyad kyi bye ma snyed/_de'i tshe 'khor gyi dkyil 'khor de nas langs te de dag thal mo sbyar nas bcom ldan 'das la phyag 'tshal te/_bcom ldan 'das la 'di skad ces gsol to/_/gal te bcom ldan 'das kyis bdag cag la gnang na/_bcom ldan 'das 
[\[111a\]]
[\[111a.1\]]bdag cag gis kyang de bzhin gshegs pa yongs su mya ngan las 'das nas/_chos kyi rnam grangs 'di 'jig rten gyi khams mi mjed 'dir yang dag par rab tu bstan par bgyi'o/_/bklag par bgyi'o/_/yi ger bri bar bgyi'o/_/mchod par bgyi'o/_/chos kyi rnam 
[\[111a.2\]]grangs 'di la brtson par bgyi'o/_/bcom ldan 'das chos kyi rnam grangs 'di bdag cag la legs par bka' stsal du gsol/_/de nas bcom ldan 'das kyis byang chub sems dpa' de dag thams cad la 'di skad ces bka' stsal to/_/rigs kyi bu dag khyed kyis 'di bya ba ci dgos/_
[\[111a.3\]]'jig rten gyi khams mi mjed 'di na nga yi byang chub sems dpa' stong phrag gang gA'i klung drug cu'i bye ma snyed yod de/_byang chub sems dpa' de lta bu rnams kyi byang chub sems dpa' re re'i g.yog kyang /_byang chub sems dpa' stong phrag gang gA'i klung drug cu'i bye ma snyed kho na ste/_byang chub sems dpa' 
[\[111a.4\]]de dag re re'i g.yog kyang de snyed do/_/de dag nga yongs su mya ngan las 'das nas phyi ma'i dus phyi ma'i tshe na/_chos kyi rnam grangs 'di 'dzin to/_/yang dag par rab tu ston to/_/bcom ldan 'das kyis de skad ces bka' stsal ma thag tu/_'jig rten gyi khams mi mjed 'di kun tu gas/_
[\[111a.5\]]rnam par gas par gyur to/_/gas pa de dag gi bar nas gang dag 'jig rten gyi khams mi mjed 'di nyid la brten cing /_sa chen po 'di'i 'og gi nam mkha'i khams la gnas pa'i byang chub sems dpa' lus gser gyi kha dog lta bu skyes bu chen po'i mtshan sum cu rtsa gnyis dang ldan pa 
[\[111a.6\]]bye ba khrag khrig brgya stong phrag mang po 'thon te/_de dag bcom ldan 'das kyi gsung 'di lta bu 'di thos nas sa rum nas 'thon te/_de dag las byang chub sems dpa' re re yang g.yog byang chub sems dpa' gang gA'i klung drug cu'i bye ma snyed yod cing /_tshogs dang tshogs chen po dang /_
[\[111a.7\]]tshogs kyi slob dpon no/_/byang chub sems dpa' sems dpa' chen po tshogs dang tshogs chen po dang /_tshogs kyi slob dpon 'di lta bu'i byang chub sems dpa' bye ba khrag khrig brgya stong phrag gang gA'i klung drug cu'i bye ma snyed de dag 'jig rten gyi khams mi mjed 'di'i sa rum 'di nas 
[\[111b\]]
[\[111b.1\]]'thon par gyur na/_byang chub sems dpa' sems dpa' chen po g.yog byang chub sems dpa' gang gA'i klung lnga bcu'i bye ma snyed yod pa rnams lta ci smos/_byang chub sems dpa' sems dpa' chen po g.yog byang chub sems dpa' gang gA'i klung bzhi bcu'i bye ma snyed yod pa rnams lta ci smos/_/byang 
[\[111b.2\]]chub sems dpa' sems dpa' chen po g.yog byang chub sems dpa' gang gA'i klung sum cu'i bye ma snyed yod pa rnams lta ci smos/_byang chub sems dpa' sems dpa' chen po g.yog byang chub sems dpa' gang gA'i klung nyi shu'i bye ma snyed yod pa rnams lta ci smos/_byang chub sems dpa' sems 
[\[111b.3\]]dpa' chen po g.yog byang chub sems dpa' gang gA'i klung bcu'i bye ma snyed yod pa rnams lta ci smos/_byang chub sems dpa' sems dpa' chen po g.yog byang chub sems dpa' gang gA'i klung lnga dang bzhi dang gsum dang gnyis kyi bye ma snyed yod pa rnams lta ci smos/_byang chub sems dpa' sems 
[\[111b.4\]]dpa' chen po g.yog byang chub sems dpa' gang gA'i klung gcig gi bye ma snyed yod pa rnams lta ci smos/_byang chub sems dpa' sems dpa' chen po g.yog byang chub sems dpa' gang gA'i klung phyed kyi bye ma snyed yod pa rnams lta ci smos/_byang chub sems dpa' sems dpa' chen po g.yog byang chub sems dpa' gang 
[\[111b.5\]]gA'i klung gi bye ma'i bzhi cha dang /_drug cha dang /_brgyad cha dang /_nyi shu cha dang /_lnga bcu cha dang /_brgya yi cha dang /_stong gi cha dang /_brgya phrag stong gi cha dang /_bye ba'i cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya phrag stong gi cha yod pa rnams 
[\[111b.6\]]lta ci smos/_byang chub sems dpa' sems dpa' chen po g.yog byang chub sems dpa' bye ba khrag khrig brgya stong mang po yod pa rnams lta ci smos/_byang chub sems dpa' sems dpa' chen po g.yog bye ba yod pa rnams lta ci smos/_byang chub sems dpa' sems dpa' chen po g.yog byang chub 
[\[111b.7\]]sems dpa' stong phrag brgya yod pa rnams lta ci smos/_byang chub sems dpa' sems dpa' chen po g.yog stong yod pa rnams lta ci smos/_byang chub sems dpa' sems dpa' chen po g.yog lnga brgya yod pa rnams lta ci smos/_byang chub sems dpa' sems dpa' chen po g.yog bzhi 
[\[112a\]]
[\[112a.1\]]brgya dang sum brgya dang nyis brgya yod pa rnams lta ci smos/_byang chub sems dpa' sems dpa' chen po g.yog brgya yod pa rnams lta ci smos/_byang chub sems dpa' sems dpa' chen po g.yog byang chub sems dpa' lnga bcu yod pa rnams lta ci smos/_de bzhin du sbyar 
[\[112a.2\]]te/_byang chub sems dpa' sems dpa' chen po g.yog byang chub sems dpa' bzhi bcu pa dang /_sum cu pa dang /_nyi shu pa dang /_bcu pa dang /_lnga pa dang /_bzhi pa dang /_gsum pa dang /_gnyis pa rnams lta ci smos/_byang chub sems dpa' sems dpa' chen po bdag 
[\[112a.3\]]dang gnyis pa rnams lta ci smos/_byang chub sems dpa' sems dpa' chen po g.yog med pa de gcig pu gnas pa rnams lta ci smos te/_de dag gi grangs sam bgrang ba'am dpe 'am zlar yang mi dmigs pa'i byang chub sems dpa' sems dpa' chen po dag 'jig rten gyi khams mi mjed 'di'i 
[\[112a.4\]]sa rum nas 'thon to/_/de dag 'thon nas bcom ldan 'das de bzhin gshegs pa rin chen mang yongs su mya ngan las 'das pa dang /_bcom ldan 'das de bzhin gshegs pa shAkya thub pa dang lhan cig tu seng ge'i khri gang la bzhugs pa'i rin po che'i mchod rten chen po nam mkha' bar snang la 
[\[112a.5\]]gnas pa ga la ba der dong ste lhags nas/_de bzhin gshegs pa dgra bcom pa yang dag par rdzogs pa'i sangs rgyas de gnyis kyi zhabs la mgo bos phyag 'tshal te/_bcom ldan 'das de bzhin gshegs pa shAkya thub pa nyid kyi sprul pa/_de bzhin gshegs pa'i sku gang dag phyogs bcu 
[\[112a.6\]]kun gyi 'jig rten gyi khams gzhan dang gzhan dag nas 'dus pa/_rin po che sna tshogs kyi shing ljon pa'i drung dag na seng ge'i khri dag la bzhugs pa'i bcom ldan 'das de dag thams cad la btud cing phyag 'tshal te/_de bzhin gshegs pa dgra bcom pa yang dag par rdzogs pa'i sangs 
[\[112a.7\]]rgyas de dag la/_lan brgya stong du mar bskor ba byas nas/_byang chub sems dpa'i bstod pa rnam pa du mas mngon par bstod de phyogs gcig tu 'khod nas thal mo sbyar te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang /_bcom 
[\[112b\]]
[\[112b.1\]]ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang la mngon du phyag 'tshal lo/_/de'i tshe byang chub sems dpa' sems dpa' chen po de dag sa rum nas 'thon nas/_bar gyi bskal pa lnga bcu rdzogs par 'das kyi bar du de bzhin gshegs pa rnams la 
[\[112b.2\]]phyag 'tshal zhing byang chub sems dpa'i bstod pa rnam pa du mas bstod do/_/bar gyi bskal pa lnga bcu po de dag la/_bcom ldan 'das shAkya thub pa de cang mi gsung bar gyur to/_/'khor bzhi po de dag kyang bar gyi bskal pa lnga bcu po de dag nyid la cang mi smra bar 'khod par gyur to/_/de nas bcom 
[\[112b.3\]]ldan 'das kyis rdzu 'phrul mngon par 'du bya ba 'di lta bu mdzad de/_rdzu 'phrul ji lta bu mngon par 'du bya ba mngon par mdzad pas 'khor bzhi po de dag gis de dag phyi dro gcig kho na snyam du shes so/_/'jig rten gyi khams mi mjed 'di yang 'jig rten gyi khams stong phrag brgya'i nam mkha' tsam du 
[\[112b.4\]]gyur te/_byang chub sems dpas yongs su gang bar mthong ngo /_/byang chub sems dpa'i tshogs chen po dang byang chub sems dpa'i phung po chen po de'i gtso bo/_byang chub sems dpa' sems dpa' chen po bzhi gang dag byung ba 'di lta ste/_byang chub sems dpa' sems dpa' chen 
[\[112b.5\]]po spyod pa khyad par can zhes bya ba dang /_byang chub sems dpa' sems dpa' chen po spyod pa mtha' yas zhes bya ba dang /_byang chub sems dpa' sems dpa' chen po spyod pa rnam par dag ces bya ba dang /_byang chub sems dpa' sems dpa' chen po spyod pa brtan pa zhes bya ba ste/_
[\[112b.6\]]byang chub sems dpa' sems dpa' chen po bzhi po de dag ni byang chub sems dpa'i tshogs chen po dang byang chub sems dpa'i phung po chen po de'i gtso bor gyur to/_/de nas byang chub sems dpa' sems dpa' chen po bzhi po de dag byang chub sems dpa'i tshogs chen po dang byang chub sems dpa'i phung po chen po 
[\[112b.7\]]de'i mdun du 'dug ste/_bcom ldan 'das kyi spyan sngar thal mo sbyar nas bcom ldan 'das la 'di skad ces gsol to/_/bcom ldan 'das la gnod pa chung lags sam/_snyun nyung lags sam/_bde bar reg pa la gnas lags sam/_bcom ldan 'das khyod kyi sems can rnams tshul mdzes 
[\[113a\]]
[\[113a.1\]]lags sam/_legs par go ba lags sam/_gdul sla ba lags sam/_rnam par sbyang sla ba lags sam/_bcom ldan 'das la skyo ba skyed par mi bgyid lags sam/_de nas byang chub sems dpa' sems dpa' chen po bzhi po de dag gis/_bcom ldan 'das la tshigs su bcad pa 
[\[113a.2\]]'di dag gsol to/_/'jig rten mgon po 'od mdzad pa/_/bde bar reg la gnas lags sam/_/gnod las rnam par rab grol lam/_/sdig pa mi mnga' sku bde 'am/_/khyod kyi sems can tshul mdzes sam/_/gdul sla sbyang bar sla lags sam/_/'jig rten mgon gyis bshad pa na/_/skyo 
[\[113a.3\]]ba skyed par mi bgyid dam/_/de nas bcom ldan 'das kyis byang chub sems dpa'i tshogs chen po dang byang chub sems dpa'i phung po chen po de'i gtso bo/_byang chub sems dpa' bzhi la 'di skad ces bka' stsal to/_/rigs kyi bu dag de bzhin te bde bar reg pa la gnas so/_/gnod pa chung ngo /_/
[\[113a.4\]]snyun nyung ngo /_/nga'i sems can 'di dag tshul mdzes so/_/go sla'o/_/gdul sla'o/_/rnam par sbyang sla'o/_/rnam par sbyong ba na nga la skyo ba mi skyed do/_/de ci'i phyir zhe na/_rigs kyi bu dag nga nyid kyis sems can 'di dag sngon gyi yang dag par rdzogs pa'i sangs rgyas kyi tshe yongs su sbyang 
[\[113a.5\]]ba byas pa'i phyir te/_rigs kyi bu dag nga mthong ba dang thos pa tsam gyis kyang mos par 'gyur la/_sangs rgyas kyi ye shes la 'bab cing 'dug ste/_gang dag nyan thos kyis la yongs su 'dris par byas pa rnams ni ma gtogs so/_/de dag kyang ngas da ltar sangs rgyas kyi ye shes la btsud 
[\[113a.6\]]de don dam pa thos par byas so/_/de nas de'i tshe byang chub sems dpa' sems dpa' chen po de dag gis tshigs su bcad pa 'di dag gsol to/_/dpa' bo chen po legs so legs/_/khyod kyi sems kyi tshul mdzes shing /_/gdul sla rnam par sbyang sla dang /_/'dren pa gang dag khyod 
[\[113a.7\]]kyi ni/_/ye shes zab mo 'di nyan cing /_/thos nas mos par 'gyur ba dang /_/'dren par 'jug par 'gyur ba la/_/bdag cag rjes su yi rang ngo /_/de skad ces gsol pa dang /_bcom ldan 'das kyis byang chub sems dpa'i tshogs chen po dang byang chub sems dpa'i phung po 
[\[113b\]]
[\[113b.1\]]chen po de'i gtso bo/_byang chub sems dpa' sems dpa' chen po bzhi po de dag la/_rigs kyi bu dag legs so legs so/_/rigs kyi bu dag khyed de bzhin gshegs pa la mngon par bstod pa yang legs so legs so zhes bya ba byin no/_/de'i tshe byang chub sems dpa' sems dpa' chen po 
[\[113b.2\]]byams pa dang gzhan yang byang chub sems dpa' bye ba khrag khrig brgya stong phrag gang gA'i klung brgyad kyi bye ma snyed dag 'di snyam du sems par gyur te/_byang chub sems dpa'i tshogs chen po dang byang chub sems dpa'i phung po chen po gang sa rum nas 'thon te/_bcom ldan 'das kyi spyan sngar 'dug nas/_bcom 
[\[113b.3\]]ldan 'das la bsti stang du byed/_btsun par byed/_bcom ldan 'das la dgyes par byed pa 'di dag_/bdag cag gis sngon ma mthong sngon ma thos na/_byang chub sems dpa' sems dpa' chen po 'di dag ga las lhags snyam sems so/_/de nas byang chub sems dpa' sems dpa' chen 
[\[113b.4\]]po byams pas bdag nyid the tshom dang som nyir gyur pa yang shes/_byang chub sems dpa' sems dpa' chen po bye ba khrag khrig brgya stong phrag gang gA'i klung brgyad kyi bye ma snyed de dag gi sems kyi rnam par rtog pa yang sems kyis rig nas de'i tshe thal mo sbyar te/_bcom ldan 'das la tshigs su 
[\[113b.5\]]bcad pa'i dbyangs kyis don de zhus pa/_byang chub sems dpa' sngon ma byung /_/brgya stong phrag ni mang po dang /_/bye ba phrag ni mtha' yas pa/_/rkang gnyis mchog gis bstan du gsol/_/rdzu 'phrul chen po 'di dag rnams/_/gang nas ji ltar lhags par gyur/_/rab 
[\[113b.6\]]tu che ba'i lus kyi gzugs/_/'di dag gang nas ji ltar lhags/_/'di dag thams cad brtan ldan zhing /_/dran dang ldan la drang srong che/_/shin tu blta na sdug pa'i gzugs/_/'di dag gang nas lhags par gyur/_/byang chub sems dpa' mkhas gyur pa/_/re re'i 
[\[113b.7\]]g.yog kyang dpag mi lang /_/gang gA'i bye ma ji snyed pa/_/de snyed mchis so 'jig rten dbang /_/byang chub sems dpa'i g.yog rnams ni/_/grags ldan drug cur yongs tshang ba/_/gang gA'i klung gi bye ma snyed/_/kun kyang byang chub zhugs pa lags/_/dpa' bo 
[\[114a\]]
[\[114a.1\]]g.yog dang ldan gyur pa/_/rnam pa 'di 'dra'i skyob rnams kyi/_/'di dag tshad ni gang gA'i klung /_/drug cu kho na'i bye ma snyed/_/gzhan dag de bas ches mang ste/_/g.yog rnams mtha' yas ldan pa lags/_/gang gA phrag ni lnga bcu dang /_/bzhi bcu dang ni 
[\[114a.2\]]sum cu dang /_/gang gA nyi shu'i bye snyed de/_/g.yog 'khor de dag de snyed lags/_/gzhan dag de bas ches mang ste/_/de dag rnams kyi bcu dang lnga/_/skyob pa sangs rgyas sras rnams kyi/_/so so re re'i g.yog gyur pa/_/gang nas 'di 'dra'i 'khor 'di rnams/_/rnam par 'dren 
[\[114a.3\]]pa de ring lhags/_/so so re re'i g.yog gyur pa/_/rjes su slob pa'i grogs po dag_/gang gA bzhi dang gsum rnams dang /_/gnyis kyi bye ma snyed kyang mchis/_/gzhan yang de bas ches mang ba/_/de yi grangs ni mtha' yas te/_/bskal pa bye ba stong du yang /_/
[\[114a.4\]]de dag dpag par nus ma lags/_/byang chub sems dpa' dpa' bo pa/_/skyob pa dag gi g.yog rnams ni/_/gang gA phyed dang sum cha dang /_/bcu dang nyi shu'i cha yang mchis/_/gzhan yang de bas ches mang ste/_/bskal pa bye ba brgya rnams su/_/re re bgrang bar bgyis na ni/_/
[\[114a.5\]]de dag rnams la tshad ma mchis/_/gzhan yang de bas ches mang ste/_/g.yog rnams nyung ba ma lags pa/_/bye ba bye phrag bye ba dang /_/de bzhin bye ba phyed pa'ang mchis/_/gzhan yang drang srong che rnams kyi/_/byang chub sems dpa' shes rab che/_/bgrang ba las ni 'das 
[\[114a.6\]]pa rnams/_/thams cad gus dang bcas par gnas/_/g.yog 'khor stong dang ldan pa dang /_/de bzhin brgya dang lnga bcu dang /_/bskal pa bye ba phrag brgyar yang /_/de dag bgrang bar nus ma lags/_/dpa' bo dag gi g.yog rnams ni/_/nyi shu dag dang bcu dang lnga/_/de 
[\[114a.7\]]bzhin bzhi gsum gnyis pa yang /_/de dag la ni grangs ma mchis/_/gang dag bdag nyid gcig rgyu zhing /_/gcig pu zhi ba myong bgyid pa/_/gang dag de ring 'dir lhags pa/_/de dag la yang grangs ma mchis/_/bgrang shing lag na thogs nas su/_/gang 
[\[114b\]]
[\[114b.1\]]gA'i bye ma snyed rnams kyi/_/bskal par gal te mis bgrangs kyang /_/des ni mtha' ma rnyed ma lags/_/kun kyang che ba'i bdag nyid can/_/skyob pa brtson 'grus ldan pa ste/_/byang chub sems dpa' dpa' bo pa/_/'di rnams gang las byung ba lags/_/gang gis 'di dag chos rnams bstan/_/
[\[114b.2\]]byang chub la ni su yis bkod/_/'di dag su yi bstan la mos/_/gang gis bstan pa 'dzin pa lags/_/sa 'di thams cad brtol nas su/_/phyogs bzhi dag ni kun nas kyang /_/mkhas shing rdzu 'phrul ldan pa dang /_/shes rab chen po rnams kyang 'thon/_/byang chub sems dpa' 'jigs bral ba/_/
[\[114b.3\]]de ltar 'thon pa 'di dag gis/_/thub pa 'jig rten khams 'di yang /_/kun tu sang seng bgyis lags so/_/'di dag nam yang bdag cag gis/_/sngon chad yong ye ma mthong na/_/de yi zhing gi ming rnams ni/_/'jig rten 'dren pas bstan du gsol/_/phyogs bcu dag tu bdag cag rnams/_/
[\[114b.4\]]'di ltar yang dang yang mchis na/_/byang chub sems dpa' 'di dag ni/_/bdag cag rnams kyis yong ma mthong /_/khyod kyi sras rnams gcig kyang ni/_/bdag cag nam yang ma mthong ba/_/'di dag de ring 'phral la mthong /_/thub pa de yi spyod pa gsungs/_/byang chub sems dpa' khrag khrig phrag_/
[\[114b.5\]]stong gi phrag ni brgya rnams kyang /_/thams cad ngo mtshar ltad mor gyur/_/rkang gnyis mchog la de dag lta/_byang chub sems dpa' 'jigs bral ba/_/dpa' bo 'di dag ga las mchis/_/phung po mi mnga' dpag yas pa/_/dpa' bo chen po lung bstan gsol/_/yang de'i tshe bcom ldan 'das 
[\[114b.6\]]de bzhin gshegs pa shAkya thub pa'i sprul pa gang dag phyogs bcu'i 'jig rten gyi khams gzhan dag na sems can rnams la chos ston pa'i de bzhin gshegs pa dgra bcom pa yang dag par rdzogs pa'i sangs rgyas bye ba khrag khrig brgya stong 'jig rten gyi khams gzhan dag nas gshegs nas/_
[\[114b.7\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i phyogs brgyad kun na/_rin po che'i shing ljon pa'i drung dag na/_rin po che'i seng ge'i khri chen po la skyil mo krung bcas te bzhugs pa/_de bzhin gshegs pa de dag gi so so'i 
[\[115a\]]
[\[115a.1\]]zhabs 'bring ba de dag gis kyang byang chub sems dpa'i tshogs chen po dang /_byang chub sems dpa'i phung po chen po sa rum nas 'thon te nam mkha' la 'khod pa de dag mthong nas/_ngo mtshar dang rmad du gyur/_so so'i de bzhin gshegs pa la 'di skad ces gsol to/_/bcom 
[\[115a.2\]]ldan 'das byang chub sems dpa' sems dpa' chen po dpag tu ma mchis grangs ma mchis pa 'di snyed gang nas lhags/_de skad ces gsol pa dang /_de bzhin gshegs pa dgra bcom pa yang dag par rdzogs pa'i sangs rgyas de dag gis/_rang rang gi zhabs 'bring ba de dag la 'di skad ces bka' stsal 
[\[115a.3\]]to/_/rigs kyi bu dag khyed yud tsam zhig sdod cig dang /_byang chub sems dpa' sems dpa' chen po byams pa/_bcom ldan 'das shAkya thub pa'i 'og tu bla na med pa yang dag par rdzogs pa'i byang chub tu lung bstan pa de/_bcom ldan 'das shAkya thub pa de la don 'di 'dri ste/_bcom ldan 'das de 
[\[115a.4\]]bzhin gshegs pa dgra bcom pa yang dag par rdzogs pa'i sangs rgyas shAkya thub pas de'i lan ldon par 'gyur gyis de las khyod nyon cig_/de nas bcom ldan 'das kyis byang chub sems dpa' sems dpa' chen po byams pa la bka' stsal pa/_ma pham pa gang khyod kyis nga la gnas rgya chen po 
[\[115a.5\]]'di dris pa ma pham pa legs so legs so/_/de nas bcom ldan 'das kyis thams cad dang ldan pa'i byang chub sems dpa'i tshogs la bka' stsal pa/_rigs kyi bu dag de bzhin gshegs pa'i ye shes mthong ba dang /_de bzhin gshegs pa'i khyu mchog tu gyur pa dang /_de bzhin gshegs pa'i phrin las 
[\[115a.6\]]dang /_de bzhin gshegs pa'i rnam par rol pa dang /_de bzhin gshegs pa'i mthu bsgyings pa dang /_de bzhin gshegs pa'i pha rol gnon pa/_de bzhin gshegs pa dgra bcom pa yang dag par rdzogs pa'i sangs rgyas de yang dag par rab tu ston gyis/_rigs kyi bu dag de'i phyir/_byang chub sems 
[\[115a.7\]]dpa'i tshogs 'di thams cad sgrims shig_/shin tu go gyon la mthu brtan par gyis shig_/de nas bcom ldan 'das kyis de'i tshe tshigs su bcad pa 'di dag bka' stsal to/_/gzhan ma yin pa'i tshig rnams ngas bshad kyis/_/rigs kyi bu dag thams cad rab tu sgrims/_/de bzhin gshegs kyi ye shes bsam mi 
[\[115b\]]
[\[115b.1\]]khyab/_/'di la mkhas rnams zhum par ma byed cig_/kun kyang brtan dang ldan zhing dran ldan byos/_/kun kyang mnyam par gzhag cing gnas par gyis/_/de bzhin gshegs pa rnams kyi ngo mtshar ba/_/sngon chad ma byung chos ni mnyan par byos/_/ngas ni khyed cag legs par yongs dgod kyis/_/thams cad the tshom nam yang ma 
[\[115b.2\]]byed cig_/rnam par 'dren pa gzhan du gsung ma yin/_/nga yi ye shes nams kyang grangs yod min/_/bde bar gshegs pas chos zab thugs chud de/_/brtag mi nus shing de la tshad kyang med/_/ngas ni chos de rab tu bstan par byas/_/de dag ci 'dra ci lta nga las nyon/_/de nas bcom ldan 'das kyis tshigs su bcad pa 
[\[115b.3\]]de dag bka' stsal nas/_byang chub sems dpa' sems dpa' chen po byams pa la bka' stsal pa/_ma pham pa khyod mos par bya/_khyod khong du chud par bya'o/_/ma pham pa khyod byang chub sems dpa' sems dpa' chen po dpag tu med/_grangs med bsam gyis mi khyab gzhal du med/_bgrang du med pa gang dag khyod kyis sngon 
[\[115b.4\]]ma mthong ba sa rum nas gdod 'thon pa'i byang chub sems dpa' sems dpa' chen po 'di dag thams cad ni/_ma pham pa nga 'jig rten gyi khams mi mjed 'dir bla na med pa yang dag par rdzogs pa'i byang chub mngon par rdzogs par sangs rgyas nas/_nga nyid kyis bla na med pa yang dag par rdzogs pa'i byang chub la btsud de 
[\[115b.5\]]yongs su bsngos so/_/rigs kyi bu 'di dag ni ngas byang chub sems dpa'i chos 'di la yongs su smin par byas pa/_rab tu bkod pa bzhag pa/_yongs su gnas par byas pa/_btsud pa khong du chud par byas pa dag go/_/ma pham pa byang chub sems dpa' sems dpa' chen po 'di dag ni 'jig rten gyi khams mi mjed 'di'i 'og gi 
[\[115b.6\]]nam mkha'i khams kyis yongs su zin pa na gnas te/_kha ton dang lung nod pa dang tshul bzhin du yid la byed pa la zhugs pa dag go/_/rigs kyi bu 'di dag ni 'du 'dzi la mi dga' zhing 'du 'dzi med pa la dga' ba brtson pa mi 'dor zhing brtson 'grus brtsams pa dag go/_/ma pham pa rigs kyi bu 'di dag ni dben pa 
[\[115b.7\]]la mngon par dga' zhing dben pa la mos pa ste/_rigs kyi bu 'di dag ni lha dang mi la brten cing mi gnas so/_/rigs kyi bu 'di dag ni 'du 'dzi med pa'i spyod pa la dga' ba chos kyi kun dga' ba la mos pa sangs rgyas kyi ye shes la brtson pa dag go/_/de nas bcom ldan 'das kyis de'i tshe tshigs su bcad 
[\[116a\]]
[\[116a.1\]]pa 'di dag bka' stsal to/_/byang chub sems dpa' 'di dag dpag med pa/_/'di dag bsam gyis mi khyab tshad kyang med/_/rdzu 'phrul shes rab thos pa rnams dang ldan/_/bskal pa bye ba mang por ye shes spyad/_/nga yis 'di dag thams cad byang chub la/_/yongs su smin byas nga 
[\[116a.2\]]yi zhing na 'khod/_/'di dag thams cad nga yis smin byas te/_/byang chub sems dpa' 'di dag nga yi bu/_/'di dag thams cad dgon dang sbyangs la mos/_/'du 'dzi sa ni rtag tu spong bar byed/_/nga yi spyod pa mchog gi rjes slob cing /_/nga bu 'di dag 'du 'dzi med par spyod/_/nam mkhas yongs su zin pa 
[\[116a.3\]]'dir gnas te/_/zhing 'di'i 'og na dpa' rnams yongs su spyad/_/byang chub dam pa 'di ni kun sgrub cing /_/nyin mtshan du ni bag yod shin tu brtson/_/thams cad brtson 'grus brtsams pa dran dang ldan/_/dpag tu med pa'i shes rab stobs la gnas/_/'di dag mi 'jigs par yang chos 'chad pa'i/_/
[\[116a.4\]]'od gsal 'di dag thams cad nga yi bu/_/byang chub dam pa 'di ni ngas thob nas/_/grong khyer ga ya de yi shing drung der/_/chos kyi 'khor lo bla na med pa bskor/_/thams cad byang chub mchog 'dir smin par byas/_/zag med yang dag nga yi tshig 'di ni/_/thos nas thams cad nga la dad par gyis/_/
[\[116a.5\]]nga yis de ltar byang chub mchog thob ring /_/ngas ni 'di dag thams cad yongs smin byas/_/de nas byang chub sems dpa' sems dpa' chen po byams pa dang byang chub sems dpa' bye ba khrag khrig brgya stong mang po de dag ngo mtshar du gyur rmad du gyur nas/_ji ltar na bcom ldan 'das skad cig bzhugs 
[\[116a.6\]]nas/_yun ring po ma lon par byang chub sems dpa' grangs med pa 'di snyed 'di dag bla na med pa yang dag par rdzogs pa'i byang chub tu yang dag par btsud de yongs su smin par mdzad snyam mo/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/
[\[116a.7\]]bcom ldan 'das de bzhin gshegs pa gzhon nur gyur pa na/_ser skya'i gnas kyi shAkya'i grong khyer nas mngon par byung ste/_ga ya'i grong khyer nas shin tu mi ring ba byang chub kyi snying po mchog dam par gshegs te/_bla na med pa yang dag par rdzogs pa'i byang chub mngon par rdzogs par 
[\[116b\]]
[\[116b.1\]]sangs rgyas nas/_bcom ldan 'das deng du de'i dus nas lo bzhi bcu lhags tsam lags na/_bcom ldan 'das ji ltar de bzhin gshegs pas dus 'di tsam gyis/_de bzhin gshegs pa'i mdzad pa dpag tu ma mchis pa 'di dang /_de bzhin gshegs pa'i khyu mchog tu gyur pa dang /_
[\[116b.2\]]de bzhin gshegs pa'i pha rol gnon pa mdzad cing byang chub sems dpa'i tshogs dang byang chub sems dpa'i phung po 'di bcom ldan 'das kyis dus de tsam gyis/_bla na med pa yang dag par rdzogs pa'i byang chub tu btsud cing yongs su smin par mdzad/_bcom ldan 'das byang chub sems 
[\[116b.3\]]dpa'i tshogs dang /_byang chub sems dpa'i phung po 'di bskal pa bye ba khrag khrig brgya stong du bgrangs kyang mtha' mi rnyed pa de tsam du/_bcom ldan 'das dpag tu ma mchis pa/_de ltar grangs ma mchis pa'i byang chub sems dpa' 'di dag ni/_yun ring por tshangs par 
[\[116b.4\]]spyod pa spyad pa sangs rgyas brgya stong mang po la dge ba'i rtsa ba bskrun pa/_bskal pa brgya stong mang por yongs su grub pa lags so/_/bcom ldan 'das 'di lta ste dper na/_mi gzhan zhig btsas nas lo nyi shu rtsa lnga lon pa gzhon nu thor bu lang tsho skra nag po thog ma'i tshod dang ldan 
[\[116b.5\]]pa 'ga' zhig mchis la/_des bu lo brgya lon pa dag ston cing rigs kyi bu 'di dag ni nga'i bu 'di dag ni nga'i bu'o zhes de skad smras la/_mi lo brgya lon pa de dag kyang 'di skad du/_'di ni bdag gi pha ste skyed pa yin no zhes mchi na/_bcom ldan 'das mi de'i tshig la 'jig rten 
[\[116b.6\]]yid ches par mi 'gyur te/_yid ches par dka' ba lags so/_bcom ldan 'das de bzhin du/_de bzhin gshegs pa yang bla na med pa yang dag par rdzogs pa'i byang chub mngon par rdzogs par sangs rgyas nas/_ring por ma lags par byang chub sems dpa' sems 
[\[116b.7\]]dpa' chen po dpag tu ma mchis pa mang po bskal pa bye ba khrag khrig brgya stong mang por tshangs par spyod pa spyad pa/_yun ring por sangs rgyas kyi ye shes la nges par bgyis pa/_ting nge 'dzin gyi sgo brgya stong la mnyam par gzhag pa dang ldan pa la mkhas pa/_mngon par shes pa 
[\[117a\]]
[\[117a.1\]]chen po dang yongs su sbyang ba bgyis pa/_sangs rgyas kyi sa la mkhas pa/_de bzhin gshegs pa'i chos rnams yang dag par rjod pa la mkhas pa/_'jig rten na ngo mtshar dang rmad du gyur pa brtson 'grus dang stobs dang mthu chen po thob pa de dag la/_bcom ldan 'das kyis 'di 
[\[117a.2\]]skad du/_ngas 'di dag thog ma nas byang chub sems dpa'i sa 'di la yang dag par btsud de/_yongs su smin par byas shing yongs su bsngos te/_de ltar bla na med pa yang dag par rdzogs pa'i byang chub mngon par rdzogs par sangs rgyas nas/_nga nyid kyis brtson 'grus dang pha rol gnon pa 'di 
[\[117a.3\]]dag thams cad byas so zhes gsung ba la/_bcom ldan 'das bdag cag ni de bzhin gshegs pa gzhan ma lags par gsung ba ste/_don 'di de bzhin gshegs pa nyid kyis mkhyen to zhes de bzhin gshegs pa la yid ches lags mod kyi/_bcom ldan 'das byang chub sems dpa' theg pa la gsar du 
[\[117a.4\]]yang dag par zhugs pa rnams gnas 'di la the tshom 'tshal bar 'gyur ro/_/de bzhin gshegs pa yongs su mya ngan las 'das nas/_chos kyi rnam grangs 'di thos na yid mi ches mi dad mi mos par 'gyur te/_bcom ldan 'das de'i slad du/_de dag ni chos kyis phongs par 'gyur ba'i 
[\[117a.5\]]las mngon par 'du bgyid pa dang ldan par 'gyur ro/_/ci nas bdag cag kyang chos 'di la the tshom 'tshal bar mi 'gyur ba dang /_ma 'ongs pa'i dus na yang rigs kyi bu'am rigs kyi bu mo byang chub sems dpa'i theg pa can dag gis thos na yang /_the tshom 'tshal bar mi 'gyur bar bcom 
[\[117a.6\]]ldan 'das kyis don 'di legs par bshad du gsol/_/de nas byang chub sems dpa' sems dpa' chen po byams pas/_de'i tshe bcom ldan 'das la tshigs su bcad pa 'di dag gsol to/_/gang tshe ser skya'i gnas su bltams gyur cing /_/shAkya'i gnas nas mngon par byung nas su/_/
[\[117a.7\]]grong khyer ga yar byang chub brnyes gyur pa/_/'jig rten mgon po de nas yun mi ring /_/'jigs bral 'di dag dang ni gzhan mang ba/_/tshogs chen bskal pa bye bar spyad pa ste/_/rdzu 'phrul stobs la gnas shing mi g.yo ba/_/legs bslabs shes rab stobs kyang rtogs par rig_/
[\[117b\]]
[\[117b.1\]]chu yi pad ma lta bur ma gos pa/_/de dag sa 'di brtol nas deng 'dir lhags/_/'jig rten bdag po dran ldan slob ma sras/_/thams cad thal sbyar gus dang bcas te mchis/_/khyod kyi rmad byung 'di 'dra de dag la/_/byang chub sems dpa' ji ltar yid ches 'gyur/_/
[\[117b.2\]]the tshom gzhom pa'i slad du bka' stsal te/_/don 'di ci bzhin khyod kyis 'dir bshad gsol/_/dper na 'di na skyes bu la la zhig_/btsas nas lo ni nyi shu lhag lon pa/_/gzhon nu thor bu lang tsho skra gnag des/_/btsas nas lo brgya lon la bur ston cing /_/
[\[117b.3\]]skra skya gnyer ma can dag 'di skad du/_/'di ni bdag cag lus skyed yin mchi na/_/thor bu'i bu ni 'di 'dra 'di dag la/_/'jig rten mgon po shin tu yid ches dka'/_/de bzhin bcom ldan 'das kyang sku gzhon la/_/byang chub sems dpa' mkhas pa mang po 'di/_/dran 
[\[117b.4\]]dang ldan zhing mi 'jigs shes rab can/_/bskal pa bye ba stong du legs par bslabs/_/brtan dang ldan zhing shes rab mkhas gyur pa/_/thams cad byad bzhin bzang zhing blta na sdug_/chos rnams gtan la dbab cing mi 'jigs pa/_/'jig rten 
[\[117b.5\]]rnam par 'dren pas yongs su bstong /_/rlung ltar chags pa ma mchis rgyu ba ste/_/nam mkha'i khams la rtag tu gnas ma lags/_/sangs rgyas byang chub 'di ni yongs tshol zhing /_/bde bar gshegs kyi sras rnams brtson 'grus skyed/_/'jig rten 
[\[117b.6\]]mgon po'i mngon sum thos pas na/_/bdag cag la ni the tshom gzhar ma mchis/_/'jig rten rnam 'dren mya ngan 'das pa na/_/'di la ji lta bur ni yid ches 'gyur/_/gnas 'di la ni the tshom 'tshal ba yis/_/byang chub sems dpa' ngan 'gror mchis 
[\[117b.7\]]sa re/_/bcom ldan ji ltar byang chub sems dpa' rnams/_/smin mdzad ji bzhin de ni lung bstan gsol/_/dam pa'i chos pad ma dkar po las/_byang chub sems dpa' sa rum nas 'thon pa'i le'u zhes bya ba ste bcu bzhi pa'o//_//
[\[118a\]]
[\[118a.1\]]bam po bcu pa/_de nas bcom ldan 'das kyis thams cad dang ldan pa'i byang chub sems dpa'i tshogs la bka' stsal pa/_rigs kyi bu dag de bzhin gshegs pa ngas yang dag pa'i tshig smras pa la dad cing yid ches par gyis shig_/lan gnyis lan gsum du yang 
[\[118a.2\]]bcom ldan 'das kyis byang chub sems dpa' de dag la bka' stsal pa/_rigs kyi bu dag de bzhin gshegs pa ngas yang dag pa'i tshig smras pa la dad cing yid ches par gyis shig_/de nas thams cad dang ldan pa'i byang chub sems dpa'i tshogs kyis/_byang chub sems dpa' 
[\[118a.3\]]sems dpa' chen po byams pa mdun du bzhag nas thal mo sbyar te/_bcom ldan 'das la 'di skad ces gsol to/_/bcom ldan 'das kyis don 'di bshad du gsol/_bde bar gshegs pas bshad du gsol/_/de bzhin gshegs pas bka' stsal pa la bdag cag yid 
[\[118a.4\]]ches par bgyid do/_/lan gnyis su yang thams cad dang ldan pa'i byang chub sems dpa'i tshogs kyis bcom ldan 'das la 'di skad ces gsol to/_/bcom ldan 'das kyis don 'di nyid bshad du gsol/_bde bar gshegs pas bshad du gsol/_de bzhin gshegs pas 
[\[118a.5\]]bka' stsal pa la bdag cag yid ches par bgyid do/_/lan gsum du yang thams cad dang ldan pa'i byang chub sems dpa'i tshogs kyis/_bcom ldan 'das la 'di skad ces gsol to/_/bcom ldan 'das kyis don 'di dag bshad du gsol/_bde bar gshegs pas bshad 
[\[118a.6\]]du gsol/_de bzhin gshegs pas bka' stsal pa la bdag cag yid ches par bgyid do/_/de nas bcom ldan 'das kyis byang chub sems dpa' de rnams kyis lan gsum gyi bar du gsol ba btab pa mkhyen nas/_byang chub sems dpa' de dag la bka' stsal pa/_rigs kyi bu 
[\[118a.7\]]dag de'i phyir ting nge 'dzin gyi stobs bskyed pa 'di lta bu 'di nyon cig_/rigs kyi bu dag lha dang mi dang lha ma yin du bcas pa'i 'jig rten 'dis ni/_bcom ldan 'das shAkya thub pa shAkya'i khyim nas mngon par byung ste/_grong khyer ga ya zhes bya bar byang chub kyi snying po mchog dam par gshegs 
[\[118b\]]
[\[118b.1\]]nas da gdod bla na med pa yang dag par rdzogs pa'i byang chub mngon par rdzogs par sangs rgyas so snyam du de ltar shes mod kyi/_rigs kyi bu dag nga ni bskal pa bye ba khrag khrig brgya stong mang po nas/_bla na med pa yang dag par rdzogs pa'i byang chub mngon par rdzogs par sangs rgyas so/_/
[\[118b.2\]]rigs kyi bu dag 'di lta ste dper na/_mi la la zhig byung la des 'jig rten gyi khams grangs med pa bye ba khrag khrig brgya stong phrag lnga bcu'i sa'i khams kyi rdul phra rab dag las rdul phra rab gcig khyer te/_shar phyogs su 'jig rten gyi khams grangs med pa bye ba khrag khrig brgya stong 
[\[118b.3\]]phrag lnga bcu kho na 'das nas rdul phra rab kyi rdul de bzhag la/_mi des rnam grangs 'dis 'jig rten gyi khams de dag thams cad kyi sa'i khams rnams zad par byas nas/_sa'i khams kyi rdul phra rab kyi rdul de dag thams cad rnam grangs 'di dang gzhag pa'i tshul 'dis shar phyogs su 
[\[118b.4\]]bzhag na/_rigs kyi bu dag 'di ji snyam du sems/_'jig rten gyi khams de dag la la zhig gis bsam pa'am/_dpag pa'am/_bgrang ba'am/_brtag par nus sam/_de skad ces bka' stsal nas/_byang chub sems dpa' sems dpa' chen po byams pa dang thams cad dang ldan pa'i 
[\[118b.5\]]byang chub sems dpa'i tshogs des/_bcom ldan 'das la 'di skad ces gsol to/_/bcom ldan 'das 'jig rten gyi khams de dag ni grangs ma mchis pa bgrang du ma mchis pa sems kyi sa las yang dag par 'das pa ste/_bcom ldan 'das nyan thos dang rang sangs rgyas thams cad 
[\[118b.6\]]kyis kyang /_'phags pa'i ye shes kyi bsam pa 'am/_dpag pa'am/_bgrang ba'am/_brtag par mi nus so/_/bcom ldan 'das gnas 'di ni/_bdag cag phyir mi ldog pa'i sa la gnas pa'i byang chub sems dpa' rnams kyi bsam pa'i spyod yul du yang mi 'gyur te/_
[\[118b.7\]]bcom ldan 'das 'jig rten gyi khams de dag de tsam du tshad ma mchis pa lags so/_/de skad ces gsol pa dang /_bcom ldan 'das kyis byang chub sems dpa' sems dpa' chen po de dag la 'di skad ces bka' stsal to/_/rigs kyi bu dag khyed mos par bya'o/_/khyed kyi khong du 
[\[119a\]]
[\[119a.1\]]chud par bya'o/_/rigs kyi bu dag 'jig rten gyi khams ji snyed pa de dag las/_mi des gang dag tu rdul phra rab de dag bzhag pa dang /_rigs kyi bu dag gang dag tu ma bzhag pa'i 'jig rten gyi khams bye ba khrag khrig brgya stong phrag de dag thams cad na rdul phra rab kyi rdul 
[\[119a.2\]]yod pa de dag ni/_rigs kyi bu dag nga bla na med pa yang dag par rdzogs pa'i byang chub mngon par rdzogs par sangs rgyas pa'i bskal pa bye ba khrag khrig brgya stong phrag ji snyed pa de snyed du med do/_/rigs kyi bu dag gang tshun chad ngas 'jig rten gyi khams mi mjed 'di dang /_'jig rten gyi khams 
[\[119a.3\]]gzhan bye ba khrag khrig brgya stong dag tu sems can rnams la chos bstan pa de'i bar du/_rigs kyi bu dag ngas de bzhin gshegs pa mar me mdzad la sogs pa/_de bzhin gshegs pa dgra bcom pa yang dag par rdzogs pa'i sangs rgyas gang dag yongs su brjod pa'i de bzhin gshegs pa 
[\[119a.4\]]dgra bcom pa yang dag par rdzogs pa'i sangs rgyas de dag yongs su mya ngan las 'da' bar bya ba'i phyir/_rigs kyi bu dag ngas thabs mkhas pas chos bstan pa mngon par bsgrub pa de dag sprul to/_/rigs kyi bu dag yang de bzhin gshegs pa ni/_sems can 'ongs shing lhags 
[\[119a.5\]]pa rnams kyi dbang po dang brtson 'grus kyi rim pa la gzigs nas/_de dang de dag tu bdag gi ming brjod cing de dang de dag tu bdag nyid yongs su mya ngan las 'das par brjod do/_/chos kyi rnam grangs rnam pa mang pos de lta de lta bur sems can rnams yongs su tshim par mdzad do/_/
[\[119a.6\]]rigs kyi bu dag de la de bzhin gshegs pas mos pa tha dad pa'i sems can dge ba'i rtsa ba chung ba/_nye ba'i nyon mongs pa mang ba rnams la 'di skad du/_dge slong dag nga ni na gzhon te/_mngon par byung ba dang dge slong dag nga bla na med pa yang dag par rdzogs pa'i byang chub mngon par 
[\[119a.7\]]rdzogs par sangs rgyas nas ring po ma lon no zhes gsung ngo /_/rigs kyi bu dag de ltar de bzhin gshegs pa mngon par rdzogs par sangs rgyas nas yun ring mod kyi/_nga mngon par rdzogs par sangs rgyas nas ring po ma lon no zhes gsungs te/_sems can rnams yongs su 
[\[119b\]]
[\[119b.1\]]smin par bya ba dang gzud pa'i don ma gtogs par chos kyi rnam grangs 'di dag ma bshad do/_/rigs kyi bu dag chos kyi rnam grangs de dag thams cad kyang de bzhin gshegs pas sems can rnams gdul ba'i phyir gsungs so/_/rigs kyi bu dag de bzhin gshegs pas sems can 
[\[119b.2\]]rnams gdul ba'i phyir tshig gang gsungs pa/_bdag las smos kyang rung gzhan las smos kyang rung /_bdag la dmigs kyang rung gzhan la dmigs kyang rung ste/_de bzhin gshegs pas gang ci bshad pa'i chos kyi rnam grangs de dag thams cad ni bden pa de bzhin gshegs pas 
[\[119b.3\]]gsungs pa ste/_'di la de bzhin gshegs pa la [{]brdzun [,]rdzun [}]du smra ba med do/_/de ci'i phyir zhe na/_de bzhin gshegs pas khams gsum pa skye ba med pa dang /_'chi ba med pa dang /_'chi 'pho ba med pa dang /_'byung ba med pa dang /_'khor ba med pa dang /_yongs su mya ngan 'da' 
[\[119b.4\]]ba med pa dang /_byung ba ma yin pa dang /_ma byung ba ma yin pa dang /_yod pa ma yin pa dang /_med pa ma yin pa dang /_de bzhin du ma yin pa dang /_gzhan du ma yin pa dang /_ma nor ba de bzhin nyid ma yin pa dang /_ma nor ba de bzhin nyid ma yin pa yang ma yin par yang dag 
[\[119b.5\]]pa ji lta ba bzhin du gzigs shing /_ji ltar byis pa so so'i skye bos mthong ba de ltar de bzhin gshegs pas khams gsum pa gzigs pa ma yin pa'i phyir ro/_/de bzhin gshegs pa ni gnas 'di la mngon sum gyi chos dang ldan te bsnyel ba mi mnga' ba'i chos can no/_/
[\[119b.6\]]de la de bzhin gshegs pas gang ci gsungs pa de dag thams cad bden te mi [{]brdzun [,]rdzun [}]no/_/yang sems can spyod pa tha dad pa dang /_bsam pa tha dad pa dang /_'du shes dang rnam par rtog pa spyod pa rnams kyi dge ba'i rtsa ba bskyed pa'i phyir/_chos kyi rnam grangs rnam pa mang 
[\[119b.7\]]po dmigs pa rnam pa mang pos bshad do/_/rigs kyi bu dag de bzhin gshegs pas mdzad pa gang yin pa de ni/_de bzhin gshegs pa mdzad do/_/yun ring po de srid nas mngon par rdzogs par sangs rgyas te/_de bzhin gshegs pa'i tshe'i tshad ni dpag tu med do/_/de 
[\[120a\]]
[\[120a.1\]]bzhin gshegs pa ni yongs su mya ngan las mi 'da' ste rtag tu bzhugs mod kyi/_'dul ba'i dbang gis yongs su mya ngan las 'das pa'ang ston to/_/rigs kyi bu dag ngas da dung yang sngon gyi byang chub sems dpa'i spyod pa yongs su rdzogs par byas pa'i 
[\[120a.2\]]tshe'i tshad du yang ma phyin te/_rigs kyi bu dag ngas da dung yang bskal pa bye ba khrag khrig brgya stong de nyis gyur gyis nga'i tshe'i tshad tshang bar 'gyur ro/_/rigs kyi bu dag ngas 'di ltar yongs su mya ngan las ni mi 'da' mod kyi yongs su mya ngan las 'da' bar smras so/_/de ci'i phyir zhe na/_
[\[120a.3\]]rigs kyi bu dag ngas rnam grangs 'dis sems can rnams yongs su smin par bya ba'i phyir te/_nga yongs su mya ngan las mi 'da' bar ha cang yang yun ring du 'dug cing rgyun du mthong na sems can dge ba'i rtsa ba ma byas pa/_bsod nams dang bral ba dbul por gyur pa 'dod pa la brkam 
[\[120a.4\]]pa/_ldongs pa/_lta ba mang po'i dra bas khebs pa rnams de bzhin gshegs pa bzhugs so snyam ste/_slebs par 'dzin pa'i 'du shes can du 'gyur zhing rnyed par dka' ba'i 'du shes mi skyed de/_de bzhin gshegs pa bdag cag dang nye'o zhes khams gsum nas 'byung ba'i 
[\[120a.5\]]phyir brtson 'grus mi rtsom zhing /_de bzhin gshegs pa dkon par 'du shes mi skyed par 'gyur ro snyam ste/_rigs kyi bu dag de'i phyir de bzhin gshegs pa thabs mkhas pas/_dge slong dag de bzhin gshegs pa dag 'byung ba ni shin du rnyed par dka'o zhes tshig de skad gsung 
[\[120a.6\]]ngo /_/de ci'i phyir zhe na/_'di ltar sems can de dag gis bskal pa bye ba khrag khrig brgya stong mang pos/_de bzhin gshegs pa mthong bar 'gyur yang srid mi 'gyur yang srid de/_rigs kyi bu dag de'i phyir ngas de dag la dmigs pa byas te/_dge slong dag de bzhin 
[\[120a.7\]]gshegs pa rnams 'byung ba ni rnyed par dka'o zhes smras pas/_de dag gis de bzhin gshegs pa dag 'byung ba rab tu rnyed par dka' bar rig nas ngo mtshar du 'du shes skyed par 'gyur/_mya ngan gyi 'du shes skyed par 'gyur ro/_/de bzhin gshegs pa mi mthong na yang /_
[\[120b\]]
[\[120b.1\]]de bzhin gshegs pa la lta bas skom par 'gyur ro/_/de dag gi de bzhin gshegs pa la dmigs pa yid la byed pa'i dge ba'i rtsa ba de dag yun ring po'i don dang phan pa dang bde bar gyur pa'i don du rig nas/_de bzhin gshegs pa yongs su mya ngan las mi 'da' mod kyi sems 
[\[120b.2\]]can rnams 'dul ba'i dbang gis yongs su mya ngan las 'da' bar gsungs so/_/rigs kyi bu dag gang 'di skad du gsung ba de ni de bzhin gshegs pa'i chos kyi rnam grangs te/_de la de bzhin gshegs pa [{]brdzun [,]rdzun [}]du smra ba med do/_/rigs kyi bu dag 'di lta ste dper na/_skyes 
[\[120b.3\]]bu sman pa nad thams cad rab tu zhi bar bya ba la mkhas pa/_gsal ba/_yid gzhungs pa/_shin du byung ba 'ga' zhig yod la/_skyes bu de la yang bu mang po bcu'am nyi shu 'am sum cu'am bzhi bcu'am lnga bcu'am brgya 'am stong yod par gyur la/_sman pa de logs shig 
[\[120b.4\]]tu song ste de'i bu de dag thams cad dbyig dug 'thungs sam/_mda' dug 'thungs nas/_de rnams dbyig dug dang mda' dug de dag gis sdug bsngal gyi tshor ba de dag gis nyon mongs shing gdungs te sa la 'gre ldog la/_de nas de dag gi pha sman pa logs shig nas 'ongs 
[\[120b.5\]]nas/_bu de rnams dbyig dug gam mda' dug de'i sdug bsngal gyis nyam thag ste/_kha cig ni 'du shes log par gyur/_kha cig ni 'du shes ma log ste de dag thams cad sdug bsngal de nyid kyis nyam thag la pha de mthong nas mngon par dga' ste/_de la 'di skad ces yab bde 
[\[120b.6\]]zhing gnod pa mi mnga' ste legs par byon tam/_bdag cag gi lus 'jig par byed pa dbyig dug gam mda' dug 'di las yongs su dgrol bar gsol yab kyis bdag cag la srog stsal du gsol zhes smras pa dang /_de nas sman pa des bu de dag sdug bsngal gyis nyam thag ste/_
[\[120b.7\]]na bas nyon mongs shing gdungs te sa la 'gre ldog pa mthong nas/_des sman chen po kha dog dang ldan pa dri dang ldan pa ro dang ldan pa bsdus nas rdo la btags te/_bu de dag 'thung du bcug nas 'di skad ces bu khyod rnams sman chen po kha dog dang ldan pa dri dang ldan pa ro dang ldan pa 'di 
[\[121a\]]
[\[121a.1\]]'thung cig_/rigs kyi bu dag khyed sman bzang po 'di 'thungs na/_myur du dbyig dug gam mda' dug las thar te/_bde zhing nad med par 'gyur ro zhes smras na/_de nas sman pa de'i bu gang dag 'du shes ma log pa de dag ni sman de'i kha dog mthong dri snams ro myangs nas 
[\[121a.2\]]myur du 'thungs pa dang /_de dag nad thams cad las thams cad kyi thams cad du thar bar gyur to/_/de'i bu gang dag 'du shes log par gyur pa de dag gis pha de la mngon par bstod de/_'di skad du yab bde zhing gnod pa mi mnga' ste legs par byon tam/_bdag cag gsor gsol zhes 
[\[121a.3\]]tshig de skad smras te/_sman byin pa de mi 'thung ngo /_/de ci'i phyir zhe na/_'di ltar de dag 'du shes log par gyur pa des sman de'i kha dog kyang mi 'dod dri yang mi 'dod ro yang mi 'dod do/_/de nas skyes bu sman pa des 'di snyam du bsams te/_bdag gi bu 'di dag dbyig dug gam mda' 
[\[121a.4\]]dug des 'du shes log par gyur pas sman 'di yang 'thung du ma rung ste nga la ni mngon par bstod na/_bdag gis bu 'di dag la thabs mkhas pas sman 'di blud do snyam mo/_/de nas sman pa de bu de dag la thabs mkhas pas sman blud par 'dod nas 'di skad ces rigs kyi bu dag nga ni rgas 'khogs 
[\[121a.5\]]gtugs te/_nga'i 'chi ba'i dus nye bar gnas kyis bu khyed rnams mya ngan ma byed cig_/mi bde bar ma gyur cig_/sman chen po byin pa 'di khyed 'dod na sman 'di 'thung shig ces smras te/_bu de dag la thabs mkhas pas de skad bsgo nas/_yul gzhan du song ste phyin nas bdag shi'o zhes bu 
[\[121a.6\]]nad pa de dag thos par byas pa dang /_de dag de'i tshe shin du mya ngan du gyur/_shin du smre sngags 'don par gyur te/_bdag cag gi pha mgon po skyed pa/_rjes su snying brtse ba gcig pu de yang shi bas/_de'i phyir da bdag cag mgon med par gyur to snyam mo/_/de dag bdag nyid mgon med 
[\[121a.7\]]par mthong bdag nyid skyabs med par mthong nas phyir zhing mya ngan byed pas gzir bar gyur te/_de dag phyir zhing mya ngan byed pas gzir ba des 'du shes log pa 'du shes ma log par gyur te/_sman gang kha dog dang dri dang ror ldan pa de yang kha dog dang dri dang ror ldan par shes nas de nas de'i tshe 
[\[121b\]]
[\[121b.1\]]de 'thungs so/_/de 'thungs nas nad de las thar bar gyur to/_/de nas sman pa des bu de dag nad sos par rig nas slar bdag nyid bstan na/_rigs kyi bu dag 'di ji snyam du sems/_sman pa thabs mkhas pa byed pa de la la la dag de [{]brdzun [,]rdzun [}]du smra'o zhes zer ram/_gsol pa bcom 
[\[121b.2\]]ldan 'das de ni ma lags so/_/bde bar gshegs pa de ni ma lags so/_/bka' stsal pa/_rigs kyi bu dag de bzhin du nga yang bskal pa bye ba khrag khrig brgya stong grangs med dpag tu med pa nas/_bla na med pa yang dag par rdzogs pa'i byang chub 'di mngon par rdzogs par sangs rgyas mod 
[\[121b.3\]]kyi/_ngas skabs skabs su thabs mkhas pa 'di lta bu dag sems can rnams gdul ba'i phyir bstan te/_gnas der nga la [{]brdzun [,]rdzun [}]du smra bar 'gyur ba gang yang med do/_/de nas bcom ldan 'das don gyi rnam pa 'di nyid rgyas par ston cing /_de'i tshe tshigs su bcad pa 'di dag bka' stsal to/_/
[\[121b.4\]]bskal pa bye stong bsam gyis mi khyab pa/_/de yi tshad ni nam yang med pa nas/_/byang chub mchog rab 'di ni ngas thob ste/_/nga ni rtag tu chos kyang rab 'chad do/_/byang chub sems dpa' mang 'di yang dag gzung /_/sangs rgyas ye shes la ni de dag dgod/_/sems can bye ba khrag khrig 
[\[121b.5\]]mtha' yas pa/_/bskal pa bye ba mang por smin par bya/_/mya ngan 'das pa'i sa yang bstan byas te/_/sems can rnam par gdul phyir thabs brjod do/_de tshe nga ni mya ngan mi 'da' ste/_/'di nyid na ni chos rnams rab ston to/_/de na nga bdag nyid kyang byin gyis brlab/_/nga yis sems can 
[\[121b.6\]]kun kyang byin gyis brlab/_/log pa'i blo ldan blun po'i mi rnams kyis/_/'di na nga 'dug pa yang mi mthong ngo /_/nga lus yongs su mya ngan 'das mthong nas/_/ring bsrel rnams la mchod pa rnam mang byed/_/nga ma mthong bas de dag sred pa skyed/_/de nas de dag sems kyang drang por 'gyur/_/
[\[121b.7\]]nam zhig de dag 'jam zhing mnyen drang ste/_/sems can lus kyang btang bar gyur pa na/_/de na nga yi nyan thos dge 'dun byas/_/bya rgod phung por nga nyid der bstan te/_/de la nga yis phyis ni 'di skad smras/_/'di nyid na ste mya ngan nga ma 'das/_/dge slong gang dag de ni nga thabs mkhas/_/
[\[122a\]]
[\[122a.1\]]yang yang nga 'byung 'tsho ba'i 'jig rten du/_/sems can gzhan gyi nga ni mdun du byas/_/de la byang chub mchog 'di rab tu bshad/_/'jig mgon mya ngan ma 'das ma rtogs par/_/khyod kyis nga yi sgra yang mi thos so/_/sems can rnam par 'jig par ngas mthong yang /_/
[\[122a.2\]]ngas ni bdag gi lus nyid ma bstan te/_/re shig nga mthong bar ni 'dod byos la/_/skom par gyur nas dam pa'i chos bshad do/_/rtag tu nga yi byin rlabs de 'dra ste/_/bskal pa bsam yas bye ba stong du ni/_/bya rgod phung po 'di las mi 'pho yang /_/gud na bye ba snyed kyi mal cha yod/_/gang tshe 
[\[122a.3\]]'jig rten khams 'di sems can gyis/_/bskal pas sreg par mthong zhing rtog pa na/_/de tshe nga yi sangs rgyas zhing 'di ni/_/lha dang mi yis yongs su gang bar 'gyur/_/de dag rtse zhing dga' ba sna tshogs ldan/_/skyed mos khang [{]bzangs [,]bzang [}]gzhal med bye ba yod/_/rin chen ri bo rnams dang 
[\[122a.4\]]de bzhin du/_/me tog 'bras ldan shing ljon rnams kyis brgyan/_/steng nas lha rnams rnga chen rab tu rdung /_/man dA ra yi char yang shin tu 'babs/_/mkhas pa gzhan gang byang chub 'dir zhugs dang /_/nga dang nyan thos rnams la mngon par 'thor/_/nga yi zhing 'di de ltar rtag gnas kyang /_/
[\[122a.5\]]gzhan dag 'di la bskal pas sreg par rtog_/mya ngan brgya yis gang zhig gtses pa dang /_/'jig rten khams ni shin du 'jig par mthong /_/lo mang bye bar de bzhin gshegs rnams dang /_/chos dang nga yi dge 'dun tshogs rnams kyis/_/ming ni nam yang thos par mi 'gyur te/_/
[\[122a.6\]]sdig pa'i las kyi 'bras bu de 'dra'o/_/nam zhig sems can 'jam zhing mnyen pa rnams/_/mi yi 'jig rten 'dir ni skyes gyur te/_/dge ba'i las kyis de ltar skyes ma thag_/nga ni chos rnams rab tu 'chad par mthong /_/de dag la ni nam yang nga mi 'chad/_/bya ba 'di 'dra mtha' yas 
[\[122a.7\]]'di dag ste/_/de yis yun ring nas ni nga mthong ngo /_/de la rgyal ba shin du rnyed dkar bshad/_nga yi ye shes stobs ni 'di 'dra ste/_/de ni shin du 'od gsal mtha' yong med/_/nga yi tshe ring bskal pa mtha' yas te/_/de ni sngon gyi spyod pa spyad pas bsgrubs/_/mkhas rnams 'di la som nyi ma 
[\[122b\]]
[\[122b.1\]]byed par/_/the tshom za ba rnams ni ma lus spongs/_/ngas ni tshig de yang dag rab smras te/_/[{]brdzun [,]rdzun [}]gyi tshig ni nga las gzhar mi 'byung /_/dper na thabs bslabs pa yi sman pa des/_/'du shes log par gyur pa'i bu rnams phyir/_/bdag nyid ma shi bzhin du shi zhes brjod/_/de [{]brdzun [,]rdzun [}]mi smra 
[\[122b.2\]]snyam du mkhas pas rig_/de bzhin nga yang rang 'byung 'jig rten pha/_/skye dgu kun gyi gso byed mgon po ste/_/byis pa gti mug log par rnam rig nas/_/mya ngan ma 'das mya ngan 'da' bar bstan/_/ci phyir zhe na rtag par nga mthong na/_/mi shes ma rig pa rnams le lor 'gyur/_/'dod pa la yang 
[\[122b.3\]]bag med yid rton te/_/bag med rgyu yis ngan 'gro rab tu ltung /_/spyod dang spyod pa rig nas rtag par yang /_/ci nas byang chub la ni dgod pa dang /_/ci nas sangs rgyas chos rnams thob bya'i phyir/_/sems can rnams la nga ni de bzhin smra/_/dam pa'i chos pad ma dkar po las de bzhin gshegs 
[\[122b.4\]]pa'i sku tshe'i tshad kyi le'u zhes bya ba ste bco lnga pa'o//_//de bzhin gshegs pa'i sku tshe'i tshad bstan pa bshad pa na/_sems can grangs med dpag tu med pa rnams kyi don byas par gyur to/_/de nas bcom ldan 'das kyis byang chub sems dpa' sems dpa' chen po byams pa la 
[\[122b.5\]]bka' stsal pa/_ma pham pa de bzhin gshegs pa'i tshe'i tshad bstan pa'i chos kyi rnam grangs 'di bshad pa na/_byang chub sems dpa' bye ba khrag khrig brgya stong phrag gang gA'i klung drug cu rtsa brgyad kyi bye ma snyed dag mi skye ba'i chos la bzod pa skyes so/_/de stong du bsgres pa'i byang chub sems 
[\[122b.6\]]dpa' sems dpa' chen po dag gis gzungs thob par gyur to/_/byang chub sems dpa' sems dpa' chen po gzhan yang stong gi 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/_thogs pa med pa'i spobs pa thob par gyur to/_/byang chub sems 
[\[122b.7\]]dpa' sems dpa' chen po gzhan yang 'jig rten gyi khams kyi rdul phra rab kyi rdul snyed dag gis bye ba brgya stong du yongs su bsgyur ba'i gzungs thob par gyur to/_/byang chub sems dpa' sems dpa' chen po gzhan yang stong gi 'jig rten gyi khams kyi rdul phra rab kyi rdul snyed dag gis/_chos 
[\[123a\]]
[\[123a.1\]]kyi rnam grangs 'di thos nas phyir mi ldog pa'i 'khor lo bskor to/_/byang chub sems dpa' sems dpa' chen po gzhan yang stong bar ma'i 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/_dri ma med pa'i snang ba zhes bya ba'i chos 
[\[123a.2\]]kyi 'khor lo bskor to/_/byang chub sems dpa' sems dpa' chen po gzhan yang stong chung ngu'i 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/_bla na med pa yang dag par rdzogs pa'i byang chub tu skye ba brgyad kyis thogs par gyur to/_/byang chub 
[\[123a.3\]]sems dpa' sems dpa' chen po gzhan yang gling bzhi pa bzhi'i 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/_bla na med pa yang dag par rdzogs pa'i byang chub tu skye ba bzhis thogs par gyur to/_/byang chub sems dpa' sems dpa' chen po 
[\[123a.4\]]gzhan yang gling bzhi pa gsum gyi 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/_bla na med pa yang dag par rdzogs pa'i byang chub tu skye ba gsum gyis thogs par gyur to/_/byang chub sems dpa' sems dpa' chen po gzhan yang gling bzhi pa gnyis 
[\[123a.5\]]kyi 'jig rten gyi khams kyi rdul phra rab kyi rdul snyed dag gis chos kyi rnam grangs 'di thos nas/_bla na med pa yang dag par rdzogs pa'i byang chub tu skye ba gnyis kyis thogs par gyur to/_/byang chub sems dpa' sems dpa' chen po gzhan yang gling bzhi pa gcig gi 'jig rten gyi khams kyi 
[\[123a.6\]]rdul phra rab kyi rdul snyed dag gis chos kyi rnam grangs 'di thos nas/_bla na med pa yang dag par rdzogs pa'i byang chub tu skye ba gcig gis thogs par gyur to/_/byang chub sems dpa' sems dpa' chen po stong gsum gyi stong chen po'i 'jig rten gyi khams brgyad kyi rdul phra rab kyi rdul snyed dag 
[\[123a.7\]]gis chos kyi rnam grangs 'di thos nas/_bla na med pa yang dag par rdzogs pa'i byang chub tu sems bskyed do/_/de nas bcom ldan 'das kyis byang chub sems dpa' sems dpa' chen po de dag la chos mngon par rtogs pa'i gnas bstan ma thag tu/_de'i mod la steng gi nam mkha' bar 
[\[123b\]]
[\[123b.1\]]snang las/_me tog man dA ra dang man dA ra chen po'i me tog gi char chen po mngon par bab ste/_'jig rten gyi khams bye ba khrag khrig brgya stong de dag na/_sangs rgyas bye ba khrag khrig brgya stong rin po che'i shing ljon pa'i drung dag na seng ge'i khri la bzhugs pa de dag thams cad la 'thor mngon 
[\[123b.2\]]par rab tu 'thor ro/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang /_yongs su mya ngan las 'das pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang seng ge'i khri 
[\[123b.3\]]la bzhugs pa la yang 'thor mngon par rab tu 'thor ro/_/thams cad dang ldan pa'i byang chub sems dpa'i tshogs de dang /_'khor bzhi po de dag la yang 'thor mngon par rab tu 'thor ro/_/bar snang las lha'i tsan dan dang a ga ru'i phye ma yang rab tu bab po/_/steng gi nam mkha'i bar snang 
[\[123b.4\]]las rnga dag kyang ma brdungs par yid du 'ong ba snyan cing 'jam pa'i sgra 'byin to/_/steng nas lha'i ras bcos bu zung brgya stong dag kyang ltung ngo /_/steng gi nam mkha' bar snang las rgyan phreng dang /_se mo do dang /_mu tig gi phreng ba dang /_nor bu rin po che dang /_nor bu rin po che chen po dag kyang 
[\[123b.5\]]phyogs thams cad du kun nas rab tu 'phyang ngo /_/rin thang med pa'i bdug pa'i pog phor rin po che las byas pa brgya stong dag kyang kun nas rang rgyu'o/_/de bzhin gshegs pa re re la yang rin po che'i gdugs kyi phreng ba tshangs pa'i 'jig rten la thug pa/_steng gi nam mkha' bar snang la byang 
[\[123b.6\]]chub sems dpa' sems dpa' chen po rnams 'dzin to/_/rnam grangs 'dis sangs rgyas bye ba khrag khrig brgya stong dpag tu med pa de dag thams cad la yang /_byang chub sems dpa' sems dpa' chen po de dag rin po che'i gdugs kyi phreng ba tshangs pa'i 'jig rten la thug pa steng gi nam 
[\[123b.7\]]mkha' bar snang la 'dzin to/_/so so nas tshigs su bcad pa mngon par bsgrub pa yang dag par sangs rgyas la bstod pa dag gis kyang de bzhin gshegs pa de dag la mngon par bstod do/_/de nas byang chub sems dpa' sems dpa' chen po byams pas de'i tshe tshigs su bcad pa 'di dag gsol 
[\[124a\]]
[\[124a.1\]]to/_/bde bar gshegs pas ngo mtshar chos bsgrags pa/_/'dren pa rnams kyi mthu chen ci 'dra dang /_/ji ltar sku tshe'i tshad kyang mtha' yas pa/_/bdag cag rnams kyis 'di sngon yong ma thos/_/bde bar gshegs pas mngon du rnam phye ba/_/'di 
[\[124a.2\]]'dra'i chos de de ring thos pas na/_/srog chags bye ba stong rnams dga' bas khyab/_/'jig rten rnam par 'dren gyi thugs sras ni/_/kha cig mi ldog byang chub mchog la 'khod/_/kha cig gzungs rnams kyi ni mchog la gnas/_/kha cig spobs pa thogs pa med la 'khod/_/
[\[124a.3\]]kha cig bye ba stong gi gzungs la gnas/_/de bzhin gzhan yang zhing rdul phra rab rnyed/_/de dag sangs rgyas ye shes mchog la gnas/_/de bzhin kha cig skye ba brgyad kyis na/_/mtha' yas gzigs pa rgyal ba rnams su 'gyur/_/rnam par 'dren pa'i chos 'di thos nas 
[\[124a.4\]]su/_/kha cig skye ba bzhi las rab tu 'das/_/gzhan dag kha cig gsum dang gnyis kyis na/_/don dam gzigs pa byang chub thob par 'gyur/_/kha cig de na skye ba gcig gnas nas/_/srid pa gzhan la thams cad mkhyen du 'gyur/_/'dren pa'i sku tshe'i tshad 'di thos pas 
[\[124a.5\]]na/_/'bras bu zag med de 'dra rab tu thob/_/sems can bye ba gang rnams chos thos nas/_/byang chub sems dpa' la ni sems bskyed pa/_/zhing brgyad dag gi phra rab rdul snyed de/_/bgrangs na dpag mi lang ba de snyed do/_/sangs rgyas byang chub 'di ni rab bstan pas/_/mtha' 
[\[124a.6\]]yas gang la tshad kyang ma mchis pa/_/nam mkha'i khams ltar dpag tu ma mchis te/_/drang srong chen pos de 'dra'i phrin las mdzad/_/man dA ra ba'i char pa rab tu 'bab/_/lha yi bu dag bye stong mang po dang /_/brgya byin tshangs pa gang gA'i bye ma snyed/_/zhing stong bye ba dag nas 
[\[124a.7\]]de dag lhags/_/tsan dan dang ni spos mchog phye ma dang /_/a ga ru yi phye mas 'thor bzhin du/_/nam mkha' la ni bya bzhin rab rgyu zhing /_/rgyal ba'i dbang po la yang tshul bzhin 'thor/_/steng gi nam mkha' las ni rnga rnams kyang /_/ma brdungs par ni sgra snyan nyid las 
[\[124b\]]
[\[124b.1\]]grag_/lha ras bcos bu bye ba stong rnams kyang /_/'dren pa rnams la bskor zhing 'thor bar bgyid/_/bdug pa rin thang ma mchis ri ba yi/_/rin chen pog phor bye ba stong rnams kyang /_/skyob pa 'jig rten bdag po mchod slad du/_/de na kun du bdag nyid rab tu rgyu/_/
[\[124b.2\]]gdugs rnams bye ba khrag khrig mtha' yas pa/_/rin chen dag las bgyis pa mtho zhing che/_/phal chen tshangs pa'i 'jig rten bar thug pa/_/byang chub sems dpa' mkhas pa 'di dag 'dzin/_/rgyal ba'i ba dan blta sdug bcas pa yi/_/'dren pa rnams kyi rgyal mtshan 
[\[124b.3\]]rab tu btsugs/_/bde gshegs sras rnams rab tu sems dga' bas/_/tshigs su bcad pa stong gis mngon par bstod/_/de 'dra ngo mtshar khyad 'phags rmad byung ba/_/sna tshogs 'di dag 'dren pa de ring gda'/_/sku tshe'i tshad ni nges par bstan mdzad pas/_/sems 
[\[124b.4\]]can 'di kun rab tu dga' ba thob/_/phyogs bcu dag na de ring don rgya che/_/'dren pa rnams kyi gsung yang mngon par 'phags/_/srog chags bye ba stong rnams tshim par gyur/_/byang chub phyir ni dge ba rnams dang ldan/_/de nas bcom ldan 'das kyis byang chub sems 
[\[124b.5\]]dpa' sems dpa' chen po byams pa la bka' stsal pa/_ma pham pa de bzhin gshegs pa'i tshe'i tshad bstan pa'i chos kyi rnam grangs 'di bshad pa na/_sems can gang dag gis sems bskyed pa gcig tsam zhig mos pa bskyed dam/_mngon par dad na rigs 
[\[124b.6\]]kyi bu'am rigs kyi bu mo de dag bsod nams ji tsam zhig skye bar 'gyur ba de legs par nyon la yid la zung shig dang /_de dag bsod nams ji tsam skyed par 'gyur ba de bshad do/_/ma pham pa 'di lta ste dper na/_rigs kyi bu'am rigs kyi bu mo la la bla na 
[\[124b.7\]]med pa yang dag par rdzogs pa'i byang chub 'dod de/_bskal pa bye ba khrag khrig brgya stong phrag brgyad du pha rol tu phyin pa lnga po 'di lta ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_/bzod pa'i pha rol tu phyin pa dang /_brtson 'grus 
[\[125a\]]
[\[125a.1\]]kyi pha rol tu phyin pa dang /_bsam gtan gyi pha rol tu phyin pa la spyad de/_shes rab kyi pha rol tu phyin pa dang bral na/_ma pham pa rigs kyi bu'am rigs kyi bu mo gang dag gis/_de bzhin gshegs pa'i tshe'i tshad bstan pa'i chos kyi rnam grangs 
[\[125a.2\]]'di thos nas/_sems bskyed pa gcig tsam zhig mos pa bskyed dam mngon par dad na de'i bsod nams mngon par 'du byas pa 'di la/_pha rol tu phyin pa lnga dang ldan pa bskal pa bye ba khrag khrig brgya stong phrag brgyad du yongs su rdzogs par bsod nams mngon par 'du byas pa 
[\[125a.3\]]dang /_dge ba'i rtsa ba mngon par 'du byas pa snga ma des brgya'i char yang nye bar mi 'gro_/stong gi cha dang /_brgya stong gi cha dang /_bye ba'i cha dang /_bye ba brgya'i cha dang /_bye ba stong gi cha dang /_bye ba brgya stong gi cha dang /_bye ba khrag khrig brgya stong gi char yang nye bar mi 'gro ste/_
[\[125a.4\]]grangs su yang char yang bgrang bar yang dper yang rgyur yang mi bzod do/_/ma pham pa de lta bu'i bsod nams mngon par 'du byed pa dang ldan pa'i rigs kyi bu 'am rigs kyi bu mo de/_bla na med pa yang dag par rdzogs pa'i byang chub las/_phyir ldog pa de ni gnas med do/_/de 
[\[125a.5\]]nas bcom ldan 'das kyis de'i tshe tshigs su bcad pa 'di dag bka' stsal to/_/sangs rgyas ye shes bla na med/_/ye shes 'di ni tshol ba'i phyir/_/gang gis pha rol phyin pa lnga/_/yi dam bcas nas der zhugs te/_/bskal pa bye ba stong phrag kyang /_/brgyad du [(]chang [,]tshang [)]bar 
[\[125a.6\]]rab tu sbyor/_/phyi phyir nyan thos rnams dang ni/_/sangs rgyas rnams la sbyin pa byin/_/byang chub sems dpa' bye ba dang /_/rang sangs rgyas ni mang po la/_/bza' bca' zas dang skom rnams dang /_/gos dang mal chas mgu bar byed/_/gnas dang gtsug lag khang 
[\[125a.7\]]rnams kyang /_/tsan dan las ni 'dir byas dang /_/kun dga' ra ba nyams dga' dang /_/'chag sa mdzes par byas pa rnams/_/sbyin pa sna tshogs rnam pa mang /_/de lta bu yi sbyin 'dir byin/_/bskal pa bye ba phrag stong du/_/byin nas byang chub phyir yang bsngos/_/sangs 
[\[125b\]]
[\[125b.1\]]rgyas ye shes ched kyi phyir/_/rdzogs sangs rgyas kyis bsngags dag cing /_/ma nyams yang dag bstod pa yi/_/tshul khrims phyir zhing srung bar byed/_/phyir zhing bzod pa sgom par byed/_/'dul ba'i sa la rab tu gnas/_/brtan dang ldan zhing dran dang ldan/_/kha ngan 
[\[125b.2\]]mang po bzod par byed/_/dmigs pa can gyi sems can dag_/nga rgyal dag la rab gnas pas/_/smad pa byas pa de dag kyang /_/sangs rgyas ye shes phyir bzod do/_/brtson 'grus la ni rtag tu 'bad/_/dran pa brtan zhing mngon par brtson/_/yid la gzhan du rtog pa 
[\[125b.3\]]med/_/bskal pa bye bar de bzhin gyur/_/dgon pa'i gnas na rab tu 'dug_/'chag sar mngon par song nas su/_/gnyid dang rmugs pa rab spangs te/_/bskal pa bye bar de dag spyod/_/bsam gtan bsam gtan chen po pa/_/bsam gtan dga' zhing mnyam 
[\[125b.4\]]par gzhag_/bskal pa bye ba stong phrag brgyad/_/de las mi nyung bsam gtan byed/_/dpa' bo de ni bsam gtan des/_/thams cad mkhyen par bdag bsgyur zhes/_/byang chub dam pa don du gnyer/_/bsam gtan dag gi pha rol song /_/bskal pa bye ba phrag 
[\[125b.5\]]stong du/_/bya ba 'di la rab gnas pa'i/_/de dag bsod nams gang yin pa/_/gang sngar yongs su bsgrags pa bas/_/skyes pa rnams sam bud med dag_/gang gis nga yi tshe thos nas/_/skad cig dad par byed pa yang /_/bsod nams de ni mtha' yas so/_/
[\[125b.6\]]g.yo ba dang ni rlom sems dang /_/the tshom dag kyang rnam spangs te/_/yud tsam shin tu mos pa yang /_/de yi 'bras bu 'di 'dra'o/_/bskal pa bye bar spyod pa yi/_/byang chub sems dpa' gang yin pa/_/nga tshe bsam gyis mi khyab pa/_/'di thos de dag mi spang ngo /_/spyi 
[\[125b.7\]]bo yis kyang phyag 'tshal te/_/ma 'ongs pa yi dus na yang /_/bdag cag 'di 'drar rab gyur cig_/srog chags bye ba bsgral bar bgyi/_/ji ltar mgon po shAkya thub/_/thub chen shAkya seng ge yis/_/byang chub snying por bzhugs nas su/_/seng ge'i sgra 'di bsgrags 
[\[126a\]]
[\[126a.1\]]pa ltar/_/bdag kyang ma 'ongs dus kyi tshe/_/lus chen kun gyis bkur sti zhing /_/byang chub snying por 'dug nas ni/_/'di lta bu yi chos bshad do/_/mi gang thos pa 'dzin gyur zhing /_/lhag pa'i bsam pa phun sum tshogs/_/ldem por dgongs te bshad 
[\[126a.2\]]zhes pa/_/de dag rnams ni the tshom med/_/ma pham pa gzhan yang de bzhin gshegs pa'i tshe'i tshad bstan pa'i chos kyi rnam grangs 'di thos nas 'bab pa dang 'jug pa dang khong du chud pa de ni de bas sangs rgyas kyi ye shes su 'gyur ba'i bsod nams mngon par 'du byed pa ches dpag 
[\[126a.3\]]tu med pa skyed na/_gang chos kyi rnam grangs 'di lta bu 'di nyan tam/_sgrogs sam/_'dzin tam/_yi ger 'dri'am/_yi ger 'drir 'jug gam/_glegs bam la me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_
[\[126a.4\]]rgyal mtshan dang /_lha'i ba dan dang /_'bru mar gyi mar me dang /_mar gyi mar me dang /_spos mar gyi mar me dag gis bsti stang byed dam bsti stang byed du 'jug pa lta ci smos te/_sangs rgyas kyi ye shes su 'gyur ba'i bsod nams mngon par 'du byed pa ches mang du skyed do/_/
[\[126a.5\]]ma pham pa gang gi tshe rigs kyi bu'am rigs kyi bu mo de bzhin gshegs pa'i tshe'i tshad bstan pa'i chos kyi rnam grangs 'di thos nas lhag pa'i bsam pas mos par byed pa de'i tshe/_de'i lhag pa'i bsam pa'i mtshan nyid ni 'di yin par rig par bya ste/_'di lta ste nga bya rgod kyi 
[\[126a.6\]]phung po'i ri la 'dug ste/_byang chub sems dpa'i tshogs kyis yongs su bskor ba dang /_byang chub sems dpa'i tshogs kyis mdun gyis bltas pa dang /_nyan thos kyi dge 'dun gyi dbus na 'dug cing chos ston par mthong ba dang /_nga'i sangs rgyas kyi zhing 'jig rten 
[\[126a.7\]]gyi khams mi mjed 'di gzhi bai dUr+ya las grub cing mnyam par gnas la/_gser skud mig [{]mangs [,]mang [}]ris su bres shing rin po che'i shing ljon pa rnams kyis rnam par bkra bar mthong ba dang /_'di na yongs su spyad pa'i khang pa brtsegs pa dag na byang chub sems dpa' dag 
[\[126b\]]
[\[126b.1\]]gnas par mthong ba ste/_ma pham pa 'di ni lhag pa'i bsam pas mos pa'i rigs kyi bu'am rigs kyi bu mo'i lhag pa'i bsam pa'i mtshan nyid du rig par bya'o/_/ma pham pa yang de bzhin gshegs pa yongs su mya ngan las 'das nas/_gang dag chos kyi rnam 
[\[126b.2\]]grangs 'di thos na mi spong ba'i steng du rjes su yi rang ba de dag kyang /_lhag pa'i bsam pas mos pa'i rigs kyi bur ngas bshad na/_gang 'dzin pa dang klog pa lta ci smos te de ni de bzhin gshegs pa phrag pa la thogs pa yin no/_/ma pham pa gang chos kyi rnam grangs 'di 
[\[126b.3\]]glegs bam du byas shing phrag pa la thogs pa'i rigs kyi bu'am rigs kyi bu mo des nga'i mchod rten bya mi dgos/_gtsug lag khang bya mi dgos/_dge slong gi dge 'dun gyi na ba'i gsos sman dang yo byad dag sbyin mi dgos so/_/de ci'i phyir zhe na/_ma pham pa rigs kyi 
[\[126b.4\]]bu'am rigs kyi bu mo des nga'i sku gdung la sku gdung gi mchod pa byas pa yin/_rin po che sna bdun gyi mchod rten 'phang du ni tshangs pa'i 'jig rten la thug pa kho ra khor yug tu ni rim bzhin du gdugs yongs su bzung ba dang bcas pa lha'i ba dan dang bcas pa dril bu'i sgra gsal 
[\[126b.5\]]bar 'byung ba dag byas pa yin no/_/sku gdung gi mchod rten de dag la lha dang /_mi'i me tog dang /_spos dang /_bdug pa dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan rnam pa 
[\[126b.6\]]mang po dag gis bkur sti rnam pa mang po byas pa yin no/_/yid du 'ong ba snyan cing gsal ba'i sgra dang /_rnga bo che rnam pa mang po dag dang /_rol mo'i sgra dang /_pheg rdob pa dang /_rnam pa tha dad pa'i glu dang /_gar dang /_bzhad gad dang /_rol mo rnam pa mang po tshad med pas/_
[\[126b.7\]]bskal pa bye ba khrag khrig brgya stong dpag tu med pa mang por bkur sti byas par 'gyur ro/_/ma pham pa nga yongs su mya ngan las 'das nas/_chos kyi rnam grangs 'di bzung ba dang /_bklags pa dang /_yi ger bri ba dang /_rab tu ston pa des nga'i phyir tsan dan dmar po'i gtsug 
[\[127a\]]
[\[127a.1\]]lag khang rgya chen po yangs pa mthon po/_khang [{]bzangs su[,]bzang du[}]ma cu rtsa gnyis yod pa brgyad rtsegs/_dge slong stong gi gnas kun dga' ra ba dang /_me tog gis mdzes par byas pa/_'chag sa'i nags tshal dang ldan pa/_mal stan dang bcas pa/_bza' 
[\[127a.2\]]ba dang bca' ba dang /_zas dang skom dang /_na ba'i gsos sman gyis yongs su gang ba/_bde ba'i yo byad thams cad kyis rab tu brgyan pa dag byas par gyur to/_/de dag mang zhing dpag tu med de/_brgya'am stong ngam/_stong phrag brgya'am/_bye ba'am/_bye ba brgya'am/_bye 
[\[127a.3\]]ba stong ngam/_bye ba brgya stong ngam/_bye ba khrag khrig brgya stong de dag nga'i mdun du nyan thos kyi dge 'dun la phul te/_de dag kyang ngas yongs su spyad par rig par bya'o/_/ma pham pa de bzhin gshegs pa yongs su mya ngan las 'das nas/_gang zhig chos kyi rnam grangs 'di 
[\[127a.4\]]'dzin tam/_klog gam/_ston tam/_yi ger 'dri 'am/_yi ger 'drir 'jug kyang rung ste/_rnam grangs 'dis des nga yongs su mya ngan las 'das nas ring bsrel gyi mchod rten dag bya mi dgos so/_/dge 'dun la mchod pa bya mi dgos so zhes nga de skad 'chad na/_ma pham pa gang 
[\[127a.5\]]chos kyi rnam grangs 'di 'dzin cing /_sbyin pa sgrub pa 'am/_tshul khrims sam/_bzod pa'am/_brtson 'grus sam/_bsam gtan nam/_shes rab sgrub pa lta ci smos te/_rigs kyi bu'am rigs kyi bu mo de bsod nams mngon par 'du byed pa ches dpag tu med pa grangs med 
[\[127a.6\]]pa mtha' yas pa skyed pa lta ci smos/_ma pham pa 'di lta ste dper na/_nam mkha'i khams ni shar dang /_lho dang /_nub dang /_byang dang /_steng dang /_'og gi phyogs dang /_phyogs mtshams rnams su yang mu med pa de bzhin du/_rigs kyi bu'am rigs kyi bu mo de bsod 
[\[127a.7\]]nams mngon par 'du byed pa/_sangs rgyas kyi ye shes su 'gyur ba grangs med dpag tu med pa skyed do/_/gang chos kyi rnam grangs 'di 'dzin tam/_klog gam/_ston tam/_yi ger 'dri'am yi ger 'drir 'jug na/_de ni de bzhin gshegs pa'i mchod rten la bsti stang bya 
[\[127b\]]
[\[127b.1\]]ba'i phyir mngon par brtson pa yin no/_/de bzhin gshegs pa'i nyan thos rnams kyi bsngags pa smra ba'o/_/byang chub sems dpa' sems dpa' chen po rnams kyi yon tan bye ba khrag khrig brgya stong yongs su brjod cing gzhan dag la yang yang dag par rab tu ston pa yin no/_/
[\[127b.2\]]bzod pa bsgrubs pa dang /_tshul khrims dang ldan pa dang /_dge ba'i chos can dang 'grogs na bde ba dang /_bzod pa can dang /_dul ba dang /_phrag dog med pa dang /_khro ba yid la byed pa dang bral ba dang /_gnod sems med pa yid la byed pa dang /_dran pa dang ldan pa dang 
[\[127b.3\]]mthu dang ldan pa yin/_brtson 'grus dang ldan pa yin te/_sangs rgyas kyi chos tshol ba la rtag tu brtson pa yin/_bsam gtan pa yin/_nang du yang dag 'jog lhur len pa yin/_nang du yang dag 'jog mang du byed pa dang 'dri bar rab tu dbye ba la mkhas pa yin/_'dri ba bye ba 
[\[127b.4\]]khrag khrig brgya stong gi lan ldon pa yin no/_/ma pham pa byang chub sems dpa' sems dpa' chen po gang la la zhig de bzhin gshegs pa yongs su mya ngan las 'das nas/_chos kyi rnam grangs 'di 'dzin pa'i yon tan dag ni gang dag ngas yongs su brjod pa 'di lta bu 'di dag 
[\[127b.5\]]yin no/_/ma pham pa rigs kyi bu'am rigs kyi bu mo de 'di ltar rig par bya ste/_rigs kyi bu'am rigs kyi bu mo de byang chub kyi snying por yang dag par zhugs te/_byang chub mngon par rdzogs par sangs rgyas par bya ba'i phyir/_byang chub kyi shing drung du 'gro ba yin par 
[\[127b.6\]]rig par bya'o/_/ma pham pa rigs kyi bu'am rigs kyi bu mo de gang na 'greng ngam 'dug gam 'chag pa der ma pham pa de bzhin gshegs pa'i phyir mchod rten brtsig go/_/lha dang bcas pa'i 'jig rten gyis kyang 'di de bzhin gshegs pa'i mchod rten yin no zhes de la brjod par 
[\[127b.7\]]bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/mi mgon mya ngan 'das pa na/_/mdo sde 'di ni gang 'dzin pa/_/bsod nams phung po mu med par/_/nga yis yang dang yang du bsngags/_/des ni nga la mchod pa byas/_/ring 
[\[128a\]]
[\[128a.1\]]bsrel gyi ni mchod rten yang /_/rin chen byas pa sna tshogs pa/_/blta na sdug cing mdzes rnams byas/_/'phang du tshangs pa'i 'jig rten mnyam/_/gdugs phreng rnams dang rab tu ldan/_/kho ra yug ldan dpal can te/_/rnam rgyal ba dan rnams dang ldan/_/
[\[128a.2\]]dril bu gsal ba'i sgra 'byung ste/_/dar gyi lda ldis mdzes par byas/_/de bzhin dril bu rlung bskyod pas/_/rgyal ba'i ring bsrel shin tu mdzes/_/spos dang me tog byug pa dang /_/gos dang rol mo'i sgra rnams dang /_/rnga rnams kyis kyang yang dang yang /_/de dag mchod pa rgya chen 
[\[128a.3\]]byas/_/rol mo sgra snyan cha byad rnams/_/ring bsrel de la brdungs shing gsil/_/spos dang 'bru mar mar me rnams/_/de dag la ni kun nas phul/_/gang gis mdo sde 'di bzung zhing /_/zad pa'i dus la ston pa yis/_/des ni mchod pa rnam mang po/_/de 'dra mtha' yas nga la byas/_/
[\[128a.4\]]gtsug lag khang mang bye ba dag_/tsan dan las ni byas pa yin/_/khang [{]bzangs su[,]bzang du[}]ma cu rtsa gnyis te/_/de dag 'phang du brgyad rtseg go/_/mal cha dag gis nye bar brtan/_/bza' bca' rnams kyang tshogs par ldan/_/yol ba bzang po rab tu bshams/_/gnas rnams kyang ni rnam 
[\[128a.5\]]par stong /_/me tog kun dgas mdzes byas pa'i/_/kun dga' dag dang 'chag sa byin/_/gzugs mang rnam pa sna tshogs kyi/_/gding g.yogs mang po de bzhin no/_/rnam 'dren mya ngan 'das pa na/_/gang zhig mdo 'di 'dzin pa des/_/nga yi mdun du dge 'dun la/_/mchod pa 
[\[128a.6\]]mang po byas pa yin/_/mos pa snying por gang gyur te/_/gang zhig mdo 'di klog pa 'am/_/yi ger 'dri bar byed pa ste/_/de bas bsod nams mang du thob/_/mi 'ga' la las glegs bam la/_/shin tu nges tshig 'drir bcug ste/_/spos dang phreng ba byug pa yis/_/glegs 
[\[128a.7\]]bam de la mchod pa byed/_/spos kyi 'bru mar bkang ba yi/_/mar me rtag tu su 'bul zhing /_/sna ma ud pal sil ma dang /_/tsam pa kas kyang rab tu gtor/_/glegs bam dag la 'di 'dra ba'i/_/mchod pa byed pa'i mi de ni/_/bsod nams mang po rab 'phel te/_/de la 
[\[128b\]]
[\[128b.1\]]tshad kyang yong med do/_/ji ltar nam mkha'i khams kyi tshad/_/phyogs bcu dag ni thams cad du/_/rtag tu rnyed par 'gyur ma yin/_/bsod nams phung po 'di de 'dra/_/bzod cing dul te mnyam par gzhag_/tshul khrims ldan zhing bsam gtan pa/_/yang dag nang 'jog spyod 
[\[128b.2\]]yul can/_/de 'dra ba lta smos ci dgos/_/khro ba med cing phra ma med/_/mchod rten dag la gus par gnas/_/dge slong rnams la'ang rtag tu 'dud/_/nga rgyal med cing le lo med/_/shes rab ldan zhing bde bzhin brtan/_/dri ba dris na mi khro ste/_/snying rje blo yis srog chags 
[\[128b.3\]]la/_/rjes su 'thun par rab tu ston/_/gang zhig de 'drar gyur nas su/_/mdo 'di yang ni gang 'dzin pa/_/de yi bsod nams phung po ni/_/tshad kyang rnyed par mi 'gyur ro/_/mdo 'di 'dzin par byed pa yi/_/de lta bu yi chos smra ba/_/gal te mi 'gas mthong na yang /_/de la 
[\[128b.4\]]shin tu bkur sti bya/_/lha yi me tog rnams kyis de la gtor/_/lha yi gos rnams kyis kyang mngon par dgab/_/de yi rkang par mgo bos phyag 'tshal te/_/de la de bzhin gshegs par 'du shes skyed/_/de mthong nas ni de tshe 'di snyam du/_/de ni shing ljon drung du 'gror 'gyur 
[\[128b.5\]]te/_/lha dang bcas pa'i 'jig rten phan pa'i phyir/_/bla med byang chub zhing 'tshang rgya snyam bsam/_/mdo sde 'di las tshigs bcad gcig brjod cing /_/de 'dra'i mkhas de gang na 'chag pa 'am/_/gang na 'greng ngam 'on te 'dug pa 'am/_/dpa' bo gang du nyal bar byed pa'ang 
[\[128b.6\]]rung /_/der ni 'dren pa sangs rgyas bcom ldan gyi/_/ched du skyes bu dam pa'i mchod rten ni/_/blta na sdug pa sna tshogs byed du gzhug_/de bzhin der ni mchod pa sna tshogs byas/_/gang na sangs rgyas bu de 'dug pa yi/_/sa phyogs de ni nga yis yongs su spyad/_/ngas ni de 
[\[128b.7\]]nyid du yang 'chag pa byas/_/de nyid du yang nga ni 'dug par gyur/_/dam pa'i chos pad ma dkar po las bsod nams kyi rnam grangs kyi le'u zhes bya ba ste bcu drug pa'o//_//de nas bcom ldan 'das la byang chub sems dpa' sems dpa' chen po 
[\[129a\]]
[\[129a.1\]]byams pas 'di skad ces gsol to/_/bcom ldan 'das rigs kyi bu'am rigs kyi bu mo gang gis chos kyi rnam grangs 'di bshad pa thos nas rjes su yi rang na/_bcom ldan 'das rigs kyi bu'am rigs kyi bu mo de bsod nams ji snyed cig bskyed 
[\[129a.2\]]par 'gyur/_de nas byang chub sems dpa' sems dpa' chen po byams pas de'i tshe tshigs su bcad pa 'di dag gsol to/_/dpa' chen mya ngan 'das nas gang /_/mdo 'di 'dra ba nyan pa dang /_/thos nas rjes su yi rang ba/_/de yi dge ba ci tsam 'gyur/_de 
[\[129a.3\]]nas bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/ma pham pa de bzhin gshegs pa yongs su mya ngan las 'das nas/_rigs kyi bu'am rigs kyi bu mo'am dge slong ngam dge slong ma'am dge bsnyen nam dge 
[\[129a.4\]]bsnyen ma'am skyes bu mkhas pa'am gzhon nu'am gzhon nu ma gang la la chos kyi rnam grangs 'di bshad pa nyan cing thos nas kyang rjes su yi rang la chos nyan pa de nas song ste/_gtsug lag khang na 'dug gam khyim na 'dug gam dgon pa na 'dug gam srang na 'dug gam grong na 
[\[129a.5\]]'dug gam ljongs na 'dug kyang rung ste/_rgyu de dag dang byed rgyu de dag dang chos de ji ltar thos pa dang ji ltar zin pa bzhin du ci nus kyis/_pha'am ma'am nye du'am yang dag par mgu bar 'gyur ba'am 'dris pa'am gzhan gang yang rung ste/_sems can pha rol la bstan nas 
[\[129a.6\]]des de thos te/_rjes su yi rang la rjes su yi rang nas kyang gzhan la smras te/_des kyang de thos nas rjes su yi rang la des kyang gzhan la smras te/_des kyang de thos nas rjes su yi rang la de ltar na rnam grangs 'dis gcig nas gcig tu brgyud de lnga bcu pa la thug na/_ma pham 
[\[129a.7\]]pa gcig nas gcig tu brgyud de thos pa/_rjes su yi rang ba lnga bcu pa'i mir gyur pa gang yin pa/_ma pham pa rigs kyi bu'am rigs kyi bu mo de'i rjes su yi rang ba dang ldan pa'i bsod nams mngon par 'du byed pa de/_ngas bshad kyis legs par rab tu nyon la yid la zung 
[\[129b\]]
[\[129b.1\]]shig dang ngas khyod la bshad do/_/ma pham pa 'di lta ste dper na/_'jig rten gyi khams grangs med pa brgya stong phrag bzhin sems can 'khod cing yod pa 'gro ba drug tu skyes pa/_sgo nga las skyes pa'am/_mngal nas skyes pa'am/_drod gsher las skyes pa'am brdzus 
[\[129b.2\]]te skyes pa'am/_gzugs can nam/_gzugs med pa'am/_'du shes can nam/_'du shes med pa'am/_'du shes med 'du shes med min nam/_rkang med dam/_rkang gnyis pa'am/_rkang bzhi pa'am/_rkang [{]mangs sam[,]mang ngam[}]/_sems can ji tsam sems can gyi 
[\[129b.3\]]khams su bsdus shing /_yang dag par 'du bar 'gyur ba rnams/_mi bsod nams 'dod pa/_phan par 'dod pa 'ga' zhig byung bas/_sems can gyi tshogs [(]da [,]de [)]la 'dod pa'i rtsed mo dang dga' ba'i longs spyod sdug pa mdzes pa gces pa yid du 'ong ba dag byin la/_'dod pa'i 
[\[129b.4\]]rtsed mo la dga' ba yongs su longs spyod par bya ba'i phyir sems can re re la yang 'dzam bu'i gling yongs su gang ba byin te/_'gron bu dang /_gser dang /_dngul dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_rta'i shing rta dang /_glang gi shing rta dang /_
[\[129b.5\]]glang po che'i shing rta dang /_khang pa brtsegs pa dang /_khang pa yang byin te/_ma pham pa rnam grangs 'dis sbyin pa'i bdag po sbyin bdag chen po'i mi des lo brgyad cu tshang bar sbyin pa byin la/_ma pham pa de nas sbyin pa'i bdag po sbyin bdag chen po'i mi de 'di snyam du sems te/_
[\[129b.6\]]sems can 'di dag thams cad kyang bdag gis rtsen du bcug dga' bar byas bde bar gsos na/_sems can 'di dag mgo skya zhing gnyer mas gang ste/_na tshod lo brgyad cu lon pas rgas te/_'chi ba'i dus byed par yang nye bar gyur na bdag gis 'di dag de bzhin 
[\[129b.7\]]gshegs pas gsungs pa'i chos 'dul ba la rab tu btsud de rjes su bstan to snyam nas/_ma pham pa de nas mi des sems can de dag thams cad de bzhin gshegs pas gsungs pa'i chos 'dul ba la yang dag par btsud de/_yang dag par btsud nas 'dzin du bcug la/_
[\[130a\]]
[\[130a.1\]]sems can de dag gis kyang chos de mnyan te thos nas skad cig thang cig yud tsam gcig la 'dus te thams cad rgyun du zhugs par gyur/_lan cig phyir 'ong ba dang phyir mi 'ong ba'i 'bras bu thob par gyur pa nas/_zag pa zad pa bsam gtan pa bsam gtan 
[\[130a.2\]]pa chen po rnam par thar pa brgyad la bsam gtan pa'i dgra bcom pa'i bar du gyur na/_ma pham pa 'di ji snyam du sems/_sbyin pa'i bdag po sbyin pa'i bdag po chen po'i mi de gzhi de las bsod nams mang po dpag tu med grangs med pa skyed dam/_de skad ces bka' stsal 
[\[130a.3\]]nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das de de lta lags so/_/bde bar gshegs pa de de lta lags te/_sbyin pa'i bdag po sbyin pa'i bdag po chen po'i mi de sems can de snyed la bde 
[\[130a.4\]]ba'i yo byad thams cad stsal ba'i slad du rgyu des kyang bsod nams mang du skyed na/_bcom ldan 'das de'i gong du dgra bcom pa nyid la rab tu bkod pa lta smos kyang ci 'tshal/_de skad ces gsol nas/_bcom ldan 'das kyis byang chub sems dpa' sems dpa' chen 
[\[130a.5\]]po ma pham pa la 'di skad ces bka' stsal to/_/ma pham pa khyod mos par bya khong du chud par bya'o/_/sbyin pa'i bdag po sbyin bdag chen po'i mi gang gis/_'jig rten gyi khams grangs med pa brgya stong phrag bzhi'i sems can thams cad la bde ba'i yo byad 
[\[130a.6\]]thams cad kyis rim gro byas te/_dgra bcom pa nyid la rab tu bkod nas bsod nams skyed la/_gang yang gcig nas gcig tu brgyud de thos pa lnga bcu par gyur pa'i mi des/_chos kyi rnam grangs 'di las tshigs su bcad pa gcig gam/_tshig gcig tsam thos te rjes 
[\[130a.7\]]su yi rang na/_gang mi de'i rjes su yi rang ba dang ldan pa'i bsod nams bya ba'i dngos po ni/_sbyin pa'i bdag po sbyin bdag chen po'i mi de'i sbyin pa dang ldan pa dang /_dgra bcom pa nyid la bkod pa dang ldan pa'i bsod nams bya ba'i dngos po de bas gang mi gcig nas gcig tu brgyud 
[\[130b\]]
[\[130b.1\]]pa'i lnga bcu pa'i mis/_chos kyi rnam grangs 'di las tshigs su bcad pa gcig gam tshig gcig thos nas rjes su yi rang ba ni ches mang ste/_ma pham pa rjes su yi rang ba dang ldan pa'i bsod nams mngon par 'du byed pa dang dge ba mngon par 'du byed pa 'di'i mdun na/_snga ma'i 
[\[130b.2\]]sbyin pa dang ldan pa dang dgra bcom pa nyid la bkod pa dang ldan pa'i bsod nams mngon par 'du byed pa des brgya'i char yang nye bar mi 'gro/_stong gi char yang brgya stong gi char yang bye ba'i char yang bye ba brgya'i char yang bye ba stong gi char yang bye ba brgya stong gi char yang bye ba khrag khrig brgya 
[\[130b.3\]]stong gi char yang nye bar mi 'gro ste/_bgrang bar yang char yang grangs su yang dper yang rgyur yang mi bzod do/_/ma pham pa de ltar lnga bcu pa'i mi de tha na chos kyi rnam grangs 'di las tshigs su bcad pa gcig gam tshig gcig la rjes su yi rang ba yang /_bsod nams 'di snyed 
[\[130b.4\]]skyed na ma pham pa gang gis nga'i mngon sum du chos kyi rnam grangs 'di mnyan te thos nas rjes su yi rang ba lta ci smos te/_ma pham pa de'i bsod nams mngon par 'du byed pa ni [(]chas [,]ches [)]dpag tu med ches grangs med ces ngas bshad do/_/ma pham pa yang rigs kyi bu'am rigs kyi bu mo 
[\[130b.5\]]gang gis chos kyi rnam grangs 'di mnyan pa'i phyir/_bdag gi khyim nas byung ste/_gtsug lag khang du song la/_de phyin nas der 'greng ngam 'dug ste chos kyi rnam grangs 'di yud tsam mnyan na/_sems can de bsod nams mngon par 'du bya ba de tsam byas shing bsags 
[\[130b.6\]]pas/_de tshe rjes nas lus phyi ma dang bdag gi ngo bo phyi ma thob pa la glang gi shing rta 'thob par 'gyur ro/_/rta'i shing rta dang /_glang po che'i shing rta dang /_khyogs kyi bzhon pa dang /_gru'i bzhon pa dang /_khyu mchog gi bzhon pa dang /_lha'i gzhal med khang thob par 'gyur ro/_/
[\[130b.7\]]gal te yang mdo'i chos sgrog pa der yud tsam zhig 'dug ste/_chos kyi rnam grangs 'di nyan tam pha rol 'dug tu bcug gam sems can gzhan la stan bgos na/_bsod nams mngon par 'du byed pa des/_brgya byin gyi stan dang /_tshangs pa'i stan dang /_'khor los 
[\[131a\]]
[\[131a.1\]]sgyur ba'i seng ge'i khri thob par 'gyur ro/_/ma pham pa gal te rigs kyi bu'am rigs kyi bu mo gang la las mi gzhan zhig la 'di skad du/_kye mi khyod tshur shog_/dam pa'i chos pad ma dkar po zhes bya ba'i chos kyi rnam grangs 'di nyon cig ces smras la/_mi 
[\[131a.2\]]de yang spro ba rnyed nas gal te yud tsam zhig mnyan na sems can de spro ba'i dge ba'i rtsa ba mngon par 'du byas pa des/_gzungs thob pa'i byang chub sems dpa' sems dpa' chen po rnams dang lhan cig 'grogs pa 'thob po/_/blun por mi 'gyur ro/_/dbang po rno zhing shes 
[\[131a.3\]]rab dang ldan par 'gyur ro/_/tshe rabs brgya stong du yang kha rul cing mnam par mi 'gyur/_de la lce nad med par 'gyur/_kha nad med par 'gyur/_so sngon por mi 'gyur/_so mi mnyam pa med pa dang /_so mi ser ba dang /_so gyed 'dums med pa dang /_so sngo ba med pa 
[\[131a.4\]]dang /_so byung ba med pa dang /_so yo ba med par 'gyur ro/_/mchu 'phyang du mi 'gyur/_mchu nang du song ba ma yin pa dang /_mchu log pa med pa dang /_mchu sho rer ma gyur pa dang /_mchu yo ba med pa dang /_mchu gnag pa med pa dang /_mchu mi sdug pa med par 'gyur 
[\[131a.5\]]ro/_/sna leb leb por mi 'gyur/_sna yon por mi 'gyur ro/_/gdong ring por mi 'gyur/_gdong yon por mi 'gyur/_gdong nag por mi 'gyur/_gdong blta na mi sdug par mi 'gyur ro/_/ma pham pa 'di ltar lce dang so dang /_mchu srab cing shin tu legs par 'gyur/_
[\[131a.6\]]sna che ba dang /_bzhin gyi dbyibs legs pa dang /_smin ma legs pa dang /_dpral ba'i dbyes che bar 'gyur/_dpe byad rdzogs pa thob par 'gyur ro/_/de bzhin gshegs pas gdams pa dang rjes su bstan pa yang thob par 'gyur ro/_/sangs rgyas bcom ldan 
[\[131a.7\]]'das rnams dang yang myur du phrad par 'gyur ro/_/ma pham pa ltos/_sems can gcig spro bar byas pas kyang /_bsod nams de tsam skyed na gang gis bsti stang du byas te mnyan tam/_bsti stang du byas te klog gam/_bsti stang du byas te ston tam/_bsti stang 
[\[131b\]]
[\[131b.1\]]du byas te rab tu 'chad pa lta ci smos/_de nas bcom ldan 'das kyis de'i tshe tshigs su bcad pa 'di dag bka' stsal to/_/gcig nas gcig tu brgyud pa lnga bcu pa/_/gang gis mdo 'di'i tshigs bcad gcig mnyan te/_/thos nas sems dang rjes su yi rang ba'i/_/
[\[131b.2\]]bsod nams ji snyed 'byung ba de nyon cig_/gal te sbyin byed mi zhig byung gyur te/_/rtag tu sems can bye ba khrag khrig la/_/gang sngar nga yis dpe byas de dag rnams/_/de kun lo yang brgyad cu tshim par byas/_/mgo la skra dkar gnyer ma kun byung ste/_/de dag rgal nyer 
[\[131b.3\]]gnas des mthong nas/_/kye ma sems can nyon mongs 'di dag kun/_/chos kyis 'di dag rab tu bstan par bya/_/de yis de rnams la ni phyis chos smras/_/mya ngan 'da' ba'i sa yang rab tu bshad/_/srid pa thams cad dbu ba smig rgyu 'dra/_/srid pa kun la myur du yid byung 
[\[131b.4\]]byos/_/sbyin pa byed pa'i mi de'i gan nas su/_/sems can de dag kun gyis chos thos nas/_/zag pa zad cing tha ma'i lus 'dzin par/_/dus gcig du na dgra bcom thob gyur kyang /_/gang zhig brgyud de tshigs bcad gcig thos shing /_/rjes su yi rang bsod nams ji snyed pa/_/
[\[131b.5\]]de yi bsod nams de bas ches mang ste/_/bsod nams phung po snga mas char mi phod/_/gang gis brgyud de tshigs bcad gcig thos pa/_/de ltar de yi bsod nams mang gyur te/_/de dag mtha' yas tshad kyang yong med na/_/mngon sum thos pa de ni smos ci dgos/_/gang der 
[\[131b.6\]]sems can gcig la 'ang smras pa ni/_/bskal pa bye ba khrag khrig du mar yang /_/mdo 'di yang ni shin tu rnyed dka' yis/_/song ste chos nyon ces ni spro bar byas/_/sems can de dag de yis spro byas nas/_/mdo 'di yang ni yud tsam nyan byed pa/_/de yi las kyi 'bras bu mnyan 
[\[131b.7\]]par gyis/_/nam yang de la kha yi nad med 'gyur/_/de yi lce yang na bar gzhar mi 'gyur/_/de yi so rnams 'byung bar mi 'gyur ro/_/sngon po ser po mi 'thun gzhar mi 'gyur/_/mchu mi sdug par yang ni yong mi 'gyur/_/de gdong yo 'am skam zhing ring ba med/_/nam yang sna 
[\[132a\]]
[\[132a.1\]]leb tu ni yong mi 'gyur/_/so dang mchu dang bzhin gyi dkyil 'khor dang /_/de yi sna dang dpral ba'i dbyibs kyang legs/_/mi rnams kyis ni blta na sdug par 'gyur/_/de yi kha ni rul bar gzhar mi 'gyur/_/ud pal bzhin du rtag tu dri zhim pa/_/de yi kha 
[\[132a.2\]]nas dri yang 'byung bar 'gyur/_/dpa' bo khyim nas gtsug lag khang du song /_/mdo sde nyan pa'i phyir ni der song ste/_/song nas der ni yud tsam des chos mnyan/_/dad pa'i sems kyi 'bras bu mnyan par gyis/_/de yi lus ni shin tu dkar bar 'gyur/_/brtan pa de ni rta yi 
[\[132a.3\]]shing rtas 'gro/_/glang chen shing rta mthon por 'dug nas su/_/rin po che yis brgyan pa zhon zhing 'chag_/shin tu sbud pa'i khyogs kyang des thob nas/_/de dag du ma mi yis bteg cing bkur/_/chos nyan phyir ni song ba gyur pa de'i/_/'bras bu dge ba 'di 'drar 'gyur ba 
[\[132a.4\]]yin/_/de ni 'khor gyi nang der 'dug nas su/_/dkar po'i las rnams byas pa de dag gis/_/tshangs pa'i stan dang rgyal po'i stan rnams dang /_/brgya byin stan rnams kyang ni des thob 'gyur/_/dam pa'i chos pad ma dkar po las rjes su yi rang ba'i bsod nams bstan 
[\[132a.5\]]pa'i le'u zhes bya ba ste bcu bdun pa'o//_//bam po bcu gcig pa/_de nas bcom ldan 'das kyis byang chub sems dpa' sems dpa' chen po rtag par rgyun du brtson la bka' stsal pa/_rigs kyi bu gang la la chos kyi rnam grangs 'di 'dzin pa'am 
[\[132a.6\]]klog pa'am ston pa'am yi ger 'dri ba yang rung ste/_rigs kyi bu de mig gi yon tan brgyad brgya thob par 'gyur ro/_/rna ba'i yon tan stong nyis brgya thob par 'gyur ro/_/sna'i yon tan brgyad brgya thob par 'gyur ro/_/lce'i yon tan stong nyis brgya thob par 'gyur ro/_/lus 
[\[132a.7\]]kyi yon tan brgyad brgya thob par 'gyur ro/_/yid kyi yon tan stong nyis brgya thob par 'gyur ro/_/de yon tan brgya phrag mang pos dbang po drug gi grong yongs su dag cing /_shin tu yongs su dag par 'gyur ro/_/de'i pha dang ma las byung ba'i sha'i mig tha mal pa de ltar yongs 
[\[132b\]]
[\[132b.1\]]su dag pa'i/_mig gi dbang pos stong gsum gyi stong chen po'i 'jig rten gyi khams kyi phyi nang dang brag dang nags stug por bcas pa dang 'og tu mnar med pa'i sems can dmyal ba chen po la thug pa yan chad/_steng du srid pa'i rtse mor thug pa'i bar du de dag thams cad mthong 
[\[132b.2\]]ngo /_/sha'i mig tha mal pas sems can gang dag der skyes pa de dag thams cad kyang mthong ste/_de dag gi las kyi rnam par smin pa 'ang shes so/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'khor gyi dbus su mi 'jigs pa/_/
[\[132b.3\]]gang zhig mdo sde 'di 'chad cing /_/le lo med par rab 'chad pa/_/de yi yon tan nga las nyon/_/yon tan dag ni brgyad brgya yi/_/de yi mig ni kun du mdzes/_/des ni de mig dri ma med/_/rnyog pa med cing dag par 'gyur/_/pha dang ma las byung ba yi/_/de yi sha yi mig des 
[\[132b.4\]]ni/_/'jig rten khams 'di thams cad kyang /_/phyi nang bcas pa rab tu mthong /_/lhun po'i ri rab thams cad dang /_/kho ra yug kyang des mthong ste/_/ri gzhan gang rnams grags pa dang /_/rgya mtsho dag kyang mthong bar 'gyur/_/'og tu mnar med dmyal bar thug_/
[\[132b.5\]]steng du srid pa'i rtser gnas pa/_/brtan pa des ni kun mthong ste/_/sha yi mig ni de 'dra'o/_/da dung de la lha yi mig_/med pas shes pa ma yin no/_/de yi sha yi mig gi yul/_/de dag de ltar 'gyur ba yin/_/rtag par rgyun du brtson gzhan yang rigs kyi bu'am rigs 
[\[132b.6\]]kyi bu mo des chos kyi rnam grangs 'di yang dag par bstan cing gzhan dag la yang dag par bshad na/_rna ba'i yon tan stong nyis brgya po de dag dang ldan te/_stong gsum gyi stong chen po'i 'jig rten gyi khams na mnar med pa'i sems can dmyal ba chen po la thug pa yan chad/_srid 
[\[132b.7\]]pa'i rtse mo la thug pa man chad na/_phyi nang gi sgra rnam pa mang po gang dag 'byung ba 'di lta ste/_glang po che'i sgra'am/_rta'i sgra'am/_rnga mo'i sgra'am/_ba lang gi sgra'am/_ra'i sgra'am/_shing rta'i sgra'am/_ngu ba'i sgra'am/_mya ngan gyi sgra'am/_'jigs pa'i sgra'am/_dung gi 
[\[133a\]]
[\[133a.1\]]sgra'am/_dril bu'i sgra'am/_rnga'i sgra'am/_rtsed mo'i sgra'am/_glu'i sgra'am/_rol mo'i sgra'am/_skyes pa'i sgra'am/_bud med kyi sgra'am/_khye'u'i sgra'am/_bu mo'i sgra'am/_chos kyi sgra'am/_chos ma yin pa'i sgra'am/_bde ba'i sgra'am/_sdug bsngal 
[\[133a.2\]]ba'i sgra'am/_byis pa'i sgra'am/_'phags pa'i sgra'am/_yid du 'ong ba'i sgra 'am/_yid du mi 'ong ba'i sgra'am/_lha'i sgra'am/_klu'i sgra'am/_gnod sbyin gyi sgra'am/_dri za'i sgra'am/_lha ma yin gyi sgra'am/_nam mkha' lding gi sgra'am/_mi'am ci'i sgra'am/_lto 'phye chen 
[\[133a.3\]]po'i sgra'am/_mi'i sgra'am/_mi ma yin pa'i sgra'am/_me'i sgra'am/_chu'i sgra'am/_rlung gi sgra'am/_grong gi sgra'am/_grong khyer gyi sgra'am/_dge slong gi sgra'am/_nyan thos kyi sgra'am/_rang sangs rgyas kyi sgra'am/_byang chub sems dpa'i sgra'am/_de bzhin gshegs pa'i 
[\[133a.4\]]sgra'am/_stong gsum gyi stong chen po'i 'jig rten gyi khams kyi phyi nang na/_sgra ci byung ba ji snyed pa de dag thams cad rna ba'i dbang po tha mal pa yongs su dag pa des thos te/_re zhig lha'i rna ba ni mi sgrub mod kyi sems can de dang de dag gi skad du rab tu rtogs so/_/sems 
[\[133a.5\]]can de dang de dag gis skad la rnam par rtog go/_/rnam par 'byed do/_/rna ba'i dbang po tha mal pa des sems can de dang de dag gis skad rnams thos kyang /_de'i rna ba'i dbang po la sgra de dag thams cad kyis zil gyis mi non to/_/rtag par rgyun du brtson byang chub sems 
[\[133a.6\]]dpa' sems dpa' chen po de rna ba'i dbang po 'di lta bu thob par 'gyur te/_re zhig lha'i rna ba ni mngon par mi sgrub bo/_/bcom ldan 'das kyis de skad ces bka' stsal te/_bde bar gshegs pas de skad gsungs nas ston pas gzhan yang 'di skad ces bka' stsal 
[\[133a.7\]]to/_/de yi rna ba'i dbang po tha mal pa/_/rnyog pa med cing rnam par dag par 'gyur/_/'jig rten khams 'di dag na ma lus par/_/rnam pa mang po'i sgra rnams des thos te/_/rnga bo che dang rdza rnga sgra snyan dang /_/pi bang gling bu dang ni pa l+la ki_/shing rta ba lang ra dang 
[\[133b\]]
[\[133b.1\]]lug dag dang /_/rta dang glang chen dag gi sgra yang thos/_/'jam zhing yid 'ong glu yi dbyangs kyang thos/_/brtan pa de ni de la chags pa med/_/gang dang gang na su dang su smra ba/_/bye ba snyed kyi mi yi sgra rnams thos/_/lha yi sgra dang klu yi dbyangs rnams kyang /_/snyan cing yid du 
[\[133b.2\]]'ong ba rtag par thos/_/skyes pa bud med dag gi sgra rnams dang /_/khye'u dang bu mo'i sgra yang de bzhin thos/_/ri dang phug na gang gnas de dag dang /_/khu byug rma bya ka la ping ka dang /_/bya rnams gang dag shang shang te'u rnams dang /_/de dag rnams kyi sgra snyan 'dir thos 
[\[133b.3\]]so/_/sems dmyal dag na sdug bsngal gang myong ba/_/shin tu mi bzad pa yi sgra rnams dang /_/zas kyi sdug bsngal dag gis nyen pa yi/_/[{]yi dgas [,]yi dwags [}]rnams kyi sgra phyung de bzhin thos/_/lha ma yin dang rgya mtsho'i nang gnas dang /_/sgra 'byin pa dang de bzhin gzhan dag 
[\[133b.4\]]dang /_/chos smra ba de 'di na 'dug bzhin du/_/sgra rnams thams cad thos te chod pa med/_/dud 'gro'i skye gnas dag na phan tshun du/_/smra bar byed pa'i sgra rnams gang yin pa/_/rnam pa tha dad sgra rnams mang po dag_/de ni 'di na 'dug bzhin de dag thos/_/lha gang tshangs 
[\[133b.5\]]pa'i 'jig rten gnas pa dang /_/gang dag 'og min dang ni 'od gsal lha/_/phan tshun du ni sgra skad gang 'byin pa/_/de dag ma lus thams cad des thos so/_/bde bar gshegs kyi bstan la rab byung nas/_/dge slong gang dag kha don byed pa dang /_/'khor gyi nang na 
[\[133b.6\]]chos ston gang yin pa/_/de dag sgra yang rtag tu de yis thos/_/'jig rten khams 'dir byang chub sems dpa' gang /_/kha don dag kyang byed cing phan tshun du/_/chos rnams yang dag rjod par gang byed pa/_/de dag sgra rnams rnam pa tha dad thos/_/byang chub sems 
[\[133b.7\]]dpa' mdo 'di gang 'dzin pas/_/sangs rgyas bcom ldan mi 'dul kha lo sgyur/_/'khor rnams la yang chos mchog gang gsung ba/_/dus gcig tu ni de yang de yis thos/_/mnar med yan chad steng du srid pa'i rtse/_/stong gsum gyi ni zhing 'di thams cad na/_/
[\[134a\]]
[\[134a.1\]]nang logs dag dang phyi logs dag nas kyang /_/sems can gang gis sgra mang phyung ba dang /_/sems can kun gyi sgra rnams thos gyur kyang /_/'on kyang de yi rna ba 'gag pa med/_/dbang po gsal zhing gnas dang gnas kyang shes/_/rna ba'i dbang po tha 
[\[134a.2\]]mal de tsam mo/_/re zhig lha yi la ni 'bad mi byed/_/tha mal rna ba de ni de ltar 'dug_/'jigs med gang gis mdo 'di bzung ba ni/_/de yi yon tan dag ni de 'drar 'gyur/_/rtag par rgyun du brtson gzhan yang byang chub sems dpa' sems dpa' chen po chos kyi rnam grangs 
[\[134a.3\]]'di 'dzin tam/_rab tu ston tam/_kha ton byed dam/_yi ger 'dri ba de/_sna'i yon tan brgyad brgya dang ldan zhing sna'i dbang po yongs su dag par 'gyur te/_de'i sna'i dbang po yongs su dag pa des stong gsum gyi stong chen po'i 'jig rten gyi khams kyi phyi nang gi dri rnam pa 
[\[134a.4\]]mang po yod pa 'di lta ste/_rul ba'i dri'am yid du 'ong ba'i dri'am yid du mi 'ong ba'i dri'am me tog rnam pa tha dad pa'i dri 'di lta ste/_sna ma'i me tog dang /_ma li ka dang /_tsam pa ka dang /_skya snar gyi dri rnams kyang tshor ro/_/chu las skyes pa'i me tog rnam pa mang po'i dri 
[\[134a.5\]]rnams kyang tshor te 'di lta ste/_ud pa la dang /_pad ma dang /_ku mu ta dang /_pad ma dkar po rnams kyi dri dag kyang tshor ro/_/me tog dang 'bras bu'i shing rnam pa mang po'i me tog dang /_'bras bu'i dri rnams kyang tshor te/_'di lta ste/_tsan dan dang /_ta ma la'i 'dab ma dang /_
[\[134a.6\]]rgya spos dang /_a ga ru'i dri zhim po rnams kyang tshor ro/_/spos rnam pa tha dad pa brgya stong gnas gcig na 'dug pa thams cad kyang tshor ro/_/thams cad kyang shes so/_/sems can gyi dri rnam pa mang po yang tshor te 'di lta ste/_glang po che dang /_rta dang /_ba lang dang /_ra lug 
[\[134a.7\]]dang /_phyugs kyi dri rnams kyang tshor ro/_/dud 'gro'i skye gnas su song ba'i srog chags rnam pa mang po'i lus kyi dri rnams kyang tshor ro/_/skyes pa dang bud med kyi lus kyi dri rnams kyang tshor ro/_/khye'u dang bu mo'i lus kyi dri rnams kyang tshor ro/_/rtswa dang shing gel pa dang 
[\[134b\]]
[\[134b.1\]]sman dang nags thag ring po na 'dug pa'i dri rnams kyang tshor ro/_/dri yang dag par tshor te dri yang dag par shes mod kyi/_dri de dag gis mi 'phrogs/_de dag gis myos par mi 'gyur ro/_/de 'di na 'dug bzhin du lha dag gi dri rnams kyang tshor te 'di lta ste/_yongs 'du 
[\[134b.2\]]sa brtol gyi dri rnams kyang tshor ro/_/me tog man dA ra dang man dA ra chen po dang many+dzu Sha ka dang many+dzu Sha ka chen po rnams kyi lha'i dri rnams kyang tshor ro/_/lha'i a ga ru'i phye ma dang tsan dan gyi phye ma dag gi dri rnams kyang tshor ro/_/lha'i me tog rnam pa tha dad pa brgya stong gi dri dag kyang tshor ro/_/
[\[134b.3\]]de dag gi ming rnams kyang shes so/_/lha'i bu'i lus kyi dri rnams kyang tshor te 'di lta ste/_lha'i dbang po brgya byin gyi lus kyi dri yang tshor ro/_/rnam par rgyal ba'i khang [{]bzangs [,]bzang [}]na rtse dga' zhing dga' mgur spyod pa'am/_chos [{]bzangs [,]bzang [}]lha'i 'dun sa na sum cu rtsa gsum pa'i lha 
[\[134b.4\]]rnams la chos ston pa'am/_rtse dga' ba'i phyir skyed mos tshal gyi sar byung ba de yang shes so/_/lha'i bu gzhan rnams kyi so so'i lus kyi dri rnams kyang tshor ro/_/lha'i bu mo rnams dang lha'i chung ma rnams kyi lus kyi dri rnams kyang tshor ro/_/lha gzhon nu rnams kyi lus kyi 
[\[134b.5\]]dri rnams kyang tshor ro/_/lha gzhon nu ma rnams kyi lus kyi dri rnams kyang tshor te/_dri de dag gis kyang mi 'phrogs shing myos par yang mi 'gyur ro/_/rnam grangs 'dis srid pa'i rtse mo'i bar du skyes pa'i sems can de dag gi lus kyi dri rnams kyang tshor ro/_/tshangs ris kyi 
[\[134b.6\]]lha'i bu rnams dang /_tshangs pa chen po rnams kyi lus kyi dri rnams kyang tshor ro/_/rnam grangs 'dis lha'i ris thams cad kyi lus kyi dri rnams kyang tshor ro/_/nyan thos dang /_rang sangs rgyas dang /_byang chub sems dpa' dang /_de bzhin gshegs pa dag gi sku'i dri 
[\[134b.7\]]rnams kyang tshor ro/_/de bzhin gshegs pa dag gi gdan gyi dri rnams kyang tshor ro/_/de bzhin gshegs pa dgra bcom pa yang dag par rdzogs pa'i sangs rgyas de dag gang na bzhugs pa de yang rab tu shes so/_/de'i sna'i dbang po de yang dri rnam pa mang po de dang de dag 
[\[135a\]]
[\[135a.1\]]gis mi 'phrogs te nyams pa'am gnod par 'gyur ba yang med do/_/de 'dod na dri de dang de dag gzhan dag la yang ston te/_de dran pa nyams par 'gyur ba med do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/
[\[135a.2\]]de yi sna yi dbang po rnam dag 'gyur/_/gang rnams 'jig rten khams 'di thams cad na/_/dri zhim dri mi zhim pa ci yod pa/_/des ni rnam pa mang po'i dri yang tshor/_/sna ma'i me tog dri dang ma li ka_/tsan dan ta ma la yi 'dab ma dang /_/rgya spos dag dang a ga ru yi dri/_/
[\[135a.3\]]me tog 'bras bu sna mang de dag dang /_/skyes pa bud med ring na 'dug pa dang /_/khye'u rnams dang ni bu mo de dag dang /_/sems can rnams kyi dri yang de bzhin shes/_/de yi gnas kyang des ni dri las shes/_/'khor los sgyur rgyal rnams kyang de yis shes/_/stobs kyi 
[\[135a.4\]]'khor los sgyur dang rgyal phran dang /_/de bzhin khye'u dang bu mo de dag dang /_/chung ma'i 'khor kun dri las de yis shes/_/yongs su longs spyod rin chen rnam mang dang /_/spa ba gang dag sa la 'dug rnams dang /_/bud med rin po cher gyur de dag kyang /_/byang chub sems 
[\[135a.5\]]dpa' de yis dri las shes/_/de dag rnams kyi rgyan rnams ci yod pa/_/lus la btags pa rnam pa sna tshogs gzugs/_/gos dang phreng ba byug pa spos rnams kyang /_/dri las byang chub sems dpa' de yis shes/_/de bzhin 'greng dang 'dug dang nyal ba dang /_/rtsed 
[\[135a.6\]]mo dga' ba mthu stobs thams cad kyang /_/mdo sde dam pa 'di ni gang 'dzin pa/_/brtan pa de yi sna yi stobs kyis shes/_/spos mchog 'bru mar dri yang de bzhin te/_/me tog 'bras bu rnam pa mang po'i dri/_/dri 'di ga ge mo na yod ces kyang /_/'dug bzhin du ni cig car 
[\[135a.7\]]shes shing tshor/_/ri yi phrag ni rnam pa sna tshogs na/_/tsan dan me tog rgyas mang gang yod dang /_/sems can gang dag de na gnas pa yang /_/mkhas des de dag thams cad dri las shes/_/khor yug ngos la gang dag gnas pa dang /_/rgya mtsho'i dbus na gang dag 'khod 
[\[135b\]]
[\[135b.1\]]pa dang /_/sa yi dbus na sems can gang gnas pa/_/mkhas pa des ni thams cad dri las shes/_/lha dang lha ma yin yang de bzhin shes/_/des ni lha min bu mo dag kyang shes/_/lha ma yin gyi rtsed mo dga' ba'ang shes/_/de yi sna yi dbang po'i mthu de 'dra/_/nags khrod dag 
[\[135b.2\]]na rkang bzhi gang yod pa/_/seng ge stag dang de bzhin glang chen mchog_/de nam he ba lang ba men rnams/_/de dag gnas pa de yi sna yis shes/_/bud med gang dag sbrum mar gyur pa dang /_/khye'u 'am 'on te bu mo gang yin pa/_/rum na 'chang ba shin tu ngal ba'i lus/_/de la gang 
[\[135b.3\]]yod de yi dri las shes/_/sems can mngal du zhugs pa'ang des shes te/_/rnam par 'jig pa'i chos kyang de yis shes/_/bud med 'di ni sdug bsngal rnams dang bral/_/bsod nams ldan pa'i bu ni 'byung bar shes/_/skyes bu'i bsam pa mang po rab shes te/_/bsam 
[\[135b.4\]]pa'i dri yang de bzhin de yis tshor/_/'dod chags zhe sdang de bzhin 'chab pa dang /_/nye bar zhi ba'i sems kyi dri yang tshor/_/sa la gter rnams gang dag yod gyur pa/_/nor rnams dang ni gser dngul 'gron bu yis/_/lcags kyi sgrom rnams de bzhin gang ba dag_/dri las 
[\[135b.5\]]byang chub sems dpa' de yis shes/_/mu tig nor bu do shal se mo do/_/rin thang med pa'i rin chen rnam mang po/_/rin thang med pa'i ming dang 'od dbyibs kyang /_/de dag thams cad de yi dri las shes/_/de bzhin steng gi lha yi me tog rnams/_/man dA ra dang many+dzu Sha ka dang /_/
[\[135b.6\]]yongs 'du'i me tog gang dag yod gyur pa/_/dpa' bo 'di na 'dug bzhin de dag tshor/_/gang gi gzhal med khang rnams ci 'dra ba/_/yangs dang 'bring dang de bzhin chung ngu dang /_/de na rnam pa sna tshogs gzugs yod pa/_/'di na 'dug bzhin sna yi stobs kyis tshor/_/skyed 
[\[135b.7\]]mos tshal gyi sa yang de bzhin shes/_/chos [{]bzangs [,]bzang [}]dang ni rnam par rgyal ba yi/_/khang [{]bzangs [,]bzang [}]mchog na lha gang 'khod pa dag_/de na lha bu rtsen pa'ang rtag tu shes/_/gang zhig gang na las ni byed pa'am/_/'dug dang nyal dang gang du 'gro ba yang /_/'di na 'dug 
[\[136a\]]
[\[136a.1\]]bzhin de dag dri yang tshor/_/lha yi bu rnams des ni dri las shes/_/me tog mang brgyan lha yi bu mo gang /_/phreng ba thogs shing lhab lhub rnams kyis brgyan/_/gang dang gang du rtsen zhing 'dong ba dag_/byang chub sems dpa' de yis dri las shes/_/steng 
[\[136a.2\]]du srid pa'i rtse mo'i bar gyi lha/_/tshangs pa tshangs chen gzhal med khang rgyu ba/_/bsam gtan gnas sam 'on te langs pa yang /_/de dag der ni dri las rab tu shes/_/'od gsal gyi ni lha yi bu rnams kyang /_/'chi 'phos skyes pa gsar du 'ongs pa shes/_/byang chub 
[\[136a.3\]]sems dpa' mdo 'di 'dzin pa yi/_/sna yi dbang po 'di 'drar 'gyur ba yin/_/dge slong gang rnams bde gshegs bstan pa la/_/mngon par brtson pa 'chag cing 'dug pa dang /_/lung nod kha don mos pa'i dge slong rnams/_/thams cad byang chub sems dpa' 
[\[136a.4\]]de yis shes/_/rgyal ba'i sras po nyan thos gang yod pa/_/la la rtag tu shing drung gnas pa dag_/dge slong 'di zhes bya bar 'dir gnas shes/_/de dag thams cad mkhas pa des shes so/_/byang chub sems dpa' dran ldan bsam gtan pa/_/rtag tu lung nod kha 
[\[136a.5\]]don 'ga' gang dag_/'khor gyi nang na chos kyang rab 'chad pa/_/de dag dri las byang chub sems dpas shes/_/bde bar gshegs pa thub chen phyogs gang na/_/nyan thos dge 'dun mdun gyis bltas dbus na/_/phan zhing thugs brtse rab tu chos 'chad pa/_/
[\[136a.6\]]'jig rten mgon po de yang dri las shes/_/sems can gang rnams chos 'di nyan pa dag_/gang rnams thos nas dga' ba'i yid gyur pa/_/de na rgyal ba'i 'khor rnams thams cad kyang /_/'di na 'dug bzhin byang chub sems dpas shes/_/de yi sna yi stobs ni 
[\[136a.7\]]de 'drar 'gyur/_/de la lha yi sna ni da dung med/_/zag pa med par gyur pa lha yi sna/_/de yi sngun du 'gro bar 'di 'gyur ro/_/rtag par rgyun du brtson gzhan yang rigs kyi bu 'am rigs kyi bu mo des chos kyi rnam grangs 'di 'dzin tam ston tam rab tu 'chad dam yi ger 'drir 
[\[136b\]]
[\[136b.1\]]'jug na/_lce'i yon tan stong nyis brgya po de dag dang ldan pa'i lce'i dbang po thob par 'gyur te/_de lce'i dbang po de lta bus ro gang dag myangs pa dang ro gang dag tshor ba dang ro gang dag lce'i dbang po la reg pa de thams cad lha'i ro bro ba dam par 'gyur ro/_/ji ltar yid du mi 'ong 
[\[136b.2\]]ba'i ro gang dag yang mi myong ba de lta bu myong bar 'gyur ro/_/yid du mi 'ong ba'i ro gang yin pa de dag kyang /_de'i lce'i dbang po'i steng du reg na lha'i ro bro bar 'gyur ro/_/'khor gyi nang du song nas chos gang bshad pa des sems can de dag dbang po tshim par 'gyur ro/_/mgu 
[\[136b.3\]]ba dang yongs su mgu ba dang mchog tu dga' ba skye'o/_/de'i sgra yang zab cing yid du 'ong la mnyen zhing snyan par 'gyur te/_snying la 'bab pa dang dga' bar 'gyur ba des sems can de dag dga' mgu yi rangs pa'i sems su 'gyur ro/_/gang dag la chos bshad pa de dag 
[\[136b.4\]]gis kyang de'i dbyangs 'jam zhing snyan pa yid du 'ong ba'i sgra thos nas/_lha rnams kyang blta ba dang /_phyag bya ba dang /_bsnyen bkur bya ba dang /_chos mnyan pa'i phyir de'i drung du 'gro bar sems so/_/lha'i bu dang lha'i bu mo rnams kyang blta ba dang /_phyag bya ba dang /_bsnyen 
[\[136b.5\]]bkur bya ba dang /_chos mnyan pa'i phyir drung du 'gro bar sems so/_/brgya byin dang tshangs pa dang tshangs ris kyi lha'i bu rnams kyang blta ba dang /_phyag bya ba dang /_bsnyen bkur bya ba dang /_chos mnyan pa'i phyir drung du 'gro bar sems so/_/klu dang klu'i bu mo rnams 
[\[136b.6\]]kyang blta ba dang /_phyag bya ba dang /_bsnyen bkur bya ba dang /_chos mnyan pa'i phyir drung du 'gro bar sems so/_/lha ma yin dang lha ma yin gyi bu mo rnams kyang blta ba dang /_phyag bya ba dang /_bsnyen bkur bya ba dang /_chos mnyan pa'i phyir drung du 'gro bar sems so/_/
[\[136b.7\]]nam mkha' lding dang nam mkha' lding gi bu mo rnams kyang blta ba dang /_phyag bya ba dang /_bsnyen bkur bya ba dang /_chos mnyan pa'i phyir drung du 'gro bar sems so/_/mi'am ci dang mi'am ci'i bu mo dang gnod sbyin dang gnod sbyin gyi bu mo dang sha za dang sha za'i bu mo rnams kyang 
[\[137a\]]
[\[137a.1\]]blta ba dang /_phyag bya ba dang /_bsnyen bkur bya ba dang /_chos mnyan par bya ba'i phyir drung du 'gro bar sems te/_de dag kyang de la bkur stir byed bsti stang du byed btsun par byed mchod pa dang /_gsol bar byed dbul bar byed do/_/dge slong dang /_dge 
[\[137a.2\]]slong ma dang /_dge bsnyen dang /_dge bsnyen ma rnams kyang lta 'dod par 'gyur ro/_/rgyal po dang rgyal bu dang /_rgyal po'i blon po rnams kyang lta 'dod par 'gyur ro/_/stobs kyi 'khor los sgyur ba'i rgyal po dang 'khor los sgyur ba'i rgyal po rin po che sna bdun dang ldan pa/_
[\[137a.3\]]bu dang bcas pa/_blon po dang bcas pa/_btsun mo'i 'khor dang bcas pa dang /_g.yog 'khor dang bcas pa yang bkur stir bya ba'i phyir lta 'dod par 'gyur ro/_/chos smra ba de de bzhin gshegs pas ji skad gsungs pa bzhin yang dag pa ji lta ba bzhin du snyan pa'i chos 
[\[137a.4\]]'chad do/_/bram ze dang khyim bdag dang /_yul gyi mi gzhan dag kyang rtag tu rgyun mi 'chad par tshe'i mtha' mar phyin gyi bar du/_chos smra ba de'i phyi bzhin du 'brang bar 'gyur ro/_/de bzhin gshegs pa'i nyan thos rnams kyang de la lta 'dod par 'gyur ro/_/rang sangs 
[\[137a.5\]]rgyas rnams kyang de la lta 'dod par 'gyur ro/_/sangs rgyas bcom ldan 'das rnams kyang de la gzigs bzhed par 'gyur ro/_/rigs kyi bu'am rigs kyi bu mo de phyogs gang na 'dug pa de'i phyogs su de bzhin gshegs pa gzigs te chos 'chad do/_/sangs rgyas 
[\[137a.6\]]kyi chos rnams kyi snod du 'gyur te/_de ltar de zab cing yid du 'ong ba'i chos rnams kyi sgra 'byin par 'gyur ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/de yi lce yi dbang po mchog tu 'gyur/_/nam yang ngan pa'i ro ni yong 
[\[137a.7\]]mi myong /_/reg ma thag tu lha yi ro bror 'gyur/_/lha yi ro bro shin tu ldan pa yin/_/rna bar snyan cing yid du 'ong ba dang /_/'jam zhing mnyen pa'i sgra skad rab tu smra/_/'khor gyi dbus der dga' bar 'gyur ba yi/_/zab mo'i dbyangs ni rtag par rab tu smra/_/bye ba khrag khrig 
[\[137b\]]
[\[137b.1\]]du ma'i dpe rnams kyis/_/des bshad pa la chos rnams gang nyan pa/_/de na de la mchog tu dga' ba skyed/_/de la mchod pa dpag tu med pa byed/_/lha dang klu dang gnod sbyin lha min dang /_/gsang ba pa dag rtag tu de lta 'dod/_/chos 'di shin tu gus par nyan pa de/_/yon tan 
[\[137b.2\]]'di dag thams cad de yir 'gyur/_/'dod par gyur na 'jig rten khams 'di dag_/dbyangs kyis thams cad du yang go bar byed/_/de yi dbyangs ni mnyen zhing 'jam pa ste/_/zab cing snyan la shin tu dga' bar 'gyur/_/rgyal po sa bdag 'khor los sgyur ba rnams/_/mchod 
[\[137b.3\]]pa'i phyir ni de yi drung du 'dong /_/bu dang chung mar bcas te thal mo sbyar/_/rtag tu de la chos ni nyan par 'gyur/_/gnod sbyin rnams kyis rtag tu bkur sti byed/_/klu dang dri za dag gi tshogs rnams dang /_/sha za pho dang sha za mo rnams kyis/_/bsti stang ri mo mchod pa rnams 
[\[137b.4\]]kyang byas/_/tshangs pa rnams la de ni dbang byed 'gyur/_/lha bu dbang phyug che dang dbang phyug dang /_/brgya byin de bzhin lha yi bu gzhan dang /_/lha yi bu mo mang po drung du 'gro/_/sangs rgyas 'jig rten phan zhing thugs brtse gang /_/nyan thos bcas pas de yi dbyangs thos 
[\[137b.5\]]nas/_/zhal ston pa dang bsrung ba dag kyang mdzad/_/chos 'di 'chad pa la ni dgyes par 'gyur/_/rtag par rgyun du brtson gzhan yang byang chub sems dpa' sems dpa' chen po chos kyi rnam grangs 'di 'dzin tam klog gam rab tu 'chad dam ston tam yi ger bris na/_de'i 
[\[137b.6\]]lus kyi yon tan brgyad brgya thob par 'gyur ro/_/de'i lus yongs su dag ste pags pa'i mdog bai dUr+ya ltar dag cing sems can rnams kyis mthong na dga' bar 'gyur ro/_/de'i lus yongs su dag pa de la stong gsum gyi stong chen po'i 'jig rten gyi khams thams cad 
[\[137b.7\]]snang ste/_stong gsum gyi stong chen po'i 'jig rten gyi khams na/_sems can gang dag 'chi 'pho ba dang /_skye ba dang /_ngan pa dang /_bzang po dang /_mdog bzang po dang /_mdog ngan pa dang /_bde 'gro dang /_ngan 'gro dang /_ri khor yug dang /_khor yug 
[\[138a\]]
[\[138a.1\]]chen po dang /_lhun po dang /_ri'i rgyal po ri rab la sems can gang dag gnas pa rnams dang /_'og tu mnar med pa'i sems can dmyal ba la thug pa dang /_steng du srid pa'i rtse mo'i bar du sems can gang dag gnas pa de dag thams cad kyang bdag 
[\[138a.2\]]gi lus la snang bar 'gyur ro/_/stong gsum gyi stong chen po'i 'jig rten gyi khams 'di na nyan thos sam/_rang sangs rgyas sam/_byang chub sems dpa' 'am/_de bzhin gshegs pa gang la la dag bzhugs pa dang /_de bzhin gshegs pa de dag chos gang ston 
[\[138a.3\]]pa dang /_sems can gang dag de bzhin gshegs pa de dag la bsnyen bkur byed pa dang /_sems can de dag thams cad kyi lus so sor thob pa yang /_bdag gi lus la snang bar 'gyur ro/_/de ci'i phyir zhe na/_'di ltar de'i lus yongs su dag pa'i phyir ro/_/de nas de'i 
[\[138a.4\]]tshe bcom ldan 'das kyis tshigs su bcad pa 'di dag bka' stsal to/_/gang zhig rgya che mdo 'di 'dzin byed pa/_/de yi lus ni yongs su dag par 'gyur/_/rnam dag bai dUr+ya ltar grub pa ste/_/rtag tu sems can rnams kyis mthong na dga'/_/me long phyis par gzugs 
[\[138a.5\]]brnyan snang ba bzhin/_/lus la 'jig rten 'di dag de bzhin snang /_/sems can gzhan min rang byung de yis mthong /_/yongs su dag pa'i lus ni de 'dra'o/_/'jig rten khams 'di'i sems can ci yod pa/_/lha mi lha ma yin dang gsang ba pa/_/sems dmyal [{]yi dgas [,]yi dwags [}]
[\[138a.6\]]dud 'gro'i skye gnas rnams/_/lus de la ni gzugs brnyan so sor snang /_/srid pa'i rtse bar gzhal med khang gi lha/_/brag rnams dang ni ri dang kho ra yug_/gangs ri ri rab lhun po chen po rnams/_/de yi lus las rnam pa thams cad snang /_/de yi lus la nyan thos 
[\[138a.7\]]bcas pa yi/_/sangs rgyas rnams dang sangs rgyas sras gzhan yang /_/byang chub sems dpa' gcig pu gang gnas dang /_/tshogs la gang dag chos ston rnams kyang snang /_/de yi rnam dag lus ni de 'dra ste/_/'jig rten khams rnams thams cad de la snang /_/
[\[138b\]]
[\[138b.1\]]de ni da dung lha yis ma thob ste/_/de yi rang bzhin lus ni de 'dra'o/_/rtag par rgyun du brtson gzhan yang byang chub sems dpa' sems dpa' chen po de bzhin gshegs pa yongs su mya ngan las 'das nas/_chos kyi rnam grangs 'di 'dzin tam ston tam rab tu 'chad dam 
[\[138b.2\]]yi ger 'dri 'am klog na/_yid kyi las kyi yon tan stong nyis brgya po de dag dang ldan zhing yid kyi dbang po yongs su dag par 'gyur ro/_/de yid kyi dbang po yongs su dag pa des/_tha na tshigs su bcad pa gcig thos pas kyang de'i don mang por shes so/_/des de dag 
[\[138b.3\]]khong du chud nas de'i phyir zla ba gcig tu chos ston to/_/zla ba bzhi 'am lor yang chos ston to/_/chos gang bshad pa de la de brjed ngas par mi 'gyur ro/_/'jig rten pa'i 'jig rten gyi tha snyad gang dag skad dam sngags ci yod pa de dag thams cad chos kyi tshul dang sbyor 
[\[138b.4\]]ro/_/stong gsum gyi stong chen po'i 'jig rten gyi khams na/_sems can 'gro ba drug tu skyes shing 'khor ba'i sems can gang ji snyed pa de dag thams cad kyi sems kyi spyod pa'i g.yo ba rnams kyang shes so/_/g.yos pa dang bsam pa dang spros pa rnams kyang shes shing 
[\[138b.5\]]rab tu rtogs so/_/re zhig 'phags pa'i ye shes ma thob kyang de'i yid kyi dbang po 'di lta bur yongs su dag par 'gyur ro/_/chos kyi nges pa'i tshig gang dang gang rjes su bsams te/_gtam ston pa de dag thams cad kyang yang dag par ston to/_/de bzhin gshegs 
[\[138b.6\]]pas gsungs pa thams cad ston to/_/sngon gyi rgyal bas mdo sde'i rnam grangs bstan pa thams cad 'chad do/_/de nas bcom ldan 'das kyis de'i tshe tshigs su bcad pa 'di dag bka' stsal to/_/de yi yid kyi dbang po rnam dag 'gyur/_/gsal zhing 'od gsal 
[\[138b.7\]]rnyog pa med pa ste/_/ngan pa bzang po de bzhin bar ma dang /_/des ni rnam pa mang po'i chos rab shes/_/brtan pa des ni tshigs bcad gcig thos kyang /_/de don rnam pa mang po de yis shes/_/zla ba bzhi 'am de bzhin lo yi bar/_/rtag tu yang dag 'brel par rab tu 
[\[139a\]]
[\[139a.1\]]smra/_/sems can gang rnams 'jig rten khams 'di yi/_/phyi rol dag dang nang na gang gnas pa/_/lha mi lha ma yin dang gsang ba pa/_/klu dang dud 'gro'i skye gnas gar song dang /_/'gro ba drug na gnas pa'i sems can rnams/_/de dag rnams kyis 
[\[139a.2\]]rnam par ci bsams pa/_/skad cig tu ni thams cad mkhas pas shes/_/mdo 'dzin pa yi phan yon 'di dag go_/bsod nams brgya yi mtshan ldan sangs rgyas kyis/_/'jig rten kun la chos gang rab bshad pa/_/de yi rnam par dag pa'i sgra yang thos/_/de yis 
[\[139a.3\]]ci bstan pa yang des bzung ste/_/chos kyi mchog kyang mang du rnam par sems/_/de ni rtag tu mang po ston par 'gyur/_/de ni rmongs par nam yang mi 'gyur te/_/mdo 'dzin pa yi phan yon 'di dag go/_/des ni mtshams dang tshig kyang rab tu shes/_/chos rnams kun 
[\[139a.4\]]gyi mtshan nyid mi 'thun dang /_/don dang nges pa'i tshig kyang rab tu shes/_/ji ltar de dag shes pa bzhin du 'chad/_/sngon gyi 'jig rten dag gi slob dpon gyis/_/yun ring 'dir ni mdo sde gang bshad pa/_/de yi chos rnams 'khor gyi dbus su yang /_/'jigs pa med 
[\[139a.5\]]par rtag tu de 'chad do/_/mdo 'di bzung ba dang ni bklags pa yis/_/de yi yid kyi dbang po de 'drar 'gyur/_/da dung ma chags ye shes ma thob ste/_/'di ni de yi sngon du 'gro bar 'gyur/_/bde bar gshegs pa'i mdo 'di 'dzin pa yang /_/slob dpon gyi ni sa la 'jug 
[\[139a.6\]]pa yin/_/sems can thams cad la yang chos smra ste/_/nges tshig bye ba snyed la mkhas par 'gyur/_/dam pa'i chos pad ma dkar po las skye mched drug rnam par dag pa'i phan yon gyi le'u zhes bya ba ste bco brgyad pa'o//_//de nas bcom ldan 
[\[139a.7\]]'das kyis byang chub sems dpa' sems dpa' chen po mthu chen thob la bka' stsal pa/_mthu chen thob rnam grangs 'dis kyang 'di ltar rig par bya ste/_gang dag kha cig chos kyi rnam grangs 'di lta bu 'di spong ba dang /_mdo sde 'di lta bu 'dzin pa'i dge slong dang /_
[\[139b\]]
[\[139b.1\]]dge slong ma dang /_dge bsnyen dang /_dge bsnyen ma la gshe zhing mi snyan par smra ba dang /_tshogs par mi dbyung ba'i tshig rtsub po zer ba de dag gi rnam par smin pa 'dod pa ma yin par 'gyur te/_de ni tshig gis brjod du yang mi nus so/_/gang dag mdo sde 'di lta bu 'di 'dzin 
[\[139b.2\]]pa dang /_klog pa dang /_kun chub par byed pa dang /_'chad pa dang /_gzhan dag la yang rgya cher yang dag par rab tu ston pa de dag gi rnam par smin pa ni 'dod par 'gyur te/_ji ltar ngas sngar brjod pa de lta bur mig dang /_rna ba dang /_sna dang /_lce dang /_lus dang /_yid 
[\[139b.3\]]yongs su dag pa thob par 'gyur ro/_/mthu chen thob sngon byung ba 'das pa'i dus na/_bskal pa grangs med pa'i yang ches grangs med pa yangs pa tshad med pa bsam gyis mi khyab pa de dag gi yang ches pha rol du gyur pa de'i tshe de'i dus na tha dad du gnas pa'i bskal 
[\[139b.4\]]pa la/_'jig rten gyi khams cher 'byung bar de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi 
[\[139b.5\]]rnams kyi ston pa/_sangs rgyas bcom ldan 'das 'jigs bsgrags dbyangs kyi rgyal po zhes bya ba 'jig rten du byung ste/_mthu chen thob bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs kyi 
[\[139b.6\]]rgyal po de 'jig rten gyi khams cher byung ba de na/_lha dang mi dang lha ma yin du bcas pa'i 'jig rten gyi mdun na chos ston te/_'di lta ste nyan thos rnams la ni skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal 
[\[139b.7\]]ba dang /_yid mi bde ba dang /_'khrug pa las shin tu bzla ba'i phyir/_mya ngan las 'das pa'i mthar thug pa 'phags pa'i bden pa bzhi dang ldan pa rten cing 'brel par 'byung ba la 'jug pa'i chos ston to/_/byang chub sems dpa' sems dpa' chen po rnams la ni bla 
[\[140a\]]
[\[140a.1\]]na med pa yang dag par rdzogs pa'i byang chub las brtsams te/_pha rol tu phyin pa drug dang ldan pa de bzhin gshegs pa'i ye shes kyi mthar thug pa'i chos ston to/_/mthu chen thob bcom ldan 'das de bzhin gshegs pa dgra bcom pa yang dag par rdzogs 
[\[140a.2\]]pa'i sangs rgyas 'jigs bsgrags dbyangs kyi rgyal po de'i tshe'i tshad ni/_bskal pa bye ba khrag khrig brgya phrag stong gang gA'i klung bzhi'i bye ma snyed du gyur to/_/de yongs su mya ngan las 'das nas kyang /_bskal pa bye ba khrag khrig brgya stong phrag 'dzam bu'i gling gi rdul phra rab 
[\[140a.3\]]snyed du dam pa'i chos gnas par gyur to/_/bskal pa bye ba khrag khrig brgya stong phrag gling bzhi'i rdul phra rab snyed du dam pa'i chos kyi gzugs brnyan gnas par gyur to/_/mthu chen thob 'jig rten gyi khams cher 'byung ba de na/_bcom ldan 'das de bzhin gshegs pa dgra 
[\[140a.4\]]bcom pa yang dag par rdzogs pa'i sangs rgyas 'jigs bsgrags dbyangs kyi rgyal po de/_yongs su mya ngan las 'das pa'i dam pa'i chos dang dam pa'i chos kyi gzugs brnyan yang med par gyur nas/_de bzhin gshegs pa dgra bcom pa yang dag par rdzogs pa'i sangs 
[\[140a.5\]]rgyas 'jigs bsgrags dbyangs kyi rgyal po gzhan yang 'jig rten du byung ngo /_/mthu chen thob de lta bu gcig nas gcig tu cher 'byung ba'i 'jig rten gyi khams der/_de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs 
[\[140a.6\]]kyi rgyal po bye ba khrag khrig brgya stong phrag nyi shu byung ngo /_/mthu chen thob tha dad du gnas pa'i bskal pa la/_'jig rten gyi khams cher 'byung ba der de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar 
[\[140a.7\]]gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa 'jigs bsgrags dbyangs kyi rgyal po/_de bzhin gshegs pa thams cad kyi thog mar gang byung ba'i bcom ldan 'das yongs su mya ngan las 
[\[140b\]]
[\[140b.1\]]'das pa de'i dam pa'i chos nub par gyur te/_dam pa'i chos kyi gzugs brnyan yang nub par gyur pa'i tshe/_de'i bstan pa la nga rgyal can gyi dge slong gis shin tu non par gyur te/_de nas byang chub sems dpa' sems dpa' chen po rtag tu brnyas pa zhes bya ba'i dge slong 
[\[140b.2\]]zhig byung ngo /_/mthu chen thob ci'i phyir byang chub sems dpa' sems dpa' chen po de rtag tu brnyas pa zhes bya zhe na/_mthu chen thob byang chub sems dpa' sems dpa' chen po des/_dge slong ngam/_dge slong ma'am/_dge bsnyen nam/_dge bsnyen ma su mthong yang rung ste/_
[\[140b.3\]]de dag gi drung du song nas 'di skad du/_kho bo ni tshe dang ldan pa khyed la brnyas par mi byed de khyed ni ma brnyas pa'o/_/de ci'i phyir zhe na/_khyed thams cad kyis byang chub sems dpa'i spyad pa spyod cig dang /_khyed de bzhin gshegs pa dgra bcom pa yang dag par rdzogs pa'i 
[\[140b.4\]]sangs rgyas su 'gyur ro/_/zhes smra'o/_/mthu chen thob rnam grangs 'dis byang chub sems dpa' sems dpa' chen po dge slong du gyur pa de/_sems can rgyang ring po na 'dug pa su mthong yang rung ste/_de'i drung du song zhing de skad du yang dag par sgrogs pa ma gtogs 
[\[140b.5\]]par/_lung yang mi nod/_kha don yang mi byed de/_dge slong ngam/_dge slong ma'am/_dge bsnyen nam/_dge bsnyen ma de dang de dag gi drung du song nas/_'di skad du kho bo ni tshe dang ldan pa khyed la brnyas par mi byed de khyed ni ma brnyas pa'o/_/de ci'i phyir zhe na/_khyed thams 
[\[140b.6\]]cad kyis byang chub sems dpa'i spyad pa spyod cig dang /_khyed de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes smra'o/_/mthu chen thob byang chub sems dpa' sems dpa' chen po des de'i tshe dge slong ngam/_dge slong ma'am/_
[\[140b.7\]]dge bsnyen nam/_dge bsnyen ma'am su dang su la de skad bsgrags pa de dag thams cad las phal cher de la khro zhing gnod par sems la ma dad pa skyed de/_de la gshe zhing spyos te/_ci'i phyir dge slong 'di ma dris par brnyas pa'i sems med do/_/zhes bdag cag 
[\[141a\]]
[\[141a.1\]]la ston te/_bdag nyid la brnyas par byed cing 'di ltar ma bsams mi 'dod par bla na med pa yang dag par rdzogs pa'i byang chub tu bdag cag la lung ston ces smra'o/_/mthu chen thob byang chub sems dpa' sems dpa' chen po de de lta bur gshe zhing spyo bas lo 
[\[141a.2\]]mang po 'das te/_su la yang mi khro zhing gnod sems mi bskyed do/_/de ltar de yang dag par sgrogs pa la bong ba dang dbyug pa 'phen kyang /_des de dag la thag ring po nas sgra chen por byas te/_kho bo khyed la brnyas par mi byed do zhes yang dag par sgrog go/_/des nga rgyal can gyi 
[\[141a.3\]]dge slong dang /_dge slong ma dang /_dge bsnyen dang /_dge bsnyen ma de dag la rtag tu rgyun mi 'chad par yang dag par bsgrags pas de dag gis de la ming rtag tu brnyas pa zhes btags so/_/mthu chen thob byang chub sems dpa' sems dpa' chen po rtag tu brnyas pa de 'chi ba'i 
[\[141a.4\]]dus byed pa nye bar gnas te/_'chi ba'i dus kyi tshe dam pa'i chos pad ma dkar po'i chos kyi rnam grangs 'di thos par gyur te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'jigs bsgrags dbyangs kyi rgyal po des chos kyi 
[\[141a.5\]]rnam grangs 'di tshigs su bcad pa dkrigs phrag bye ba khrag khrig brgya stong phrag nyi shu bshad pa de yang /_byang chub sems dpa' sems dpa' chen po rtag tu brnyas pa de/_'chi ba'i dus nye bar gnas pa'i tshe bar snang gi sgra las chos kyi rnam grangs 'di thos so/_/sus kyang ma 
[\[141a.6\]]smras par des bar snang las sgra thos te/_chos kyi rnam grangs 'di bzung nas mig rnam par dag pa dang /_rna ba rnam par dag pa dang /_sna rnam par dag pa dang /_lce rnam par dag pa dang /_lus rnam par dag pa dang /_yid rnam par dag pa de lta bu thob bo/_/rnam par dag pa 
[\[141a.7\]]de dag thob ma thag tu phyir yang lo bye ba khrag khrig brgya stong phrag nyi shur bdag gi srog gi 'du byed byin gyis brlabs te/_chos kyi rnam grangs 'di yang dag par bsgrags so/_/dge slong ngam/_dge slong ma 'am/_dge bsnyen nam/_dge bsnyen ma nga rgyal can gang dag la 
[\[141b\]]
[\[141b.1\]]sngon khyed la kho bos brnyas par mi byed do/_/zhes bsgrags pa gang dag gis/_de'i ming rtag tu brnyas par btags pa de dag gis/_de'i rdzu 'phrul gyi stobs kyi mthu dang /_dam bcas pa'i stobs kyi mthu dang /_spobs pa'i stobs kyi mthu dang /_shes rab kyi mthu rgya chen po 
[\[141b.2\]]mthong nas/_thams cad kyang chos mnyan pa'i phyir phyi na 'khod par gyur to/_/des gzhan yang srog chags bye ba khrag khrig brgya stong mang po de dag thams cad kyang bla na med pa yang dag par rdzogs pa'i byang chub tu yang dag par btsud do/_/mthu chen thob byang chub sems dpa' sems 
[\[141b.3\]]dpa' chen po de/_de nas shi 'phos nas de bzhin gshegs pa dgra bcom pa yang dag par rdzogs pa'i sangs rgyas zla ba'i dbyangs kyi rgyal po zhes bya bar mtshan 'thun pa bye ba brgya phrag nyi shu mnyes par byas te/_thams cad du yang chos kyi rnam grangs 'di yang dag par rab tu bstan 
[\[141b.4\]]to/_/de sngon gyi dge ba'i rtsa ba des rim gyis de bzhin gshegs pa dgra bcom pa yang dag par rdzogs pa'i sangs rgyas rnga sgra'i rgyal po zhes bya bar mtshan 'thun pa bye ba brgya phrag nyi shu mthar gyis mnyes par byas nas de thams cad du yang /_dam pa'i chos pad ma dkar po'i chos 
[\[141b.5\]]kyi rnam grangs 'di bzung ste/_'khor bzhi la yang dag par rab tu bshad do/_/de sngon gyi dge ba'i rtsa ba des mthar gyis de bzhin gshegs pa dgra bcom pa yang dag par rdzogs pa'i sangs rgyas sprin sgra rgyal po zhes bya bar mtshan 'thun pa bye ba brgya phrag nyi shu mnyes par byas 
[\[141b.6\]]nas/_thams cad du yang dam pa'i chos pad ma dkar po'i chos kyi rnam grangs 'di nyid bzung ste/_'khor bzhi la yang dag par rab tu bshad do/_/thams cad na yang mig yongs su dag pa dang ldan par gyur to/_/rna ba yongs su dag pa dang /_sna yongs su dag pa dang /_
[\[141b.7\]]lce yongs su dag pa dang /_lus yongs su dag pa dang /_yid yongs su dag pa de lta bu dang ldan par gyur to/_/mthu chen thob byang chub sems dpa' sems dpa' chen po rtag tu brnyas pa des/_de bzhin gshegs pa bye ba khrag khrig brgya stong de snyed la bsti stang byas bla 
[\[142a\]]
[\[142a.1\]]mar byas ri mo dang mchod pa dang gsol ba dang dbul ba byas te gzhan yang sangs rgyas bye ba khrag khrig brgya stong mang po la bsti stang du bya ba dang bla mar bya ba dang ri mo dang mchod pa dang gsol ba byas nas/_de dag thams cad du yang dam pa'i chos pad ma dkar po'i 
[\[142a.2\]]chos kyi rnam grangs 'di bzung ste/_sngon gyi dge ba'i rtsa ba de nyid yongs su smin pas/_bla na med pa yang dag par rdzogs pa'i byang chub tu mngon par rdzogs par sangs rgyas so/_/mthu chen thob de'i tshe de'i dus na bcom ldan 'das de bzhin gshegs pa dgra bcom pa yang dag par 
[\[142a.3\]]rdzogs pa'i sangs rgyas 'jigs bsgrags dbyangs kyi rgyal po'i bstan pa la/_'khor bzhi rnams kyis rtag tu brnyas par grags shing /_gang gis de bzhin gshegs pa dgra bcom pa yang dag par rdzogs pa'i sangs rgyas de snyed mnyes par byas pa/_byang chub sems dpa' 
[\[142a.4\]]sems dpa' chen po rtag tu brnyas pa de/_gzhan zhig yin snyam du som nyi'am/_yid gnyis sam/_the tshom za bar gyur na/_mthu chen thob khyod kyis de ltar mi blta'o/_/de ci'i phyir zhe na/_nga nyid de'i tshe de'i dus na byang chub sems dpa' sems dpa' chen po rtag tu brnyas pa 
[\[142a.5\]]zhes bya bar gyur to/_/mthu chen thob gal te ngas sngon chos kyi rnam grangs 'di ma blangs ma bzung bar gyur na/_nga 'di ltar myur du bla na med pa yang dag par rdzogs pa'i byang chub mngon par rdzogs par sangs rgyas par mi 'gyur te/_mthu chen thob de ltar ngas sngon gyi de bzhin gshegs 
[\[142a.6\]]pa dgra bcom pa yang dag par rdzogs pa'i sangs rgyas rnams kyis gan nas chos kyi rnam grangs 'di bzung ste/_bklags pa dang bstan pas de'i phyir nga 'di ltar myur du bla na med pa yang dag par rdzogs pa'i byang chub mngon par rdzogs par sangs rgyas so/_/mthu chen thob byang 
[\[142a.7\]]chub sems dpa' sems dpa' chen po rtag tu brnyas pa des dge slong dang dge slong ma dang dge bsnyen dang dge bsnyen ma brgya phrag mang po dag la/_bcom ldan 'das de'i bstan pa la chos kyi rnam grangs 'di yang dag par bsgrags shing /_kho bo khyed la brnyas par mi byed do/_/
[\[142b\]]
[\[142b.1\]]khyed cag thams cad kyang byang chub sems dpa'i spyad pa spyod cig dang /_khyed de bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes byas pa dang /_gang gis byang chub sems dpa' de la gnod sems bskyed par gyur pa de dag gis bskal pa 
[\[142b.2\]]bye ba brgya phrag nyi shur nam yang de bzhin gshegs pa ma mthong chos kyi sgra yang ma thos/_dge 'dun gyi sgra yang ma thos so bskal pa stong phrag bcur mnar med pa'i sems can dmyal ba chen por sdug bsngal mi bzad pa myong ngo /_/de dag thams cad kyi las kyi sgrib pa de las 
[\[142b.3\]]yongs su thar nas/_byang chub sems dpa' sems dpa' chen po de nyid kyis bla na med pa yang dag par rdzogs pa'i byang chub tu yongs su smin par byas so/_/mthu chen thob de'i tshe de'i dus na sems can du gyur pa/_byang chub sems dpa' sems dpa' chen po la bsting 
[\[142b.4\]]ba dang /_'phya ba byas pa de dag gang yin snyam du som nyi 'am yid gnyis sam the tshom za bar gyur na/_mthu chen thob 'khor 'di nyid kyi nang na bzang skyong la sogs pa byang chub sems dpa' lnga brgya dang seng ge'i zla ba la sogs pa dge slong ma lnga brgya dang bde gshegs sems 
[\[142b.5\]]pa la sogs pa dge bsnyen ma lnga brgya ste/_thams cad kyang bla na med pa yang dag par rdzogs pa'i byang chub las phyir mi ldog par byas so/_/mthu chen thob chos kyi rnam grangs 'di 'dzin pa dang ston pa dang ldan pa'i bsod nams kyi phung po de ltar don che ste/_byang chub sems 
[\[142b.6\]]dpa' sems dpa' chen po rnams kyi bla na med pa yang dag par rdzogs pa'i byang chub thob par byed par 'gyur ro/_/mthu chen thob de lta bas na de bzhin gshegs pa nga yongs su mya ngan las 'das nas/_byang chub sems dpa' sems dpa' chen po rnams kyis chos 
[\[142b.7\]]kyi rnam grangs 'di rgyun mi 'chad par gzung bar bya'o/_/bstan par bya'o/_/bklag par bya'o/_/bshad par bya'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/'das pa'i dus rnams rjes su dran pa ni/_/'jigs 
[\[143a\]]
[\[143a.1\]]bsgrags dbyangs rgyal rgyal ba gang byung ba/_/lha mi gnod sbyin srin po'i 'dren pa ste/_/mthu chen de la lha dang mi yis mchod/_/rgyal ba de ni mya ngan yongs 'das nas/_/dam chos 'khrugs par gyur pa tha ma la/_/de na byang chub sems dpa' dge 
[\[143a.2\]]slong byung /_/de yi ming ni rtag tu brnyas zhes bya/_/de na dge slong gzhan dang de bzhin du/_/dmigs par lta ba'i dge slong de gan song /_/kho bos khyed la nam yang brnyas pa med/_/khyed kyis byang chub mchog phyir spyad pa spyod/_/de bzhin rtag tu yang dag bsgrags pa na/_/
[\[143a.3\]]gshe zhing brgyad pa de dag bzod par byed/_/'chi ba'i dus byed nye bar gnas pa dang /_/de yis mdo sde 'di ni thos gyur nas/_/de tshe mkhas pas 'chi ba'i dus ma byas/_/tshe yang shin tu ring por byin brlabs te/_/rnam par 'dren pa de yi bstan pa la/_/de tshe mdo 'di yang ni rab 
[\[143a.4\]]tu bshad/_/dmigs can mang po de dag thams cad kyang /_/de yis byang chub tu ni yongs smin byas/_/de nas byang chub sems dpa' shi 'phos nas/_/sangs rgyas bye ba phrag stong mnyes byas te/_/mthar gyis bsod nams byas pa de dag gis/_/mdo 'di yang ni rtag par 
[\[143a.5\]]rab tu bshad/_/rgyal ba'i sras des byang chub yang dag thob/_/shAkya thub pa nga nyid de yin no/_/de tshe gang dag dmigs can dge slong dang /_/dge slong ma dang dge bsnyen gang rnams dang /_/de na dge bsnyen ma rnams gang byung ba/_/mkhas pas de tshe byang chub bsgrags gyur pa/_/
[\[143a.6\]]de dag rnams kyi sangs rgyas bye mang mthong /_/de dag lnga brgya mi nyung 'di rnams dang /_/de bzhin dge slong pha dang dge slong ma/_/nga yi mngon sum dge bsnyen 'di dag ste/_/thams cad nga yis chos mchog thos byas nas/_/ngas ni 'di dag thams cad yongs smin byas/_/mya ngan 
[\[143a.7\]]nga 'das dpa' bo 'di kun ni/_/'di na mdo sde mchog 'di 'dzin par 'gyur/_/bskal pa mtha' yas bye ba mang por yang /_/'di 'dra'i chos ni nam yang mi thos te/_/sangs rgyas bye ba phrag brgya 'byung na yang /_/de dag kyang ni mdo 'di mi 'chad do/_/de phyir rang byung nyid kyis 
[\[143b\]]
[\[143b.1\]]brjod pa'i chos/_/'di lta bu yi rnam pa thos nas su/_/yang dang yang ni rab tu 'di bzung la/_/mya ngan nga 'das mdo 'di rab shod cig_/dam pa'i chos pad ma dkar po las rtag tu brnyas pa'i le'u zhes bya ba ste bcu dgu pa'o//_//de nas byang chub sems 
[\[143b.2\]]dpa' bye ba khrag khrig brgya stong phrag stong gi 'jig rten gyi khams kyi rdul phra rab snyed gang dag sa rum nas 'thon pa de dag thams cad kyis bcom ldan 'das kyi spyan sngar thal mo sbyar nas bcom ldan 'das la 'di skad ces gsol to/_/bcom ldan 'das de bzhin gshegs pa yongs 
[\[143b.3\]]su mya ngan las 'das nas/_bdag cag gis sangs rgyas kyi zhing thams cad na/_bcom ldan 'das kyis sangs rgyas kyi zhing gang dag lags pa gang du/_bcom ldan 'das yongs su mya ngan las 'da' bar 'gyur ba de dang der chos kyi rnam grangs 'di rab tu bshad par bgyi'o/_/
[\[143b.4\]]bcom ldan 'das bdag cag ni chos kyi rnam grangs rgya chen po 'di lta bu bzung ba dang /_klag pa dang /_bstan pa dang /_rab tu bshad pa dang /_yi ger bri bar 'tshal ba lags so/_/de nas 'jam dpal la sogs pa byang chub sems dpa' bye ba khrag khrig brgya stong mang po gang 
[\[143b.5\]]dag 'jig rten gyi khams mi mjed 'di na gnas pa dag dang /_dge slong dang /_dge slong ma dang /_dge bsnyen dang /_dge bsnyen ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_
[\[143b.6\]]mi ma yin pa rnams dang /_byang chub sems dpa' sems dpa' chen po gang gA'i klung gi bye ma snyed kyis bcom ldan 'das la 'di skad ces gsol to/_/bcom ldan 'das de bzhin gshegs pa yongs su mya ngan las 'das nas/_bdag cag gis kyang chos kyi rnam grangs 
[\[143b.7\]]'di yang dag par rab tu bshad par bgyi'o/_/bcom ldan 'das lus mi gda' bar bar snang la gnas te dbyangs kyis yang dag par bsgrag par bgyi'o/_/dge ba'i rtsa ba ma bskrun pa'i sems can rnams dge ba'i rtsa ba bskrun par bgyi'o/_/de nas bcom ldan 'das 
[\[144a\]]
[\[144a.1\]]kyis byang chub sems dpa' sems dpa' chen po/_/snga ma tshogs dang tshogs chen po dang tshogs kyi slob dpon de dag gi gtso bo gcig po/_byang chub sems dpa' sems dpa' chen po spyod pa khyad par can zhes bya ba/_tshogs dang tshogs chen po dang 
[\[144a.2\]]tshogs kyi slob dpon la 'di skad ces bka' stsal to/_/spyod pa khyad par can legs so legs so/_/khyod kyis de ltar gyis shig dang chos kyi rnam grangs 'di'i phyir khyed de bzhin gshegs pas yongs su smin par byas so/_/de nas bcom ldan 'das de bzhin gshegs 
[\[144a.3\]]pa shAkya thub pa dang /_bcom ldan 'das yongs su mya ngan las 'das pa/_de bzhin gshegs pa dgra bcom pa yang dag par rdzogs pa'i sangs rgyas rin chen mang de mchod rten gyi dbus na seng ge'i khri la bzhugs pa gnyi ga 'dzum pa mdzad nas/_gnyi ga'i zhal gyi sgo 
[\[144a.4\]]nas ljags kyi dbang po phyung ste/_ljags kyi dbang po de nyid kyis tshangs pa'i 'jig rten gyi bar du phyin nas/_ljags kyi dbang po de gnyis las 'od zer bye ba khrag khrig brgya stong mang po byung ngo /_/'od zer de dag las 'od zer re re las kyang byang chub sems dpa' bye ba khrag 
[\[144a.5\]]khrig brgya stong mang po lus kyi mdog gser gyi kha dog 'dra ba/_skyes bu chen po'i mtshan sum cu rtsa gnyis dang ldan pa/_pad ma'i snying po'i seng ge'i khri la 'khod pa dag byung ngo /_/byang chub sems dpa' de dag kyang phyogs dang phyogs mtshams kyi 'jig rten gyi khams brgya stong 
[\[144a.6\]]dag tu dong ste/_phyogs dang phyogs mtshams de dag thams cad na bar snang la 'khod nas chos ston to/_/ji ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang /_bcom ldan 'das de bzhin gshegs pa dgra bcom pa 
[\[144a.7\]]yang dag par rdzogs pa'i sangs rgyas rin chen mang gi ljags kyi dbang pos rdzu 'phrul gyi cho 'phrul mdzad pa de bzhin du/_'jig rten gyi khams bye ba khrag khrig brgya stong gzhan dag nas/_de bzhin gshegs pa dgra bcom pa yang dag par rdzogs pa'i sangs rgyas gang dag gshegs pa'i 
[\[144b\]]
[\[144b.1\]]rin po che'i shing ljon pa'i drung dag na/_seng ge'i khri la so sor bzhugs pa de dag kyang ljags kyi dbang pos rdzu 'phrul gyi cho 'phrul mdzad do/_/de nas bcom ldan 'das shAkya thub pa dang /_de bzhin gshegs pa rin chen mang dang /_de bzhin gshegs pa dgra bcom pa yang dag pa 
[\[144b.2\]]rdzogs pa'i sangs rgyas de dag thams cad kyis lo 'bum tshang gi bar du rdzu 'phrul mngon par 'du byed pa mdzad do/_/de nas lo 'bum 'das nas de bzhin gshegs pa dgra bcom pa yang dag par rdzogs pa'i sangs rgyas de dag gis ljags kyi dbang po de dag bsdus te/_dus gcig 
[\[144b.3\]]tu skad cig thang cig yud tsam cig la/_thams cad kyi mgur bsal ba'i sgra chen po phyung ste se gol gtogs pa'i sgra gcig mdzad do/_/mgur bsal ba'i sgra chen po de dang se gol gtogs pa'i sgra chen po des/_phyogs bcu'i sangs rgyas kyi zhing bye ba khrag khrig brgya stong 
[\[144b.4\]]ji snyed pa de dag thams cad g.yos par gyur te/_g.yos rab tu g.yos kun tu rab tu g.yos/_'gul rab tu 'gul kun tu rab tu 'gul/_ldeg rab tu ldeg kun tu rab tu ldeg [(]ga [,]go [)]/_/sangs rgyas kyi zhing de dag na lha dang /_klu dang /_gnod sbyin dang /_dri za dang /_lha ma yin dang /_
[\[144b.5\]]nam mkha' lding dang /_mi'am ci dang /_lto 'phye chen po dang /_mi dang /_mi ma yin pa sems can ji snyed 'khod pa de dag de na 'dug bzhin du sangs rgyas kyi mthus de dag thams cad kyis 'jig rten gyi khams mi mjed 'di mthong ste/_de bzhin gshegs pa bye ba khrag khrig brgya stong 
[\[144b.6\]]rin po che'i shing ljon pa'i drung na seng ge'i khri so so la bzhugs pa de dag dang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang /_bcom ldan 'das yongs su mya ngan las 'das pa de bzhin gshegs pa dgra bcom pa 
[\[144b.7\]]yang dag par rdzogs pa'i sangs rgyas rin chen mang rin po che'i mchod rten chen po de'i dbus na seng ge'i khri la bzhugs pa de/_bcom ldan 'das de bzhin gshegs pa shAkya thub pa dang lhan cig tu bzhugs pa dang /_'khor bzhi po de dag kyang mthong ngo /_/de mthong nas 
[\[145a\]]
[\[145a.1\]]ngo mtshar du gyur rmad du gyur shin tu dga' ba thob par gyur te bar snang las sgra 'di skad ces thos te/_kye grogs po dag 'jig rten gyi khams bye ba khrag khrig brgya stong dpag tu med grangs med pa dag 'das pa na/_'jig rten gyi khams mi mjed ces bya ba 
[\[145a.2\]]de na/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba de/_da ltar dam pa'i chos pad ma dkar po zhes bya ba'i chos kyi rnam grangs 'di shin tu rgyas pa chen po'i mdo sde/_byang chub sems dpa' rnams la gdams pa/_sangs 
[\[145a.3\]]rgyas thams cad kyis yongs su bzung ba/_byang chub sems dpa' sems dpa' chen po rnams la yang dag par rab tu 'chad kyis/_de la khyed kyang lhag pa'i bsam pas rjes su yi rang bar gyis shig_/bcom ldan 'das de bzhin gshegs pa dgra bcom pa yang dag par 
[\[145a.4\]]rdzogs pa'i sangs rgyas shAkya thub pa de la phyag 'tshol cig_/mchod pa gyis shig ces thos so/_/de nas sems can de dag thams cad kyis bar snang las de lta bu'i sgra thos nas de na 'khod bzhin du/_bcom ldan 'das de bzhin gshegs pa shAkya thub pa la phyag 'tshal lo/_/
[\[145a.5\]]zhes tshig de skad smras so/_/bcom ldan 'das de bzhin gshegs pa shAkya thub pa dang dam pa'i chos pad ma dkar po'i chos kyi rnam grangs 'di la mchod pa'i las kyi phyir thal mo sbyar te/_me tog dang /_bdug pa dang /_spos dang /_phreng ba dang /_byug pa dang /_phye ma dang /_na 
[\[145a.6\]]bza' dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan mang po 'jig rten gyi khams mi mjed 'di ga la ba de logs su 'thor ro/_/phyang phrul dang bgo ba dang /_se mo do dang /_do shal dang /_nor bu dang /_rin po che rnam pa mang po yang gtor to/_/
[\[145a.7\]]me tog dang /_bdug pa dang /_spos dang /_phreng ba dang /_byug pa dang /_phye ma dang /_chos gos dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan dang /_se mo do dang /_do shal dang /_nor bu dang /_rin po che gtor ba de dag thams cad 'jig rten gyi khams 
[\[145b\]]
[\[145b.1\]]mi mjed 'dir 'ongs te/_me tog dang /_bdug pa dang /_spos dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan dang /_lha'i ba dan dang /_rnam par rgyal ba'i ba dan rnam pa mang po dang /_se mo do dang /_do shal dang /_nor bu dang /_rin po che de 
[\[145b.2\]]dag gis thams cad dang ldan pa'i 'jig rten gyi khams mi mjed 'di khebs par gyur te/_'jig rten gyi khams gzhan bye ba khrag khrig brgya stong de dag dang lhan cig tu khebs par gyur nas gcig tu gyur te/_gang dag na de bzhin gshegs pa de dag bzhugs pa/_'jig rten gyi 
[\[145b.3\]]khams bye ba khrag khrig brgya stong de dag thams cad kyi steng gi nam mkha' bar snang la me tog gi bla re chen pos kun tu khebs par gyur to/_/de nas bcom ldan 'das kyis spyod pa khyad par can la sogs pa/_byang chub sems dpa' sems dpa' chen po rnams la bka' stsal pa/_
[\[145b.4\]]rigs kyi bu dag de bzhin gshegs pa dgra bcom pa yang dag par rdzogs pa'i sangs rgyas rnams ni/_mthu bsam gyis mi khyab pa ste/_rigs kyi bu dag chos kyi rnam grangs 'di yongs su gtad pa'i phyir/_ngas bskal pa bye ba khrag khrig brgya stong mang por chos kyi sgo rnam pa tha 
[\[145b.5\]]dad pa dag gis phan yon gyi rnam grangs mang po bshad mod kyi/_ngas chos kyi rnam grangs 'di'i yon tan bshad kyang yon tan gyi pha rol du mi phyin to/_/rigs kyi bu dag mdor na sangs rgyas kyi chos thams cad dang /_sangs rgyas kyi khyu mchog tu gyur pa thams cad dang /_
[\[145b.6\]]sangs rgyas kyi gsang chen thams cad dang /_sangs rgyas kyi zab mo'i gnas thams cad ngas chos kyi rnam grangs 'dir bshad do/_/rigs kyi bu dag de lta bas na khyed kyis kyang /_de bzhin gshegs pa yongs su mya ngan las 'das nas/_chos kyi rnam grangs 'di la 
[\[145b.7\]]gus par gzung bar bya'o/_/bstan par bya'o/_/yi ger bri bar bya'o/_/bklag par bya'o/_/rab tu bshad par bya'o/_/bsgom par bya'o/_/mchod par bya'o/_/rigs kyi bu dag sa phyogs gang na chos kyi rnam grangs 'di klog gam ston tam rab tu 'chad dam yi 
[\[146a\]]
[\[146a.1\]]ger 'dri'am sems sam 'don tam kha ton byed dam glegs bam du byas pa/_kun dga'i ra ba'am gtsug lag khang ngam khyim mam gnas sam shing drung ngam khang pa'am gnas khang ngam phug na 'dug kyang rung ste/_sa phyogs der de bzhin gshegs 
[\[146a.2\]]pa'i phyir mchod rten bya'o/_/de ci'i phyir zhe na/_sa phyogs de de bzhin gshegs pa thams cad kyi byang chub kyi snying por rig par bya ba dang /_sa phyogs der de bzhin gshegs pa dgra bcom pa yang dag par rdzogs pa'i sangs rgyas thams cad bla na med pa yang dag par rdzogs 
[\[146a.3\]]pa'i byang chub mngon par rdzogs par sangs rgyas par rig par bya ba dang /_sa phyogs der de bzhin gshegs pa thams cad kyis chos kyi 'khor lo rab tu bskor ba dang /_sa phyogs der de bzhin gshegs pa thams cad yongs su mya ngan las 'das par rig par bya ba yin pa'i 
[\[146a.4\]]phyir ro/_/de nas bcom ldan 'das kyis de'i tshe tshigs su bcad pa 'di dag bka' stsal to/_/mngon shes ye shes rab tu gnas rnams kyi/_/'jig rten phan pa'i chos ni bsam mi khyab/_/lus can 'di kun mchog tu dga' ba'i phyir/_/mtha' yas spyan gyis rdzu 
[\[146a.5\]]'phrul rab tu bstan/_/'od zer stong rnams rab tu kun 'gyed cing /_/ljags kyi dbang pos tshangs pa'i 'jig rten phyin/_/byang chub mchog la zhugs pa de dag phyir/_/ngo mtshar gyur pa'i rdzu 'phrul de dag bstan/_/sangs rgyas rnams kyi mgur sel sgra mdzad cing /_/
[\[146a.6\]]se gol gcig gi sgra dag gang phyung ba/_/de dag phyogs bcu'i 'jig rten ji tsam pa/_/'jig rten khams de thams cad go bar byas/_/ci nas de dag dga' nas phyi dus na/_/bde gshegs mya ngan 'das nas mdo 'dzin par/_/de dag dang ni cho 'phrul gzhan rnams dang /_/
[\[146a.7\]]yon tan rnams ni phan zhing thugs brtse bstan/_/'jig rten rnam 'dren mya ngan 'das pa na/_/mdo sde mchog 'di gang dag 'dzin pa yi/_/bde gshegs sras po rnams kyi bsngags pa ni/_/bskal pa bye ba stong phrag mang brjod kyang /_/de dag gi ni yon tan mtha' yas te/_/
[\[146b\]]
[\[146b.1\]]ji ltar phyogs rnams su ni nam mkha' bzhin/_/gang dag rtag tu mdo sde 'di 'dzin pa/_/de dag yon tan bsam gyis mi khyab 'gyur/_/'jig rten 'dren pa mya ngan 'das 'di dang /_/nga dang 'dren pa 'di dag thams cad mthong /_/byang chub sems dpa' mang po 'di kun dang /_/
[\[146b.2\]]'khor bzhi rnams kyang de yis mthong ba yin/_/de yis deng 'dir nga ni mnyes par byas/_/rgyal ba'i dbang po mya ngan 'das 'di dang /_/phyogs bcu rnams na gang dag gzhan bzhugs pa/_/'dren pa de dag thams cad mnyes par byas/_/gang zhig mdo sde 'di ni 'dzin 
[\[146b.3\]]byed pa/_/'das dang da ltar ma byon sangs rgyas dang /_/phyogs bcu dag na gang dag bzhugs pa yang /_/de kun mthong zhing shin tu mchod par 'gyur/_/mdo sde yang dag chos 'di gang 'dzin pas/_/byang chub snying po rnam par gang dgongs pa/_/skyes mchog rnams kyi gsang chen 
[\[146b.4\]]shes par 'gyur/_/de ni de yang myur du rjes su sems/_/gang zhig mdo sde dam pa 'di 'dzin pa/_/de yi spobs pa dag ni mtha' yas 'gyur/_/ji ltar rlung ni gang du'ang thogs med bzhin/_/chos dang don dang nges pa'i tshig kyang shes/_/'dren pa rnams kyis dgongs te gang 
[\[146b.5\]]gsungs pa/_/mdo sde rnams kyi mtshams sbyar rtag tu shes/_/rnam par 'dren pa mya ngan 'das pa yi/_/mdo sde rnams kyi yang dag don de shes/_/zla ba nyi ma 'dra bar de 'gyur te/_/de ni shin tu snang zhing gsal byed 'gyur/_/de ni sa la rgyu zhing de dang der/_/byang chub sems 
[\[146b.6\]]dpa' mang po yang dag 'dzud/_/de bas byang chub sems dpa' mkhas gang dag_/'di 'dra ba yi phan yon 'di thos nas/_/mya ngan nga 'das mdo 'di zung shig dang /_/de dag the tshom med par byang chub 'gyur/_/dam pa'i chos pad ma dkar po las de bzhin gshegs 
[\[146b.7\]]pa'i rdzu 'phrul mngon par 'du byed pa'i le'u zhes bya ba ste nyi shu pa'o//_//bam po bcu gnyis pa/_de nas byang chub sems dpa' sems dpa' chen po sman gyi rgyal po stan las langs te/_bla gos phrag pa gcig tu gzar nas pus mo g.yas pa'i 
[\[147a\]]
[\[147a.1\]]lha nga sa la btsugs te/_bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das dam pa'i chos pad ma dkar po'i chos kyi rnam grangs 'di/_lus la thogs sam glegs bam 
[\[147a.2\]]du bgyis te 'dzin pa'i rigs kyi bu'am rigs kyi bu mo de bsod nams ji snyed cig skyed par 'gyur/_de skad ces gsol pa dang /_bcom ldan 'das kyis byang chub sems dpa' sems dpa' chen po sman gyi rgyal po la 'di skad ces bka' stsal to/_/sman gyi rgyal po rigs 
[\[147a.3\]]kyi bu'am rigs kyi bu mo gang la la de bzhin gshegs pa bye ba khrag khrig brgya stong phrag gang gA'i klung brgyad cu'i bye ma snyed la bsti stang du byed/_btsun par byed/_ri mor byed/_mchod par byed na/_sman gyi rgyal po 'di ji snyam du sems/_rigs kyi bu'am rigs kyi bu mo de gzhi 
[\[147a.4\]]de las bsod nams mang du skyed dam/_gsol pa bcom ldan 'das mang lags so/_/bde bar gshegs pa mang lags so/_/bcom ldan 'das kyis bka' stsal pa/_sman gyi rgyal po khyod mos par bya'o/_/khong du chud par bya'o/_/sman gyi rgyal po rigs kyi bu'am rigs 
[\[147a.5\]]kyi bu mo gang la la/_dam pa'i chos pad ma dkar po'i chos kyi rnam grangs 'di las/_tha na tshig bzhi pa'i tshigs su bcad pa gcig tsam yang 'dzin pa dang /_klog pa dang /_kun chub par byed pa dang /_nan tan gyis bsgrub na/_sman gyi rgyal po rigs kyi bu'am rigs 
[\[147a.6\]]kyi bu mo de gzhi de las de bas ches bsod nams mang du skyed do/_/de nas bcom ldan 'das la byang chub sems dpa' sems dpa' chen po sman gyi rgyal pos 'di skad ces gsol to/_/bcom ldan 'das gang dam pa'i chos kyi rnam grangs 'di lus la thogs sam glegs 
[\[147a.7\]]bam du bgyis te/_'dzin pa'i rigs kyi bu'am rigs kyi bu mo de bdag gis bsrung ba dang bskyab pa dang sba ba'i slad du gzungs sngags kyi tshig rnams stsal bar bgyi'o/_/tad+ya thA/_an+ye/_man+ye/_ma ne ma ma ne/_tsit+te tsa ri te/_sha me sha ma yi tA bi/_shAn+te/_muk+te/_muk+ta 
[\[147b\]]
[\[147b.1\]]ta me/_sa me a bi/_sha me sa ma sa me/_dza ye/_k+Sha ye/_a k+Sha ye/_ak+Shi Ni/_shAn+te/_sha mi te d+hA ra Ni/_A lo ka b+hA se/_pra t+ya bek+Sha Ni/_bi bi ru a b+h+yan+ta ra Ni/_biSh+Te/_a t+yan+ta/_pa ri shud d+hi/_ud ku lo/_mud ku le/_ar De/_pa ra De/_shu kA k+Shi/_a sa ma sa me/_bud d+ha 
[\[147b.2\]]bi lo ki te/_d+harma pa rI k+Shi te/_sang g+ha ni ra g+ho Sha Ni/_ni ra g+ho Sha Ni/_b+ha yA b+ha ya/_sho d+ha ni man+t+re man+t+rA/_k+Sha ya tre/_ru dra kau sha l+ye/_a k+Sha ye/_a k+ShA/_ba na tA yA pa lo/_a man+ya na tA ya/_bcom ldan 'das gzungs sngags kyi tshig 'di dag ni/_sangs rgyas bcom ldan 'das gang 
[\[147b.3\]]gA'i klung drug cu'i bye ma snyed kyis bshad pa ste/_gang gis mdo sde 'di lta bu 'dzin pa chos smra ba 'di lta bu de dag dang 'gal bar bgyis na/_sangs rgyas bcom ldan 'das de dag thams cad la de 'khus pa lags so/_/de nas bcom ldan 'das kyis byang chub sems dpa' 
[\[147b.4\]]sems dpa' chen po sman gyi rgyal po la 'di skad ces bka' stsal to/_/sman gyi rgyal po khyod kyis gzungs sngags kyi tshig rnams smras pas/_sems can mang po'i don byas shing sman gyi rgyal po sems can rnams la snying brtse ba'i phyir bsrung ba dang bskyab pa dang sba ba byas pa legs 
[\[147b.5\]]so legs so zhes bya ba byin no/_/de nas bcom ldan 'das la byang chub sems dpa' sems dpa' chen po rab tu sbyin pas 'di skad ces gsol to/_/bcom ldan 'das bdag cag gis kyang /_chos smra ba 'di lta bu dag gi ched du gzungs sngags kyi tshig rnams stsal bar bgyi ste/_
[\[147b.6\]]des chos smra ba 'di lta bu de dag la glags lta ba gang gis kyang glags mi rnyed pa 'di lta ste/_gnod sbyin nam/_srin po 'am/_srul po'am/_gshed byed dam/_grul bum mam/[ {]yi dgas [,]yi dwags [}]glags lta ba rnams kyis glags mi rnyed do/_/de nas byang chub sems dpa' sems 
[\[147b.7\]]dpa' chen po rab tu sbyin pas de'i tshe gzungs sngags kyi tshig 'di dag smras so/_/tad+ya thA/_dz+wa le/_ma hA dz+wa le/_uk+ke/_muk+ke/_a De a Da ba ti/_nr-i T+ye nr-i T+yA ba ti/_iT+Ti ni/_biT+Ti/_tsiT+Ti ni/_nr-i Ta Ti ni/_nr-i Ta TU ba ti swA hA/_bcom ldan 'das gzungs sngags kyi tshig 'di dag ni de bzhin gshegs 
[\[148a\]]
[\[148a.1\]]pa dgra bcom pa yang dag par rdzogs pa'i sangs rgyas gang gA'i klung gi bye ma snyed kyis gsungs shing rjes su yi rang ba ste/_gang gis chos smra ba 'di lta bu 'di dag dang 'gal bar bgyis na/_de de bzhin gshegs pa de dag thams cad la 'khus pa lags so/_/de 
[\[148a.2\]]nas bcom ldan 'das la rgyal po chen po rnam thos kyi bus 'di skad ces gsol to/_/bcom ldan 'das bdag gis kyang chos smra ba de dag la glo ba brtse bas sman pa dang /_bde ba dang /_bsrung ba dang /_bskyab pa dang /_sba ba'i slad du gzungs sngags kyi tshig rnams brjod par bgyi'o/_/
[\[148a.3\]]tad+ya thA/_aT Ta/_naT Te/_ta naT Te/_a na te nA ti/_ku na Ti swA hA/_bcom ldan 'das gzungs sngags kyi tshig 'di dag gis chos smra ba de dag la dpag tshad brgya tshun chad du bsrung bar bgyi'o/_/rigs kyi bu'am rigs kyi bu mo mdo sde 'di lta bu 'dzin cing /_chos smra ba de dag la 
[\[148a.4\]]yang bsrung ba bgyis par 'gyur/_bde legs su bgyis par 'gyur ro/_/de nas rgyal po chen po 'phags skyes po dri za bye ba khrag khrig brgya stong gis yongs su bskor cing mdun du bdar nas/_'khor der 'dus par gyur te/_'dug pa de stan las langs nas bla gos phrag pa 
[\[148a.5\]]gcig tu gzar te/_pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/_/bcom ldan 'das bdag gis kyang mdo sde 'di lta bu 'dzin pa/_chos smra ba 'di lta bu de dag bsrung 
[\[148a.6\]]ba dang /_bskyab pa dang /_sba ba'i slad du gzungs sngags kyi tshig rnams brjod par bgyi'o/_/tad+ya thA/_a ga Ne ga Ne/_gau ri/_gan d+ha ri/_tsaN+Da li/_ma tang gi/_puka ka si/_sang ku le/_bru Sha lI swA hA/_bcom ldan 'das gzungs sngags kyi tshig 'di dag ni sangs 
[\[148a.7\]]rgyas bye ba phrag bzhi bcu rtsa gnyis kyis gsungs te/_gang zhig chos smra ba 'di lta bu de dag dang 'gal bar bgyid na/_de dag thams cad la 'khus pa lags so/_/de nas srin mo 'phyang ma zhes bya ba dang /_srin mo rnam par 'phyang ma zhes bya ba dang /_srin mo so brtsegs zhes 
[\[148b\]]
[\[148b.1\]]bya ba dang /_srin mo me tog so zhes bya ba dang /_srin mo cod pan so zhes bya ba dang /_srin mo skra can zhes bya ba dang /_srin mo me zhes bya ba dang /_srin mo phreng ba 'chang zhes bya ba dang /_srin mo mdung can zhes bya ba dang /_srin mo sems can thams cad kyi mdangs 'phrog ces bya ba 
[\[148b.2\]]dang /_'phrog ma bu dang g.yog tu bcas pa dang /_srin mo de dag thams cad bcom ldan 'das ga la ba der dong ste phyin nas/_srin mo de dag thams cad kyis sgra skad gcig tu bcom ldan 'das la 'di skad ces gsol to/_/bcom ldan 'das bdag cag gis kyang mdo sde 'di 'dzin 
[\[148b.3\]]pa chos smra ba 'di lta bu de dag bsrung ba dang /_bskyab pa dang /_sba bar bgyi'o/_/bde legs su 'gyur bar bgyi'o/_/ci nas chos smra ba de dag la glags lta ba dang skabs tshol bdag gis kyang glags mi rnyed par bgyi'o/_/de nas srin mo de dag thams cad kyis sgra skad gcig tu tshig 
[\[148b.4\]]'thun par bcom ldan 'das la gzungs sngags kyi tshig 'di dag phul lo/_/tad+ya thA/_i ti me/_i ti me/_i ti me/_i ti me/_i ti me/_ni me/_ni me/_ni me/_ni me/_ni me/_ru he/_ru he/_ru he/_ru he/_ru he/_ha ste/_ha ste/_ha ste/_ha ste/_ha ste swA hA/_'di spyi bor bzhag nas chos smra ba 
[\[148b.5\]]rnams la su yang 'khu bar ma gyur cig_/gnod sbyin nam/_srin po'am/[ {]yi dgas [,]yi dwags [}]sam/_sha za'am/_srul po'am/_gshed byed dam/_ro langs sam/_rengs pa'am/_gnon po'am/_brjed byed kyi gzugs sam/_gnod sbyin gyis byas pa'am/_mis byas pa'am/_mi ma 
[\[148b.6\]]yin pas byas pa'am/_rims nad nyin gcig pa'am/_nyin gnyis pa'am/_nyin gsum pa'am/_nyin bzhi pa'am/_rtag pa'i rims sam/_tha na rmi lam na yang bud med kyi gzugs sam/_skyes pa'i gzugs sam/_khye'u'i gzugs sam/_bu mo'i gzugs 
[\[148b.7\]]kyis tho 'tshams par 'gyur ba de ni gnas ma mchis so/_/de nas srin mo de dag gis sgra skad gcig tu tshig 'thun par bcom ldan 'das la tshigs su bcad pa 'di dag gsol to/_/gang gis gsang sngags 'di thos nas/_/chos smra ba dang 'gal bgyid pa/_/de'i mgo tshal 
[\[149a\]]
[\[149a.1\]]pa bdun du 'gas/_/ardza ka yi dog pa bzhin/_/gang zhig chos smra 'gal bgyid pa/_/ma bsad pa yi 'gro gang dang /_/pha bsad 'gro ba gang lags pa'i/_/'gro ba de ni der mchi'o/_/gang zhig chos smra 'gal bgyid pa/_/til 'tshir dag gi 'gro gang dang /_/
[\[149a.2\]]til rdung 'gro ba gang lags pa'i/_/'gro ba der ni de mchi'o/_/gang zhig chos smra 'gal bgyid pa/_/srang la g.yo bgyid 'gro gang dang /_/bre 'chos 'gro ba gang lags pa'i/_/'gro ba der ni de mchi'o/_/de skad ces gsol nas/_mdung can la sogs pa srin mo de dag gis 
[\[149a.3\]]bcom ldan 'das la 'di skad ces gsol to/_/bcom ldan 'das bdag cag gis kyang chos smra ba 'di lta bu de dag la bsrung bar bgyi'o/_/bde legs su 'gyur ba dang chad pa spang ba dang dug gzhil bar bgyi'o/_/de skad ces gsol pa dang /_bcom ldan 'das kyis srin mo de 
[\[149a.4\]]dag la 'di skad ces bka' stsal to/_/kye srin mo dag legs so legs so/_/khyod kyis chos smra ba de dag la bsrung ba dang /_bskyab pa dang /_sba bgyis shig_/gang dag tha na chos kyi rnam grangs 'di'i ming tsam 'dzin pa de dag la yang /_mdung can khyod 'khor dang bcas pas 
[\[149a.5\]]bsrung bar bya na/_gang dag chos kyi rnam grangs 'di mtha' dag chub par 'dzin pa dang glegs bam du byas te/_rim gro byed pa dang /_me tog dang /_bdug pa dang /_spos dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan dang /_lha'i ba dan dang /_
[\[149a.6\]]'bru mar gyi mar me'am/_mar gyi mar me'am/_spos mar gyi mar me'am/_tsam pa ka'i mar gyi mar me'am/_par sha ka'i mar gyi mar me'am/_ud pa la'i mar gyi mar me'am/_sna ma'i mar gyi mar me'am/_de lta bu'i mchod pa'i yo byad rnam pa mang po brgya stong gis rim 
[\[149a.7\]]gro byed pa lta ci smos te/_mdung can khyod g.yog dang bcas pas bsrung bar bya'o/_/gzungs sngags kyi le'u 'di bshad pa na srog chags drug khri brgyad stong mi skye ba'i chos la bzod pa thob par gyur to/_/dam pa'i chos pad ma dkar po las gzungs sngags kyi le'u 
[\[149b\]]
[\[149b.1\]]zhes bya ba ste nyi shu rtsa gcig pa'o//_//de nas bcom ldan 'das la byang chub sems dpa' sems dpa' chen po skar ma'i rgyal po me tog kun tu rgyas pa mngon par shes pas 'di skad ces gsol to/_/bcom ldan 'das ci'i slad du byang chub sems dpa' 
[\[149b.2\]]sems dpa' chen po sman gyi rgyal po 'jig rten gyi khams mi mjed 'di na rgyu ba dang /_bcom ldan 'das 'di dka' ba bgyid pa bye ba khrag khrig brgya stong mang po dag gda'/_bcom ldan 'das gang thos pas lha dang /_klu dang /_gnod sbyin dang /_dri za dang /_lha ma yin dang /_
[\[149b.3\]]nam mkha' lding dang /_mi'am ci dang /_lto 'phye chen po dang /_mi dang mi ma yin pa rnams dang /_'jig rten gyi khams gzhan nas lhags pa'i byang chub sems dpa' sems dpa' chen po rnams dang /_nyan thos chen po 'di dag gis thos nas thams cad dga' mgu rangs shing 
[\[149b.4\]]yid bde bar 'gyur ba/_byang chub sems dpa' sems dpa' chen po sman gyi rgyal po'i spyod pa gang ci lags pa'i phyogs tsam zhig_/de bzhin gshegs pa dgra bcom pa yang dag par rdzogs pa'i sangs rgyas kyis legs par bshad du gsol/_de nas bcom ldan 'das 
[\[149b.5\]]kyis byang chub sems dpa' sems dpa' chen po skar ma'i rgyal po me tog kun tu rgyas pa mngon par shes pas gsol ba btab par mkhyen nas/_de'i tshe byang chub sems dpa' sems dpa' chen po skar ma'i rgyal po me tog kun tu rgyas pa mngon par shes pa la 'di skad ces bka' 
[\[149b.6\]]stsal to/_/rigs kyi bu sngon byung ba 'das pa'i dus na/_bskal pa gang gA'i klung gi bye ma snyed du gyur pa de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes 
[\[149b.7\]]bu 'dul ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das nyi zla dri ma med pa'i 'od dpal zhes bya ba 'jig rten du byung ste/_skar ma'i rgyal po me tog kun tu rgyas pa mngon par shes pa/_bcom ldan 'das de bzhin gshegs pa dgra bcom 
[\[150a\]]
[\[150a.1\]]pa yang dag par rdzogs pa'i sangs rgyas nyi zla dri ma med pa'i 'od dpal de'i byang chub sems dpa' bye ba brgyad cu'i 'dus pa chen po byung ngo /_/gang gA'i klung bdun cu rtsa gnyis kyi bye ma snyed kyi nyan thos 'dus pa byung ngo /_/de'i bstan pa la bud med med par gyur to/_/
[\[150a.2\]]sems can dmyal ba dang /_dud 'gro'i skye gnas dang /[ {]yi dgas [,]yi dwags [}]dang /_lha ma yin gyi ris med do/_/sangs rgyas kyi zhing yang lag mthil ltar mnyam la nyams dga' bar gyur to/_/lha'i bai dUr+ya las grub pa'i sa phyogs rin po che dang tsan dan gyi shing ljon pas brgyan zhing /_rin 
[\[150a.3\]]po che'i dra bas bres pa dar gyi lda ldi mngon par rab tu spyangs pa rin po che'i pog phor nas bdug pas bdugs pa rin po che'i shing ljon pa'i drung thams cad na rin po che'i mkha' rten mda' rgyang gang gi tshad tsam byas pa yod pa/_rin po che'i mkha' rten thams cad kyi steng na lha'i bu bye ba 
[\[150a.4\]]brgya dag_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal la mchod pa bya ba'i phyir/_sil snyan byed cing pheg rdob pa dang rol mo'i sgra 'byin cing 'khod do/_/bcom ldan 'das de yang byang chub sems 
[\[150a.5\]]dpa' sems dpa' chen po sems can thams cad kyis mthong na dga' ba las brtsams te/_dam pa'i chos pad ma dkar po'i chos kyi rnam grangs 'di/_nyan thos chen po de dag dang byang chub sems dpa' sems dpa' chen po de dag la rgyas par rab tu ston to/_/skar ma'i 
[\[150a.6\]]rgyal po me tog kun tu rgyas pa mngon par shes pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal de'i tshe'i tshad ni bskal pa bzhi khri nyis stong du gyur to/_/byang chub sems dpa' sems dpa' chen po de dag 
[\[150a.7\]]dang nyan thos chen po de dag gi tshe'i tshad kyang de tsam du gyur to/_/byang chub sems dpa' sems dpa' chen po sems can thams cad kyis mthong na dga' ba de yang /_bcom ldan 'das de'i gsung rab la dka' ba byed pa la brtson par gyur te/_de lo khri nyis stong du 'chag pa 
[\[150b\]]
[\[150b.1\]]la zhugs shing brtson 'grus chen po brtsams pas rnal 'byor la brtson par gyur to/_/de lo khri nyis stong 'das nas gzugs thams cad yang dag par ston pa zhes bya ba'i ting nge 'dzin thob ste/_ting nge 'dzin de thob ma thag tu byang chub sems dpa' sems dpa' chen po sems can 
[\[150b.2\]]thams cad kyis mthong na dga' ba de tshim zhing mgu ste yi rangs nas rab tu dga' zhing dga' ba dang yid bde ba skyes nas/_de'i tshe 'di snyam du sems te/_dam pa'i chos pad ma dkar po'i chos kyi rnam grangs 'di la brten nas gzungs thams cad yang dag par ston pa zhes bya ba'i ting nge 'dzin 
[\[150b.3\]]bdag gis thob po snyam mo/_/de'i tshe byang chub sems dpa' sems dpa' chen po sems can thams cad kyis mthong na dga' ba yang 'di snyam du sems te/_'di ltar bdag gis de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal 
[\[150b.4\]]dang dam pa'i chos pad ma dkar po'i chos kyi rnam grangs 'di mchod par bya'o snyam nas/_de'i tshe de lta bu'i ting nge 'dzin la snyoms par zhugs te/_byang chub sems dpa' sems dpa' chen po sems can thams cad kyis mthong na dga' ba'i ting nge 'dzin de la snyoms par zhugs ma 
[\[150b.5\]]thag tu/_de'i mod la steng gi bar snang las me tog man dA ra dang /_man dA ra chen po'i lha'i me tog gi char chen po mngon par bab po/_/dus kyi rjes su 'brang ba'i tsan dan gyis sprin byas te/_tsan dan sbrul gyi snying po'i char chen po mngon par bab ste/_skar ma'i rgyal po me tog kun tu 
[\[150b.6\]]rgyas pa mngon par shes pa/_de lta bu'i spos kyi rnam pa zho gnyis kyi rin du 'jig rten gyi khams mi mjed 'dis mi chog go/_/skar ma'i rgyal po me tog kun tu rgyas pa mngon par shes pa/_de nas byang chub sems dpa' sems dpa' chen po sems can thams cad kyis mthong na 
[\[150b.7\]]dga' ba dran pa dang ldan zhing shes bzhin du ting nge 'dzin de las langs so/_/langs nas 'di snyam du sems te ci ltar lus yongs su btang ba ltar ni rdzu 'phrul gyi cho 'phrul dag gis/_bcom ldan 'das la mchod pa byas pa ma yin no snyam mo/_/skar ma'i rgyal po me tog kun tu 
[\[151a\]]
[\[151a.1\]]rgyas pa mngon par shes pa/_de nas byang chub sems dpa' sems dpa' chen po sems can thams cad kyis mthong na dga' ba de de'i tshe/_a ga ru dang /_du ru ka dang /_pog gi khu ba za zhing tsam pa ka'i mar yang 'thung ngo /_/skar ma'i rgyal po me tog kun tu rgyas pa 
[\[151a.2\]]mngon par shes pa/_rnam grangs 'dis byang chub sems dpa' sems dpa' chen po sems can thams cad kyis mthong na dga' ba/_rtag tu spos za zhing tsam pa ka'i mar 'thung bas lo bcu gnyis 'das par gyur to/_/skar ma'i rgyal po me tog kun tu rgyas pa mngon par shes pa/_
[\[151a.3\]]de nas byang chub sems dpa' sems dpa' chen po sems can thams cad kyis mthong na dga' ba/_lo bcu gnyis po de 'das nas rang gi lus lha'i ras kyis kun tu dkris nas 'bru mar gyis zhen par byas te bdag gi byin gyis brlabs byas so/_/bdag gis byin gyis brlabs 
[\[151a.4\]]byas nas/_de bzhin gshegs pa dang dam pa'i chos pad ma dkar po'i chos kyi rnam grangs 'di mchod pa'i las kyi phyir bdag gi lus la me 'bar bar byas so/_/skar ma'i rgyal po me tog kun tu rgyas pa mngon par shes pa/_de nas byang chub sems dpa' sems dpa' 
[\[151a.5\]]chen po sems can thams cad kyis mthong na dga' ba'i lus kyi mar me 'bar ba de'i 'od kyis/_'jig rten gyi khams gang gA'i klung brgyad cu'i bye ma snyed khyab par gyur te/_'jig rten gyi khams de dag gi sangs rgyas bcom ldan 'das gang gA'i klung brgyad cu'i bye ma snyed thams 
[\[151a.6\]]cad kyis legs so zhes bya ba byin te/_legs so legs so/_/rigs kyi bu 'di ni byang chub sems dpa' sems dpa' chen po rnams kyi brtson 'grus rtsom pa yang dag pa'o/_/'di ni de bzhin gshegs pa la mchod pa dang chos la mchod pa yang dag pa ste/_me tog dang /_bdug 
[\[151a.7\]]pa dang /_spos dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan dang /_lha'i ba dan gyis mchod pa dang /_zang zing gis mchod pa dang /_tsan dan sbrul gyi snying pos mchod pa ni de lta ma yin no/_/rigs kyi bu sbyin pa 'di ni mchog 
[\[151b\]]
[\[151b.1\]]ste/_rgyal srid yongs su gtong ba'i sbyin pa ni de lta ma yin no/_/bu dang chung ma phangs pa yongs su gtong ba'i sbyin pa yang de lta ma yin no/_/rigs kyi bu gang bdag gi lus gtong ba'i chos kyi mchod pa 'di ni mchod pa khyad par can no/_/dam pa'o/_/mchog go/_/phul lo/_/gya nom 
[\[151b.2\]]pa'o/_/skar ma'i rgyal po me tog kun tu rgyas pa mngon par shes pa/_sangs rgyas bcom ldan 'das de dag gis tshig de skad ces gsungs nas de nas cang mi gsung bar gyur to/_/skar ma'i rgyal po me tog kun tu rgyas pa mngon par shes pa byang chub sems dpa' sems dpa' chen po 
[\[151b.3\]]sems can thams cad kyis mthong na dga' ba'i lus la 'bar ba lo bcu gnyis kyi bar du zhi bar ma song ngo /_/de phyis lo bcu gnyis 'das nas zhi bar gyur to/_/skar ma'i rgyal po me tog kun tu rgyas pa mngon par shes pa/_byang chub sems dpa' sems dpa' chen po sems can 
[\[151b.4\]]thams cad kyis mthong na dga' ba des/_de bzhin gshegs pa la 'di lta bu'i mchod pa dang chos kyi mchod pa byas te/_de nas shi 'phos nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal gyi gsung rab la 
[\[151b.5\]]rgyal po dri ma med pas byin pa'i khyim du skyes te/_skyil mo krung bcas bzhin du pang par rdzus te skyes par gyur to/_/byang chub sems dpa' sems dpa' chen po sems can thams cad kyis mthong na dga' ba skyes ma thag tu/_de'i tshe rang gi pha ma la tshigs su bcad de smras pa/_
[\[151b.6\]]rgyal mchog 'di na bdag 'chag cing /_/der gnas bdag gis ting 'dzin thob/_/bdag gi lus phangs yongs btang ste/_/brtson 'grus sra brtsams brtul zhugs che/_/skar ma'i rgyal po me tog kun tu rgyas pa mngon par shes pa/_de nas byang chub sems dpa' sems 
[\[151b.7\]]dpa' chen po sems can thams cad kyis mthong na dga' bas tshigs su bcad pa de smras nas/_rang gi pha ma la 'di skad ces yab yum bcom ldan 'das gang la bdag gis mchod nas/_sgra thams cad la mkhas pa'i gzungs thob cing /_dam pa'i chos pad ma dkar po'i chos 
[\[152a\]]
[\[152a.1\]]kyi rnam grangs 'di yang tshigs su bcad pa bye ba khrag khrig brgya stong gtams pa dang /_dkrigs pa dang mi 'khrugs pa bye ba phrag brgyad cus/_bcom ldan 'das de las thos par gyur pa'i bcom ldan 'das de bzhin gshegs pa dgra bcom pa yang dag par rdzogs pa'i 
[\[152a.2\]]sangs rgyas nyi zla dri ma med pa'i 'od dpal de da ltar yang bzhugs te 'tsho zhing gzhes kyis/_yab yum bdag bcom ldan 'das de'i drung du mchis na legs so/_/der mchis nas yang bcom ldan 'das de la mchod pa bgyi'o zhes smras so/_/skar ma'i rgyal po me tog kun tu rgyas 
[\[152a.3\]]pa mngon par shes pa/_de nas byang chub sems dpa' sems dpa' chen po sems can thams cad kyis mthong na dga' ba de'i tshe/_nam mkha' la shing ta la bdun tsam du mngon par 'phags te/_rin po che sna bdun gyi khang pa brtsegs par skyil mo krung bcas nas bcom ldan 'das 
[\[152a.4\]]de'i drung du song ste phyin pa dang /_bcom ldan 'das kyi zhabs la mgo bos phyag 'tshal te/_bcom ldan 'das de la lan bdun bskor ba byas nas/_bcom ldan 'das ga la ba de logs su thal mo sbyar ba btud nas/_bcom ldan 'das la phyag 'tshal te tshigs su bcad pa 'dis 
[\[152a.5\]]mngon par bstod do/_/dpa' bo mi dbang shin tu dri med zhal/_/phyogs bcu 'dir ni khyod kyi 'od zer mdzes/_/bde gshegs khyod la bdag gis mchod mchog bgyis/_/mgon po lta ba'i slad du bdag 'dir mchis/_/skar ma'i rgyal po me tog kun tu rgyas pa mngon par shes pa/_
[\[152a.6\]]de'i tshe byang chub sems dpa' sems dpa' chen po sems can thams cad kyis mthong na dga' bas tshigs su bcad pa 'di smras nas/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal la 'di skad ces gsol 
[\[152a.7\]]to/_/bcom ldan 'das khyod da dung bzhugs sam/_skar ma'i rgyal po me tog kun tu rgyas pa mngon par shes pa/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal gyis/_byang chub sems dpa' sems 
[\[152b\]]
[\[152b.1\]]dpa' chen po sems can thams cad kyis mthong na dga' ba la 'di skad ces bka' stsal to/_/rigs kyi bu nga yongs su mya ngan las 'da' ba'i dus la bab ste/_rigs kyi bu nga tshe zad pa'i dus la bab kyis rigs kyi bu khyod song la/_nga'i khri shoms shig dang nga yongs su mya ngan las 'da'o/_/
[\[152b.2\]]skar ma'i rgyal po me tog kun tu rgyas pa mngon par shes pa/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas nyi zla dri ma med pa'i 'od dpal gyis/_byang chub sems dpa' sems dpa' chen po sems can thams cad kyis mthong na 
[\[152b.3\]]dga' ba la 'di skad ces bka' stsal to/_/rigs kyi bu bstan pa 'di ngas khyod la yongs su gtad do/_/byang chub sems dpa' sems dpa' chen po 'di dag dang /_nyan thos chen po 'di dag dang sangs rgyas kyi byang chub 'di dag dang /_'jig rten gyi khams 'di dag dang /_rin po 
[\[152b.4\]]che'i mkha' rten 'di dag dang /_rin po che'i shing ljon pa 'di dag dang nga'i bsnyen bkur byed pa'i lha'i bu 'di rnams kyang yongs su gtad do/_/rigs kyi bu nga yongs su mya ngan las 'das pa'i ring bsrel gang yin pa de dag kyang yongs su gtad do/_/rigs kyi bu nga'i ring bsrel la 
[\[152b.5\]]khyod kyis kyang mchod pa rgya cher gyis shig_/ring bsrel de dag kyang rgyas par gyis shig_/mchod rten stong phrag mang po gyis shig_/skar ma'i rgyal po me tog kun tu rgyas pa mngon par shes pa/_de nas bcom ldan 'das de bzhin gshegs pa dgra bcom pa yang dag par 
[\[152b.6\]]rdzogs pa'i sangs rgyas nyi zla dri ma med pa'i 'od dpal gyis/_byang chub sems dpa' sems dpa' chen po sems can thams cad kyis mthong na dga' ba de la de ltar rjes su bstan nas/_de'i nub mo nam gyi cha smad la phung po lhag ma med pa'i mya ngan las 'das pa'i dbyings su yongs 
[\[152b.7\]]su mya ngan las 'das so/_/skar ma'i rgyal po me tog kun tu rgyas pa mngon par shes pa/_de nas byang chub sems dpa' sems dpa' chen po sems can thams cad kyis mthong na dga' bas/_bcom ldan 'das de bzhin gshegs pa nyi zla dri ma med pa'i 'od dpal de yongs su 
[\[153a\]]
[\[153a.1\]]mya ngan las 'das par rig ste/_tsan dan sbrul gyi snying po spungs nas de bzhin gshegs pa'i sku bsregs te/_de bzhin gshegs pa'i sku tshig pa zhi bar rig nas ring bsrel bsdus te ngu zhing cho nges btab nas smre sngags 'don to/_/skar ma'i rgyal po me tog kun tu rgyas 
[\[153a.2\]]pa mngon par shes pa/_de nas byang chub sems dpa' sems dpa' chen po sems can thams cad kyis mthong na dga' ba ngus te cho nges btab nas smre sngags 'don te/_rin po che sna bdun gyi bum pa brgyad khri bzhi stong byed du bcug nas/_de dag gi nang du de bzhin gshegs pa'i 
[\[153a.3\]]ring bsrel bcug ste/_rin po che sna bdun gyi mchod rten 'phang du tshangs pa'i 'jig rten la thug pa gdugs kyi phreng bas legs par brgyan pa dar dang dril bu legs par spyangs pa brgyad khri bzhi stong byas te/_des mchod rten de dag byas nas 'di snyam du bsams te bdag gis bcom ldan 'das 
[\[153a.4\]]nyi zla dri ma med pa'i 'od dpal/_de bzhin gshegs pa'i sku gdung la mchod pa ni byas na de bas kyang lhag pa ches khyad par du 'phags pas de bzhin gshegs pa'i ring bsrel la mchod pa bya'o snyam mo/_/skar ma'i rgyal po me tog kun tu rgyas pa mngon par shes pa/_de nas byang chub sems 
[\[153a.5\]]dpa' sems dpa' chen po sems can thams cad kyis mthong na dga' ba des thams cad dang ldan pa'i byang chub sems dpa'i tshogs de dang /_nyan thos chen po de dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 
[\[153a.6\]]'phye chen po dang /_mi dang mi ma yin pa'i tshogs de dag la smras pa/_rigs kyi bu dag khyed thams cad kyis/_bcom ldan 'das de'i ring bsrel rnams la mchod pa bya bar soms shig_/skar ma'i rgyal po me tog kun tu rgyas pa mngon par shes pa/_de nas byang chub sems dpa' 
[\[153a.7\]]sems dpa' chen po sems can thams cad kyis mthong na dga' ba des/_de'i tshe de bzhin gshegs pa'i mchod rten brgyad khri bzhi stong gi mdun du/_rang gi lag pa bsod nams brgyas brgyan pa 'bar bar byas te/_'bar bar byas pas lo bdun khri nyis stong gi bar du de bzhin 
[\[153b\]]
[\[153b.1\]]gshegs pa'i mchod rten de dag la mchod pa byas so/_/des mchod pa de byas pas 'khor de las nyan thos grangs med pa bye ba khrag khrig brgya stong btul lo/_/byang chub sems dpa' de dag thams cad kyis kyang gzugs thams cad yang dag par ston pa'i ting nge 'dzin thob par gyur to/_/
[\[153b.2\]]skar ma'i rgyal po me tog kun tu rgyas pa mngon par shes pa/_de nas thams cad dang ldan pa'i byang chub sems dpa'i tshogs de dang /_nyan thos chen po de dag gis byang chub sems dpa' sems dpa' chen po sems can thams cad kyis mthong na dga' ba de yan lag ma tshang bar mthong 
[\[153b.3\]]nas ngus te cho nges btab nas smre sngags 'don cing gcig la gcig 'di skad du smras te bdag cag gi slob dpon rjes su ston pa byang chub sems dpa' sems dpa' chen po sems can thams cad kyis mthong na dga' ba 'di da ltar yan lag ma tshang zhing lag pa med par gyur to zhes zer ro/_/skar 
[\[153b.4\]]ma'i rgyal po me tog kun tu rgyas pa mngon par shes pa de nas byang chub sems dpa' sems dpa' chen po sems can thams cad kyis mthong na dga' ba des/_byang chub sems dpa' sems dpa' chen po de dag dang /_nyan thos chen po de dag dang lha'i bu de dag la smras pa rigs kyi bu 
[\[153b.5\]]dag kho bo'i yan lag nyams par mthong bas ma ngu shig_/cho nges ma 'debs shig_/smre sngags ma 'don cig_/rigs kyi bu dag phyogs bcu'i 'jig rten gyi khams mtha' yas mu med pa dag na/_sangs rgyas bcom ldan 'das gang dag bzhugs shing 'tsho zhing gzhes pa'i 
[\[153b.6\]]sangs rgyas bcom ldan 'das de dag thams cad kho bos dpang du bzhag ste/_de dag gi spyan sngar bden pa'i byin gyis brlabs so/_/bden pa dang bden pa'i tshig gang gis bdag gi lag pa de bzhin gshegs pa la mchod pa'i phyir yongs su btang bas/_bdag gi lus gser 
[\[153b.7\]]gyi kha dog tu 'gyur ba'i bden pa dang bden pa'i tshig des/_bdag gi lag pa 'di sngon gyi bzhin du gyur cig_/sa chen po 'di lan drug tu g.yos par gyur cig_/bar snang la gnas pa'i lha'i bu rnams kyis me tog gi char chen po phob shig ces byas so/_/skar ma'i rgyal po 
[\[154a\]]
[\[154a.1\]]me tog kun tu rgyas pa mngon par shes pa/_de nas byang chub sems dpa' sems dpa' chen po sems can thams cad kyis mthong na dga' ba des/_bden pa'i byin gyis brlabs de byas ma thag tu stong gsum gyi stong chen po'i 'jig rten gyi khams 'di 
[\[154a.2\]]rnam pa drug tu g.yos so/_/steng gi bar snang las kyang me tog gi char chen po mngon par bab bo/_/byang chub sems dpa' sems dpa' chen po sems can thams cad kyis mthong na dga' ba de'i lag pa de yang /_'di lta ste byang chub sems dpa' sems dpa' chen po de nyid kyi bsod 
[\[154a.3\]]nams kyi stobs bskyed pa dang /_ye shes kyi stobs bskyed pa des sngon gyi bzhin du gyur to/_/skar ma'i rgyal po me tog kun tu rgyas pa mngon par shes pa/_de'i tshe de'i dus na byang chub sems dpa' sems dpa' chen po sems can thams cad kyis mthong na dga' ba zhes bya bar gyur 
[\[154a.4\]]pa de gzhan zhig yin snyam du/_khyod som nyi'am yid gnyis sam the tshom za bar gyur na skar ma'i rgyal po me tog kun tu rgyas pa mngon par shes pa khyod kyis de ltar mi blta'o/_/de ci'i phyir zhe na/_skar ma'i rgyal po me tog kun tu rgyas pa mngon par shes pa/_byang chub sems dpa' 
[\[154a.5\]]sems dpa' chen po sman gyi rgyal po 'di nyid de'i tshe de'i dus na byang chub sems dpa' sems dpa' chen po sems can thams cad kyis mthong na dga' ba zhes bya bar gyur to/_/skar ma'i rgyal po me tog kun tu rgyas pa mngon par shes pa byang chub sems dpa' sems dpa' chen po sman gyi 
[\[154a.6\]]rgyal po bya dka' ba bye ba khrag khrig brgya stong de snyed byed do/_/lus yongs su gtong ba yang byed do/_/skar ma'i rgyal po me tog kun tu rgyas pa mngon par shes pa/_rigs kyi bu'am rigs kyi bu mo byang chub sems dpa'i theg pa la yang dag par zhugs pa/_bla na med pa yang dag par 
[\[154a.7\]]rdzogs pa'i byang chub 'di 'dod pas/_de bzhin gshegs pa'i mchod rten de dag la rkang pa'i mthe bong 'bar bar bya'o/_/lag pa'i sor mo'am rkang pa'i sor mo gcig gam yan lag gcig gam lag pa 'bar bar bya'o/_/byang chub sems dpa'i theg pa la zhugs pa'i rigs kyi 
[\[154b\]]
[\[154b.1\]]bu 'am rigs kyi bu mo de ni bsod nams mngon par 'du byed pa ches mang du skyed do/_/rgyal srid yongs su btang bas ni de lta ma yin no/_/chung ma dang bu pho dang bu mo phangs pa yongs su btang bas ni de lta ma yin no/_/stong gsum gyi stong chen po'i 'jig rten gyi khams na nags tshal dang 
[\[154b.2\]]bcas pa rgya mtsho dang bcas pa ri dang bcas pa 'bab chu'i dngo dang mtsho dang mtshe'u dang khron pa dang kun dga'i ra ba dang bcas pa yongs su btang bas ni de lta ma yin no/_/skar ma'i rgyal po me tog kun tu rgyas pa mngon par shes pa/_rigs kyi bu 'am rigs kyi bu mo byang chub sems 
[\[154b.3\]]dpa'i theg pa la yang dag par zhugs pa gang gis stong gsum gyi stong chen po'i 'jig rten gyi khams 'di rin po che sna bdun gyis rab tu gang bar byas te/_sangs rgyas dang byang chub sems dpa' dang nyan thos dang rang sangs rgyas thams cad la sbyin pa byin na/_skar ma'i rgyal po me tog 
[\[154b.4\]]kun tu rgyas pa mngon par shes pa/_/rigs kyi bu 'am rigs kyi bu mo de ni/_rigs kyi bu 'am rigs kyi bu mo gang gis/_dam pa'i chos pad ma dkar po'i chos kyi rnam grangs 'di las/_tha na tshig bzhi pa'i tshigs su bcad pa 
[\[154b.5\]]gcig tsam 'dzin pa de bsod nams ji snyed cig skyed pa de snyed du mi skyed de/_de'i bsod nams mngon par 'du byed pa 'di ni de bas ches mang bar bshad kyi/_stong gsum gyi stong chen po'i 'jig rten gyi khams 'di rin po che sna bdun gyis rab tu gang bar byas te/_sangs rgyas dang 
[\[154b.6\]]byang chub sems dpa' dang /_nyan thos dang rang sangs rgyas thams cad la sbyin pa byin pa ni de lta ma yin no/_/skar ma'i rgyal po me tog kun tu rgyas pa mngon par shes pa 'di lta ste dper na 'bab chu'i dngo dang mtsho dang mtshe'u thams cad kyi nang na rgya mtsho ni mchog tu gyur pa yin no/_/skar 
[\[154b.7\]]ma'i rgyal po me tog kun tu rgyas pa mngon par shes pa/_de bzhin du de bzhin gshegs pa thams cad kyis bshad pa'i mdo sde thams cad kyi nang na dam pa'i chos pad ma dkar po'i chos kyi rnam grangs 'di mchog tu gyur pa yin no/_/skar ma'i rgyal po me tog kun tu rgyas pa mngon par shes 
[\[155a\]]
[\[155a.1\]]pa/_'di lta ste dper na ri nag po dang khor yug dang khor yug chen po thams cad kyi nang na ri rab ni ri'i rgyal po ste mchog tu gyur pa yin no/_/skar ma'i rgyal po me tog kun tu rgyas pa mngon par shes pa de bzhin du/_de bzhin gshegs pas gsungs pa'i mdo sde thams 
[\[155a.2\]]cad kyi nang na/_dam pa'i chos pad ma dkar po'i chos kyi rnam grangs 'di rgyal po ste mchog tu gyur pa yin no/_/skar ma'i rgyal po me tog kun tu rgyas pa mngon par shes pa/_'di lta ste dper na skar ma thams cad kyi nang na zla ba ni 'od byed pa'i mchog tu gyur pa yin no/_/skar ma'i rgyal 
[\[155a.3\]]po me tog kun tu rgyas pa mngon par shes pa/_de bzhin du de bzhin gshegs pas gsungs pa'i mdo sde thams cad kyi nang na/_dam pa'i chos pad ma dkar po'i chos kyi rnam grangs 'di ni zla ba bye ba khrag khrig brgya stong bas lhag par 'od byed pa'i mchog tu gyur pa yin no/_/skar ma'i 
[\[155a.4\]]rgyal po me tog kun tu rgyas pa mngon par shes pa/_'di lta ste dper na nyi ma'i dkyil 'khor ni mun pa mun gnag thams cad sel bar byed do/_/skar ma'i rgyal po me tog kun tu rgyas pa mngon par shes pa/_de bzhin du dam pa'i chos pad ma dkar po'i chos kyi rnam grangs 'di yang 
[\[155a.5\]]mi dge ba'i mun pa mun gnag thams cad sel bar byed do/_/skar ma'i rgyal po me tog kun tu rgyas pa mngon par shes pa/_'di lta ste dper na/_sum cu rtsa gsum pa'i lha rnams kyi nang na brgya byin ni lha rnams kyi dbang po yin no/_/skar ma'i rgyal po me tog kun tu rgyas pa mngon par 
[\[155a.6\]]shes pa/_de bzhin du dam pa'i chos pad ma dkar po'i chos kyi rnam grangs 'di yang de bzhin gshegs pas gsungs pa'i mdo sde thams cad kyi nang na dbang po yin no/_/skar ma'i rgyal po me tog kun tu rgyas pa mngon par shes pa 'di lta ste dper na/_mi mjed kyi bdag po tshangs pa ni 
[\[155a.7\]]tshangs ris kyi lha thams cad kyi rgyal po ste tshangs pa'i 'jig rten na pha'i bya ba byed do/_/skar ma'i rgyal po me tog kun tu rgyas pa mngon par shes pa/_de bzhin du dam pa'i chos pad ma dkar po'i chos kyi rnam grangs 'di yang sems can slob pa dang mi slob pa thams cad dang nyan thos dang byang chub 
[\[155b\]]
[\[155b.1\]]sems dpa'i theg pa la yang dag par zhugs pa thams cad la pha'i bya ba byed do/_/skar ma'i rgyal po me tog kun tu rgyas pa mngon par shes pa/_'di lta ste dper na/_rgyun du zhugs pa dang lan cig phyir 'ong ba dang phyir mi 'ong ba dang dgra bcom pa dang rang sangs rgyas rnams ni byis pa so so'i skye bo 
[\[155b.2\]]thams cad las 'das pa'o/_/skar ma'i rgyal po me tog kun tu rgyas pa mngon par shes pa de bzhin du dam pa'i chos pad ma dkar po'i chos kyi rnam grangs 'di yang de bzhin gshegs pas gsungs pa'i mdo sde thams cad las 'das shing mngon par 'phags te/_mchog tu gyur par 
[\[155b.3\]]rig par bya'o/_/skar ma'i rgyal po me tog kun tu rgyas pa mngon par shes pa gang dag mdo sde'i rgyal po 'di 'dzin pa de dag kyang sems can thams cad kyi gtso bor gyur par rig par bya'o/_/skar ma'i rgyal po me tog kun tu rgyas pa mngon par shes pa/_'di lta ste dper na/_nyan thos dang 
[\[155b.4\]]rang sangs rgyas thams cad kyi nang na byang chub sems dpa' ni mchog ces bya'o/_/skar ma'i rgyal po me tog kun tu rgyas pa mngon par shes pa/_de bzhin du dam pa'i chos pad ma dkar po'i chos kyi rnam grangs 'di yang de bzhin gshegs pas gsungs pa'i mdo sde thams cad kyi nang na mchog 
[\[155b.5\]]ces bya'o/_/skar ma'i rgyal po me tog kun tu rgyas pa mngon par shes pa/_'di lta ste dper na/_nyan thos dang rang sangs rgyas dang /_byang chub sems dpa' thams cad kyi nang na de bzhin gshegs pa ni chos kyi rgyal por thabs gsol ba yin no/_/skar ma'i rgyal po me tog kun tu 
[\[155b.6\]]rgyas pa mngon par shes pa/_de bzhin du dam pa'i chos pad ma dkar po'i chos kyi rnam grangs 'di yang byang chub sems dpa'i theg pa la yang dag par zhugs pa rnams la de bzhin gshegs pa dang 'dra ba yin no/_/skar ma'i rgyal po me tog kun tu rgyas pa mngon par shes pa/_dam pa'i 
[\[155b.7\]]chos pad ma dkar po'i chos kyi rnam grangs 'di ni sems can thams cad 'jigs pa thams cad las skyob pa/_sdug bsngal thams cad las thar bar byed pa ste/_skom pa rnams la mtshe'u dang 'dra'o/_/grang bas nyen pa rnams la me dang 'dra'o/_/gcer bu rnams la gos 
[\[156a\]]
[\[156a.1\]]dang 'dra'o/_/tshong pa rnams la ded dpon dang 'dra'o/_/bu rnams la ma dang 'dra'o/_/pha rol du 'gro ba rnams la gru dang 'dra'o/_/nad pa rnams la sman pa dang 'dra'o/_/mun pa mun gnag gis bsgribs pa rnams la mar me dang 'dra'o/_/nor 'dod pa rnams la rin po 
[\[156a.2\]]che dang 'dra'o/_/khams kyi rgyal po thams cad la 'khor los sgyur ba dang 'dra'o/_/'bab chu rnams la rgya mtsho dang 'dra'o/_/mun pa mun gnag thams cad sel ba'i phyir sgron ma dang 'dra'o/_/skar ma'i rgyal po me tog kun tu rgyas pa mngon par shes pa/_de bzhin du dam pa'i 
[\[156a.3\]]chos pad ma dkar po'i chos kyi rnam grangs 'di yang sdug bsngal thams cad las rab tu thar bar byed pa'o/_/nad thams cad gcod pa'o/_/'khor ba'i bcing ba nyam nga ba thams cad las rab tu thar bar byed pa'o/_/skar ma'i rgyal po me tog kun tu rgyas pa mngon par shes pa/_gang gis dam 
[\[156a.4\]]pa'i chos pad ma dkar po'i chos kyi rnam grangs 'di thos pa dang gang yi ger 'dri ba dang gang yi ger 'drir 'jug pa dang skar ma'i rgyal po me tog kun tu rgyas pa mngon par shes pa/_gang gis chos kyi rnam grangs 'di bzung ngam bstan tam/_thos sam/_yi ger bris sam/_yi ger 
[\[156a.5\]]'drir 'jug gam/_glegs bam du byas te/_bsti stang du byed pa dang /_btsun par byed pa dang /_bkur stir byed pa dang /_mchod pa dang /_me tog dang /_bdug pa dang /_spos dang /_phreng ba dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan dang /_
[\[156a.6\]]rol mo'i sgra dang /_na bza' dang /_thal mo sbyar ba'i las dang /_mar gyi mar me'am/_'bru mar gyi mar me'am/_spos mar gyi mar me'am/_tsam pa ka'i mar gyi mar me'am/_sna ma dang skya snar dang /_bar sha ka dang /_na pa ma li ka'i mar gyi mar me'am/_mchod pa rnam pa mang 
[\[156a.7\]]po dag gis bsti stang du byed/_btsun par byed/_rim gror byed/_mchod par byed pa'i bsod nams mngon par 'du byed pa ji snyed cig 'phel bar 'gyur ba'i bsod nams mngon par 'du byed pa de dag gi mtha' ni/_sangs rgyas kyi ye shes kyis kyang rtogs par mi nus so/_/skar 
[\[156b\]]
[\[156b.1\]]ma'i rgyal po me tog kun tu rgyas pa mngon par shes pa/_gang zhig sman gyi rgyal po'i sngon gyi sbyor ba'i le'u 'di 'dzin pa dang ston pa dang nyan pa'i rigs kyi bu'am rigs kyi bu mo byang chub sems dpa'i theg pa la yang dag par zhugs pa de bsod nams mang du skyed par 'gyur ro/_/gal te 
[\[156b.2\]]bud med gcig gis chos kyi rnam grangs 'di thos nas 'dzin na/_de nyid bud med kyi lus kyi mtha' mar 'gyur ro/_/skar ma'i rgyal po me tog kun tu rgyas pa mngon par shes pa/_bud med gang la las sman gyi rgyal po'i sngon gyi sbyor ba'i le'u 'di lnga brgya pa tha ma la thos nas nan tan 
[\[156b.3\]]byed pa de/_'di nas shi 'phos nas 'jig rten gyi khams bde ba can du skye bar 'gyur te/_gang na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas tshe dpag med/_byang chub sems dpa'i tshogs kyis yongs su bskor cing bzhugs te 
[\[156b.4\]]'tsho zhing gzhes pa der/_de pad ma'i snying po'i seng ge'i khri la 'dug bzhin du skye bar 'gyur ro/_/de 'dod chags kyis gzir bar mi 'gyur te/_zhe sdang gis ma yin gti mug gis ma yin nga rgyal gyis ma yin ser snas ma yin khro bas ma yin gnod sems kyis ma yin te/_de skyes 
[\[156b.5\]]ma thag tu mngon par shes pa lnga thob par 'gyur ro/_/mi skye ba'i chos la bzod pa yang thob par 'gyur ro/_/skar ma'i rgyal po me tog kun tu rgyas pa mngon par shes pa/_byang chub sems dpa' sems dpa' chen po des/_mi skye ba'i chos la bzod pa thob nas/_de bzhin 
[\[156b.6\]]gshegs pa gang gA'i klung bdun cu rtsa gnyis kyi bye ma snyed mthong bar 'gyur ro/_/mig gi dbang po yongs su dag pa gang gis/_sangs rgyas bcom ldan 'das de dag mthong bar 'gyur ba de 'dra bar de'i mig gi dbang po yongs su dag par 'gyur ro/_/sangs rgyas bcom ldan 'das 
[\[156b.7\]]de dag gis kyang de la legs so zhes bya ba sbyin par 'gyur te/_gang khyod kyis dam pa'i chos pad ma dkar po'i chos kyi rnam grangs 'di thos nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de'i gsung rab la lung 
[\[157a\]]
[\[157a.1\]]mnos pa dang kha don byas pa dang bsgoms pa dang bsams pa dang yid la byas pa dang sems can gzhan dag la yang rab tu bstan pa/_rigs kyi bu legs so legs so/_/rigs kyi bu khyod kyi bsod nams mngon par 'du byed pa 'di ni mes tshig pa'am chus khyer bar 
[\[157a.2\]]mi nus so/_/rigs kyi bu khyod kyi bsod nams mngon par 'du byed pa 'di ni sangs rgyas brgya stong gis kyang bshad par mi nus so/_/rigs kyi bu khyod kyis bdud phyir rgol ba bcom mo/_/srid pa'i rgya mtsho las brgal to/_/dgra'i tsher ma dkrugs so/_/sangs rgyas brgya stong gis byin 
[\[157a.3\]]gyis brlabs so/_/rigs kyi bu lha dang bcas pa'i 'jig rten na khyod 'dra ba med do/_/de bzhin gshegs pa gcig pu ma gtogs par gzhan nyan thos sam rang sangs rgyas sam byang chub sems dpa' gang gis kyang /_khyod la bsod nams kyis kyang rung /_ye shes kyis kyang 
[\[157a.4\]]rung /_shes rab kyis kyang rung /_ting nge 'dzin gyis kyang rung ste/_zil gyis gnon par mi nus so/_/skar ma'i rgyal po me tog kun tu rgyas pa mngon par shes pa/_byang chub sems dpa' sems dpa' chen po de ye shes kyi stobs bskyed pa 'di lta bu thob par 'gyur ro/_/skar ma'i 
[\[157a.5\]]rgyal po me tog kun tu rgyas pa mngon par shes pa/_gang la las sman gyi rgyal po'i sngon gyi sbyor ba'i le'u 'di bshad pa thos nas/_legs so legs so zhes bya ba byin pa de'i kha nas ud pa la'i dri 'byung bar 'gyur/_de'i lus las kyang tsan dan gyi dri 'byung bar 'gyur ro/_/gang 
[\[157a.6\]]gis chos kyi rnam grangs 'di 'chad pa na legs so zhes bya ba byin pa de'i chos can gyi yon tan gyi phan yon de dag ni/_ngas da ltar gang dag bshad pa de 'dra bar 'gyur ro/_/skar ma'i rgyal po me tog kun tu rgyas pa mngon par shes pa/_de lta bas na byang chub sems dpa' sems 
[\[157a.7\]]dpa' chen po sems can thams cad kyis mthong na dga' ba'i sngon gyi sbyor ba'i le'u 'di ci nas/_phyi ma'i tshe phyi ma'i dus lnga brgya pa tha ma la 'dzam bu'i gling 'di na spyod cing nub par mi 'gyur ba dang /_bdud sdig can gyis glags mi rnyed pa dang bdud kyi ris kyi lha dang klu dang gnod 
[\[157b\]]
[\[157b.1\]]sbyin dang dri za dang grul bum rnams kyis glags mi rnyed par bya ba'i phyir ngas khyod la yongs su gtad do/_/skar ma'i rgyal po me tog kun tu rgyas pa mngon par shes pa/_de lta bas na chos kyi rnam grangs 'di 'dzam bu'i gling 'dir sems can nad pa nad kyis btab pa rnams la sman lta 
[\[157b.2\]]bur 'gyur bar byin gyis brlab par byas te/_chos kyi rnam grangs 'di thos nas lus la nad kyis mi zug go/_/rga bas ma yin dus ma yin par 'chi bas ma yin no/_/skar ma'i rgyal po me tog kun tu rgyas pa mngon par shes pa/_gal te byang chub sems dpa'i theg pa la yang 
[\[157b.3\]]dag par zhugs pa gang la las/_mdo sde 'di 'dzin pa'i dge slong de lta bu de mthong na/_de la tsan dan gyi phye ma dang ud pal sngon pos mngon par gtor bar bya'o/_/mngon par gtor nas kyang 'di snyam du rigs kyi bu 'di ni byang chub kyi snying por 'gro bar 'gyur/_'di ni rtswa len par 
[\[157b.4\]]'gyur/_'di ni byang chub kyi snying por rtswa 'ding bar 'gyur/_'di ni bdud kyi phyogs pham par byed par 'gyur/_'di ni chos kyi dung 'bud par 'gyur/_'di ni chos kyi rnga rdung bar 'gyur/_'di ni 'khor ba'i rgya mtsho las rgal bar 'gyur ro snyam du sems bskyed par bya'o/_/skar ma'i 
[\[157b.5\]]rgyal po me tog kun tu rgyas pa mngon par shes pa rigs kyi bu'am rigs kyi bu mo byang chub sems dpa'i theg pa la yang dag par zhugs pas/_mdo sde 'di lta bu 'dzin pa'i dge slong mthong nas de ltar sems bskyed par byas te/_de ltar na de'i yon tan dag ni de bzhin gshegs pas 
[\[157b.6\]]ci 'dra ba dag bshad pa de 'dra ba dag tu 'gyur ro/_/sman gyi rgyal po'i sngon gyi sbyor ba'i le'u 'di bshad pa na/_byang chub sems dpa' brgyad khri bzhi stong gis/_sgra thams cad la mkhas pa dang ldan pa'i gzungs thob par gyur to/_/bcom ldan 'das de bzhin gshegs 
[\[157b.7\]]pa dgra bcom pa yang dag par rdzogs pa'i sangs rgyas rin chen mang des kyang /_skar ma'i rgyal po me tog kun tu rgyas pa mngon par shes pa/_de ltar khyod kyis de bzhin gshegs pa la bsam gyis mi khyab pa'i yon tan gyi chos dris pa legs so legs so zhes bya ba byin no/_/
[\[158a\]]
[\[158a.1\]]dam pa'i chos pad ma dkar po las sman gyi rgyal po'i sngon gyi sbyor ba'i le'u zhes bya ba ste nyi shu rtsa gnyis pa'o//_//de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de'i tshe/_
[\[158a.2\]]skyes bu chen po'i mtshan smin mtshams kyi mdzod spu nas 'od phyung ste/_'od des shar phyogs su sangs rgyas kyi zhing bye ba khrag khrig brgya stong phrag gang gA'i klung [{]bcwa [,]bco [}]brgyad kyi bye ma snyed dag khyab par byas te/_sangs rgyas kyi zhing bye ba khrag khrig brgya stong phrag gang gA'i klung [{]bcwa [,]bco [}]brgyad 
[\[158a.3\]]kyi bye ma snyed de dag 'das pa de na 'jig rten gyi khams rnam par snang ba'i 'od zer gyis brgyan pa zhes bya ba de na/_de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pa zhes bya ba bzhugs te 'tsho 
[\[158a.4\]]zhing gzhes la/_byang chub sems dpa'i dge 'dun rgya chen po tshad med pas yongs su bskor cing mdun gyis bltas nas chos ston to/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa des mdzod spu nas 'od gang 
[\[158a.5\]]btang ba des/_de'i tshe 'jig rten gyi khams rnam par snang ba'i 'od zer gyis brgyan pa de snang ba chen pos khyab par gyur to/_/'jig rten gyi khams rnam par snang ba'i 'od zer gyis brgyan pa de na/_byang chub sems dpa' sems dpa' chen po sang sang po'i dbyangs zhes bya ba dge 
[\[158a.6\]]ba'i rtsa ba bskyed pa sngon yang de bzhin gshegs pa dgra bcom pa yang dag par rdzogs pa'i sangs rgyas mang po'i 'od zer de lta bu mthong zhing /_byang chub sems dpa' sems dpa' chen po sang sang po'i dbyangs kyis ting nge 'dzin mang po thob pa 'di lta ste/_rgyal mtshan gyi rtse mo'i dpung 
[\[158a.7\]]rgyan gyi ting nge 'dzin thob/_dam pa'i chos pad ma dkar po'i ting nge 'dzin thob/_dri ma med pas byin pa'i ting nge 'dzin thob/_skar ma'i rgyal po rnam par rol pa'i ting nge 'dzin thob/_rlung lta bu'i ting nge 'dzin thob/_ye shes kyi phyag rgya'i ting nge 'dzin thob/_zla ba sgron ma'i ting 
[\[158b\]]
[\[158b.1\]]nge 'dzin thob/_sgra thams cad la mkhas pa'i ting nge 'dzin thob/_bsod nams thams cad kun las bsdus pa'i ting nge 'dzin thob/_dad pa can gyi ting nge 'dzin thob/_rdzu 'phrul gyis rnam par rol pa'i ting nge 'dzin thob/_ye shes ta la la'i ting nge 'dzin thob/_bkod pa'i 
[\[158b.2\]]rgyal po'i ting nge 'dzin thob/_dri ma med pa'i 'od kyi ting nge 'dzin thob/_dri ma med pa'i snying po'i ting nge 'dzin thob/_zad par chub pa'i ting nge 'dzin thob/_nyi ma'i 'khor ba'i ting nge 'dzin thob/_de bzhin du sbyar te/_byang chub sems dpa' sems dpa' chen po sang sang po'i dbyangs 
[\[158b.3\]]kyis/_ting nge 'dzin bye ba khrag khrig brgya stong phrag gang gA'i klung gi bye ma snyed kyi bar du thob par 'dug ste/_byang chub sems dpa' sems dpa' chen po sang sang po'i dbyangs de'i lus la 'od des phog par gyur to/_/de nas bcom ldan 'das de bzhin gshegs pa dgra bcom pa 
[\[158b.4\]]yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pa la/_byang chub sems dpa' sems dpa' chen po sang sang po'i dbyangs kyis 'di skad ces gsol to/_/bcom ldan 'das bdag bcom ldan 'das de bzhin gshegs pa 
[\[158b.5\]]dgra bcom pa yang dag par rdzogs pa'i sangs rgyas shAkya thub pa la blta ba dang phyag bgyi ba dang bsnyen bkur bgyi ba dang 'jam dpal gzhon nur gyur pa de yang blta ba dang /_byang chub sems dpa' sman gyi rgyal po de yang blta ba dang /_byang chub sems dpa' rab tu sbyin pa de yang 
[\[158b.6\]]blta ba dang /_byang chub sems dpa' skar ma'i rgyal po me tog kun tu rgyas pa mngon par shes pa de yang blta ba dang /_byang chub sems dpa' spyod pa khyad par can de yang blta ba dang /_byang chub sems dpa' bkod pa'i rgyal po de yang blta ba dang /_byang chub sems dpa' 
[\[158b.7\]]sman yang dag 'phags de yang blta ba'i slad du/_'jig rten gyi khams mi mjed du mchi'o/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pas/_byang 
[\[159a\]]
[\[159a.1\]]chub sems dpa' sems dpa' chen po sang sang po'i dbyangs la 'di skad ces bka' stsal to/_/rigs kyi bu khyod 'jig rten gyi khams mi mjed der song ste phyin nas/_ngan pa'i 'du shes bskyed par mi bya'o/_/rigs kyi bu 'jig rten gyi khams mi mjed de ni mthon dman 
[\[159a.2\]]can dang /_sa las grub pa dang /_ri nag pos gang ba dang /_'jim ngan gyis yongs su gang ba'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de yang sku thung ngo /_/byang chub sems dpa' sems dpa' chen po de dag kyang 
[\[159a.3\]]lus thung ngo /_/rigs kyi bu khyod kyi lus thob pa ni dpag tshad bzhi khri nyis stong ngo /_rigs kyi bu nga'i lus ni dpag tshad 'bum phrag drug cu rtsa brgyad yod do/_/rigs kyi bu khyod ni mdzes pa blta na sdug pa gzugs bzang ba kha dog bzang po rgyas pa mchog dang ldan pa/_bsod nams 
[\[159a.4\]]brgya stong bas shin tu lhag pa'i dpal dang ldan pa'o/_/rigs kyi bu de lta bas na 'jig rten gyi khams mi mjed du phyin nas/_de bzhin gshegs pa dang byang chub sems dpa' rnams dang sangs rgyas kyi zhing de la ngan pa'i 'du shes ma skyed cig_/de skad ces bka' stsal nas/_byang chub 
[\[159a.5\]]sems dpa' sems dpa' chen po sang sang po'i dbyangs kyis/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pa de la 'di skad ces gsol to/_/bcom ldan 'das bdag 
[\[159a.6\]]ni de bzhin gshegs pa'i byin gyi rlabs dang /_de bzhin gshegs pa'i stobs bskyed pa dang /_de bzhin gshegs pa'i rnam par rol pa dang /_de bzhin gshegs pa'i bkod pa dang /_de bzhin gshegs pa'i mngon par 'phags pa'i ye shes kyis 'jig rten gyi khams mi mjed der 
[\[159a.7\]]mchi'o/_/de nas byang chub sems dpa' sems dpa' chen po sang sang po'i dbyangs kyis/_de'i tshe sangs rgyas kyi zhing de nas ma g.yos shing /_stan de las ma langs par 'di lta bu'i ting nge 'dzin la snyoms par zhugs te/_byang chub sems dpa' sems dpa' chen po sang sang po'i 
[\[159b\]]
[\[159b.1\]]dbyangs de ting nge 'dzin de la snyoms par zhugs ma thag tu/_de'i mod la 'jig rten gyi khams mi mjed du/_bya rgod kyi phung po'i ri la de bzhin gshegs pa'i chos kyi gdan gyi drung du/_pad ma chu ba ni gser 'dab ma ni dngul snying po ni pad ma dang ne tso'am ci las grub pa bye ba khrag khrig 
[\[159b.2\]]brgya stong phrag brgyad cu rtsa bzhi byung bar gyur to/_/de nas 'jam dpal gzhon nur gyur pas/_pad ma bkod pa byung ba de mthong nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la 'di skad ces gsol to/_/bcom ldan 
[\[159b.3\]]'das 'di ltar chu ba ni gser 'dab ma ni dngul snying po ni pad ma dang ne tso'am ci las grub pa'i pad ma bye ba khrag khrig brgya stong phrag brgyad cu rtsa bzhi gda' ba 'di su'i snga ltas lags/_de skad ces gsol pa dang /_bcom ldan 'das kyis 'jam dpal gzhon nur gyur pa la 'di skad ces 
[\[159b.4\]]bka' stsal to/_/'jam dpal 'di ni shar phyogs logs nas 'jig rten gyi khams rnam par snang ba'i 'od zer gyis brgyan pa nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun 
[\[159b.5\]]tu rgyas pa de'i sangs rgyas kyi zhing nas/_byang chub sems dpa' sems dpa' chen po sang sang po'i dbyangs byang chub sems dpa' bye ba khrag khrig brgya stong gis yongs su bskor cing mdun du bdar te/_nga la blta ba dang /_phyag bya ba dang /_bsnyen bkur bya ba dang /_dam pa'i chos pad ma dkar 
[\[159b.6\]]po'i chos kyi rnam grangs 'di mnyan pa'i phyir/_'jig rten gyi khams mi mjed 'dir 'ong ba de'i snga ltas so/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das rigs kyi bu des dge ba'i rtsa ba'i tshogs ci bgyis na/_dge ba'i rtsa ba'i 
[\[159b.7\]]tshogs bsags pa des 'di lta bu'i khyad par 'di thob/_bcom ldan 'das byang chub sems dpa' de ting nge 'dzin gang la spyod pa'i ting nge 'dzin de bcom ldan 'das bdag gis mnyan par bgyi'o/_/bcom ldan 'das bdag gis ting nge 'dzin de la spyad par bgyi'o/_/byang chub sems dpa' 
[\[160a\]]
[\[160a.1\]]sems dpa' chen po de ci 'dra ba dang kha dog ci 'dra ba dang gzugs ci 'dra ba dang rtags ci 'dra ba dang dbyibs ci 'dra ba dang de'i spyod pa ci lags pa/_bdag gis byang chub sems dpa' sems dpa' chen po de blta bar bgyi'o/_/bcom ldan 'das brda ltas gang gis 
[\[160a.2\]]bskul ma thag tu/_byang chub sems dpa' sems dpa' chen po de 'jig rten gyi khams mi mjed 'dir mchi bar 'gyur ba de lta bu'i brda ltas shig de bzhin gshegs pas legs par mdzad du gsol/_de nas bcom ldan 'das de bzhin gshegs pa dgra bcom pa yang dag par rdzogs 
[\[160a.3\]]pa'i sangs rgyas shAkya thub pas/_de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa rin chen mang la 'di skad ces gsungs so/_/ci nas brda ltas gang gis byang chub sems dpa' sems dpa' chen po sang sang po'i dbyangs 'jig 
[\[160a.4\]]rten gyi khams mi mjed 'dir mchi ba de lta bu'i brda ltas bcom ldan 'das kyis mdzod cig_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa rin chen mang gis de'i tshe byang chub sems dpa' sems 
[\[160a.5\]]dpa' chen po sang sang po'i dbyangs bskul ba'i phyir/_'jam dpal gzhon nur gyur pa 'di rigs kyi bu khyod kyi mthu mthong bar dga' bas rigs kyi bu khyod 'jig rten gyi khams mi mjed 'dir shog cig ces de lta bu'i brda mdzad do/_/de nas byang chub sems dpa' sems dpa' chen po 
[\[160a.6\]]sang sang po'i dbyangs kyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pa de'i zhabs la mgo bos phyag 'tshal nas lan gsum bskor ba byas te/_byang chub sems 
[\[160a.7\]]dpa' bye ba khrag khrig brgya stong phrag brgyad cu rtsa bzhi po de dag gis yongs su bskor cing mdun du bdar nas lhan cig tu 'jig rten gyi khams rnam par snang ba'i 'od zer gyis brgyan pa de nas mi snang bar gyur nas/_'jig rten gyi khams mi mjed 'dir 'ongs te/_zhing dag ni rab tu 
[\[160b\]]
[\[160b.1\]]g.yo bar byed/_pad ma'i char ni rab tu 'bebs/_sil snyan bye ba khrag khrig brgya stong ni len cing /_mig ni ud pal sngon po'i 'dab ma 'dra/_bzhin ni zla ba bye ba khrag khrig brgya stong bas lhag_/lus kyi mdog ni gser gyi kha dog 'dra la/_lus bsod nams brgya stong gis 
[\[160b.2\]]ni brgyan/_dpal gyi sa ni rab tu 'bar/_gzi brjid kyis ni shin tu lhang nger gyur/_lus ni mtshan rnams kyis rnam par spras/_lus sred med kyi bu'i lus ltar ni mkhregs pa/_rin po che sna bdun gyi khang pa brtsegs par zhugs te/_nam mkha' la ta la bdun tsam nas byang chub 
[\[160b.3\]]sems dpa'i tshogs kyis yongs su bskor cing mdun du bdar nas 'ongs te/_de 'jig rten gyi khams mi mjed 'di ga la ba dang bya rgod phung po'i ri ga la ba der 'ongs te phyin nas/_khang pa brtsegs pa de nas babs te/_brgya stong ri ba'i mu tig gi phreng ba thogs shing /_bcom ldan 
[\[160b.4\]]'das ga la ba der song nas phyin pa dang /_bcom ldan 'das kyi zhabs la mgo bos phyag 'tshal te/_lan bdun bskor ba byas nas bcom ldan 'das la mchod pa bya ba'i phyir mu tig gi phreng ba phul lo/_/phul nas bcom ldan 'das la 'di skad ces gsol to/_/bcom ldan 
[\[160b.5\]]'das de bzhin gshegs pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pa bcom ldan 'das la gnod pa nyung ngam nyam nga ba nyung ngam bskyod pa yang ngam/_stobs dang bde bar gnas sam zhes snyun gsol 
[\[160b.6\]]lo/_/bcom ldan 'das de 'di skad ces kyang gsung ste/_bcom ldan 'das khyod bzod dam/_gzhes sam/_khams rnams 'thun nam/_khyod kyi sems can rnams go sla'am/_gdul sla'am/_gso sla'am/_gtsang ma 'dod dam/_ha cang 'dod chags mi spyod dam/_
[\[160b.7\]]ha cang zhe sdang mi spyod dam/_ha cang gti mug mi spyod dam/_bcom ldan 'das khyod kyi sems can dag shin tu phrag dog can ma yin nam/_ser sna can ma yin nam/_mar mi 'dzin pa ma yin nam/_phar mi 'dzin pa ma yin nam/_dge slong du mi 'dzin pa ma yin nam/_bram zer mi 'dzin 
[\[161a\]]
[\[161a.1\]]pa ma yin nam/_log par lta ba ma yin nam/_sems ma dul ba ma yin nam/_dbang po ma bsrungs pa ma yin nam/_bcom ldan 'das khyod kyis sems can de dag gis bdud phyir rgol ba bcom mam/_bcom ldan 'das de bzhin gshegs pa dgra 
[\[161a.2\]]bcom pa yang dag par rdzogs pa'i sangs rgyas yongs su mya ngan las 'das pa rin chen mang de/_rin po che sna bdun gyi mchod rten gyi nang na bzhugs pa chos gsan pa'i phyir 'jig rten gyi khams mi mjed du gshegs sam/_bcom ldan 'das de bzhin gshegs pa rin chen mang la 
[\[161a.3\]]yang bcom ldan 'das de 'dri ba/_bcom ldan 'das de bzhin gshegs pa rin chen mang de bzod dam/_gzhes sam/_bcom ldan 'das de bzhin gshegs pa rin chen mang ring du gzhes sam zhes gsung ngo /_/bcom ldan 'das bdag gis kyang /_bcom ldan 'das de 
[\[161a.4\]]bzhin gshegs pa dgra bcom pa yang dag par rdzogs pa'i sangs rgyas rin chen mang de'i ring bsrel gyi sku blta bar bgyi'o/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i ring bsrel gyi sku/_de bzhin gshegs 
[\[161a.5\]]pas legs par bstan du gsol/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa 
[\[161a.6\]]rin chen mang de la 'di skad ces gsungs so/_/bcom ldan 'das byang chub sems dpa' sems dpa' chen po sang sang po'i dbyangs 'di bcom ldan 'das de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa rin chen mang mthong 
[\[161a.7\]]bar 'tshal nas mchis so/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang gis byang chub sems dpa' sems dpa' chen po sang sang po'i dbyangs la 'di skad ces bka' stsal to/_/rigs kyi bu khyod nga dang 
[\[161b\]]
[\[161b.1\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa mthong bar 'dod pa dang /_dam pa'i chos pad ma dkar po'i chos kyi rnam grangs 'di mnyan pa dang /_'jam dpal gzhon nur gyur pa blta ba'i phyir 'ongs pa legs so 
[\[161b.2\]]legs so/_/de nas bcom ldan 'das la byang chub sems dpa' sems dpa' chen po pad ma'i dpal gyis 'di skad ces gsol to/_/bcom ldan 'das byang chub sems dpa' sems dpa' chen po sang sang po'i dbyangs kyis/_de bzhin gshegs pa gang gi drung du sngon dge 
[\[161b.3\]]ba'i rtsa ba ji lta bu zhig bskrun/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas byang chub sems dpa' sems dpa' chen po pad ma'i dpal la 'di skad ces bka' stsal to/_/rigs kyi bu sngon byung ba 'das pa'i 
[\[161b.4\]]dus na bskal pa mthong na dga' ba la/_'jig rten gyi khams gzugs thams cad shin tu ston par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul 
[\[161b.5\]]ba'i kha lo sgyur ba/_bla na med pa/_lha dang mi rnams kyi ston pa sangs rgyas bcom ldan 'das sprin dang rnga sgra rgyal po zhes bya ba 'di 'jig rten du byung ste/_rigs kyi bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sprin dang rnga sgra 
[\[161b.6\]]rgyal po de la/_byang chub sems dpa' sems dpa' chen po sang sang po'i dbyangs kyis sil snyan brgya stong rab tu blangs te/_lo khri nyis stong du mchod pa byas so/_/rin po che sna bdun gyi snod brgyad khri bzhi stong phul lo/_/rigs kyi bu de bzhin gshegs pa sprin dang rnga sgra rgyal 
[\[161b.7\]]po'i gsung rab de la byang chub sems dpa' sems dpa' chen po sang sang po'i dbyangs kyis de lta bu'i dad pa thob po/_/de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sprin dang rnga sgra rgyal po la mchod pa byas shing 
[\[162a\]]
[\[162a.1\]]snod brgyad khri bzhi stong de dag phul ba de/_gzhan zhig yin snyam du khyod som nyi'am yid gnyis sam the tshom za bar gyur na rigs kyi bu khyod kyis de ltar mi blta'o/_/de ci'i phyir zhe na/_rigs kyi bu gang gis bcom ldan 'das de bzhin gshegs pa dgra 
[\[162a.2\]]bcom pa yang dag par rdzogs pa'i sangs rgyas sprin dang rnga sgra rgyal po de la mchod pa byas pa dang /_snod de dag kyang phul ba de ni byang chub sems dpa' sems dpa' chen po sang sang po'i dbyangs 'di nyid yin te/_rigs kyi bu byang chub sems dpa' sems dpa' chen po sang sang 
[\[162a.3\]]po'i dbyangs de ni sangs rgyas mang po la bsnyen bkur byas pa/_sangs rgyas brgya stong mang po la dge ba'i rtsa ba bskyed pa/_yongs su sbyang ba byas pa ste/_byang chub sems dpa' sems dpa' chen po sang sang po'i dbyangs 'dis sngon yang sangs rgyas bcom ldan 'das gang gA'i klung gi 
[\[162a.4\]]bye ma snyed mthong ngo /_/pad ma'i dpal khyod kyis byang chub sems dpa' sems dpa' chen po sang sang po'i dbyangs 'di mthong ngam/_pad ma'i dpal gyis gsol pa/_bcom ldan 'das mthong lags so/_/bde bar gshegs pa mthong lags so/_/bcom ldan 'das 
[\[162a.5\]]kyis bka' stsal pa/_pad ma'i dpal byang chub sems dpa' sems dpa' chen po sang sang po'i dbyangs 'di ni/_gzugs mang pos dam pa'i chos pad ma dkar po'i chos kyi rnam grangs 'di ston te/_'di lta ste/_la lar ni tshangs pa'i gzugs kyis/_la lar ni brgya 
[\[162a.6\]]byin gyi gzugs kyis/_la lar ni dbang phyug gi gzugs kyis/_la lar ni dbang phyug chen po'i gzugs kyis/_la lar ni dmag dpon gyi gzugs kyis/_la lar ni mchog gi gzugs kyis/_la lar ni 'khor los sgyur ba'i gzugs kyis/_la lar ni 
[\[162a.7\]]khams kyi rgyal po'i gzugs kyis/_la lar ni tshong dpon gyi gzugs kyis/_la lar ni khyim bdag gi gzugs kyis/_la lar ni grong mi'i gzugs kyis/_la lar ni bram ze'i gzugs kyis dam pa'i chos pad ma dkar po'i chos kyi rnam grangs 'di ston to/_/
[\[162b\]]
[\[162b.1\]]la lar ni dge slong gi gzugs kyis/_la lar ni dge slong ma'i gzugs kyis/_la lar ni dge bsnyen gyi gzugs kyis/_la lar ni dge bsnyen ma'i gzugs kyis/_la lar ni tshong dpon gyi chung ma'i gzugs kyis/_la lar ni khyim bdag gi chung ma'i gzugs kyis/_
[\[162b.2\]]la lar ni grong mi'i chung ma'i gzugs kyis/_la lar ni khye'u'i gzugs kyis/_la lar ni bu mo'i gzugs kyis/_byang chub sems dpa' sems dpa' chen po sang sang po'i dbyangs dam pa'i chos pad ma dkar po'i chos kyi rnam grangs 'di sems can rnams la ston te/_rigs 
[\[162b.3\]]kyi bu gzugs 'di snyed cig kun tu ston pas/_byang chub sems dpa' sems dpa' chen po sang sang po'i dbyangs dam pa'i chos pad ma dkar po'i chos kyi rnam grangs 'di sems can rnams la ston to/_/kha cig la ni gnod sbyin gyi gzugs kyi bar gyis/_byang chub sems 
[\[162b.4\]]dpa' sems dpa' chen po sang sang po'i dbyangs kyis/_dam pa'i chos pad ma dkar po'i chos kyi rnam grangs 'di sems can rnams la ston to/_/kha cig la ni lha ma yin gyi gzugs kyis/_kha cig la ni nam mkha' lding gi gzugs kyis/_kha cig la ni mi'am ci'i 
[\[162b.5\]]gzugs kyis/_kha cig la ni lto 'phye chen po'i gzugs kyis byang chub sems dpa' sems dpa' chen po sang sang po'i dbyangs/_dam pa'i chos pad ma dkar po'i chos kyi rnam grangs 'di sems can rnams la ston to/_/sems can dmyal ba dang dud 'gro'i skye gnas 
[\[162b.6\]]dang gshin rje'i 'jig rten dang mi khom par skyes pa'i bar gyi sems can rnams la yang /_byang chub sems dpa' sems dpa' chen po sang sang po'i dbyangs skyob par 'gyur ro/_/btsun mo'i 'khor gyi nang na 'dug pa'i bar gyi sems can rnams la yang byang chub sems 
[\[162b.7\]]dpa' sems dpa' chen po sang sang po'i dbyangs bud med kyi gzugs su mngon par sprul te/_dam pa'i chos pad ma dkar po'i chos kyi rnam grangs 'di 'jig rten gyi khams mi mjed 'dir sems can rnams la chos ston to/_/pad ma'i dpal byang chub sems dpa' sems 
[\[163a\]]
[\[163a.1\]]dpa' chen po sang sang po'i dbyangs ni/_'jig rten gyi khams mi mjed du skyes pa'i sems can rnams la skyob pa ste/_'jig rten gyi khams mi mjed 'di na/_byang chub sems dpa' sems dpa' chen po sang sang po'i dbyangs 'di de snyed kyi gzugs su 
[\[163a.2\]]sprul pas/_dam pa'i chos pad ma dkar po'i chos kyi rnam grangs 'di sems can rnams la ston te/_skyes bu dam pa 'di rdzu 'phrul yang nyams pa med/_shes rab kyang nyams pa med do/_/rigs kyi bu byang chub sems dpa' sems dpa' chen po sang sang po'i dbyangs ni ye 
[\[163a.3\]]shes kyi snang ba 'di snyed kyis 'jig rten gyi khams mi mjed 'di na snang ngo /_/'jig rten gyi khams gzhan gang gA'i klung gi bye ma snyed dag na yang /_byang chub sems dpas 'dul ba'i sems can rnams la 'di byang chub sems dpa'i gzugs kyis chos ston to/_/nyan thos 
[\[163a.4\]]kyis 'dul ba'i sems can rnams la nyan thos kyi gzugs kyis chos ston to/_/rang sangs rgyas kyis 'dul ba'i sems can rnams la rang sangs rgyas kyi gzugs kyis chos ston to/_/de bzhin gshegs pa'i gzugs kyis 'dul ba'i sems can rnams la de bzhin 
[\[163a.5\]]gshegs pa'i gzugs kyis chos ston to/_/de bzhin gshegs pa'i ring bsrel gyi bar gyis 'dul ba'i sems can rnams la de bzhin gshegs pa'i ring bsrel ston to/_/yongs su mya ngan las 'da' ba'i bar gyis 'dul ba'i sems can rnams la bdag yongs su mya 
[\[163a.6\]]ngan las 'das par ston to/_/pad ma'i dpal de ltar byang chub sems dpa' sems dpa' chen po sang sang po'i dbyangs ni ye shes kyi stobs bskyed pa thob pa'o/_/de nas bcom ldan 'das la byang chub sems dpa' sems dpa' chen po pad ma'i dpal gyis 'di skad ces 
[\[163a.7\]]gsol to/_/bcom ldan 'das byang chub sems dpa' sems dpa' chen po sang sang po'i dbyangs dge ba'i rtsa ba bskrun pa 'di/_bcom ldan 'das ting nge 'dzin gang la gnas te/_byang chub sems dpa' sems dpa' chen po sang sang po'i dbyangs kyis/_sems can 
[\[163b\]]
[\[163b.1\]]'di snyed btul ba'i ting nge 'dzin de gang lags/_de skad ces gsol nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas/_byang chub sems dpa' sems dpa' chen po pad ma'i dpal la 'di skad ces bka' 
[\[163b.2\]]stsal to/_/rigs kyi bu ting nge 'dzin gang la gnas te byang chub sems dpa' sems dpa' chen po sang sang po'i dbyangs kyis 'di ltar sems can dpag tu med pa'i don byas pa ni/_gzugs thams cad yang dag par ston pa zhes bya ba'i ting nge 'dzin 'di yin no/_/sang sang po'i 
[\[163b.3\]]dbyangs kyi le'u 'di bshad pa na/_byang chub sems dpa' sems dpa' chen po sang sang po'i dbyangs dang lhan cig tu/_byang chub sems dpa' bye ba khrag khrig brgya stong phrag brgyad cu rtsa bzhi gang dag 'jig rten gyi khams mi mjed 'dir lhags pa de dag thams cad kyis 
[\[163b.4\]]gzugs thams cad yang dag par ston pa'i ting nge 'dzin thob par gyur to/_/'jig rten gyi khams mi mjed 'di na gnas pa'i byang chub sems dpa' sems dpa' chen po bgrang ba las 'das pa de dag gis kyang /_gzugs thams cad yang dag par ston pa'i ting nge 
[\[163b.5\]]'dzin thob par gyur to/_/de nas byang chub sems dpa' sems dpa' chen po sang sang po'i dbyangs kyis/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa dang /_bcom ldan 'das de bzhin gshegs pa dgra bcom 
[\[163b.6\]]pa yang dag par rdzogs pa'i sangs rgyas rin chen mang gi ring bsrel gyi mchod rten la yangs shing rgya che ba'i mchod pa byas nas/_rin po che sna bdun gyi khang pa brtsegs par zhugs te/_zhing rnams ni rab tu g.yo bar byed/_pad ma'i char ni rab tu 'bebs/_sil snyan 
[\[163b.7\]]bye ba khrag khrig brgya stong ni len cing /_byang chub sems dpa' bye ba khrag khrig brgya stong phrag brgyad cu rtsa bzhis yongs su bskor te mdun du bdar nas/_lhan cig tu slar rang rang gi sangs rgyas kyi zhing du song ste phyin nas/_bcom ldan 'das de bzhin gshegs 
[\[164a\]]
[\[164a.1\]]pa dgra bcom pa yang dag par rdzogs pa'i sangs rgyas pad ma'i 'dab ma dri ma med pa skar ma'i rgyal po me tog kun tu rgyas pa la 'di skad ces gsol to/_/bcom ldan 'das 'jig rten gyi khams mi mjed du bdag gis sems can gyi don byas so/_/
[\[164a.2\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang gi ring bsrel gyi mchod rten yang mthong ngo /_/phyag kyang bgyis so/_/bcom ldan 'das de bzhin gshegs pa shAkya thub pa yang mthong ste phyag bgyis so/_/'jam 
[\[164a.3\]]dpal gzhon nur gyur pa de yang mthong ngo /_/byang chub sems dpa' sems dpa' chen po sman gyi rgyal po brtson 'grus kyi stobs kyi shugs thob pa de dang /_byang chub sems dpa' sems dpa' chen po rab tu sbyin pa de yang mthong ngo /_/byang chub sems dpa' bye ba khrag khrig 
[\[164a.4\]]brgya stong phrag brgyad cu rtsa bzhi po de dag thams cad kyis kyang gzugs thams cad yang dag par ston pa'i ting nge 'dzin thob par gyur to/_/byang chub sems dpa' sems dpa' chen po sang sang po'i dbyangs 'gro ba dang 'ong ba'i le'u 'di bshad pa na/_byang chub sems dpa' bzhi khri 
[\[164a.5\]]nyis stong gis mi skye ba'i chos la bzod pa thob par gyur to/_/byang chub sems dpa' sems dpa' chen po pad ma'i dpal gyis kyang /_dam pa'i chos pad ma dkar po'i ting nge 'dzin thob par gyur to/_/dam pa'i chos pad ma dkar po las/_sang sang po'i dbyangs kyi 
[\[164a.6\]]le'u zhes bya ba ste nyi shu rtsa gsum pa'o//_//bam po bcu gsum pa ste tha ma/_de nas byang chub sems dpa' sems dpa' chen po blo gros mi zad pa stan las langs te/_bla gos phrag pa gcig tu gzar nas pus mo g.yas pa'i lha ngas la btsugs te/_
[\[164a.7\]]bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po spyan ras gzigs dbang phyug ci'i slad du spyan ras gzigs dbang phyug ces bgyi/_de skad ces 
[\[164b\]]
[\[164b.1\]]gsol pa dang /_bcom ldan 'das kyis byang chub sems dpa' sems dpa' chen po blo gros mi zad pa la 'di skad ces bka' stsal to/_/rigs kyi bu 'di la sems can bye ba khrag khrig brgya stong ji snyed cig sdug bsngal gang dag myong bar gyur pa de dag gis/_/gal te byang 
[\[164b.2\]]chub sems dpa' sems dpa' chen po spyan ras gzigs dbang phyug gi ming thos na/_de dag thams cad sdug bsngal gyi phung po de las yongs su thar bar 'gyur ro/_/rigs kyi bu sems can gang dag byang chub sems dpa' sems dpa' chen po spyan ras gzigs dbang phyug 
[\[164b.3\]]gi ming 'dzin pa de dag_/gal te me'i phung po chen por lhung na yang /_de dag thams cad byang chub sems dpa' sems dpa' chen po spyan ras gzigs dbang phyug gi gzi brjid kyis/_me'i phung po chen po de las rab tu 'bar ba las thar bar 'gyur ro/_/rigs kyi bu 
[\[164b.4\]]gal te chu klung dag gis khyer la/_byang chub sems dpa' sems dpa' chen po spyan ras gzigs dbang phyug la bos na/_chu klung de dag thams cad kyis sems can de dag thams cad gting tshugs par byed do/_/rigs kyi bu gal te sems can bye ba khrag khrig brgya 
[\[164b.5\]]stong rgya mtsho'i nang du grur zhugs te/_'gron bu dang /_gser dang /_nor bu dang /_mu tig dang /_bai dUr+ya dang /_dung dang /_man shel dang /_rdo'i snying po dang /_byi ru dang /_spug dang /_mu tig dmar po la sogs pa'i phyir dong ba de rnams/_rlung nag pos srin mo'i gling du 
[\[164b.6\]]'phangs par gyur la/_de na sems can gcig 'ga' zhig gis spyan ras gzigs dbang phyug la bos na/_de dag thams cad srin mo'i gling de nas thar bar 'gyur ro/_/rigs kyi bu de'i phyir byang chub sems dpa' sems dpa' chen po spyan ras gzigs dbang phyug spyan ras 
[\[164b.7\]]gzigs dbang phyug ces btags so/_/rigs kyi bu gal te bsad par bkri ba las spyan ras gzigs dbang phyug la bos na/_gshed ma de dag gi mtshon de dag dum bu dum bur chag cing grugs par 'gyur ro/_/rigs kyi bu gal te stong gsum gyi stong chen po'i 'jig rten gyi khams 
[\[165a\]]
[\[165a.1\]]'di gnod sbyin dang srin pos gang bar gyur kyang /_byang chub sems dpa' sems dpa' chen po spyan ras gzigs dbang phyug gi ming 'dzin pa la/_de dag thams cad kyi sdang ba'i sems kyis lta yang mi phod do/_/rigs kyi bu sems can la la lcags sgrog dang /_
[\[165a.2\]]shing sgrog tu bcug par gyur na nyes yod kyang rung nyes med kyang rung na/_byang chub sems dpa' sems dpa' chen po spyan ras gzigs dbang phyug gi ming nas phyung bas/_lcags sgrog dang shing sgrog tu bcug pa de dag gi bu ga bye bar 'gyur ro/_/rigs kyi bu byang chub sems 
[\[165a.3\]]dpa' sems dpa' chen po spyan ras gzigs dbang phyug gi mthu ni de 'dra'o/_/rigs kyi bu gal te stong gsum gyi stong chen po'i 'jig rten gyi khams 'di g.yon can dang chom rkun dang dgra lag na mtshon thogs pas sa gang bar gyur te/_der ded dpon gcig gis 
[\[165a.4\]]'dron po mang po phal po che rin po ches phyug pa ded de dong ba las/_'dong ba de dag gis g.yon can chom rkun dang dgra lag na mtshon thogs pa de dag mthong ste/_mthong nas kyang 'jigs shing skrag ste bdag cag skyabs med par shes pa las ded dpon des 'dron po 
[\[165a.5\]]mang po la 'di skad ces ma 'jigs shig_/rigs kyi bu dag ma 'jigs shig mi 'jigs pa sbyin pa/_byang chub sems dpa' sems dpa' chen po spyan ras gzigs dbang phyug la sgra skad gcig tu bos shig dang /_des khyod chom rkun gyis 'jigs pa dang dgra'i 
[\[165a.6\]]'jigs pa 'di las yongs su thar bar 'gyur ro zhes bsgo la/_de nas 'dron po mang po thams cad kyis sgra skad gcig tu spyan ras gzigs dbang phyug la bos te/_'jigs pa med pa'i sbyin pa byang chub sems dpa' sems dpa' chen po spyan ras gzigs 
[\[165a.7\]]dbang phyug de la phyag 'tshal lo phyag 'tshal lo zhes ming nas phyung ma thag tu/_'dron po phal po che de dag thams cad 'jigs pa thams cad las yongs su thar bar 'gyur te/_rigs kyi bu byang chub sems dpa' sems dpa' chen po spyan ras gzigs dbang 
[\[165b\]]
[\[165b.1\]]phyug gi mthu ni de 'dra'o/_/rigs kyi bu sems can gang dag 'dod chags spyod pa de dag gis/_byang chub sems dpa' sems dpa' chen po spyan ras gzigs dbang phyug la phyag byas na 'dod chags dang bral bar 'gyur ro/_/sems can gang dag zhe sdang spyod pa de dag gis/_
[\[165b.2\]]byang chub sems dpa' sems dpa' chen po spyan ras gzigs dbang phyug la phyag byas na zhe sdang dang bral bar 'gyur ro/_/sems can gang dag gti mug spyod pa de dag gis/_byang chub sems dpa' sems dpa' chen po spyan ras gzigs dbang phyug la phyag byas na gti 
[\[165b.3\]]mug dang bral bar 'gyur ro/_/rigs kyi bu de ltar byang chub sems dpa' sems dpa' chen po spyan ras gzigs dbang phyug ni rdzu 'phrul che ba'o/_/rigs kyi bu/_bud med bu pho 'dod pa gang la la byang chub sems dpa' sems dpa' chen po spyan ras gzigs dbang phyug la 
[\[165b.4\]]phyag 'tshal na de las bu pho 'byung ste/_gzugs bzang ba mdzes pa blta na sdug pa khye'u'i mtshan dang ldan pa/_skye bo mang po'i yid du 'ong zhing sdug pa dge ba'i rtsa ba bskyed par 'byung ngo /_/gang bu mo 'dod pa de yang bu mo 'byung ste/_gzugs bzang ba mdzes pa blta na 
[\[165b.5\]]sdug pa bu mo'i mtshan dang ldan pa/_skye bo mang po'i yid du 'ong zhing sdug pa dge ba'i rtsa ba bskyed pa 'byung ngo /_/rigs kyi bu byang chub sems dpa' sems dpa' chen po spyan ras gzigs kyi dbang phyug gi mthu ni de 'dra'o/_/gang dag byang chub sems dpa' sems dpa' 
[\[165b.6\]]chen po spyan ras gzigs dbang phyug la phyag 'tshal ba de dag don yod pa'i 'bras bur 'gyur ro/_/rigs kyi bu gang zhig byang chub sems dpa' sems dpa' chen po spyan ras gzigs dbang phyug la phyag 'tshal zhing ming 'dzin la/_gang zhig sangs rgyas bcom ldan 'das 
[\[165b.7\]]gang gA'i klung drug cu rtsa gnyis kyi bye ma snyed dag la phyag 'tshal zhing ming 'dzin pa dang /_yang gang zhig gis sangs rgyas bcom ldan 'das gang gA'i klung drug cu rtsa gnyis kyi bye ma snyed bzhugs te/_'tsho zhing gzhes pa de dag la na bza' dang /_bsod snyoms dang /_
[\[166a\]]
[\[166a.1\]]gzims cha dang /_snyun gyi gsos sman dang /_yo byad kyis mchod pa byed na/_rigs kyi bu 'di ji snyam du sems/_rigs kyi bu'am rigs kyi bu mo de dag bsod nams mngon par 'du byed pa de tsam zhig skyed/_de skad ces bka' stsal nas/_byang chub 
[\[166a.2\]]sems dpa' sems dpa' chen po blo gros mi zad pas/_bcom ldan 'das la 'di skad ces gsol to/_/rigs kyi bu'am rigs kyi bu mo de dag gzhi de las bsod nams bskyed pa ni bcom ldan 'das mang lags so/_/bde bar gshegs pa mang lags so/_/
[\[166a.3\]]bcom ldan 'das kyis bka' stsal pa/_rigs kyi bu gang gis sangs rgyas bcom ldan 'das de snyed la bkur sti byas pa'i bsod nams mngon par 'du byed pa dang /_gang gis tha na byang chub sems dpa' sems dpa' chen po spyan ras gzigs dbang phyug la 
[\[166a.4\]]phyag lan gcig byas pa dang /_ming 'dzin pa'i bsod nams mngon par 'du byed pa gnyi ga mnyam ste lhag pa yang med 'phags pa yang med do/_/gang gis sangs rgyas bcom ldan 'das gang gA'i klung drug cu rtsa gnyis kyi bye ma snyed la phyag 'tshal zhing ming 'dzin 
[\[166a.5\]]pa dang /_gang byang chub sems dpa' sems dpa' chen po spyan ras gzigs dbang phyug la phyag 'tshal zhing ming 'dzin pa'i bsod nams kyi phung po de gnyi ga bskal pa bye ba khrag khrig brgya stong du yang zad par bya ba sla ba ma yin no/_/rigs kyi bu byang 
[\[166a.6\]]chub sems dpa' sems dpa' chen po spyan ras gzigs dbang phyug gi ming 'dzin pa'i bsod nams de ltar dpag tu med do/_/de nas bcom ldan 'das la/_byang chub sems dpa' sems dpa' chen po blo gros mi zad pas 'di skad ces gsol to/_/bcom 
[\[166a.7\]]ldan 'das ji ltar byang chub sems dpa' sems dpa' chen po spyan ras gzigs dbang phyug 'jig rten gyi khams mi mjed 'di na rnam par rgyu/_ji ltar sems can rnams la chos ston/_byang chub sems dpa' sems dpa' chen po spyan ras gzigs dbang 
[\[166b\]]
[\[166b.1\]]phyug gi thabs mkhas pa'i yul ni ci 'dra ba zhig lags/_de skad ces gsol pa dang /_bcom ldan 'das kyis byang chub sems dpa' sems dpa' chen po blo gros mi zad pa la 'di skad ces bka' stsal to/_/rigs kyi bu gang dag na byang chub sems dpa' sems dpa' 
[\[166b.2\]]chen po spyan ras gzigs dbang phyug sangs rgyas kyi gzugs kyis sems can rnams la chos ston pa'i 'jig rten gyi khams dag yod do/_/gang dag na byang chub sems dpa' sems dpa' chen po spyan ras gzigs dbang phyug byang chub sems dpa' sems dpa' chen 
[\[166b.3\]]po'i gzugs kyis chos ston pa'i 'jig rten gyi khams dag kyang yod do/_/sems can kha cig la ni byang chub sems dpa' sems dpa' chen po spyan ras gzigs dbang phyug rang sangs rgyas kyi gzugs kyis chos ston to/_/kha cig la nyan thos kyi gzugs kyis/_
[\[166b.4\]]kha cig la tshangs pa'i gzugs kyis/_kha cig la brgya byin gyi gzugs kyis/_sems can kha cig la ni byang chub sems dpa' sems dpa' chen po spyan ras gzigs dbang phyug dri za'i gzugs kyis chos ston to/_/gnod sbyin gyis 'dul ba'i sems can rnams 
[\[166b.5\]]la ni gnod sbyin gyi gzugs kyis chos ston to/_/dbang phyug gis 'dul ba'i sems can rnams la ni dbang phyug gi gzugs kyis chos ston to/_/dbang phyug chen pos 'dul ba'i sems can rnams la ni dbang phyug chen po'i gzugs kyis chos ston to/_/'khor los 
[\[166b.6\]]sgyur ba'i rgyal pos 'dul ba'i sems can rnams la ni 'khor los sgyur ba'i rgyal po'i gzugs kyis chos ston to/_/sha zas 'dul ba'i sems can rnams la ni sha za'i gzugs kyis chos ston to/_/mchog gis 'dul ba'i sems can rnams la ni mchog gi gzugs 
[\[166b.7\]]kyis chos ston to/_/dmag dpon gyis 'dul ba'i sems can rnams la ni dmag dpon gyi gzugs kyis chos ston to/_/bram zes 'dul ba'i sems can rnams la ni bram ze'i gzugs kyis chos ston to/_/lag na rdo rjes 'dul ba'i sems can rnams la ni lag 
[\[167a\]]
[\[167a.1\]]na rdo rje'i gzugs kyis chos ston to/_/rigs kyi bu de ltar byang chub sems dpa' sems dpa' chen po spyan ras gzigs dbang phyug yon tan bsam gyis mi khyab pa dang ldan no/_/rigs kyi bu de lta bas na byang chub sems dpa' sems dpa' chen po spyan 
[\[167a.2\]]ras gzigs dbang phyug la mchod cig_/rigs kyi bu byang chub sems dpa' sems dpa' chen po spyan ras gzigs dbang phyug 'di 'jigs pa'i sems can rnams la mi 'jigs pa sbyin pa ste/_de'i phyir 'jig rten gyi khams mi mjed 'di na mi 'jigs pa sbyin 
[\[167a.3\]]pa zhes kun gyis shes so/_/de nas bcom ldan 'das la blo gros mi zad pas 'di skad ces gsol to/_/bcom ldan 'das bdag gis byang chub sems dpa' sems dpa' chen po spyan ras gzigs dbang phyug la chos kyi dgab pa stsal bar bgyi'o/_/bcom ldan 
[\[167a.4\]]'das kyis bka' stsal pa/_rigs kyi bu de'i dus la bab par shes na byin cig_/de nas byang chub sems dpa' sems dpa' chen po blo gros mi zad pas bdag gi mgul nas brgya stong ri ba'i mu tig gi do shal bkrol nas/_byang chub sems dpa' sems 
[\[167a.5\]]dpa' chen po spyan ras gzigs dbang phyug la chos kyi dgab par byin te/_skyes bu dam pa bdag las chos kyi dgab pa 'di longs shig_/des ma blangs nas de nas byang chub sems dpa' sems dpa' chen po blo gros mi zad pas/_byang chub sems dpa' 
[\[167a.6\]]sems dpa' chen po spyan ras gzigs dbang phyug la 'di skad ces smras so/_/rigs kyi bu khyod kyis mu tig gi do shal 'di bdag la snying brtse ba'i phyir longs shig_/de nas byang chub sems dpa' sems dpa' chen po spyan ras gzigs dbang phyug gis/_
[\[167a.7\]]byang chub sems dpa' sems dpa' chen po blo gros mi zad pa la snying brtse ba dang /_'khor bzhi po de dag dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma 
[\[167b\]]
[\[167b.1\]]yin pa la snying brtse ba'i phyir/_byang chub sems dpa' sems dpa' chen po blo gros mi zad pa las mu tig gi do shal blangs so/_/blangs nas cha gnyis su bgos te bgos nas cha gcig ni bcom ldan 'das shAkya thub pa la phul lo/_/cha gcig ni de bzhin gshegs 
[\[167b.2\]]pa dgra bcom pa yang dag par rdzogs pa'i sangs rgyas rin chen mang gi rin po che'i mchod rten la phul lo/_/rigs kyi bu byang chub sems dpa' sems dpa' chen po spyan ras gzigs dbang phyug 'jig rten gyi khams mi mjed 'di na de lta bu'i rnam par 'phrul pas rnam par 
[\[167b.3\]]rgyu'o/_/de la de'i chos nyid ni 'di skad ces bya'o/_/rgyal mtshan khra bos blo gros mi zad la/_/de yi don gyi rgyu ni kun dris pa/_/rgyal ba'i sras po 'di ltar ci yi phyir/_/spyan ras gzigs kyi dbang po zhes 'di bgyi/_/de nas de yis phyogs rnams kun bltas te/_/smon 
[\[167b.4\]]lam rgya mtsho blo gros mi zad pas/_/rgyal mtshan khra bo de la 'di skad smras/_/spyan ras gzigs kyi dbang po'i spyod pa nyon/_/bskal pa bsam yas bye ba du ma brgyar/_/sangs rgyas stong phrag bye ba mang po la/_/smon lam ji ltar rab tu rnam par sbyangs/_/de dag kho 
[\[167b.5\]]bos rab tu bshad kyis nyon/_/mnyan par byed cing lta bar byed pa dang /_/rim gyis de ltar rjes su dran pa yang /_/srog chags rnams ni 'bras bu yod par 'gyur/_/sdug bsngal dang ni mya ngan thams cad sol/_/gal te gsod pas me yi dong du yang /_/gsad 
[\[167b.6\]]par bya ba'i phyir ni bor ba'i mis/_/spyan ras gzigs kyi dbang po dran na ni/_/chus btab bzhin du me dag zhi bar 'gyur/_/rgya mtsho dang ni mya ngam rgal na yang /_/klu dang 'byung po lha ma yin gnas su/_/spyan ras gzigs kyi dbang po dran na ni/_/chu yi nang du nam 
[\[167b.7\]]yang mi nub bo/_/rab tu sdang ba'i yid kyis gsad pa'i phyir/_/ri rab lhun po'i rtse nas bor na yang /_/spyan ras gzigs kyi dbang po dran na ni/_/nyi ma lta bur nam mkha' gnas par 'gyur/_/gal te rdo rje yi ni ri dag kyang /_/gsad pa'i phyir ni spyi bor 'ongs na yang /_/
[\[168a\]]
[\[168a.1\]]spyan ras gzigs kyi dbang po dran na ni/_/ba spu'i khung tsam gtses par mi nus so/_/gsad pa'i sems kyis lag na mtshon thogs te/_/dgra tshogs mang pos kun tu bskor na yang /_/spyan ras gzigs kyi dbang po dran na ni/_/de ma thag 
[\[168a.2\]]tu byams pa'i sems su 'gyur/_/gal te gsod pa nye bar 'ongs nas su/_/gshed ma mi yi dbang du gyur na yang /_/spyan ras gzigs kyi dbang po dran na ni/_/de yi mtshon cha dum bu dum bur 'gyur/_/de ste shing ngam lcags las byas pa yi/_/khong sgril dang 
[\[168a.3\]]ni gdos kyis bcings na yang /_/spyan ras gzigs kyi dbang po dran na ni/_/bcings pa myur du rnam par bcad par 'gyur/_/sngags dang stobs dang sman dang rig sngags dang /_/ro langs pa dang 'byung po lus 'jigs pa/_/spyan ras gzigs kyi dbang po 
[\[168a.4\]]dran na ni/_/gang nas rab tu btang ba de slar 'gro/_/gnod sbyin lha min 'byung po klu 'bar ba/_/mdangs 'phrog pa yis yongs su bskor na yang /_/spyan ras gzigs kyi dbang po dran na ni/_/ba spu'i khung tsam gtses par yong mi nus/_/mche ba sen rnon rab tu 
[\[168a.5\]]'jigs pa yi/_/gcan gzan ma rungs pa yis bskor na yang /_/spyan ras gzigs kyi dbang po dran na ni/_/myur bar phyogs kun tu yang 'gro bar 'gyur/_/mig 'jigs me lce lta bur 'od 'phro ba/_/mig dug can gyis yongs su bskor na yang /_/spyan 
[\[168a.6\]]ras gzigs kyi dbang po dran na ni/_/shin tu myur bar gdug pa med par 'gyur/_/bzang po'i glog kyang 'byung zhing stug pa yi/_/sprin las lce dang ser ba char 'bab pa/_/spyan ras gzigs kyi dbang po dran na ni/_/de ma thag tu myur bar rab tu zhi/_/sdug bsngal 
[\[168a.7\]]mang po brgya yis gtses pa dang /_/sdug bsngal mang pos gzir ba'i sems can mthong /_/ye shes dge ba'i stobs kyis spyan ras gzigs/_/de bas lhar bcas 'gro ba skyob pa po/_/rdzu 'phrul stobs kyis pha rol song ba ste/_/thabs dang ye shes yangs 
[\[168b\]]
[\[168b.1\]]pa bslabs pas na/_/phyogs bcu'i 'gro ba mang po thams cad dang /_/ma lus zhing kun du yang rab tu snang /_/srog chags rnams kyi ngan 'gro'i 'jigs pa dang /_/mi khom pa dang sems can dmyal ba dang /_/byol song dang ni gshin rjes bskor ba yang /_/skye rga na 
[\[168b.2\]]bas gzir ba mthar zhi byed/_/shin tu dge ba'i spyan de byams pa'i spyan/_/thabs dang shes rab khyad par yod pa'i spyan/_/snying rje'i spyan dang byams pa'i spyan dang ldan/_/zhal bzang spyan bzang shin tu lta 'dod pa/_/dri ma med pa dri ma [(]bal [,]bral [)]ba'i 'od/_/rab rib med pa 
[\[168b.3\]]ye shes nyi ma'i 'od/_/sprin gyis chod par gyur pa med pa'i 'od/_/'jig rten dag na lhag ge lhang nger mdzes/_/snying rje las byung tshul khrims grags pa ste/_/dge ba'i yon tan byams yid sprin chen po/_/srog chags rnams kyi nyon mongs me zhi byed/_/chos kyi char pa 
[\[168b.4\]]bdud rtsi rab tu 'bebs/_/thab mo dang ni rtsod cing 'gyed pa yi/_/'jigs chen g.yul ngor skyes bu song na yang /_/spyan ras gzigs kyi dbang po dran na ni/_/de ma thag tu dgra rnams rab tu zhi/_/sprin gyi sgra dang rnga bo che yi sgra/_/'brug gi sgra dang tshangs pa'i dbyangs snyan pa/_/
[\[168b.5\]]dbyangs kyi dkyil 'khor pha rol phyin pa ste/_/spyan ras gzigs kyi dbang po dran par bya/_/dag pa'i sems dpa' spyan ras gzigs dbang po/_/the tshom ma za dran byos dran par gyis/_/'chi ba'i tshe dang nyon mongs gtses pa'i tshe/_/mgon dang skyabs dang dpung gnyen du 
[\[168b.6\]]yang 'gyur/_/yon tan thams cad kyi ni pha rol phyin/_/sems can kun la snying rje byams pa'i spyan/_/yang dag yon tan yon tan rgya mtsho che/_/spyan ras gzigs kyi dbang por phyag byar 'os/_/'di ltar 'gro ba rnams la snying brtse ba/_/phyi ma'i dus na sangs rgyas 
[\[168b.7\]]su yang 'gyur/_/'jigs dang mya ngan thams cad 'jig byed pa/_/spyan ras gzigs dbang de ni dran par bya/_/'jig rten dbang gi rgyal po gtso bo ste/_/dge slong chos kyi 'byung gnas 'jig rten mchod/_/bskal pa brgya phrag mang po spyad nas su/_/rdul bral bla 
[\[169a\]]
[\[169a.1\]]na med pa'i byang chub 'thob/_/'dren pa snang ba mtha' yas g.yas g.yon nas/_/bsil yab thogs te de bzhin g.yob cing 'dug_/sgyu ma lta bu'i ting nge 'dzin gyis kyang /_/zhing rnams kun tu song nas rgyal ba mchod/_/nub kyi phyogs na bde ba'i 
[\[169a.2\]]'byung gnas te/_/rdul bral 'jig rten khams 'di bde ba can/_/de na sems can kha lo sgyur ba yi/_/'dren pa tshe mtha' yas pa'ang da ltar bzhugs/_/der ni bud med rnams kyang mi 'byung ste/_/rnam pa kun tu g.yem pa'i chos med do/_/rgyal ba'i sras po de dag rdzus te 
[\[169a.3\]]skye/_/dri ma med pa'i pad ma'i snying por 'dug_/'dren pa tshe mtha' yas pa de nyid kyang /_/pad ma'i snying po dri med dga' ba la/_/seng ge'i khri la rab tu bzhugs pa yang /_/sA la'i rgyal po lta bur rnam par mdzes/_/'jig rten 'dren pa 'di yang de bzhin te/_/srid pa 
[\[169a.4\]]gsum na de 'dra yong med do/_/gang gis spyan ras gzigs dbang ming thos pa/_/de yi bsod nams dag ni zad mi 'gyur/_/de nas byang chub sems dpa' sems dpa' chen po sa 'dzin stan las langs te/_bla gos phrag pa gcig tu gzar nas pus mo g.yas pa'i lha nga 
[\[169a.5\]]sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 'das su dag byang chub sems dpa' sems dpa' chen po spyan ras gzigs dbang phyug gi le'u/_byang 
[\[169a.6\]]chub sems dpa' sems dpa' chen po spyan ras gzigs dbang phyug gi rnam par 'phrul pa bstan pa kun nas sgo'i le'u/_spyan ras gzigs dbang phyug gi rnam par sprul pa'i cho 'phrul 'di thos pa'i sems can de dag ni dge ba'i rtsa ba ngan ngon dang ldan pa ma lags 
[\[169a.7\]]so/_/kun nas sgo'i le'u bstan pa 'di bcom ldan 'das kyis bshad pa na/_'khor de las srog chags brgyad khri bzhi stong gis mi mnyam pa dang mnyam pa/_bla na med pa yang dag par rdzogs pa'i byang chub tu sems bskyed par gyur to/_/dam pa'i chos pad ma 
[\[169b\]]
[\[169b.1\]]dkar po las spyan ras gzigs dbang phyug gi rnam par 'phrul pa bstan pa kun nas sgo'i le'u zhes bya ba ste nyi shu rtsa bzhi pa'o//_//de nas bcom ldan 'das kyis thams cad dang ldan pa'i byang chub sems dpa'i tshogs la bka' stsal pa/_rigs 
[\[169b.2\]]kyi bu dag sngon byung ba 'das pa'i dus na/_bskal pa grangs med par gyur pa de'i tshe de'i dus na/_bskal pa mthong na dga' ba la 'jig rten gyi khams rnam par snang ba'i 'od zer gyis brgyan par de bzhin gshegs pa dgra bcom pa yang dag par rdzogs pa'i sangs rgyas rig 
[\[169b.3\]]pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa/_sangs rgyas bcom ldan 'das 'brug sgra dbyangs snyan skar ma'i rgyal po me tog kun tu rgyas pa zhes bya ba 'jig rten du 
[\[169b.4\]]byung ngo /_/de bzhin gshegs pa 'brug sgra dbyangs snyan skar ma'i rgyal po me tog kun tu rgyas pa de'i gsung rab la/_rgyal po dge ba bkod pa zhes bya ba byung ste/_rigs kyi bu dag rgyal po dge ba bkod pa de'i chung ma dri ma med pas byin pa zhes bya ba zhig yod do/_/rigs 
[\[169b.5\]]kyi bu dag rgyal po dge ba bkod pa de la bu gnyis shig yod de gcig gi ming ni dri ma med pa'i snying po/_gcig gi ming ni dri ma med pa'i mig ste/_khye'u de gnyis rdzu 'phrul dang ldan shes rab dang ldan bsod nams dang ldan ye shes dang ldan te/_byang chub sems dpa'i spyod pa la 
[\[169b.6\]]brtson par gyur to/_/'di lta ste sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa dang /_thabs 
[\[169b.7\]]mkhas pa'i pha rol tu phyin pa dang /_byams pa dang /_snying rje dang /_dga' ba dang /_btang snyoms dang /_byang chub kyi phyogs kyi chos sum cu rtsa bdun po dag la brtson par gyur te/_thams cad kyi pha rol tu son par gyur to/_/dri ma med pa'i ting nge 'dzin gyi pha rol tu 
[\[170a\]]
[\[170a.1\]]song ngo /_/rgyu skar dang skar ma dang nyi ma'i ting nge 'dzin gyi pha rol tu song ngo /_/dri ma med pa'i 'od kyi ting nge 'dzin gyi pha rol tu song ngo /_/dri ma med pa'i 'od gsal ba'i ting nge 'dzin gyi pha rol tu song ngo /_/dpa' rgyan gyi ting nge 'dzin gyi pha rol tu song ngo /_/gzi 
[\[170a.2\]]brjid chen po'i snying po'i ting nge 'dzin gyi pha rol tu song bar gyur to/_/bcom ldan 'das de yang de'i tshe de'i dus na sems can de dag la thugs brtse ba dang /_rgyal po dge ba bkod pa de la thugs brtse ba'i phyir/_dam pa'i chos pad ma dkar po'i chos kyi rnam grangs 'di ston to/_/
[\[170a.3\]]rigs kyi bu dag de nas khye'u dri ma med pa'i snying po dang khye'u dri ma med pa'i mig_/bdag cag skyed pa'i ma ga la ba der song ste phyin nas sor mo bcu thal mo sbyar te/_bdag cag skyed pa'i ma la 'di skad ces smras so/_/yum tshur spyon/_bcom ldan 'das de bzhin gshegs 
[\[170a.4\]]pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de la blta ba dang phyag bgyi ba dang bsnyen bkur bgyi ba'i slad du/_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[170a.5\]]rgyas 'brug sgra dbyangs snyan skar ma'i rgyal po me tog kun tu rgyas pa de'i drung du bzhud de/_ci'i slad du zhe na yum bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de/_lha 
[\[170a.6\]]dang bcas pa'i 'jig rten gyi mdun du dam pa'i chos pad ma dkar po'i chos kyi rnam grangs rgyas par rab tu 'chad kyis de mnyan pa'i phyir bzhud do/_/rigs kyi bu dag la de skad ces smras nas/_rgyal po'i chung ma dri ma med pas byin pas/_khye'u dri ma med pa'i snying po dang dri 
[\[170a.7\]]ma med pa'i mig la 'di skad ces smras so/_/rigs kyi bu dag khyed kyi pha rgyal po dge ba bkod pa 'di bram ze la dad pas/_de bzhin gshegs pa de la blta ba'i phyir 'gror mi ster ro/_/rigs kyi bu dag de nas/_khye'u dri ma med pa'i snying po dang khye'u dri ma med pa'i mig gis 
[\[170b\]]
[\[170b.1\]]sor mo bcu'i thal mo sbyar nas/_bdag cag skyed pa'i ma la 'di skad ces smras so/_/bdag cag log par lta ba'i khyim du skyes te/_bdag cag chos kyi rgyal po'i bu ma lags pa ste/_rigs kyi bu dag de nas rgyal po'i chung ma dri ma med pas byin pas/_khye'u de 
[\[170b.2\]]dag la 'di skad ces smras so/_/rigs kyi bu dag khyed kyis bdag cag gi pha rgyal po dge ba bkod pa la snying brtse ba'i phyir/_cho 'phrul cung zad cig legs par ston cig dang khyed la dad par 'gyur yang srid kyis/_sems dad par gyur na bcom ldan 'das de bzhin 
[\[170b.3\]]gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de'i gan du 'dong bar gnang ngo /_/rigs kyi bu dag de nas khye'u dri ma med pa'i snying po dang khye'u dri ma med pa'i mig gis/_de'i tshe ta la bdun tsam du 
[\[170b.4\]]nam mkha' la 'phags nas/_pha rgyal po dge ba bkod pa de la snying brtse ba'i phyir/_sangs rgyas kyis gnang ba'i cho 'phrul zung du byed de/_de dag nam mkha' bar snang de la dong nas nyal bar byed do/_/bar snang de la 'chag go/_/bar snang de la rdul sprug go/_/bar snang 
[\[170b.5\]]de nyid la lus kyi smad nas chu'i rgyun gtong zhing /_lus kyi stod nas me'i phung po rab tu 'bar bar byed do/_/lus kyi stod nas chu'i rgyun gtong zhing /_lus kyi smad nas me'i phung po rab tu 'bar bar byed do/_/de dag nam mkha' de nyid la chen por gyur nas chung ngur gyur/_
[\[170b.6\]]chung ngur gyur nas chen por gyur to/_/bar snang de nyid la mi snang bar gyur te sa las byung ngo /_/sa las byung nas nam mkha' la 'phags so/_/rigs kyi bu dag khye'u de gnyis kyis rdzu 'phrul gyi cho 'phrul de snyed kyis/_rang gi pha rgyal po dge ba bkod pa btul lo/_/rigs 
[\[170b.7\]]kyi bu dag de nas rgyal po dge ba bkod pas/_khye'u de gnyis kyi rdzu 'phrul gyi cho 'phrul de dag mthong nas/_de'i tshe tshim zhing mgu la yi rangs te rab tu dga' zhing bde ba dang yid bde ba skyes nas/_sor mo bcu'i thal mo sbyar te/_khye'u de dag la 'di skad ces/_rigs kyi 
[\[171a\]]
[\[171a.1\]]bu dag khyed kyi ston pa su/_khyed su'i slob ma zhes smras so/_/rigs kyi bu dag de nas khye'u de gnyis kyis rgyal po dge ba bkod pa la 'di skad ces smras so/_/rgyal po chen po bcom ldan 'das de bzhin gshegs pa dgra bcom pa yang dag par rdzogs 
[\[171a.2\]]pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de bzhugs te 'tsho zhing gzhes la rin po che'i shing byang chub kyi shing drung na chos kyi gdan la bzhugs te/_lha dang bcas bdud dang bcas tshangs pa dang bcas pa'i 'jig rten gyi mdun na dam pa'i 
[\[171a.3\]]chos pad ma dkar po'i chos kyi rnam grangs rgyas par rab tu 'chad pa'i bcom ldan 'das de ni bdag cag gi ston pa ste/_rgyal po chen po bdag cag ni de'i slob ma'o/_/rigs kyi bu dag de nas rgyal po dge ba bkod pas khye'u de gnyis la 'di skad ces smras so/_/rigs 
[\[171a.4\]]kyi bu dag khyed kyi ston pa lta zhing bcom ldan 'das de'i drung du bdag kyang 'gro'o/_/rigs kyi bu dag de nas khye'u de gnyis bar snang de las babs nas/_bdag cag skyed pa'i ma ga la ba der song ste phyin nas sor mo bcu'i thal mo sbyar te/_bdag cag skyed pa'i ma 
[\[171a.5\]]la 'di skad ces smras so/_/yum bdag cag gi yab 'di bla na med pa yang dag par rdzogs pa'i byang chub tu btul lags so/_/bdag cag gis yab kyi ston pa'i bgyi ba bgyis so/_/bdag cag bcom ldan 'das de las rab tu 'byung na yum da ni bdag cag gtang ba'i 
[\[171a.6\]]rigs so/_/rigs kyi bu dag de nas khye'u dri ma med pa'i snying po dang khye'u dri ma med pa'i mig gis/_de'i tshe bdag cag skyed pa'i ma la tshigs su bcad pa 'di dag smras so/_/khyim med rab tu 'byung bar ni/_/yum gyis bdag cag gnang bar mdzod/_/de 
[\[171a.7\]]bzhin gshegs pa rnyed par dka'/_/bdag cag rab tu 'byung bar bgyi/_/u dum bA ra'i me tog bzhin/_/rgyal ba shin tu rnyed par dka'/_/dal ba 'byor pa'ang rnyed dka' bas/_/rab tu 'byung gis gtang du gsol/_/rgyal po'i chung ma dri ma med pas byin 
[\[171b\]]
[\[171b.1\]]pas smras pa/_de ring khyed gnyis gtang bar bya/_/byis pa dag go legs par deng /_/de bzhin gshegs pa rnyed dka' bas/_/bdag kyang rab tu byung bar bya/_/rigs kyi bu dag khye'u de dag gis tshigs su bcad pa 'di dag smras nas/_bdag 
[\[171b.2\]]gi pha dang ma la 'di skad ces smras so/_/yab yum legs so tshur spyon/_khyed dang thams cad lhan cig bzhud do/_/bcom ldan 'das de la blta ba dang phyag bgyi ba dang bsnyen bkur bgyi ba'i slad du/_bcom ldan 'das de bzhin gshegs pa dgra bcom pa 
[\[171b.3\]]yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de'i drung du bzhud do/_/de ci'i slad du zhe na/_yab yum sangs rgyas 'byung ba rnyed par dka' ste/_u dum bA ra'i me tog dang 'dra zhing gnya' shing gi bu gar ru sbal gyi 
[\[171b.4\]]mgrin pa chud pa dang 'dra ba'i slad du'o/_/yab yum sangs rgyas bcom ldan 'das dag 'byung ba rnyed par dka' ste/_de bas na yab yum bdag cag bsod nams mchog gis brtan pas gsung rab 'di lta bu la skyes te/_yab yum bdag cag btang na legs te 
[\[171b.5\]]bdag cag mchi zhing /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa'i bstan pa la rab tu byung ngo /_/de ci'i slad du zhe na/_yab yum de bzhin gshegs pa 
[\[171b.6\]]mthong ba rnyed par dka' ba dang /_da ltar gyi dus na 'di 'dra ba'i chos kyi rgyal po rnyed par dka' ba dang /_'di lta bu'i dal ba 'byor pa shin tu rnyed par dka' ba'i slad du'o/_/rigs kyi bu dag de'i tshe na/_rgyal po dge ba bkod pa de'i btsun mo'i 'khor las slas 
[\[171b.7\]]brgyad khri bzhi stong dam pa'i chos pad ma dkar po'i chos kyi rnam grangs 'di'i snod du gyur to/_/khye'u dri ma med pa'i snying po dang dri ma med pa'i mig gis chos kyi rnam grangs 'di la spyad de/_bskal pa bye ba khrag khrig brgya stong du ngan song thams cad ji ltar bsal snyam 
[\[172a\]]
[\[172a.1\]]nas/_sems can thams cad kyi ngan song thams cad sel ba'i ting nge 'dzin la spyad par gyur to/_/khye'u de dag gi ma dri ma med pas byin pa rgyal po'i chung ma de yang sangs rgyas thams cad kyis kun bstan pa/_sangs rgyas thams cad kyi chos gsang 
[\[172a.2\]]ba'i gnas shes so/_/rigs kyi bu dag de nas khye'u de gnyis kyis rgyal po dge ba bkod pa de bzhin gshegs pa'i bstan pa la btul te zhugs par byas nas yongs su smin par byas te/_gnyen 'dab dang rgyal po'i chung ma dri ma med pas byin pa de dang gnyen 'dab dang 
[\[172a.3\]]rgyal po dge ba bkod pa'i khye'u de gnyis kyang /_srog chags bzhi khri nyis stong dang btsun mo'i 'khor dang bcas blon po dang bcas te thams cad 'grogs nas lhan cig tu/_bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[172a.4\]]rgyas 'brug sgra dbyangs snyan skar ma'i rgyal po me tog kun tu rgyas pa de ga la ba der dong ste/_lhags nas bcom ldan 'das de'i zhabs la mgo bos phyag 'tshal te/_bcom ldan 'das la lan bdun du bskor ba byas nas phyogs gcig tu 'khod do/_/rigs kyi bu dag de 
[\[172a.5\]]nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa des/_rgyal po dge ba bkod pa 'khor dang bcas te lhags par mkhyen nas/_chos kyi gtam gyis shin tu 
[\[172a.6\]]legs par yang dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad do/_/rigs kyi bu dag de nas bcom ldan 'das des rgyal po dge ba bkod pa la/_chos kyi gtam gyis shin tu legs par yang 
[\[172a.7\]]dag par bstan/_yang dag par 'dzin du bcug_/yang dag par gzengs bstod/_yang dag par rab tu dga' bar mdzad pas/_de'i tshe tshim zhing mgu la yi rangs te rab tu dga' zhing dga' ba dang yid bde ba skyes nas/_nu bo cod pan gyis bcings te/_rgyal por bcug nas 
[\[172b\]]
[\[172b.1\]]bu dang gnyen 'dab dang 'khor dang bcas pa dang /_rgyal po'i chung ma dri ma med pas byin pa de yang /_bud med kyi tshogs thams cad dang 'khor dang khye'u de gnyis dang lhan cig tu/_srog chags brgyad khri bzhi stong dang lhan cig 'grogs te/_bcom ldan 'das de bzhin 
[\[172b.2\]]gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de'i gsung rab la dad pas khyim nas khyim med par rab tu byung ste/_rab tu byung nas rgyal po dge ba bkod pa 'khor dang bcas pas/_lo brgyad 
[\[172b.3\]]khri bzhi stong du dam pa'i chos pad ma dkar po'i chos kyi rnam grangs 'di la bsam pa dang bsgom pa dang kun chub par bya ba la brtson par 'gyur ro/_/rigs kyi bu dag de nas rgyal po dge ba bkod pa lo brgyad khri bzhi stong 'das nas/_yon tan gyi rgyan thams cad 
[\[172b.4\]]bkod pa zhes bya ba'i ting nge 'dzin thob ste/_ting nge 'dzin de thob ma thag tu de'i tshe nam mkha' la ta la bdun tsam du 'phags so/_/de nas rigs kyi bu dag rgyal po dge ba bkod pa nam mkha'i dkyil du 'dug nas/_bcom ldan 'das de bzhin gshegs pa dgra 
[\[172b.5\]]bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa la 'di skad ces gsol to/_/bcom ldan 'das bdag gi bu 'di gnyis ston pa lags te/_gang 'di dag gis rdzu 'phrul gyis lta bar gyur pa chen po de las 
[\[172b.6\]]bzlog ste/_de bzhin gshegs pa'i bstan pa la rab tu bzhag go/_/yongs su smin par bgyis/_zhugs par bgyis so/_/de bzhin gshegs pa la blta ba dang /_phyag bgyi ba'i slad du yang bskul lo/_/bcom ldan 'das khye'u 'di gnyis bdag gi dge ba'i bshes 
[\[172b.7\]]gnyen te/_sngon gyi dge ba'i rtsa ba dran par bgyi ba'i slad du/_bu'i gzugs kyis bdag gi khyim du skyes so/_/de skad ces gsol pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po 
[\[173a\]]
[\[173a.1\]]me tog kun tu rgyas pas rgyal po dge ba bkod pa la 'di skad ces bka' stsal to/_/rgyal po chen po de de bzhin te/_ji skad smras pa bzhin no/_/dge ba'i rtsa bskyed pa'i rigs kyi bu'am rigs kyi bu mo rnams ni srid pa'i 'gro ba dang 'chi 'pho'i gnas thams 
[\[173a.2\]]cad du skyes pa na yang /_gang dag ston pa'i byed pas nye bar gnas pa dang /_gang dag bla na med pa yang dag par rdzogs pa'i byang chub tu lung ston pa dang /_'dzud pa dang yongs su smin par byed pa'i dge ba'i bshes gnyen rnams rnyed par sla bar 'gyur ro/_/rgyal po 
[\[173a.3\]]chen po 'di lta ste dge ba'i bshes gnyen gyis yongs su zin pa/_de bzhin gshegs pa ltar 'dzud pa gnas 'di ni rgya che ba'o/_/rgyal po chen po khye'u 'di gnyis mthong ngam/_gsol pa bcom ldan 'das mthong lags so/_/bde bar gshegs pa mthong lags so/_/
[\[173a.4\]]bcom ldan 'das kyis bka' stsal pa/_rgyal po chen po khye'u 'di gnyis de bzhin gshegs pa dgra bcom pa yang dag par rdzogs pa'i sangs rgyas gang gA'i klung drug cu rtsa lnga'i bye ma snyed la mchod pa byed do/_/sems can rnams la snying brtse ba'i phyir/_log par lta 
[\[173a.5\]]ba'i sems can rnams yang dag pa'i lta ba la brtson 'grus bskyed pa'i phyir dam pa'i chos pad ma dkar po'i chos kyi rnam grangs 'di 'dzin par 'gyur ro/_/rigs kyi bu dag de nas rgyal po dge ba bkod pa nam mkha'i dkyil de nas babs te/_sor mo bcu'i thal mo sbyar 
[\[173a.6\]]nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa la 'di skad ces gsol to/_/bcom ldan 'das de bzhin gshegs pa ji lta bu'i ye shes dang ldan pas/_bcom 
[\[173a.7\]]ldan 'das de bzhin gshegs pa dgra bcom pa yang dag par rdzogs pa'i sangs rgyas gang gi slad du/_dbu'i gtsug tor rnam par mdzes spyan dri ma ma mchis pa lags/_smin mtshams kyi mdzod spu mdzes shing /_zla ba dang dung ltar dkar la mdzes/_mnyam zhing thags 
[\[173b\]]
[\[173b.1\]{]bzangs [,]bzang [}]pa'i tshems kyi phreng ba zhal gyi nang nas mdzes/_bcom ldan 'das kyi zhal gyi sgros me tog bim pa ltar dmar ba dang /_bde bar gshegs pa'i spyan mdzes pa/_de bzhin gshegs pas legs par bshad du gsol/_rigs kyi bu dag de nas rgyal po dge ba 
[\[173b.2\]]bkod pas yon tan de snyed kyis/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa de la mngon par bstod nas/_yon tan bye ba khrag khrig brgya stong gzhan 
[\[173b.3\]]dag gis kyang bcom ldan 'das de la bstod do/_/de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa la 'di skad ces gsol to/_/bcom ldan 'das ji 
[\[173b.4\]]tsam du de bzhin gshegs pa'i bstan pa 'di don che zhing /_yon tan bsam gyis mi khyab pa dang ldan pa'i chos 'dul ba gsungs te/_ji tsam du de bzhin gshegs pas bslab pa legs par bcas pa ni ngo mtshar to/_/bcom ldan 'das deng slan chad bdag slar 
[\[173b.5\]]sems kyi dbang du mchi bar mi bgyi'o/_/slar log par lta ba'i dbang du mchi bar mi bgyi'o/_/slar khro ba'i dbang du mchi bar mi bgyi'o/_/slar sdig pa'i sems bskyed pa'i dbang du mchi bar mi bgyi'o/_/bcom ldan 'das bdag mi dge ba'i chos 'di snyed dang ldan na/_
[\[173b.6\]]bcom ldan 'das kyi drung du mchi bar mi 'tshal lo zhes smras te/_de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'brug sgra dbyangs snyan skar ma'i rgyal po me tog kun tu rgyas pa'i zhabs la mgo bos phyag 'tshal nas bar 
[\[173b.7\]]snang la song ste 'chag go/_/de nas rgyal po dge ba bkod pa dang /_rgyal po'i chung ma dri ma med pas byin pa des/_brgya stong ri ba'i mu tig gi rgyan phreng bcom ldan 'das kyi steng gi bar snang la gtor to/_/mu tig gi rgyan phreng de gtor ma thag tu bcom ldan 'das kyi 
[\[174a\]]
[\[174a.1\]]steng na/_mu tig gi rgyan phreng gi khang pa brtsegs pa gru bzhi lham pa ka ba bzhi zug pa ngos mnyam pa shin tu rnam par phye ba blta na sdug pa gnas par gyur te/_khang pa brtsegs pa der ras bcos bu brgya stong du ma bting ba'i khri byung ngo /_/khri de dag la de 
[\[174a.2\]]bzhin gshegs pa'i sku skyil mo krung bcas te bzhugs par snang ngo /_/de nas rgyal po dge ba bkod pa 'di snyam du sems te/_sangs rgyas kyi ye shes 'di ni mthu che zhing /_de bzhin gshegs pa ni yon tan bsam gyis mi khyab pa dang ldan pas 'di ltar de bzhin gshegs 
[\[174a.3\]]pa'i sku khang pa brtsegs pa'i dbus na mdzes shing blta na sdug pa/_kha dog bzang po rgyas pa mchog dang ldan par gda'o/_/de nas bcom ldan 'das de bzhin gshegs pa 'brug sgra dbyangs snyan skar ma'i rgyal po me tog kun tu rgyas pas 'khor bzhi po de dag la bka' 
[\[174a.4\]]stsal pa/_dge slong dag rgyal po dge ba bkod pa nam mkha'i dkyil na 'dug cing seng ge'i sgra sgrogs pa mthong ngam/_gsol pa mthong lags so/_/bcom ldan 'das kyis bka' stsal pa/_dge slong dag rgyal po dge ba bkod pas nga'i bstan pa la dge slong gi tshul du byas 
[\[174a.5\]]nas/_bskal pa mngon 'phags rgyal po zhes bya ba la 'jig rten gyi khams yangs ldan du/_de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i 
[\[174a.6\]]kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das sA la'i dbang po'i rgyal po zhes bya ba 'jig rten du 'byung ste/_dge slong dag de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de'i 
[\[174a.7\]]byang chub sems dpa'i dge 'dun dpag tu med pa dang /_nyan thos kyi dge 'dun dpag tu med par 'gyur ro/_/'jig rten gyi khams yangs ldan yang /_lag mthil ltar mnyam par 'gyur ro/_/de ltar de bzhin gshegs pa dgra bcom pa yang dag par rdzogs pa'i 
[\[174b\]]
[\[174b.1\]]sangs rgyas de yon tan bsam gyis mi khyab par 'gyur ro/_/rigs kyi bu dag de'i tshe de'i dus na rgyal po dge ba bkod pa zhes bya bar gyur pa de/_gzhan zhig yin snyam du khyod som nyi 'am yid gnyis sam the tshom za bar gyur na/_rigs kyi bu dag khyed kyis de ltar 
[\[174b.2\]]mi blta'o/_/de ci'i phyir zhe na/_byang chub sems dpa' sems dpa' chen po pad ma'i dpal 'di nyid de'i tshe de'i dus na rgyal po dge ba bkod pa zhes bya bar gyur to/_/rigs kyi bu dag de'i tshe de'i dus na/_rgyal po'i chung ma dri ma med pas byin pa zhes bya bar 
[\[174b.3\]]gyur pa de gzhan zhig yin snyam du khyod som nyi'am yid gnyis sam the tshom za bar gyur na/_rigs kyi bu dag khyod kyis de ltar mi blta'o/_/de ci'i phyir zhe na/_byang chub sems dpa' sems dpa' chen po rnam par snang ba'i 'od zer gyis brgyan pa'i rgyal mtshan zhes bya ba 
[\[174b.4\]]'di nyid de'i tshe de'i dus na/_rgyal po'i chung ma dri ma med pas byin pa zhes bya bar gyur te/_rgyal po dge ba bkod pa dang sems can de dag la snying brtse ba'i phyir/_rgyal po dge ba bkod pa'i chung mar khas blangs par gyur to/_/rigs kyi bu dag de'i tshe de'i dus na khye'u 
[\[174b.5\]]de gnyis su gyur pa de gzhan dag zhig yin pa snyam du khyod som nyi'am yid gnyis sam the tshom za bar gyur na/_rigs kyi bu dag khyed kyis de ltar mi blta'o/_/de ci'i phyir zhe na/_sman gyi rgyal po dang sman yang dag 'phags 'di gnyis de'i tshe de'i dus na/_rgyal po dge 
[\[174b.6\]]ba bkod pa'i bur gyur to/_/rigs kyi bu dag de ltar byang chub sems dpa' sems dpa' chen po sman gyi rgyal po dang /_sman yang dag 'phags gnyis yon tan bsam gyis mi khyab pa dang ldan te/_sangs rgyas bye ba khrag khrig brgya stong mang po la dge ba'i rtsa ba bskyed 
[\[174b.7\]]pa'o/_/skyes bu dam pa 'di gnyi ga yang bsam gyis mi khyab pa'i chos kyis yang dag par 'phags so/_/gang dag skyes bu dam pa 'di gnyis kyi ming 'dzin pa de dag thams cad kyis kyang lha dang bcas pa'i 'jig rten gyis phyag byas par 'gyur ro/_/sngon gyi sbyor 
[\[175a\]]
[\[175a.1\]]ba'i le'u 'di bshad pa na/_srog chags brgyad khri bzhi stong chos rnams la chos kyi mig rdul med cing dri ma dang bral ba rnam par dag go/_/dam pa'i chos pad ma dkar po las/_rgyal po dge ba bkod pa'i sngon gyi sbyor ba'i le'u zhes bya ba ste nyi shu rtsa lnga pa'o//_//
[\[175a.2\]]de nas byang chub sems dpa' sems dpa' chen po kun tu bzang po/_byang chub sems dpa' sems dpa' chen po bgrang ba las 'das pa dag gis yongs su bskor cing mdun du bdar/_lha dang klu dang gnod sbyin dang dri za dang lha ma yin dang nam mkha' lding dang mi'am 
[\[175a.3\]]ci dang lto 'phye chen po dang mi dang mi ma yin pa dag gis kyang yongs su bskor cing mdun du bdar te/_lhan cig tu shar phyogs nas zhing dag ni rab tu g.yo bar byed/_pad ma'i char ni rab tu 'bebs/_sil snyan bye ba khrag khrig brgya stong ni rab tu len cing /_byang chub 
[\[175a.4\]]sems dpa'i mthu chen po dang /_byang chub sems dpa'i rnam par 'phrul pa chen po dang /_byang chub sems dpa'i rdzu 'phrul chen po dang /_byang chub sems dpa'i che ba nyid dang /_byang chub sems dpa'i gzi brjid chen po 'bar ba dang /_byang chub sems dpa'i 
[\[175a.5\]]theg pa chen po dang /_byang chub sems dpa'i rdzu 'phrul chen po dang /_lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa'i rnam par 'phrul pa chen po dang /_de ltar rdzu 'phrul gyi cho 'phrul 
[\[175a.6\]]bsam gyis mi khyab pa dag gis/_byang chub sems dpa' sems dpa' chen po kun tu bzang po 'jig rten gyi khams mi mjed 'dir phyin nas/_de ri'i rgyal po bya rgod kyi phung po ga la ba dang bcom ldan 'das ga la ba der song ste phyin nas/_bcom ldan 'das 
[\[175a.7\]]kyi zhabs la mgo bos phyag 'tshal te/_bcom ldan 'das la lan bdun bskor ba byas nas bcom ldan 'das la 'di skad ces gsol to/_/bcom ldan 'das bdag bcom ldan 'das de bzhin gshegs pa dkon mchog gzi brjid mngon 'phags rgyal po'i 
[\[175b\]]
[\[175b.1\]]sangs rgyas kyi zhing nas 'dir mchis te/_bcom ldan 'das 'jig rten gyi khams mi mjed 'di na/_dam pa'i chos pad ma dkar po'i chos kyi rnam grangs 'di ston pa de mnyan pa'i slad du bcom ldan 'das de bzhin gshegs pa shAkya thub pa'i drung du bdag 
[\[175b.2\]]mchis so/_/bcom ldan 'das byang chub sems dpa' brgya stong 'di snyed 'di dag kyang /_dam pa'i chos pad ma dkar po'i chos kyi rnam grangs 'di mnyan pa'i slad du mchis so/_/de'i slad du bcom ldan 'das de bzhin gshegs pa dgra bcom pa yang dag par 
[\[175b.3\]]rdzogs pa'i sangs rgyas kyis/_dam pa'i chos pad ma dkar po'i chos kyi rnam grangs 'di byang chub sems dpa' sems dpa' chen po 'di rnams la rgya cher legs par bshad du gsol/_de skad ces gsol nas/_bcom ldan 'das kyis byang chub sems dpa' 
[\[175b.4\]]sems dpa' chen po kun tu bzang po la 'di skad ces bka' stsal to/_/rigs kyi bu byang chub sems dpa' sems dpa' chen po 'di dag ni mgo smos pa tsam gyis khong du chud pa sha stag go/_/dam pa'i chos pad ma dkar po'i chos kyi rnam grangs 'di ni 'di lta ste/_
[\[175b.5\]]de bzhin nyid dang yang dag pa'i mtha' dang chos kyi dbyings dang dbyer med pa'o/_/byang chub sems dpa' de dag gis gsol pa/_bcom ldan 'das de de lta lags so/_/bde bar gshegs pa de de lta lags so/_/de nas 'khor der dge slong dang /_dge slong ma 
[\[175b.6\]]dang dge bsnyen dang dge bsnyen ma 'dus pa de dag_/dam pa'i chos pad ma dkar po'i chos kyi rnam grangs 'di la rab tu dgod pa'i phyir/_yang bcom ldan 'das kyis byang chub sems dpa' sems dpa' chen po kun tu bzang po la 'di skad ces bka' stsal to/_/rigs 
[\[175b.7\]]kyi bu chos bzhi dang ldan pa'i bud med kyis/_dam pa'i chos pad ma dkar po'i chos kyi rnam grangs 'di lag tu thob par 'gyur ro/_/bzhi gang zhe na 'di lta ste/_sangs rgyas bcom ldan 'das rnams kyis byin gyis brlabs par 'gyur ba dang /_dge ba'i rtsa ba bskyed 
[\[176a\]]
[\[176a.1\]]par 'gyur ba dang /_nges pa'i phung po la gnas par 'gyur ba dang sems can thams cad yongs su bskyab pa'i phyir/_bla na med pa yang dag par rdzogs pa'i byang chub tu sems bskyed par 'gyur ba ste/_rigs kyi bu chos bzhi po de dag dang ldan pa'i bud 
[\[176a.2\]]med kyis/_dam pa'i chos pad ma dkar po'i chos kyi rnam grangs 'di lag tu thob par 'gyur ro/_/de nas bcom ldan 'das la byang chub sems dpa' sems dpa' chen po kun tu bzang pos 'di skad ces gsol to/_/bcom ldan 'das bdag gis slad ma'i tshe slad 
[\[176a.3\]]ma'i dus lnga brgya'i tha ma la/_mdo sde 'di lta bu 'dzin pa'i dge slong rnams la bsrung bar bgyi'o/_/bde legs su 'gyur bar bgyi'o/_/chad pa spang bar bgyi'o/_/dug gzhil bar bgyi'o/_/ci nas chos smra ba de dag la glags lta ba dang /_skabs tshol ba gang 
[\[176a.4\]]gis kyang glags rnyed par mi 'gyur ba dang /_bdud sdig can dang bdud kyi bu rnams dang bdud kyi ris kyi lha'i bu rnams dang bdud kyi bu mo rnams dang bdud kyi 'khor glags lta ba dang /_skabs tshol ba rnams kyis glags mi rnyed par 'gyur bas na/_bdud kyi kun 
[\[176a.5\]]nas ldang ba'i bar du 'byung bar mi 'gyur ba dang lha'i bu dang gnod sbyin dang [{]yi dgas [,]yi dwags [}]dang srul po dang gshed byed dang ro langs dag las chos smra ba de la glags lta ba dang skabs tshol ba na yang skabs rnyed par mi 'gyur bar/_/bcom ldan 'das bdag gis chos smra ba de la 
[\[176a.6\]]rtag par rgyun du dus thams cad du bsrung bar bgyi'o/_/bskyab par bgyi'o/_/bcom ldan 'das gang gi tshe chos smra ba de/_chos kyi rnam grangs 'di la sems shing /_rnal 'byor la brtson pa dang /_'chag pa la zhugs par gyur pa de'i tshe chos kyi rnam grangs 'di bsrung 
[\[176a.7\]]ba'i slad du bdag glang po che'i rgyal po thal kar mche ba drug pa la 'tshal te/_byang chub sems dpa'i tshogs kyis yongs su bskor nas/_chos smra ba de'i 'chag pa'i gnas su chos smra ba de'i drung du mchi bar bgyi'o/_/gang gi tshe chos smra ba de chos kyi rnam grangs 'di la 
[\[176b\]]
[\[176b.1\]]sems shing rnal 'byor gyi rjes su zhugs pa des/_chos kyi rnam grangs 'di las tha na tshig dang yi ge gcig tsam yang lan 'ga' nor bar gyur pa de'i tshe/_bdag glang po che'i rgyal po thal kar mche ba drug pa la 'tshal nas/_chos smra ba de la bdag gi ngo bstan te/_chos kyi 
[\[176b.2\]]rnam grangs 'di ma nyams par zlos su stsal to/_/chos smra ba des bdag gi lus mthong zhing chos kyi rnam grangs 'di ma nyams par bdag la thos nas tshim zhing mgu la yi rangs te/_rab tu dga' zhing dga' ba dang yid bde ba skyes nas chos kyi rnam grangs 'di la brtson 
[\[176b.3\]]'grus rtsom mo/_/bdag mthong ma thag tu ting nge 'dzin thob par 'gyur ro/_/gzungs 'khyil pa zhes bgyi ba'i gzungs thob par 'gyur ro/_/bye ba brgya stong du 'khyil pa zhes bgyi ba'i gzungs thob par 'gyur ro/_/sgra thams cad la mkhas pa zhes bgyi ba'i gzungs 
[\[176b.4\]]thob par 'gyur ro/_/bcom ldan 'das slad ma'i tshe slad ma'i dus lnga brgya pa tha ma la/_dge slong ngam dge slong ma'am dge bsnyen nam dge bsnyen ma gang dag mdo sde 'di lta bu 'dzin pa dang mdo sde 'di lta bu yi ger 'dri ba dang mdo sde 'di lta bu tshol ba dang mdo sde 'di lta 
[\[176b.5\]]bu klog pa dang gang dag slad ma'i tshe slad ma'i dus lnga brgya pa tha ma la/_chos kyi rnam grangs 'di'i ched du gdugs bdun gsum nyi shu rtsa gcig tu 'chag cing brtson par gyur na/_de dag la bdag gis sems can thams cad kyis mthong na dga' ba'i lus bstan 
[\[176b.6\]]par bgyi'o/_/glang po che'i rgyal po thal kar mche ba drug pa la 'tshal te/_byang chub sems dpa'i tshogs kyis yongs su bskor nas/_gdugs nyi shu rtsa gcig pa la chos smra ba de dag 'chag pa'i thad du mchi'o/_/mchis nas chos smra ba de dag la yang 
[\[176b.7\]]dag par bstan par bgyi'o/_/yang dag par 'dzin du stsal bar bgyi'o/_/yang dag par gzengs bstod par bgyi'o/_/yang dag par rab tu dga' bar bgyi'o/_/de dag la gzungs kyang stsal bar bgyi'o/_/ci nas chos smra ba de dag la sus kyang mi tshugs par 
[\[177a\]]
[\[177a.1\]]'gyur ba dang /_de dag la mi'am mi ma lags pas glags mi rnyed par 'gyur ba dang /_bud med kyis 'phrogs par mi 'gyur bar de dag la bsrung bar bgyi'o/_/bde legs su 'gyur bar bgyi'o/_/chad pa spang bar bgyi'o/_/dug gzhil bar bgyi'o/_/
[\[177a.2\]]bcom ldan 'das chos smra ba de dag la bdag gis gzungs sngags kyi tshig 'di dag stsal bar bgyi'o/_/bcom ldan 'das gzungs sngags kyi tshig 'di dag gsan du gsol/_tad+ya thA/_su daN De/_daN Da ba ti daN DA brta ni/_daN Da ku sha le/_daN Da su d+hA ri/_
[\[177a.3\]]su d+hA ra pa ti/_bud d+ha pa sh+ya ni/_d+ha ra Ni/_A brta ni/_A brta ni/_sang g+ha pa rI k+Shi te/_sang g+ha ni ra g+ha sa te/_d+ha rma pa rI k+Shi te/_sarba satwa ru he/_kau sha l+ye/_kau sha l+yA nu ga te/_sing ha bi krI Di te/_/a nu brte/_brta ni/_brta li swA hA/_bcom ldan 'das gzungs sngags kyi tshig 'di 
[\[177a.4\]]dag byang chub sems dpa' gang gi rna ba'i dbang po la grags pa de ni/_byang chub sems dpa' sems dpa' chen po kun tu bzang po'i byin gyis brlabs su rig par bgyi'o/_/bcom ldan 'das dam pa'i chos pad ma dkar po'i chos kyi rnam grangs 'di yang 'dzam 
[\[177a.5\]]bu'i gling 'di na spyod pa na/_byang chub sems dpa' gang dag gi lag tu thob par gyur pa na/_bcom ldan 'das chos smra ba de dag gis byang chub sems dpa' kun tu bzang po'i mthu dang /_byang chub sems dpa' kun tu bzang po'i gzi brjid kyis/_dam pa'i chos 
[\[177a.6\]]pad ma dkar po'i chos kyi rnam grangs 'di bdag cag gi lag tu thob bo snyam du de ltar rig par bgyi'o/_/bcom ldan 'das gang dag mdo sde 'di yi ger 'dri ba dang 'dzin pa'i sems can de dag gis byang chub sems dpa' kun tu bzang po'i spyod pa thob par 'gyur ro/_/sems 
[\[177a.7\]]can de dag gis sangs rgyas mang po la dge ba'i rtsa ba bskyed par 'gyur ro/_/bcom ldan 'das sems can de dag ni/_de bzhin gshegs pa'i phyag gis spyi bo la byugs par 'gyur ro/_/bcom ldan 'das de dag gis bdag kyang dga' bar bgyis par 'gyur ro/_/
[\[177b\]]
[\[177b.1\]]gang dag mdo sde 'di yi ger 'drir stsol ba dang /_gang dag 'di'i don khong du chud par bgyid pa dang /_bcom ldan 'das mdo sde 'di yi ger bris pa de dag_/'di nas shi 'phos nas sum cu rtsa gsum pa'i lha rnams dang skal ba mnyam par skye bar 'gyur te/_skyes ma thag tu 
[\[177b.2\]]de'i drung du lha'i bu mo brgyad khri bzhi stong mchi bar 'gyur/_lha'i bu mo de dag rnga bo che tsam gyi cod pan can lha'i bu mo de dag gi nang na gnas par 'gyur ro/_/bcom ldan 'das chos kyi rnam grangs 'di yi ger bris pa'i bsod nams kyi phung po yang 'di 'dra lags na/_gang dag 
[\[177b.3\]]lung nod pa dang kha ton bgyid pa dang sems pa dang yid la bgyid pa lta smos kyang ci 'tshal/_bcom ldan 'das de lta lags pas/_dam pa'i chos pad ma dkar po'i chos kyi rnam grangs 'di sems kyis kun bsams te yi ger bri bar bgyi'o/_/gang mi g.yeng bar yid la 
[\[177b.4\]]bgyid pas yi ger bris na/_de la sangs rgyas brgya stong phyag rkyong bar 'gyur ro/_/'chi ba'i tshe yang sangs rgyas stong gi zhal mthong bar 'gyur ro/_/ngan 'gro log par ltung bar mchi bar mi 'gyur ro/_/'di nas shi 'phos nas kyang dga' ldan gyi lha rnams dang skal ba 
[\[177b.5\]]mnyam par skye bar 'gyur te/_gang na byang chub sems dpa' sems dpa' chen po byams pa mtshan bzang po sum cu rtsa gnyis dang ldan pa de/_byang chub sems dpa'i tshogs kyis yongs su bskor cing /_lha'i bu mo bye ba khrag khrig brgya stong gis mdun gyis bltas te 
[\[177b.6\]]chos 'chad pa der skye'o/_/de lta lags pas rigs kyi bu'am rigs kyi bu mo mkhas pas/_dam pa'i chos pad ma dkar po'i chos kyi rnam grangs 'di gus par yi ger bri bar bgyi'o/_/gus par lung nod par bgyi'o/_/gus par kha ton du bgyi'o/_/gus par yid la 
[\[177b.7\]]bgyi'o/_/bcom ldan 'das chos kyi rnam grangs 'di yi ger bris pa dang lung mnos pa dang kha ton bgyis pa dang bsgoms pa dang yid la bgyis pa ni/_de ltar yon tan dpag tu ma mchis par 'gyur ro/_/bcom ldan 'das de lta lags pas/_rigs kyi bu 
[\[178a\]]
[\[178a.1\]]'am rigs kyi bu mo mkhas pas/_dam pa'i chos pad ma dkar po'i chos kyi rnam grangs 'di bzung bar bgyis te/_de dag gi yon tan gyi phan yon 'di snyed du 'gyur ro/_/bcom ldan 'das de lta lags pas/_ci nas bdag gi byin gyi 
[\[178a.2\]]brlabs kyis chos kyi rnam grangs 'di 'dzam bu'i gling 'di na spyod par 'gyur bar bdag gis chos kyi rnam grangs 'di byin gyis brlab par bgyi'o/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas/_
[\[178a.3\]]byang chub sems dpa' sems dpa' chen po kun tu bzang po la/_kun tu bzang po khyod skye bo mang po la phan pa'i phyir zhugs pa dang /_'di ltar bsam gyis mi khyab pa'i chos dang ldan zhing snying rje chen pos zin pa'i lhag pa'i bsam pa dang /_bsam gyis mi 
[\[178a.4\]]khyab pas zin pa'i sems bskyed pas/_khyod kyis chos smra ba de dag la byin gyis rlob pa byed pa legs so legs so zhes bya ba byin no/_/rigs kyi bu gang la la dag byang chub sems dpa' sems dpa' chen po kun tu bzang po'i ming 'dzin pa de dag gis/_
[\[178a.5\]]de bzhin gshegs pa dgra bcom pa yang dag par rdzogs pa'i sangs rgyas shAkya thub pa mthong ba dang /_dam pa'i chos pad ma dkar po'i chos kyi rnam grangs 'di yang bcom ldan 'das shAkya thub pa'i gan nas thos pa dang /_de dag gis de bzhin gshegs 
[\[178a.6\]]pa shAkya thub pa mchod pa dang /_de bzhin gshegs pa shAkya thub pas chos bstan pa la legs so zhes bya ba byin pa dang /_chos kyi rnam grangs 'di la rjes su yi rang ba dang /_de bzhin gshegs pa shAkya thub pas de dag gi spyi bor phyag bzhag pa 
[\[178a.7\]]dang /_de dag gis bcom ldan 'das shAkya thub pa chos gos kyis g.yogs par rig par bya'o/_/kun tu bzang po rigs kyi bu'am rigs kyi bu mo de dag_/de bzhin gshegs pa'i bstan pa 'dzin par rig par bya'o/_/de dag 'jig rten rgyang 
[\[178b\]]
[\[178b.1\]]pan pa la dga' bar mi 'gyur ro/_/de dag snyan dang gsal zhugs pa'i sems can rnams la dga' bar mi 'gyur ro/_/de dag gar byed pa dang rol mo byed pa dang /_gyad dang sha 'tshong ba dang shan pa dang bya gag 'tshong ba dang phag 'tshong ba dang bud med 
[\[178b.2\]]dag gso ba'i sems can rnams la dga' bar mi 'gyur ro/_/mdo sde 'di lta bu thos pa dang yi ger bris pa dang /_'dzin pa dang bklags pa de dag gzhan la sred par mi 'gyur ro/_/sems can de dag chos kyi ngo bo nyid dang ldan par 'gyur ro/_/de dag 
[\[178b.3\]]so so'i bdag nyid tshul bzhin yid la byed par 'gyur ro/_/rang gi bsod nams kyi stobs bskyed par 'gyur ro/_/de dag sems can rnams kyis mthong na dga' bar 'gyur ro/_/dge slong gang dag mdo sde 'di lta bu 'dzin pa de dag 'dod chags kyis 
[\[178b.4\]]gzir bar mi 'gyur ro/_/zhe sdang med pa dang gti mug med pa dang ser sna med pa dang 'chab pa med pa dang /_nga rgyal med pa dang che ba'i nga rgyal med pa dang log pa'i nga rgyal med par 'gyur ro/_/kun tu bzang po chos smra ba de dag bdag gi rnyed pas chog 
[\[178b.5\]]shes par 'gyur ro/_/kun tu bzang po gang gis phyi ma'i dus phyi ma'i tshe lnga brgya pa tha ma la/_dam pa'i chos pad ma dkar po'i chos kyi rnam grangs 'di 'dzin pa'i dge slong mthong na/_'di snyam du rigs kyi bu 'di ni byang chub kyi snying por 'gro bar 'gyur 
[\[178b.6\]]ro/_/rigs kyi bu 'di ni bdud kyi thab mo'i tshogs las rgyal bar 'gyur ro/_/rigs kyi bu 'di ni chos kyi 'khor lo skor bar 'gyur ro/_/'di ni chos kyi rnga rdung bar 'gyur ro/_/'di ni chos kyi dung 'bud par 'gyur ro/_/'di ni chos kyi char rab 
[\[178b.7\]]tu 'bebs par 'gyur ro/_/'di ni chos kyi seng ge'i khri la 'dug par 'gyur ro/_/snyam du sems bskyed par bya'o/_/gang dag phyi ma'i dus phyi ma'i tshe lnga brgya pa tha ma la/_chos kyi rnam grangs 'di 'dzin pa'i dge slong de dag brkam par mi 'gyur ro/_/chos gos 
[\[179a\]]
[\[179a.1\]]la chags pa dang /_lhung bzed la chags par mi 'gyur ro/_/chos smra ba de dag drang por 'gyur ro/_/chos smra ba de dag rnam par thar pa gsum thob par 'gyur ro/_/de dag gi tshe 'di pa bzlog par 'gyur ro/_/gang dag mdo sde 'di lta bu 'dzin pa 
[\[179a.2\]]chos smra ba'i dge slong rnams smod par byed pa'i sems can de dag dmus long du 'gyur ro/_/gang dag gis mdo sde 'di lta bu 'dzin pa'i dge slong rnams la mi snyan pa bsgrags na/_de dag tshe 'di nyid la lus la sha bkra 'byung bar 'gyur ro/_/gang dag mdo sde 
[\[179a.3\]]'di lta bu yi ger 'dri ba rnams la 'phya ba dang bsting ba de dag so chag par 'gyur ro/_/so thags ngan par 'gyur ro/_/mchu mi sdug par 'gyur ro/_/sna leb par 'gyur ro/_/lag pa dang rkang pa log par 'gyur ro/_/mig log par 'gyur ro/_/lus dri mi 
[\[179a.4\]]zhim par 'gyur ro/_/lus la 'bras dang 'brum bu phra mo dang rkang shu dang shu ba dang g.yan pas gang bar 'gyur ro/_/gang dag mdo sde 'di lta bu 'dzin pa dang /_mdo sde 'di lta bu yi ger 'dri ba dang /_mdo sde 'di lta bu klog pa dang mdo sde 'di lta bu 'chad pa rnams 
[\[179a.5\]]la mi snyan pa'i tshig bden pa'am/_mi bden pa bsgrags na sdig pa'i las shin tu lci bar rig par bya'o/_/kun tu bzang po de bas na chos kyi rnam grangs 'di 'dzin pa'i dge slong la rgyang ma nas kyang ldang bar bya'o/_/ji ltar de bzhin gshegs pa la gus par bya 
[\[179a.6\]]ba de bzhin du mdo sde 'di lta bu 'dzin pa'i dge slong de dag la yang gus par bya'o kun tu bzang po spro bar bya ba'i le'u 'di bshad pa na/_byang chub sems dpa' sems dpa' chen po gang gA'i klung gi bye ma snyed kyis bye ba brgya stong du 'khyil pa zhes bya ba'i gzungs thob 
[\[179a.7\]]par 'gyur ro/_/dam pa'i chos pad ma dkar po las kun tu bzang pos spro bar bya ba'i le'u zhes bya ba ste nyi shu rtsa drug pa'o//_//de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa chos 
[\[179b\]]
[\[179b.1\]]kyi gdan de las bzhengs te thams cad dang ldan pa'i byang chub sems dpa' de dag bsdus nas rdzu 'phrul mngon par 'du mdzad pa yongs su grub pa'i phyag g.yas pas/_de dag gi lag pa g.yas pa nas bzung nas de'i tshe 'di skad ces bka' stsal to/_/rigs 
[\[179b.2\]]kyi bu dag ngas bskal pa grangs med pa bye ba khrag khrig brgya stong du yang dag par bsgrubs pa bla na med pa yang dag par rdzogs pa'i byang chub 'di khyed kyi lag tu gtad do/_/yongs su gtad do rjes su gtad do/_/bzhag go/_/gtams so/_/rigs kyi bu dag 
[\[179b.3\]]khyed kyis ci nas kyang rgya cher rgyas par 'gyur ba de ltar gyis shig_/lan gnyis lan gsum du yang bcom ldan 'das kyi phyag g.yas pas thams cad dang ldan pa'i byang chub sems dpa'i tshogs kyi lag pa g.yas pa nas bzung ste 'di skad ces bka' stsal to/_/rigs 
[\[179b.4\]]kyi bu dag ngas bskal pa grangs med pa bye ba khrag khrig brgya stong du yang dag par bsgrubs pa bla na med pa yang dag par rdzogs pa'i byang chub 'di khyed kyi lag tu gtad do/_/yongs su gtad do/_/rjes su gtad do/_/bzhag go/_/gtams so/_/rigs kyi bu dag khyed 
[\[179b.5\]]kyis blangs la bzung ngo /_/bklag go/_/kun chub par bya'o/_/bstan par bya'o/_/bshad par bya'o/_/sems can thams cad la bsgrags par bya'o/_/rigs kyi bu dag nga la ser sna med do/_/'dzin pa'i sems med do/_/'jigs pa med par sangs rgyas kyi ye 
[\[179b.6\]]shes sbyin pa'o/_/de bzhin gshegs pa'i ye shes dang rang byung gi ye shes sbyin pa'o/_/rigs kyi bu dag nga ni sbyin pa'i bdag po chen po ste/_rigs kyi bu dag khyed kyang nga'i rjes su slobs shig ser sna med par gyis la de bzhin gshegs pa'i ye shes mthong ba thabs 
[\[179b.7\]]mkhas pa chen po'i chos kyi rnam grangs 'di 'ongs shing lhags pa'i rigs kyi bu dang rigs kyi bu mo dag la yang dag par sgrogs shig_/rigs kyi bu 'am rigs kyi bu mo gang dag dad pa dang /_sems can gang dag ma dad pa de dag chos kyi rnam grangs 'di la yang dag par 
[\[180a\]]
[\[180a.1\]]gzud par bya'o/_/rigs kyi bu dag [(]byed [,]khyed [)]kyis de ltar byas na de bzhin gshegs pa la lan lon par 'gyur ro/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de skad ces bka' stsal nas/_byang chub sems dpa' sems 
[\[180a.2\]]dpa' chen po de dag dga' ba dang /_mchog tu dga' bas khyab par byas par gyur nas/_rjes cher bskyed de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de ga la ba de logs su lus btud lus rab tu btud nas lus 
[\[180a.3\]]bcums te mgo smad nas thal mo sbyar te/_thams cad kyis sgra skad gcig tu bcom ldan 'das de bzhin gshegs pa shAkya thub pa la 'di skad ces gsol to/_/bcom ldan 'das de bzhin gshegs pas ji skad bka' stsal pa de bzhin du 'tshal lo/_/de bzhin gshegs pa thams cad 
[\[180a.4\]]kyi bka' yongs su rdzogs par bgyi'o/_/bcom ldan 'das thugs las chung ngur ci bder bzhugs su gsol/_/lan gnyis lan gsum du yang thams cad dang ldan pa'i byang chub sems dpa'i tshogs des sgra skad gcig tu tshig 'di skad ces bcom ldan 'das thugs las chung ngur ci 
[\[180a.5\]]bder bzhugs su gsol/_bcom ldan 'das ji skad du de bzhin gshegs pas bka' stsal pa de bzhin du bgyi'o/_/de bzhin gshegs pa thams cad kyi bka' yongs su rdzogs par bgyi'o zhes gsol to/_/de nas bcom ldan 'das de bzhin gshegs pa dgra bcom pa yang dag 
[\[180a.6\]]par rdzogs pa'i sangs rgyas shAkya thub pas/_'jig rten gyi khams gzhan dag nas byon pa'i de bzhin gshegs pa dgra bcom pa yang dag par rdzogs pa'i sangs rgyas de dag thams cad slar gshegs su gsol te/_de bzhin gshegs pa dgra bcom pa yang dag par rdzogs 
[\[180a.7\]]pa'i sangs rgyas de dag la ci bder gnas par mdzod cig ces de bzhin gshegs pa de dag la ci bder gnas par mdzod cig ces bya bar gsungs so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rin chen mang de'i mchod rten 
[\[180b\]]
[\[180b.1\]]yang gnas ji lta ba bzhin du bzhag go/_/de bzhin gshegs pa dgra bcom pa yang dag par rdzogs pa'i sangs rgyas de la yang ci bder bzhugs shig ces gsungs so/_/bcom ldan 'das kyis de skad ces bka' stsal nas de bzhin gshegs pa dgra bcom pa yang dag par rdzogs 
[\[180b.2\]]pa'i sangs rgyas grangs med dpag tu med pa 'jig rten gyi khams gzhan dag nas byon te/_rin po che'i shing ljon pa dag gi drung na/_seng ge'i khri la bzhugs pa de dag dang /_de bzhin gshegs pa dgra bcom pa yang dag par rdzogs pa'i sangs rgyas rin chen mang dang /_
[\[180b.3\]]thams cad dang ldan pa'i byang chub sems dpa'i tshogs de dag dang /_spyod pa khyad par can la sogs pas rum nas 'thon pa'i byang chub sems dpa' sems dpa' chen po grangs med dpag tu med pa de dag dang nyan thos chen po de dag dang 'khor bzhi po de dag dang /_lha dang mi dang lha ma yin dang /_dri 
[\[180b.4\]]zar bcas pa'i 'jig rten thugs yi rangs te/_bcom ldan 'das kyis gsungs pa la mngon par bstod do/_/dam pa'i chos pad ma dkar po las yongs su gtad pa'i le'u zhes bya ba ste nyi shu bdun pa'o//_//gang na mdo sde 'di yod par/_/me mar mur gyi dong 'bogs shing /_/spu 
[\[180b.5\]]gri gtams las 'dzegs nas kyang /_/rigs kyi bu dag 'gro bar bya/_/'phags pa dam pa'i chos pad ma dkar po'i chos kyi rnam grangs yongs su rgyas pa chen po'i mdo sde byang chub sems dpa' rnams la gdams pa/_sangs rgyas thams cad kyis yongs su bzung ba sangs rgyas thams cad kyi 
[\[180b.6\]]gsang chen/_sangs rgyas thams cad kyi sba ba sangs rgyas thams cad kyi rigs/_sangs rgyas thams cad kyi gsang ba'i gnas/_sangs rgyas thams cad kyi byang chub kyi snying po/_/sangs rgyas thams cad kyi chos kyi 'khor lo skor ba/_sangs rgyas thams cad kyi sku gcig tu 
[\[180b.7\]]'dus pa/_thabs mkhas pa chen po theg pa gcig tu bstan pa/_don dam pa bsgrub pa bstan pa'i mdo rdzogs so//_//rgya gar gyi mkhan po su ren dra bo d+hi dang /_zhu chen gyi lo ts+tsha ba ban de sna nam ye shes sdes bsgyur cing zhus te gtan la phab pa//_//
[\[181a\]]
[\[181a.1\]{D114}]@#/_/rgya gar skad du/_Ar+ya sarba d+harma gu Na byU ha rA dza nA ma ma hA yA na sU tra/_bod skad du/_'phags pa chos thams cad kyi yon tan bkod pa'i rgyal po zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/
[\[181a.2\]]'di skad bdag gis thos pa'i dus gcig na/_bcom ldan 'das rgyal po'i khab na 'od ma'i tshal bya ka lan da ka gnas pa na/_dge slong lnga brgya tham pa'i dge slong gi dge 'dun chen po dang /_byang chub sems dpa' stong nyis brgya thams cad kyang gzungs thob pa/_chags pa 
[\[181a.3\]]med pa'i ye shes mthong ba/_spyod yul chags pa med pa/_thabs mkhas pa/_khams gsum thams cad la sems snyoms pa/_phan pa dang snying rje'i lhag pa'i bsam pa la zhugs pa/_de bzhin gshegs pa'i chos kyi 'bel ba'i gtam 'dri ba sha stag la 'di lta ste/_
[\[181a.4\]]byang chub sems dpa' sems dpa' chen po byams pa dang /_byang chub sems dpa' sems dpa' chen po rtag tu brtson dang /_byang chub sems dpa' sems dpa' chen po mnyam pa nyid la gnas pa dang /_byang chub sems dpa' sems dpa' chen po mi g.yo ba dang /_byang 
[\[181a.5\]]chub sems dpa' sems dpa' chen po blo gros bzang po dang /_byang chub sems dpa' sems dpa' chen po blo gros chen po dang /_byang chub sems dpa' sems dpa' chen po spobs pa mtha' yas dang /_byang chub sems dpa' sems dpa' chen po rab gnon blo gros dang /_byang 
[\[181a.6\]]chub sems dpa' sems dpa' chen po spyan ras gzigs dbang phyug dang /_de dag la sogs pa byang chub sems dpa' stong nyis brgya dang /_brgya byin dang /_tshangs pa dang /_'jig rten skyong ba rnams dang /_klu'i rgyal po rnams dang /_srin po'i bdag po thams cad 
[\[181a.7\]]dang /_gnod sbyin mo sum brgya dang /_gzhan mu stegs can spyod pa pa dang /_kun tu rgyu dang /_gcer bu pa drug stong dang /_nam mkha' lding gi rgyal po bdun dang thabs cig tu bzhugs te/_de dag thams cad kyis de bzhin gshegs pa la bskor ba byas nas/_de bzhin 
[\[181b\]]
[\[181b.1\]]gshegs pa la mchod pa'i las bya ba'i phyir lha'i me tog gi char mngon par phab bo/_/tsan dan gyi phye ma'i char yang mngon par phab bo/_/lha'i sil snyan dang pheg rdob pa dag kyang de bzhin gshegs pa la mchod pa'i las bya ba'i phyir bsgrags so/_/gang dag de bzhin 
[\[181b.2\]]gshegs pa'i bstan pa la mngon par dad pa de dag thams cad kyis kyang tshig 'di skad ces gsol to/_/bcom ldan 'das legs so legs so/_/bcom ldan 'das de bzhin gshegs pa'i bstan pa nyon mongs pa thams cad zad par bgyid pa 'di ni rdzu 'phrul che ste legs so 
[\[181b.3\]]legs so/_/de nas bcom ldan 'das de'i tshe nyon mongs pa thams cad rnam par 'joms pa rdul med pa'i rgyal mtshan zhes bya ba'i ting nge 'dzin la snyoms par zhugs nas/_ting nge 'dzin de'i mthus sa chen po 'di mtho ba dang dma' bar byas te/_'gul/_rab tu 'gul/_kun 
[\[181b.4\]]tu rab tu 'gul/_g.yos/_rab tu g.yos/_kun tu rab tu g.yos/_ldeg rab tu ldeg_/kun tu rab tu ldeg_/'khrugs/_rab tu 'khrugs/_kun tu rab tu 'khrugs/_'ur 'ur/_rab tu 'ur 'ur/_kun tu rab tu 'ur 'ur/_chem chem/_rab tu chem chem/_kun 
[\[181b.5\]]tu rab tu chem chem mo/_/lha'i tsan dan gyi phye ma'i char yang bab bo/_/lha'i me tog gi char yang bab bo/_/lha'i 'od kyi snang ba yang byung ngo /_/stong gsum gyi stong chen po'i 'jig rten gyi khams 'dir sems can gang su dag ngan song du skyes pa de dag thams cad kyang ngan song 
[\[181b.6\]]rnams las yongs su grol bar gyur to/_/lha'i dbang po dang /_klu'i dbang po dang /_gnod sbyin gyi dbang po dang /_srin po'i dbang po dang /_mi'i dbang po de dag thams cad kyi gnas rnams kyang snang bar gyur to/_/lha'i sil snyan gyi sgra dag kyang grag go/_/lha'i 'od dag kyang snang bar 
[\[181b.7\]]gyur to/_/lha'i spos kyi ngad kyang ldang bar gyur to/_/de nas de dag thams cad kyang cho 'phrul chen po de mthong nas ya mtshan du gyur te 'di snyam du sems so/_/gnas 'di dag snang bar gyur pa 'di dang /_cho 'phrul chen po snang bar gyur pa 'di dang /_sa chen po g.yos pa 'di dang /_
[\[182a\]]
[\[182a.1\]]me tog gi char chen po bab pa 'di su'i mthu yin/_su'i byin gyis brlabs yin zhig gu snyam nas/_de dag thang cig cang mi zer sems nas gcig la gcig 'di skad du 'di ni de bzhin gshegs pa'i mthu yin no/_/'di ni de bzhin gshegs pa'i rnam par 
[\[182a.2\]]'phrul pa yin no zhes smras so/_/de nas rgyal po chen po bzhi 'di snyam du sems te/_bdag cag de bzhin gshegs pa la blta ba dang /_phyag bya ba dang /_mchod pa dang /_chos nyan pa'i phyir bcom ldan 'das ga la ba der 'dong gor ma chag snyam mo/_/de nas lha'i dbang 
[\[182a.3\]]po dang /_klu'i dbang po dang /_gnod sbyin gyi dbang po dang /_srin po'i dbang po rdzu 'phrul che zhing mthu che ba de dag thams cad kyis lha'i me tog ud pal dang /_pad ma dang /_ku mu da dang /_pad ma dkar po dang /_dri mchog dang /_man dA ra ba dang /_man dA ra ba chen po dag khyer nas 'od 
[\[182a.4\]]ma'i tshal bya ka lan da ka gnas pa ga la ba dang /_bcom ldan 'das ga la ba der dong ste lhags nas/_bcom ldan 'das la mngon par mchod de phyag byas so/_/me tog gi char chen po des kyang sa chen po 'di pus mo nub tsam du khyab par 'dug go/_/de nas byang chub sems 
[\[182a.5\]]dpa' sems dpa' chen po de dag thams cad chos mnyan pa'i phyir bcom ldan 'das la lan gsum bskor ba byas nas phyogs gcig tu 'khod do/_/de nas byang chub sems dpa' sems dpa' chen po lag na rdo rje byang chub sems dpa' bye ba phrag du mas bskor cing /_lha 
[\[182a.6\]]bye ba phrag du mas bskor te/_rig sngags 'chang brgya phrag du mas mdun du bdar bas rdzu 'phrul dang mthu chen po dang /_bkod pa chen po dang /_me tog dang /_spos dang /_me tog phreng dang /_bdug pa dang /_rol mo'i sgra dang /_sil snyan dang /_pheg rdob pa chen pos de bzhin 
[\[182a.7\]]gshegs pa dge slong gi dge 'dun dang /_byang chub sems dpa'i tshogs dang bcas pa la mngon par mchod do/_/de nas de'i tshe byang chub sems dpa' bkod pa'i rgyal pos lha'i bkod pa dang /_bkod pa'i mthu dang /_me tog gi char chen pos de bzhin gshegs pa la 
[\[182b\]]
[\[182b.1\]]mchod pa chen po byas so/_/de nas byang chub sems dpa' sems dpa' chen po de dag gis 'dus pa chen po de mthong nas/_chos kyi 'bel ba'i gtam 'dod par gyur to/_/de nas bcom ldan 'das kyis byang chub sems dpa' de dag gi sems thugs kyis mkhyen nas/_byang chub 
[\[182b.2\]]sems dpa' bkod pa'i rgyal po de la 'di skad ces bka' stsal to/_/rigs kyi bu song la sa chen po 'di ltos shig_/de nas byang chub sems dpa' bkod pa'i rgyal pos sa chen po bltas so/_/bltas nas kyang bcom ldan 'das la 'di skad ces gsol to/_/bcom ldan 'das 
[\[182b.3\]]bdag gis sa chen po bltas lags te/_bcom ldan 'das bcom ldan 'das kyis sems can thams cad la bde ba'i 'dus pa chen po mdzad pa mthong lags so/_/bcom ldan 'das kyis bka' stsal pa/_bkod pa'i rgyal po srog chags drug khri bzhi stong bla na med pa yang 
[\[182b.4\]]dag par rdzogs pa'i byang chub tu deng kho na lung bstan par 'gyur ro/_/de nas byang chub sems dpa' sems dpa' chen po lag na rdo rjes bcom ldan 'das kyi zhabs gnyis la gtugs nas/_bcom ldan 'das la 'di skad ces gsol to/_/bcom ldan 'das lha dang /_
[\[182b.5\]]klu dang /_gnod sbyin dang /_srin po dang /_mi dang /_spyod pa pa dang /_kun tu rgyu mang po 'dus lags so/_/bde bar gshegs pa sems can mang po 'dus lags so/_/bcom ldan 'das chos mnyan pa'i dus ni 'di lags so/_/bde bar gshegs pa chos mnyan pa'i dus 
[\[182b.6\]]ni 'di lags so/_/de nas bcom ldan 'das cang mi gsung bar gyur nas/_byang chub sems dpa' lag na rdo rjes lan gnyis lan gsum gyi bar du de bzhin gshegs pa la gsol ba btab ste/_bcom ldan 'das bstan du gsol/_bde bar gshegs pa bstan du 
[\[182b.7\]]gsol/_sems can thams cad kyi bsam pa grub par mdzad du gsol/_bcom ldan 'das 'gyod pa bsal ba dang /_sems can thams cad la sman pa dang bde ba'i slad du chos thams cad kyi yon tan bkod pa'i rgyal po zhes bgyi ba'i mdo/_/nyon mongs pa thams cad zad 
[\[183a\]]
[\[183a.1\]]par bgyid pa/_bdud thams cad yang dag par 'joms pa/_sdig pa thams cad zad par bgyid pa/_sems can ma dad pa rnams dad par bgyid pa/_mu ge'i gnod pa zhi bar bgyid pa/_nad thams cad zhi bar bgyid pa/_dus ma lags par 'chi ba 
[\[183a.2\]]thams cad zlog pa/_bdag gis de bzhin gshegs pa glog snang ba las thos nas/_thos pa'i mod la chos thams cad mngon sum du gyur cing /_ngan song thams cad yang dag par chad de/_las kyi sgrib pa thams cad yang dag par chad pa gang lags pa de bstan par gsol/_
[\[183a.3\]]de nas bcom ldan 'das kyis byang chub sems dpa' lag na rdo rje la 'di skad ces bka' stsal to/_/rigs kyi bu phyi ma'i dus phyi ma'i tshe sems can nga'i bstan pa la ma dad pa dang /_de bzhin gshegs pas gsungs pa'i mdo sde dag la mngon par ma dad cing yid mi ches la/_tshig 'di skad 
[\[183a.4\]]du 'di ni de bzhin gshegs pas gsungs pa'i mdo sde ma yin no/_/'di la ni legs par byas pa dang /_nyes par byas pa'i las kyi 'bras bu rnam par smin pa ci yang med do zhes zer ba dag 'byung bar 'gyur te/_de dag ni chags pas zil gyis non nas/_mchod pa yang mngon 
[\[183a.5\]]par 'du byed par mi 'gyur la/_chos smra ba de dag la yang mchod pa byed par mi 'gyur te/_de dag ni tshe 'di nyid la yang 'khrug pa mang po 'byung bar 'gyur la/_phyis kyang sems can dmyal ba rnams su btso bar 'gyur te/_rigs kyi bu 'di ni de bzhin gshegs pa rnams kyi 
[\[183a.6\]]yab yum dang 'dra la/_las thams cad zad par byed pa'i mdo sde'i rgyal po chen po mnyan pa'i dus ma yin te/_gzhan mu stegs can spyod pa pa dang /_kun tu rgyu de dag dang /_sems can mang po gzhan dag kyang ngan song du 'gro bar 'ong ngo /_/rigs kyi bu de dag ni mdo sde'i rgyal 
[\[183a.7\]]po 'di la dad par mi 'gyur te/_'dod pas ldongs pa'i yid kyis khyim yongs su skyong bar byed cing /_rmo rko dang /_tshong dang /_g.yul 'gyed pa dang /_'thab pa la sred par 'gyur ro/_/de nas shi 'phos nas kyang sems can dmyal ba chen po brgyad po dag tu btso bar 'gyur 
[\[183b\]]
[\[183b.1\]]ro/_/de nas de'i tshe srog chags brgyad khri stan las langs nas/_bcom ldan 'das kyi zhabs la gtugs te 'di skad ces gsol to/_/bcom ldan 'das bdag cag ni dad par bgyid lags so/_/mngon par mchod par bgyid lags so/_/rgyas par yang bgyid lags so/_/
[\[183b.2\]]'dri ba dang /_klog pa dang /_nyan du stsal ba dang /_'don pa la spro bar bgyid lags so/_/slad kyis chos ma lags pa'i dus de la bab na/_spyo ba dang /_brgyad bkag pa dang /_bsdigs pa bzod par bgyid lags so/_/bcom ldan 'das bdag cag ni bka' drin gzo bar bgyid kyi/_
[\[183b.3\]]bka' drin mi gzo bar mi bgyid de/_bdag cag slad kyis 'gyod par 'gyur bar mi bgyid lags so/_/bcom ldan 'das chos thams cad kyi yon tan bkod pa'i rgyal po zhes bgyi ba'i mdo bstan du gsol/_'di ni slad ma'i dus slad ma'i tshe de bzhin gshegs pa'i phrin las 
[\[183b.4\]]bgyid par 'gyur ba lags so/_/de nas bcom ldan 'das la byang chub sems dpa' lag na rdo rjes 'di skad ces gsol to/_/bcom ldan 'das byang chub sems dpa' sems dpa' chen pos dge ba'i bshes gnyen ji ltar yongs su btsal bar bgyi/_bcom ldan 'das 
[\[183b.5\]]kyis bka' stsal pa/_rigs kyi bu 'di la byang chub sems dpa' sems dpa' chen pos rgyun mi 'chad par dge ba'i bshes gnyen la lta bar 'dod pa dang /_brtson 'grus brtsams pa dang /_bsam pa yongs su dag pa dang /_chos 'dod par byas te/_chos bzhi po de dag dang 
[\[183b.6\]]ldan pa'i byang chub sems dpa' sems dpa' chen pos dge ba'i bshes gnyen yongs su btsal bar bya'o/_/byang chub sems dpa' lag na rdo rjes gsol pa/_bcom ldan 'das byang chub sems dpa' dgon pa na gnas pas ji ltar bgyi lags/_bcom ldan 'das kyis 
[\[183b.7\]]bka' stsal pa/_'di lta ste/_khyim na gnas pa yongs su spang ba dang /_mi dge ba'i bshes gnyen gyi 'du 'dzi yongs su spang ba dang /_bdog pa thams cad yongs su gtang bar bya'o/_/de nas bcom ldan 'das la byang chub sems dpa' sems dpa' chen po 'phags pa spyan 
[\[184a\]]
[\[184a.1\]]ras gzigs dbang phyug gis 'di skad ces gsol to/_/bcom ldan 'das bdag gis ni gang gis chos kyi rnam grangs 'di thos nas ngan song du mchi bar 'gyur ba de ma mthong ste/_de ni gnas ma mchis so/_/bcom ldan 'das gang la la chos kyi rnam grangs 
[\[184a.2\]]'di nyan pa dang /_'di la phyag 'tshal ba de ni rdzu 'phrul che zhing mthu che ba lags na/_gang yi ger 'dri ba dang /_yi ger 'drir stsol ba dang /_'chang ba dang /_klog pa dang /_gdugs dang /_rgyal mtshan dang /_ba dan rnams kyis mchod pa bgyid pa dang /_chos smra ba de la yang gos 
[\[184a.3\]]dang /_rgyan rnams kyis mchod par bgyid pa lta smos kyang ci 'tshal te/_de ni sangs rgyas thams cad kyi byin gyis brlabs pa lags so/_/de ni de bzhin gshegs pas bde ba can gyi 'jig rten gyi khams su lung bstan pa kho na lags so/_/chos smra ba de ni de bzhin gshegs pa 
[\[184a.4\]]dang 'dra ba kho nar blta bar bgyi'o/_/bcom ldan 'das kyis bka' stsal pa/_rigs kyi bu de ni de bzhin te/_legs so legs so/_/chos smra ba de la ni ngas kyang mchod par bya'o/_/'jig rten gyi khams bde ba can du yang lung bstan par bya'o/_/gang de bzhin gshegs 
[\[184a.5\]]pa la bla ma'i sri zhu byed cing me tog dang /_bdug spos dang /_spos dang /_me tog phreng dang /_byug pa dang /_gos dang /_rgyan rnams dang /_gdugs dang /_rgyal mtshan dang /_ba dan rnams kyis mchod pa byed pa de ni dus ma yin par 'chi bas 'chi bar mi 'gyur ro/_/
[\[184a.6\]]pha rol gyi dmag tshogs kyis 'jigs pa yang med/_mu ge'i gnod pa'i 'jigs pa yang med/_bu las gyur pa'i yid mi bde ba yang med/_chung ma las gyur pa'i yid mi bde ba yang med la/_bsam pa thams cad kyang yongs su rdzogs par 'gyur ro/_/rigs kyi bu de 
[\[184a.7\]]bzhin gshegs pa rnams 'byung ba dang /_mdo sde'i rgyal po 'di thos pa ni dka'o/_/rigs kyi bu grong ngam/_grong khyer ram/_grong rdal lam/_khyim 'am/_dgon pa'i gnas gang la lar chos kyi rnam grangs 'di spyod pa'i sa phyogs de ni de bzhin gshegs pas yongs 
[\[184b\]]
[\[184b.1\]]su bzung ba yin no/_/de nas bcom ldan 'das la byang chub sems dpa' lag na rdo rjes 'di skad ces gsol to/_/bcom ldan 'das spyan ras gzigs dbang phyug spyan ras gzigs dbang phyug ces bgyi ba ci'i slad du de skad ces bgyi lags/_bka' stsal pa/_gang 
[\[184b.2\]]gi phyir 'di ltar 'jig rten thams cad la lta bar byed/_rtog par byed/_tshim par byed/_yongs su skyong bar byed/_yang dag par dbugs 'byin par byed cing /_snying rje'i sems dang /_bde ba'i sems dang /_byams pa'i sems dang /_snying brtse ba'i sems dang ldan la/_
[\[184b.3\]]bsam pa thams cad yongs su rdzogs par byed pas na de'i phyir spyan ras gzigs dbang phyug ces bya'o/_/de nas byang chub sems dpa' lag na rdo rjes gsol pa/_bcom ldan 'das spyan ras gzigs dbang phyug gi ming tsam la rtog pa gang lags pa de yang bsam pa thams 
[\[184b.4\]]cad yongs su rdzogs par 'gyur na/_gang dag de bzhin gshegs pa la mngon par mchod pa dang /_chos kyi rnam grangs 'di la mngon par dad pa dang /_'chang ba dang /_klog pa dang /_yi ger 'dri ba dang /_yi ger 'drir stsol ba dang /_gos dang /_rgyan gyi mchod pa chen 
[\[184b.5\]]po dag gis mchod par bgyid pa dang /_rgyan gyis brgyan nas yi ger 'dri ba dang /_yi ger 'drir stsol ba lta smos kyang ci 'tshal lags/_de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/_/
[\[184b.6\]]bcom ldan 'das chos kyi rnam grangs 'di ni mthu che ste/_de bzhin gshegs pa'i phrin las bgyid pa lags so/_/bcom ldan 'das kyis bka' stsal pa/_rigs kyi bu rgyal ba can zhes bya ba'i gzungs yod de/_de ni nga byang chub sems dpar gyur pa na de bzhin gshegs 
[\[184b.7\]]pa rgyal ba'i dbyangs las blangs te/_thob pa'i mod la yang sa bcu thob par gyur la/_srog chags stong phrag du mas kyang chos la bzod pa thob par gyur to/_/de nas byang chub sems dpa' de dag gis 'di skad ces gsol to/_/bcom ldan 'das gzungs mthu chen po 
[\[185a\]]
[\[185a.1\]]bstan par gsol/_de nas bcom ldan 'das de bzhin gshegs pa bya ka la ping ka'i sgra dang gdangs sgrogs pas gzungs 'di bka' stsal pa/_tad ya thA/_dza ya dza ya/_dza ya ba ha/_dza ya ba ha/_kha ba ha/_hu lu hu lu/_pad ma pe/_a ba ma ba 
[\[185a.2\]]me/_sa ra sa ra Ne/_d+hi ri d+hi ri/_d+hi ri d+hi ri/_de ba tA a nu pA lA ni/_yud d+ha ut+tA ra Ne/_pa ra tsakra ni pa ra Ni/_pU ra ya b+ha ga bAn sarba A shA na/_ma ma sarba karma k+ShA pa ya/_bud d+ha a d+hiSh+ThA ne na swA hA/_rigs kyi bu 'di ni rgyal ba can zhes bya ba'i gzungs yin te/_sdig pa thams 
[\[185a.3\]]cad zad par byed pa/_nor dang /_'bru rnam par 'phel bar byed pa/_pha rol gyi dmag tshogs zlog par byed pa/_mu ge'i gnod pa rab tu zhi bar byed pa/_tshe nur bar byed pa ste/_'di ni de bzhin gshegs pa rnams kyi yab yum dang 'dra ba'i chos kyi rnam grangs yin no/_/rigs 
[\[185a.4\]]kyi bu la la zhig gis chos kyi rnam grangs 'di dang /_gzungs kyi gsang sngags kyi tshig rnams la phyag 'tshal zhing bsam pa yongs su dag pas mchod par byed de/_yi ger 'dri ba dang /_yi ger 'drir 'jug pa dang /_mchod pa chen pos chos smra ba de la mchod pa de ni 
[\[185a.5\]]las kyi sgrib pa thams cad zad par 'gyur ro/_/dus ma yin par 'chi bas 'chi bar mi 'gyur ro/_tshe 'di nyid la yang bde ba myong bar 'gyur te/_bus yid bde bar 'gyur ba dang /_chung mas yid bde bar 'gyur ba dang /_khyim gyis yid bde bar 'gyur ba dang /_rgyal srid 
[\[185a.6\]]kyis yid bde bar 'gyur la/_bsam pa thams cad kyang yongs su rdzogs par 'gyur ro/_/de nas bcom ldan 'das la byang chub sems dpa' lag na rdo rjes 'di skad ces gsol to/_/bcom ldan 'das chos kyi rnam grangs 'di la phyag 'tshal lo/_/chos smra ba 
[\[185a.7\]]de dag dang /_chos kyi rnam grangs 'di yi ger 'dri ba rnams dang /_'chang ba rnams dang /_klog pa rnams la yang mchod par 'tshal lo/_/gang la la chos kyi rnam grangs 'di la mchod pa bgyid pa dang /_chos smra ba de dag la yang gos dang /_rgyan rnams dang /_gdugs 
[\[185b\]]
[\[185b.1\]]dang /_bzhon pa rnams kyis mchod par bgyid pa de dag gis ni/_de bzhin gshegs pa thams cad la mchod pa bgyid pa lags so/_/bcom ldan 'das de ni bdag dang byang chub sems dpa' thams cad la yang mchod pa'i mchog gis mchod pa bgyid pa lags so/_/rgyal 
[\[185b.2\]]srid thams cad la yang bdag gis bsrung bar bgyi'o/_/bsam pa thams cad kyang yongs su rdzogs par bgyi'o/_/rgyal srid thams cad la yang mchod par 'gyur bar bgyi'o/_/bcom ldan 'das bdag gis kyang chos nyan pa de dag gi don du gzungs kyi gsang sngags kyi tshig 
[\[185b.3\]]rnams rjes su stsal bar 'tshal lo/_/bsam pa thams cad kyang yongs su rdzogs par bgyi'o/_/snying blas su yang bgyi'o/_/bcom ldan 'das kyis bka' stsal pa/_rigs kyi bu sems can rnams kyi don gyi phyir smros shig_/de nas byang chub sems dpa' lag na 
[\[185b.4\]]rdo rjes gzungs kyi gsang sngags kyi tshig 'di dag smras so/_/na maHsarba ta thA ga tA nAM/_na mo a mi tA b+hA ya/_ta thA ga tA ya/_na maHsarba bud d+ha bo d+hi sa twA nAM/_na maHsarba ma hA ra d+hi ke b+h+yaH/_tad+ya thA/_hu hu he he/_ma ti ma ti/_ma hA ma ti/_badzra ma ti/_dr-i D+ha badzra ma ti/_ta thA ga ta a nu pa ri 
[\[185b.5\]]pA li te/_sa ra sa ra/_a yo mu khi b+h+r-i ku Ti/_b+h+r-i ku Ta mu khi/_kri pe kri pA mu khi/_sa t+ya ba tsa na/_ma nu sma ra/_b+ha ga bAn badzra pA Ni/_sarba karma A ba ra NA ni k+ShA pa ya/_sarba A sha ya pa ri pU ra ya/_de hi me ba ra ma/_bud d+ha sat+ye na/_bo d+hi satwA sat+ye na swA hA/_btsun 
[\[185b.6\]]pa bcom ldan 'das gang la la byang chub sems dpa'i sa btsal 'tshal ba dang /_de bzhin gshegs pa blta ba dang /_sangs rgyas kyi zhing du skye ba dang /_rgyal srid dang /_longs spyod 'tshal ba dang /_yul gru 'tshal ba dang /_nor 'tshal ba dang /_'bru 'tshal ba des 
[\[185b.7\]]ni chos kyi rnam grangs 'di dang /_chos smra ba de la mchod pa chen pos mchod par bgyi'o/_/gang yi ger 'dri ba dang /_'chang ba dang /_klog pa de la yang spos dang /_me tog phreng dang /_byug pa dang /_mal cha dang /_stan dang /_gos dang /_rgyan rnams dang /_gdugs 
[\[186a\]]
[\[186a.1\]]dang /_bzhon pa rnams kyis mchod par bgyi ste/_bcom ldan 'das de la ni bdag gis bsrung bar bgyi'o/_/rgyal srid thams cad la yang ches mchod par 'gyur bar bgyi'o/_/ji ltar 'tshal ba bzhin du sems dang /_yid bde bar bgyi'o/_/bu 
[\[186a.2\]]gcig pa bzhin du yongs su bskyang bar bgyi'o/_/gang la la bdag mthong bar 'tshal ba dang /_stobs kyis 'khor los sgyur bar 'gyur ba dang /_ting nge 'dzin 'thob pa dang /_thos pa 'dzin par 'gyur ba dang /_khams rnam par smin par 'gyur ba dang /_lus 
[\[186a.3\]]mi snang bar 'gyur ba dang /_nam mkha' las mchi bar 'tshal ba des ni zla ba yar gyi ngo tshes brgyad la nyin mtshan du smyung ba bgyis la gzugs bgyid du stsal te/_rdo rje 'chang gi gzugs 'dam bu mda' rgyu'i mdog can rgyan thams cad kyis brgyan pa/_zhi ba'i tshul 
[\[186a.4\]]can sku gdung dang ldan par bgyi'o/_dbus su ni de bzhin gshegs pa shAkya thub pa bzhugs par bgyi'o/_g.yas logs su ni 'phags pa spyan ras gzigs dbang phyug lag pa bzhi pa rgyan thams cad kyis brgyan pa/_sku gdung dang bcas pa gzhag go/_/
[\[186a.5\]]g.yas g.yon dag tu ni rgyal po chen po bzhi mchod pa bgyid pa gzhag go/_/sgrub pa po'i rigs kyi bu des kyang gtsang sbra bgyi ba dang /_dus gsum du khrus bgyi ba dang /_dus gsum du gos brje bar bgyi'o/_/sems can thams cad la yang byams pa'i sems su 
[\[186a.6\]]bgyi'o/_/zla ba yar gyi ngo tshes brgyad nas brtsams te/_zla ba phyi ma nya ba tshes bco lnga'i bar du zas su nas kyi 'o thug 'tshal zhing /_dus gsum du bzlas brjod bgyi'o/_/bdug pa ni a ga ru dang /_tsan dan dang /_ce pog dang /_gu gul dbul lo/_/lan sum 
[\[186a.7\]]'bum gyi bar du bzlas brjod bgyi ste/_de ni sngar bsnyen pa bgyi ba lags so/_/sku gdung dang ldan pa'i mchod rten nam/_dgon pa'i gnas su spos dang /_bdug pa dang /_me tog sna tshogs dang /_ba dan sna tshogs kyis kyang mchod par bgyi'o/_/dkar 
[\[186b\]]
[\[186b.1\]]bag gi lha bshos dag kyang dbul bar bgyi'o/_/chos kyi rnam grangs 'di yang yi ger 'drir stsal cing /_gos dang /_rgyan dang /_lhab lhub dang /_gdugs dang /_bzhon pa rnam pa sna tshogs kyis mchod pa bgyi'o/_/de nas zla ba nya ba tshes bco lnga'i bar du sems 
[\[186b.2\]]can thams cad la snying rje'i sems dang ldan pa dang /_dus gsum du khrus bgyi ba dang /_dus gsum du gos brje bar bgyi ste/_dkyil 'khor gru bzhi pa ba lang gi lci bas bskus la me tog sna tshogs kyis khebs par bgyi ste/_bum pa gang ba bcu drug dang /_mar 
[\[186b.3\]]me bcu drug kyang gzhag par bgyi'o/_/gdugs dang /_rgyal mtshan dang /_ba dan sna tshogs kyis kyang sa phyogs de brgyan par bgyi'o/_/ro sna tshogs sbyar ba'i lha bshos rgya chen po phab la spos chab kyis phyogs der chag chag btab nas/_nam sku gzugs dang /_
[\[186b.4\]]sa gzhi 'gul ba dang /_bdag nyid kyang dga' bar gyur pa'i bar du bzlas brjod bgyi'o/_/de nas des 'di ni gcig tu nges par 'grub par 'gyur ro snyam du shes par bgyi'o/_/de nas de'i 'og tu bdag gis rmi lam du bstan par bgyi zhing 'bel ba'i gtam bgyi'o/_/
[\[186b.5\]]bsam pa thams cad kyang yongs su rdzogs par bgyi'o/_/bu gcig pa bzhin du yongs su bskyang bar bgyi'o/_/dam pa ci 'tshal ba yang stsal bar bgyi ste/_gang chos kyi rnam grangs 'di la ma dad cing spong bar bgyid pa ni ma gtogs so/_/bcom ldan 
[\[186b.6\]]'das kyis bka' stsal pa/_lag na rdo rje khyod kyis tshig de skad ces smras pa legs so legs so/_/de nas byang chub sems dpa' 'phags pa spyan ras gzigs dbang phyug gis byang chub sems dpa' lag na rdo rje la 'di skad ces smras so/_/rigs kyi bu 
[\[186b.7\]]chos kyi rnam grangs 'di ni sems can bsod nams chung ngu rnams kyi yul na spyod par mi 'gyur ro/_/'di ni sems can bsod nams chung ngu rnams kyis yi ger 'dri ba'am/_yi ger 'drir 'jug pa'am/_'chang ba'am/_klog par mi nus te/_de dag la bdud 
[\[187a\]]
[\[187a.1\]]kyis bar chad byed par 'gyur ro/_/rigs kyi bu bzhi po 'di dag ni chos kyi rnam grangs 'di yi ger 'dri ba dang /_klog pa dang /_nyan du 'jug pa'i bdud kyi las yin te/_bzhi gang zhe na/_'di lta ste/_le lo dang /_ma dad pa dang /_bla ma la sri 
[\[187a.2\]]zhu med pa dang /_chos smra ba'i sems mi brtan pa ste/_rigs kyi bu des de la 'di ni bdud kyi las yin no/_/snyam du shes par bya'o/_/gzhan yang bdud kyi las bzhi yod de/_bzhi gang zhe na/_'di lta ste/_dge ba'i bshes gnyen la 'dun pa med pa dang /_yid la 
[\[187a.3\]]mi byed pa dang /_khengs pa'i tshig smra ba dang /_'jig rten 'di la sems pa ste/_'di snyam du 'jig rten 'di la yang 'jigs pa med do/_/'jig rten pha rol la yang 'jigs pa med do/_/sdig pa'i las rnams kyi 'bras bu rnam par smin pa yang med do/_/bdag 
[\[187a.4\]]la tshig mi gsal ba yang med do/_/yid rtul ba yang med do/_/bdag ni mdzes pa yin no/_/bdag ni dbang phyug dang ldan no snyam du sems shing /_khyim dang bu smad rnams la zhen to/_/de dag ni bskal pa du mar sdug bsngal myong bar 'gyur te/_bzhi po de dag 
[\[187a.5\]]ni de dag gi mi dge ba'i bshes gnyen yin par blta bar bya'o/_/gzhan yang bdud kyi las bzhi yod de/_bzhi gang zhe na/_'di lta ste/_nor la brkam pa ste/_de dag bskal pa du mar sdug bsngal myong bar 'gyur ba dang /_de dag mi dge ba'i bshes gnyen dang 
[\[187a.6\]]dgod cing smra ba dang /_chung mas yid bde ba dang /_chos nyan pa de dag gi 'dun pa zlog par byed pa ste/_'di lta ste/_blon po dang /_'khor rnams 'dus pa de dag gi thad du lhags nas 'di skad du sbyin pa'i rnam par smin pa med do/_/chos smra ba 'di ni sdig pa byed pa 
[\[187a.7\]]dbang phyug gi rgyags pas myos pa 'dod pa la log par g.yem pa/_phra ma la dga' ba yin te/_'di ni khyod kyi srog gi bar chad byed par 'dod la/_khyod ni chos la gnas pa ste khyod kyis chos mang du byas so/_/khyod ni mdo sde klog pa dang /_'drir 'jug pa 
[\[187b\]]
[\[187b.1\]]yin no zhes 'dzer te/_de dag mdo sde 'di yi ger 'drir 'jug par mi byed/_mchod par mi byed de/_de dag la ni tshe 'di nyid la yang bar chad mang po 'byung bar 'gyur la phyi ma la yang sems can dmyal bar btso bar 'gyur te/_de yang rigs kyi bu des bdud kyi 
[\[187b.2\]]las yin par rig par byas la de'i dbang du 'gyur bar mi bya'o/_/bcom ldan 'das kyis bka' stsal pa/_grogs po dag ngas lan gnyis lan gsum du tshig gis bsgo ste/_bag yod par gyis shig_/phyis sems can dmyal ba dag tu btso ba na 'gyod 
[\[187b.3\]]par gyur ta re/_de nas bcom ldan 'das kyis de'i tshe tshigs su bcad pa 'di dag bka' stsal to/_/ngas ni mdo sde'i rgyal po mang po bstan/_/byang chub la ni sems can du ma bkod/_/sangs rgyas tshul yang nga yis bstan par gyur/_/de thos nas ni bag kyang yod 
[\[187b.4\]]par gyis/_/khyod rnams phyi dus rab tu 'jig pa'i tshe/_/log par ltung bar 'gro bar gyur ta re/_/mdo 'di la ni rtag tu gang dad pa/_/de ni nges par nga yi bu yang yin/_/mdo 'di la ni rtag tu gang mchod pa/_/de ni sangs rgyas zhing du'ang skye bar 'gyur/_/gang 
[\[187b.5\]]phyogs mdo sde'i rgyal po 'di gnas pa/_/der ni 'byung po gnod sbyin srin po dang /_/[{]yi dgas [,]yi dwags [}]grul bum lto 'phye chen po dang /_/gshed byed byad stems rnams kyis yongs mi tshugs/_/de ni bsam pa thams cad yongs rdzogs shing /_de ni bde bar byang 
[\[187b.6\]]chub 'tshang yang rgya/_/de'i tshe rgyal po chen po bzhis tshigs su bcad pa 'di dag thos nas/_chos kyi shugs kyis mchi ma blags te/_lus 'dar bzhin du bcom ldan 'das kyi zhabs la gtugs nas/_bcom ldan 'das la 'di skad ces gsol to/_/
[\[187b.7\]]bcom ldan 'das bdag cag rgyal po chen po bzhis chos smra ba de la mchod par bgyi'o/_/chos nyan pa de dag la yang bsrung bar bgyi'o/_/bcom ldan 'das gang la la chos kyi rnam grangs 'di yi ger 'dri ba dang /_yi ge 'drir stsol ba dang /_gzungs 'chang 
[\[188a\]]
[\[188a.1\]]ba dang /_klog pa dang /_kun chub par bgyid pa dang /_chos smra ba de la yang gos dang /_rgyan dag gis mchod pa bgyid pa de la yang bdag cag gis bsrung bar bgyi'o/_/de'i yul yang yongs su bskyang bar bgyi'o/_/nor dang 'bru thams cad kyang 
[\[188a.2\]]stsal bar bgyi'o/_/bu gcig pa bzhin du yongs su bskyang bar bgyi'o/_/g.yul 'gyed pa thams cad du yang mdun du mchi bar bgyi'o/_/rgyal srid thams cad du yang ches bkur stir bgyid par 'gyur bar bgyi ste/_bdag cag ni de bzhin gshegs pa la 
[\[188a.3\]]bka' drin gzo bar bgyid kyi bka' drin mi gzo bar mi bgyid lags so/_/bcom ldan 'das gang la la chos kyi rnam grangs 'di thos nas mchod par mi bgyid pa dang /_/chos smra ba de dag la yang mchod par mi bgyid pa de la ni bdag cag gis sems mi bde bar bgyi'o/_/
[\[188a.4\]]de nas bcom ldan 'das kyis rgyal po chen po bzhi po de dag la legs so zhes bya ba byin te/_rgyal po chen po dag legs so legs so/_/rgyal po chen po dag khyod legs kyis rtag tu khyod kyis de ltar gyis shig_/de nas dri za'i bdag po chen po yul 'khor srung 
[\[188a.5\]]gis bcom ldan 'das kyi zhabs la gtugs nas/_bcom ldan 'das la 'di skad ces gsol to/_/bcom ldan 'das slad ma'i dus slad ma'i tshe sems can mi dge ba spyod pa dang /_de bzhin gshegs pa la ma dad cing glo bar ma chud pa dag kyang 'byung 
[\[188a.6\]]bar 'gyur te/_de dag ni chos kyi rnam grangs 'di lta bu 'dzin par mi bgyid/_klog par mi bgyid/_yi ger 'drir stsol bar mi bgyid/_sbyin pa sbyin par mi bgyid/_sbyin pa'i 'bras bu rnam par smin pa la yid mi ches shing /_'jig rten 'di'i bde ba la 
[\[188a.7\]]lta bar bgyid de/_sems can de lta bu de dag gi don du de bzhin gshegs pa dang 'dra ba'i mdo sde'i rgyal po chen po 'di bka' stsal to/_/bcom ldan 'das kyis bka' stsal pa/_rigs kyi bu chos gnyis kyis sems can dmyal bar ltung bar byed de/_
[\[188b\]]
[\[188b.1\]]gnyis gang zhe na/_'dod chags dang /_zhe sdang ste/_rigs kyi bu chos de gnyis kyis sems can dmyal bar ltung bar byed do/_/rigs kyi bu chos 'di bzhis ni bde 'gror 'gro bar byed de/_bzhi gang zhe na/_'di lta ste/_sems can thams cad la 
[\[188b.2\]]sems snyoms pa dang /_bsam pa yongs su dag pa dang /_bdog pa thams cad yongs su gtong ba dang /_tshangs par spyod pa la gnas pa'o/_/de nas bcom ldan 'das kyis de'i tshe tshigs su bcad pa 'di dag bka' stsal to/_/rgyal chen sbyin pa 'di ni rdzu 
[\[188b.3\]]'phrul che/_/ngan song ngan 'gro kun las rab grol byed/_/rmongs pa'i sems can rtag tu 'dod la chags/_/chags pa sna tshogs brgya yis de dag myos/_/mdo sde 'di la dad par mi byed cing /_/sangs rgyas bstan la sbyin pa sbyin mi byed/_/sems 
[\[188b.4\]]can de 'dra ba dag ngan song sar/_/skyes nas tshor ba dag kyang myong bar 'gyur/_/sems can de dag la ni phan pa'i phyir/_/de ltar mdo sde mthu chen rab tu bstan/_/mdo sde 'di la rtag tu dad pa gang /_/de la gshed byed med cing sdig byed med/_/'byung po 
[\[188b.5\]]grul bum lto 'phye chen po med/_/rgyal po de la sdig pa byed pa med/_/legs 'dri nyan du 'jug dang mchod pa dang /_/legs par 'dzin pa'i bsod nams gang yin pa/_/sangs rgyas ye shes kyis ni bsngags pa de/_/sems can kun gyis bskal mang brjod 
[\[188b.6\]]mi nus/_/gang dag rtag tu sangs rgyas byang chub rnams/_/brjed cing mchod pa byed pa de dag dang /_/la la gzhan 'gas mdo sde 'di nyid las/_/yi ge 'bru gcig tsam yang legs bris na/_/de la bsod nams snga ma de yis ni/_/de yi brgya stong char 
[\[188b.7\]]yang mi phod do/_/de nas bcom ldan 'das la byang chub sems dpa' sems dpa' chen po 'phags pa spyan ras gzigs dbang phyug gis 'di skad ces gsol to/_/bcom ldan 'das rigs kyi bu'am/_rigs kyi bu mo gang la la chos kyi rnam grangs 'di 
[\[189a\]]
[\[189a.1\]]la dad de/_me tog dang /_bdug pa dang /_spos dang /_me tog phreng dang /_byug pa dang /_gdugs dang /_rgyal mtshan dang /_ba dan rnams kyis mngon par mchod pa dang chos smra ba de dag dang /_'dri ba rnams dang /_'dzin pa rnams 
[\[189a.2\]]la mchod pa chen pos mchod pa bgyid pa de dag ni tshe 'di nyid la yon tan dang phan yon mang po thob par 'gyur te/_de'i lus la mig nad dang /_rna nad dang /_sna nad dang /_lce nad dang /_rims nad dang /_dug dang /_mtshon dang /_mes mi tshugs lags so/_/
[\[189a.3\]]de dag la pha mas yid bde ba dang /_bu dang chung mas yid bde ba dang /_khyim gyis yid bde ba 'byung bar 'gyur lags so/_/g.yul 'gyed pa thams cad du yang rgyal bar 'gyur ro/_/'gum pa'i tshe yang de bzhin gshegs pa mi 'khrugs pas yang 
[\[189a.4\]]dag par dbugs 'byin par mdzad de/_kye mi khyod tshur shog_/'jig rten gyi khams bde ba can du song shig_/skyes bu chen po khyod ni dge ba'i rtsa ba 'bar ba dang ldan te/_gang du 'dod pa'i gnas rnams su skye bar 'gyur ro/_/zhes gsung ngo /_/
[\[189a.5\]]de nas bcom ldan 'das la byang chub sems dpa' spyan ras gzigs dbang phyug gis 'di skad ces gsol to/_/bcom ldan 'das legs so legs so/_/de bzhin gshegs pas 'di 'dzam bu'i gling du bzhag pa ni de bzhin gshegs pa'i phrin las 
[\[189a.6\]]bgyid pa lags so/_/bcom ldan 'das rig sngags chen po 'di ni las thams cad rnam par dag par bgyid pa lags so/_/bcom ldan 'das kyis bka' stsal pa/_rigs kyi bu 'di ni sems can bsod nams chung ngu dag gi yul na spyod par mi 'gyur 
[\[189a.7\]]ro/_/sems can bsod nams chung ngu dag gis thos par mi 'gyur lag tu 'ong bar mi 'gyur ro/_/sangs rgyas kyi mthus gang gi lag tu 'ongs sam/_de bzhin gshegs pas nyan du bcug na/_des thos pa'i mod kho na la bri bar bya/_yi ger 'drir 
[\[189b\]]
[\[189b.1\]]gzhug par bya/_bklag par bya'o/_/rigs kyi bu de bzhin gshegs pa dang 'dra ba'i chos kyi rnam grangs 'di'i ming tsam thos na yang ngan 'gros 'jigs par mi 'gyur ro/_/la la zhig gis chos kyi rnam grangs 'di las yig 'bru gcig tsam mam/_ming 
[\[189b.2\]]tsam nyan du bcug gam/_phyogs sam/_yul 'ga' zhig tu lung 'bogs par byed na/_de ni de bzhin gshegs pa dang 'dra bar blta bar bya'o/_/de ni de bzhin gshegs pa dang 'dra ba kho nar mchod par bya'o/_/de ni pha ma dang 'dra bar blta bar bya'o/_/
[\[189b.3\]]rigs kyi bu chos kyi rnam grangs 'di ni de bzhin gshegs pa bdun po rnams kyis gsungs so/_/byang chub sems dpa' thams cad kyis rjes su yi rang ngo /_/lha thams cad kyis rjes su bzung ngo /_/yongs su bskyangs so/_/chos kyi rnam grangs 'di 
[\[189b.4\]]ni byang chub sems dpa' rnams kyi pha ma lta bu'o/_/de nas bcom ldan 'das la byang chub sems dpa' lag na rdo rjes 'di skad ces gsol to/_/bcom ldan 'das slad ma'i dus slad ma'i tshe chos kyi rnam grangs 'di rtag tu rgyun mi 'chad par thams cad 
[\[189b.5\]]rdzogs par gang du spyod par 'gyur lags/_bcom ldan 'das kyis bka' stsal pa/_rigs kyi bu chos kyi rnam grangs 'di ni klu'i rgyal po rgya mtsho'i gnas dang /_sum cu rtsa gsum pa'i lha rnams kyi gnas su thams cad rdzogs par gnas par 'gyur ro/_/
[\[189b.6\]]lho phyogs su yang spyod par 'gyur ro/_/'dzam bu'i gling du ni cung zad tsam gnas par 'gyur te/_gnas kha cig tu ni spyod kha cig tu ni mi spyod par 'gyur ro/_/de nas bcom ldan 'das kyis byang chub sems dpa' lag na rdo rje la 'di skad ces bka' stsal 
[\[189b.7\]]to/_/lag na rdo rje chos kyi rnam grangs 'di gzung bar bya ba dang /_bklag par bya ba dang /_mchod par bya ba dang /_nyan du gzhug par bya ba'i phyir khyod la gtad do/_/de bzhin gshegs pa dang 'dra ba'i chos kyi rnam grangs 'di nub par gyur ta re/_'di ni 
[\[190a\]]
[\[190a.1\]]de bzhin gshegs pa'i bya ba byed pa yin no/_/de nas bcom ldan 'das la byang chub sems dpa' lag na rdo rjes 'di skad ces gsol to/_/bcom ldan 'das chos kyi rnam grangs 'di gzung bar bgyi ba dang /_bklag par bgyi ba dang /_
[\[190a.2\]]mchod par bgyi ba dang /_nyan du gzhug par bgyi ba'i slad du bdag gis gzung lags so/_/chos smra ba de dag la yang mchod par bgyi/_rjed par bgyi'o/_/gang chos kyi rnam grangs 'di dang /_chos smra ba de dag la mchod par bgyid pa de ni bdag la yang 
[\[190a.3\]]mchod par bgyid pa lags te/_de ni bdag gis bsrung bar bgyi/_yongs su bskyang bar bgyi ste/_bdag ni de bzhin gshegs pa la bka' drin gzo bar bgyid do/_/de nas bcom ldan 'das kyis byang chub sems dpa' lag na rdo rje la legs so zhes 
[\[190a.4\]]bya ba byin te/_lag na rdo rje legs so legs so/_/khyod kyis de ltar gyis shig_/de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/_/bcom ldan 'das chos kyi rnam grangs 
[\[190a.5\]]'di la phyag 'tshal lo/_/chos nyan pa de dag dang /_yi ger 'dri ba rnams dang /_'dzin pa rnams dang /_klog pa rnams dang /_nyan du 'jug pa rnams la yang mngon par mchod par bgyi'o/_/bcom ldan 'das gal te sems can bsod nams chung ngu dag 
[\[190a.6\]]gi yul du chos kyi rnam grangs 'di byung ngam gal te rgyal po chos dang mi ldan pa'i yul du chos kyi rnam grangs 'di byung ste spyod pa na chos kyi rnam grangs 'di la rgyal po de mchod par mi bgyid/_dad par mi bgyid la/_chos smra ba de dag dang /_yi ger 'dri ba 
[\[190a.7\]]rnams dang /_'dzin pa rnams dang /_klog pa rnams dang /_nyan du 'jug pa rnams dang /_lung 'bogs pa rnams la yang mchod par mi bgyid/_bla ma'i 'du shes skyed par mi bgyid na/_des na chos kyi rnam grangs 'di nub par 'gyur lags so/_/de'i yul 
[\[190b\]]
[\[190b.1\]]du sdig pa'i chos mang po dang /_yid mi bde ba mang po 'byung bar 'gyur te/_des na rgyal rigs rgyal po des bdag gi yul du chos nub par gyur to snyam du 'tshal bar bgyi ste/_des chos spyad par bgyi'o/_/bcom ldan 'das kyis bka' stsal pa/_rigs kyi 
[\[190b.2\]]bu legs so legs so/_/de ni de bzhin te/_rigs kyi bu dper na rigs kyi bu'am/_rigs kyi bu mo dad pa can la la zhig gis de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed la lo brgya 'am/_lo stong gi 
[\[190b.3\]]bar du bla na med pa'i mchod pas mchod pa byed la/_'dzam bu'i gling 'di rin po ches yongs su gang bar byas te/_nyan thos rnams dang /_rang sangs rgyas rnams la sbyin pa byin pa dang /_bdag nyid yongs su gtong ba gang yin pa dang /_chung ma dang /_bu dang 
[\[190b.4\]]bu mo yongs su gtong ba gang yin pa dang /_gang gis chos kyi rnam grangs 'di mchod pa'am yi ger 'dri'am yi ger 'drir 'jug pa'am/_klog pa'am/_me tog dang /_bdug pa dang /_spos dang /_me tog phreng ba rnams kyis mchod de chos kyi rnam grangs 'di'i phyir 
[\[190b.5\]]zho'i brgyad cha cig tsam sbyin pa byin na de ni de bas ches bsod nams mang du skyed par 'gyur te/_dge ba'i rtsa ba snga ma shos de ni brgya'i char yang mi phod na/_gang bla ma'i 'du shes bskyed de/_chos kyi rnam grangs 'di la gdugs dang /_rgyal mtshan dang /_ba dan 
[\[190b.6\]]rnams kyis mchod pa byed cing /_chos smra ba de dag la yang gos sam/_rgyan nam/_gdugs sam/_bzhon pa'am/_grong ngam/_grong khyer ram/_sa gzhi ba lang gi rmig rjes tsam yang chos kyi rnam grangs 'di'i phyir sbyin pa byed la/_lus 'di ni snying po 
[\[190b.7\]]med pa'o snyam du shes shing rmi lam lta bu'o/_/sgyu ma lta bu'o/_/chu'i chu bur lta bu'o snyam du shes te/_lus 'di la ni snying po med do/_/chos thams cad ni mi rtag pa'o snyam du shes na/_de ni de bzhin gshegs pas lung bstan pa kho na yin no/_/de bzhin 
[\[191a\]]
[\[191a.1\]]gshegs pas dbugs phyung ba kho na yin no/_/des ni de bzhin gshegs pa thams cad mchod pa yin no/_/phyis kyang mthar gyis bla na med pa yang dag par rdzogs pa'i byang chub kyi bar du mngon par rdzogs par 'tshang rgya bar 'gyur ro/_/de nas de'i 
[\[191a.2\]]tshe byang chub sems dpa' thams cad dang /_lha'i dbang po rnams dang /_klu'i dbang po rnams dang /_gnod sbyin gyi dbang po rnams dang /_lha ma yin gyi dbang po rnams dang /_nam mkha' lding gi dbang po rnams dang mi'am ci'i dbang po rnams kyis tshig 'thun par 
[\[191a.3\]]bcom ldan 'das la legs so zhes bya ba gsol te/_bcom ldan 'das legs so legs so/_/'di ni chos kyi 'khor lo lan gnyis bskor bar gyur to/_/bcom ldan 'das bdag cag kyang gcig tu 'thun par bgyis te/_chos kyi rnam grangs 'di la 
[\[191a.4\]]mchod par bgyi'o/_/yul de yang bskyang bar bgyi'o/_/chos smra ba de la yang mchod par bgyi/_bsrung bar bgyi/_lung bstan par bgyi/_dbugs dbyung bar bgyi'o/_/gang la la chos smra ba dang /_yi ger 'dri ba dang /_'dzin pa dang /_klog pa de 
[\[191a.5\]]la bla ma'i 'du shes skyed pa dang /_pha'i 'du shes dang /_bu'i 'du shes skyed pa de la ni bdag cag gis kyang pha'i 'du shes bskyed par bgyi'o/_/gal te chos kyi rnam grangs de ma rungs par bgyid na ni de'i yul thams cad du bu dang mchis brang dang pha ma yid mi bde bar 
[\[191a.6\]]'gyur la/_de'i 'og tu sems can dmyal bar skye bar 'gyur ro/_/de nas bcom ldan 'das kyis byang chub sems dpa' de dag dang /_lha'i dbang po nas mi'i dbang po'i bar de dag la legs so zhes bya ba byin te/_rigs kyi bu dag legs so legs so/_/
[\[191a.7\]]grogs po dag khyed kyis de ltar gyis shig_/chos kyi rnam grangs 'di nyan du gzhug pa dang /_mchod par bya ba'i phyir khyod la gtad do/_/de bzhin gshegs pa dang 'dra ba'i chos kyi rnam grangs 'di myur du nub par gyur ta re/_la la zhig gis spangs te/_sems 
[\[191b\]]
[\[191b.1\]]can dmyal bar lhung nga re/_chos kyi rnam grangs 'di ni skye bo mang po la phan pa dang /_skye bo mang po la bde bar 'gyur ba'o/_/khyed phyis 'gyod par gyur ta re/_chos kyi rnam grangs 'di bstan pa na/_sa chen po 'di g.yos te/_g.yos rab tu g.yos so/_/
[\[191b.2\]]srog chags drug stong ni len pa med par zag pa rnams las sems rnam par grol lo/_/de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/_/bcom ldan 'das gang la la chos kyi rnam grangs 
[\[191b.3\]]'di yi ger 'dri ba dang /_yi ger 'drir stsol ba dang /_'dzin pa dang /_klog pa dang /_kun chub par bgyid pa dang /_gzhan dag la yang rgyas par yang dag par ston pa dang /_me tog dang /_bdug pa dang /_spos dang /_me tog phreng dang /_byug pa dang /_
[\[191b.4\]]phye ma dang /_gos dang /_gdugs dang /_rgyal mtshan dang /_ba dan rnams kyis mchod par bgyid na/_bcom ldan 'das rigs kyi bu'am/_rigs kyi bu mo de bsod nams ji snyed cig skyed par 'gyur lags/_gang du ni skye bar 'gyur lags/_de nas 
[\[191b.5\]]bcom ldan 'das kyis byang chub sems dpa' 'phags pa spyan ras gzigs dbang phyug la legs so zhes bya ba byin te/_rigs kyi bu legs so legs so/_/khyod kyis de bzhin gshegs pa la 'di zhus pa ni legs so/_/rigs kyi bu de'i phyir legs par rab 
[\[191b.6\]]tu nyon la yid la zung shig dang ngas khyod la bshad do/_/rigs kyi bu'am rigs kyi bu mo gang la la chos kyi rnam grangs 'di yi ger 'dri ba dang /_yi ger 'drir 'jug pa dang /_'dzin pa dang /_klog pa dang /_kun chub par byed pa dang /_gzhan dag la yang rgya cher 
[\[191b.7\]]yang dag par ston pa dang /_me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan rnams kyis mchod pa byed pa de ni 'di nas shi 'phos nas 'jig rten gyi khams bde 
[\[192a\]]
[\[192a.1\]]ba can du skye bar 'gyur ro/_/rigs kyi bu gang la las stong gsum gyi stong chen po'i 'jig rten gyi khams 'di rin po che sa yongs su gang bar byas te/_nyan thos rnams dang /_rang sangs rgyas rnams la sbyin pa byin pa bas ni chos kyi rnam grangs 
[\[192a.2\]]'di 'dzin pa dang /_mchod pa dang /_yi ger 'dri ba dang /_yi ger 'drir 'jug pa dang /_chos smra ba de dag la yang me tog dang /_bdug pa dang /_spos dang /_me tog phreng dang /_byug pa la sogs pas mchod pa 'di rigs kyi bu 'am/_rigs kyi 
[\[192a.3\]]bu mo de'i bsod nams ches mang du 'phel bar 'gyur gyi/_/rigs kyi bu snga ma gang yin pa des ni de snyed bsags pa ma yin no/_/rigs kyi bu gzhan yang rigs kyi bu'am/_rigs kyi bu mo gang gis byang chub sems dpa'i spyod pa spyad de/_bu dang /_bu 
[\[192a.4\]]mo dang /_chung ma yongs su gtong ba dang /_lag pa dang /_rkang pa dang /_mig dang /_mgo bo yongs su gtong ba bas ni gang gis chos kyi rnam grangs 'di yi ger 'dri ba'am/_yi ger 'drir 'jug gam/_klog gam/_dad par byed pa 'di bsod 
[\[192a.5\]]nams ches mang du 'phel bar 'gyur gyi/_rigs kyi bu snga ma gang yin pa des ni de snyed bsags pa ma yin no/_/chos smra ba'i rigs kyi bu de ni de bzhin gshegs pa dang 'dra ba kho nar blta bar bya'o/_/de bzhin gshegs pa dang 'dra ba kho nar mchod pa mngon par 'du bya 
[\[192a.6\]]bar bya'o/_/de nas bcom ldan 'das la byang chub sems dpa' sems dpa' chen po 'phags pa spyan ras gzigs dbang phyug gis 'di skad ces gsol to/_/bcom ldan 'das chos kyi rnam grangs 'di ni lha dang /_mi dang /_lha ma yin du bcas pa'i 'jig 
[\[192a.7\]]rten gyis phyag bgyi ba'i 'os lags so/_/chos smra ba de la yang phyag bgyi ba dang mchod par bgyi ba'i 'os lags so/_/bcom ldan 'das chos kyi rnam grangs 'di ni rdzu 'phrul che ba lags te/_de bas na rigs kyi bu'am/_rigs kyi bu mo dad pa can gyis chos kyi 
[\[192b\]]
[\[192b.1\]]rnam grangs 'di la gus par bgyis te mnyan par bgyi'o/_/gus par bgyis te yid la bgyi'o/_/bcom ldan 'das sa phyogs gang na chos kyi rnam grangs 'di spyod pa'i sa phyogs de ni de bzhin gshegs pas byin gyis brlabs pa lags so/_/sa phyogs de ni 
[\[192b.2\]]mchod rten du gyur par blta bar bgyi'o/_/sa phyogs de ni lha dang /_mi dang /_lha ma yin du bcas pa'i 'jig rten gyis phyag bgyi ba'i gnas lags so/_/bcom ldan 'das kyis bka' stsal pa/_rigs kyi bu de de bzhin no/_/de de bzhin te/_rigs kyi bu 
[\[192b.3\]]sa phyogs de ni lha dang /_mi dang /_lha ma yin du bcas pa'i 'jig rten gyis phyag bya ba'i gnas yin no/_/de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/_/bcom ldan 'das 
[\[192b.4\]]gang la la chos kyi rnam grangs 'di la yang mchod pa bgyid la 'di'i slad du mchod pa dang bkur sti la brtson pa'i sems kyis sbyin pa yungs 'bru tsam stsal na/_de'i mtshams med pa lnga'i las rnams yongs su zad par 'gyur la/_bskal pa dgu khri'i bar du 
[\[192b.5\]]longs spyod che ba'i rigs rnams su skye bar 'gyur ro/_/bskal pa brgyad khri'i bar du 'khor los sgyur ba'i rgyal por 'gyur ro/_/sangs rgyas kyi zhing yongs su dag pa rnams su skye bar 'gyur ro/_/gshis ngan du 'gum par mi 'gyur ro/_/ngan song du skye 
[\[192b.6\]]bar mi 'gyur/_bsam pa thams cad yongs su rdzogs par 'gyur ro/_/de nas bcom ldan 'das kyis byang chub sems dpa' sems dpa' chen po 'phags pa spyan ras gzigs dbang phyug la 'di skad ces bka' stsal to/_/rigs kyi bu sngon byung ba 'das 
[\[192b.7\]]pa'i dus bskal pa bgrang ba las 'das pa na/_de bzhin gshegs pa chos kyi ye shes mtha' yas pa chags pa med cing rdul dang bral ba'i rgyal po'i tog ces bya ba byung ste/_der ngas bram ze'i gzugs kyis chos kyi rnam grangs 'di thos so/_/thos nas 
[\[193a\]]
[\[193a.1\]]kyang sems can rnams la bshad do/_/der ngas rnyed pa'i mod la chos la bzod pa thob ste/_chos rnams la chos kyi mig rnam par dag go/_/sems can gang dag gis thos pa de dag thams cad kyang ngan song thams cad las yongs su grol 
[\[193a.2\]]te/_nam yang ngan song du mi 'gro bar 'gyur la/_chos rnams la chos kyi mig rnam par dag ste/_sems can de dag thams cad mthar gyis bla na med pa yang dag par rdzogs pa'i byang chub mngon par rdzogs par sangs rgyas so/_/mngon par rdzogs par 'tshang 
[\[193a.3\]]rgya bar 'gyur ro/_/rigs kyi bu ngas kyang lo mang po/_/lo brgya phrag mang po/_/lo stong phrag mang po/_/lo 'bum phrag mang por sems can 'dod chags dang /_zhe sdang dang /_gti mug gis dkris pa rnams kyi phyir nor dang /_'bru dang /_'gron bu dang /_
[\[193a.4\]]gser yongs su gtong ba byas nas/_mthar gyis lag pa dang /_rkang pa dang /_mig dang /_mgo bo dang /_sdug pa'i bu dang /_chung ma dang /_bu mo'i bar du yongs su gtong bar byas so/_/rkang dang /_rus pa yongs su gtong ba dang /_khyim dang /_
[\[193a.5\]]grong dang /_grong khyer dang /_grong rdal dang /_yul 'khor dang /_rgyal po'i pho brang yongs su gtong ba byas so/_/lo 'bum phrag du mar tshangs par spyod pa yang spyad do/_/khyim pa dang 'dris par ma byas/_rgyal srid la dga' ba dang /_nor la dga' ba 
[\[193a.6\]]dang /_yul 'khor dang /_pho brang 'khor la dga' ba dang /_bu dang bu mo la dga' ba dang /_chung ma la dga' bar ma byas so/_/gcig tu nges par tshangs par spyod pa la gnas pa brten to/_/gcig tu nges par sbyin pa byin no/_/gcig tu nges par 
[\[193a.7\]]sangs rgyas dang /_chos dang /_dge 'dun rnams la mchod pa dang /_bsnyen bkur byas so/_/gcig tu nges par ngas chos smra ba rnams la me tog dang /_bdug pa dang /_spos dang /_me tog phreng dang /_byug pa dang /_phye ma dang /_gos dang /_gdugs 
[\[193b\]]
[\[193b.1\]]dang /_rgyal mtshan dang /_ba dan rnams kyis bkur stir byas/_bla mar byas/_ri mor byas/_mchod par byas so/_/dge ba'i bshes gnyen mang po yang /_ngas bsnyen bkur byas so/_/de yang ngas 'khor ba la skyo ba'i lugs kyis lus rnams byin 
[\[193b.2\]]la/_mig rnams dang /_rang gi sha rnams dang /_rkang dang /_rus pa rnams dang /_rang gi pags pa rnams kyang byin na/_phyi rol gyi dngos po gzhan dag lta ci smos te/_nga 'gyod par gyur pa yang med do/_/de nas byang chub sems dpa' de dag dang /_lha'i 
[\[193b.3\]]dbang po rnams dang /_klu'i dbang po rnams dang /_gnod sbyin gyi dbang po rnams dang /_lha ma yin gyi dbang po rnams dang /_mi'i dbang po rnams dang /_spyod pa pa dang /_kun tu rgyu dang /_gcer bu pa rnams kyis de bzhin gshegs pa'i sngon gyi tshul 'di thos nas/_
[\[193b.4\]]chos kyi shugs kyis mchi ma blags te/_de dag thams cad kyis chos la bzod pa thob par gyur to/_/bcom ldan 'das kyis bka' stsal pa/_grogs po dag chos kyi rnam grangs 'di zung shig_/'di ni sems can rnams la de bzhin gshegs pa'i 
[\[193b.5\]]bya ba byed pa yin no/_/de nas bcom ldan 'das la byang chub sems dpa' 'phags pa spyan ras gzigs dbang phyug gis 'di skad ces gsol to/_/bcom ldan 'das chos kyi rnam grangs 'di la dad pa dang /_mchod pa bgyid pa dang /_'dzin pa dang /_klog 
[\[193b.6\]]pa dang /_kun chub par bgyid pa'i sems can de dag ni dkon lags so/_/gang dag gi sug par mchis pa de dag ni sangs rgyas byung ba dang 'dra bar blta bar bgyi'o/_/bcom ldan 'das kyis bka' stsal pa/_rigs kyi bu legs so legs so/_/rigs 
[\[193b.7\]]kyi bu de de bzhin te/_rigs kyi bu'am/_rigs kyi bu mo gang chos kyi rnam grangs 'di la mchod pa byed pa dang /_yi ger 'dri ba dang /_yi ger 'drir 'jug pa dang /_'dzin pa dang /_klog pa dang /_chos smra ba de dag la yang me tog dang /_bdug pa dang /_spos 
[\[194a\]]
[\[194a.1\]]dang /_me tog phreng dang /_byug pa dang /_phye ma dang /_gos dang /_gdugs dang /_rgyal mtshan dang /_ba dan rnams kyis mchod pa byed pa de dag ni dkon te/_de dag ni de bzhin gshegs pa dang 'dra ba kho nar blta bar bya'o/_/rigs kyi bu 
[\[194a.2\]]sems can gang dag chos kyi rnam grangs 'di la mchod pa mi byed pa dang /_'dzin par mi byed pa dang /_klog par mi byed pa dang /_sbyin pa mi byed pa dag 'byung bar 'gyur te/_de dag ni bskal pa du ma dang /_bskal pa brgya dang /_bskal pa stong gi bar du 'khor ba na 
[\[194a.3\]]'khor bar 'gyur te/_sdug bsngal ba mang po sdug bsngal brgya dag nyams su myong bar 'gyur ro/_/'di lta ste dper na bud med sbrum ma zhig yod la/_bud med sbrum ma de'i lto na bu chags pa de yang khye'u 'am/_bu mo zhig tu gyur na/_bud med de'i bu de gang gi tshe zla 
[\[194a.4\]]ba gcig lon nam/_zla ba gnyis lon nam/_zla ba gsum lon nam/_zla ba lnga lon nam/_zla ba tshang ba'i bar du gyur pa de tsam du bud med de'i lus non par 'gyur te/_tshigs kyang 'bye bar 'gyur/_lto yang chung bar 'gyur/_skad kyi gcom yang chung bar 
[\[194a.5\]]'gyur te/_tshor ba de dag gis yongs su gzir ba'i lus kyis de tsam du sdug bsngal gyi tshor ba myong bzhin du lus 'dzin par byed de/_bu btsa' ba'i dus kyi bar du sems can dmyal ba'i sdug bsngal myong ngo /_/de 'di snyam du sems te/_gang gi tshe bdag 
[\[194a.6\]]gi bu btsa' bar gyur pa de'i tshe/_bdag bde bar btsas par gyur na de'i tshe tshangs par spyad par bya'o snyam mo/_/de phyis yang 'dod pa'i 'dod chags kyis chags par gyur pa na sdug bsngal de dag phyis mi dran te/_bde ba'i 'du shes skyed par byed do/_/de bzhin 
[\[194a.7\]]du phyi ma'i tshe phyi ma'i dus na sems can 'byung bar 'gyur ba de dag chos kyi rnam grangs 'di la dad par mi byed/_mchod par mi byed/_'dzin par mi byed/_klog par mi byed de/_de dag sems can dmyal ba dang /_dud 'gro'i skye gnas dang /_gshin rje'i 
[\[194b\]]
[\[194b.1\]]'jig rten rnams su skye bar 'gyur ro/_/de dag kyang 'dod chags kyis myos nas/_tshor ba de dag bzod par gyur te/_bdag cag gis khyim dang /_bu smad yongs su bskyang bar bya'o/_/chung ma dang /_bu dang /_bu mo yongs su bskyang bar bya'o snyam mo/_/gang gi tshe 
[\[194b.2\]]yang sems can dmyal bar skyes pa de'i tshe ni 'gyod par 'gyur ro/_/gang gi tshe phyir thar bar gyur pa de'i tshe ni 'dod chags kyis chags nas sems can dmyal ba'i sdug bsngal brjed par 'gyur te/_sbyin pa yang sbyin par mi byed/_tshul khrims kyang srung bar mi byed do/_/'di 
[\[194b.3\]]lta ste dper na mi chang gis ra ro zhing myos te/_tshabs cher ra ro zhing myos la gtu lum par gyur na/_mi des sems kyis kyang khyim tshol mi nus lam yang mi tshol/_pha ma dang /_chung ma dang /_bu dang /_bu mo'i 'du shes kyang med/_sangs rgyas dang /_chos dang /_dge 
[\[194b.4\]]'dun yang mi dran te/_de chang gis myos pa'i mthus dur khrod na 'dug na yang 'jigs pa med la/_'di snyam du sems te/_lha'am/_klu'am/_gnod sbyin nga skrag par byed nus pa su zhig yod snyam mo/_/de bong ba dang /_shing dang /_rtswa dang /_tsher ma'i mal 
[\[194b.5\]]gzhan dag la bde ba'i 'du shes skyed pa las/_lus sor chud cing ra ro ba de sangs nas gang gi tshe dran pa rnyed par gyur pa de'i tshe 'gyod par byed de/_bdag ni srog la thug kyang bla/_bdag gis chang 'di btung bar mi bya'o snyam mo/_/de bzhin du sems can 'dod 
[\[194b.6\]]chags kyis rgyags pas myos shing /_khyim na gnas pas rnam par 'khrul pa nor gyis sems myos pa rnams kyis ni sangs rgyas dang /_chos dang /_dge 'dun yang yongs su tshol bar mi byed/_sbyin pa yang mi dran/_mtho ris su skye ba dang /_rgyal por 'gyur 
[\[194b.7\]]ba dang /_sangs rgyas kyi zhing du skye ba yang yongs su tshol bar mi byed de/_'khor ba de nyid na 'khor zhing sems can dmyal ba dang /_dud 'gro'i skye gnas dang /_gshin rje'i 'jig rten rnams su skyes pa'i sdug bsngal myong bar 'gyur la/_'di snyam du 'dzin te/_bdag 
[\[195a\]]
[\[195a.1\]]gi lus ni bde ste/_sdug bsngal ba med do snyam mo/_/gang gi tshe sems can dmyal ba dang /_dud 'gro'i skye gnas dang /_gshin rje'i 'jig rten de dag nas thar te/_brgya la brgya lam na mi'i lus thob par gyur pa de'i tshe mngal na gnas pas lus 
[\[195a.2\]]yongs su gzir cing mun nag gis skyo bar gyur pa'i lus la bad kan dang /_mkhris pa dang /_ljan ljin dang /_khrag dang /_phyi sas bdas pas skyo bar gyur nas/_'di snyam du sems te/_bdag cag lo brgya'am/_bskal pa'am/_bskal pa brgya'am/_bskal 
[\[195a.3\]]pa stong ngam/_bskal pa 'bum gyi bar du 'khor ba na 'khor zhing sdug bsngal gyi tshor ba mi bzad cing /_yid du mi 'ong ba myong la/_gang du yang bdag cag gis skyabs med pa 'di las gang dag gi 'bras bu rnam par smin pa yin zhig gu/_bdag cag gis 
[\[195a.4\]]kyang sngon sdig pa mang du byas so snyam ste/_de ltar mngal na gnas nas sems can dmyal ba dang 'dra bar 'gyod pa skyed par byed de/_gang gi tshe bdag cag mngal na gnas pa'i sems can dmyal ba 'di las thar bar gyur pa de'i tshe sangs rgyas dang /_chos dang /_dge 'dun la 
[\[195a.5\]]mi phyed pa'i dad pas bsgrub pa dang btsal bar bya ste/_ci nas kyang bdag cag phyin chad mngal gyi sems can dmyal bar gnas par mi 'gyur bar bya'o snyam mo/_/de dag phyis mngal gyi gnas rnams las thar nas bag med par byed de/_de dag yang sems can dmyal ba rnams su 
[\[195a.6\]]sdug bsngal myong bar 'gyur ro/_/de lta bas na nams kyang bag med par mi bya'o/_/de nas bcom ldan 'das la tshe dang ldan pa kun dga' bos 'di skad ces gsol to/_/bcom ldan 'das chos kyi rnam grangs 'di'i ming ci lags/_'di ji ltar gzung bar bgyi/_bcom 
[\[195a.7\]]ldan 'das kyis bka' stsal pa/_kun dga' bo de'i phyir chos kyi rnam grangs 'di sems can thams cad kyi skyabs byed pa zhes bya bar zung shig_/byang chub sems dpas zhus pa zhes bya bar yang zung shig_/bkod pa'i rgyal po'i rnam par 'phrul pa'i rgyal po zhes bya bar yang zung 
[\[195b\]]
[\[195b.1\]]shig_/de bzhin gshegs pa mngon par rdzogs par byang chub pa zhes bya bar yang zung shig_/chos thams cad kyi yon tan bkod pa'i rgyal po zhes bya bar yang zung shig_/bcom ldan 'das kyis de skad ces bka' stsal nas/_byang chub sems dpa' de dag dang /_
[\[195b.2\]]nyan thos chen po de dag dang /_brgya byin dang /_tshangs pa dang /_'jig rten skyong ba de dag thams cad dang /_thams cad dang ldan pa'i 'khor de dag dang /_lha dang mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis 
[\[195b.3\]]gsungs pa la mngon par bstod do/_/'phags pa chos thams cad kyi yon tan bkod pa'i rgyal po zhes bya ba theg pa chen po'i mdo rdzogs so//_//rgya gar gyi mkhan po pradz+nyA bar ma dang /_su ren dra bo d+hi dang /_zhu chen gyi lo ts+tsha ba ban de ye shes sde la sogs pas 
[\[195b.4\]]bsgyur cing zhus te gtan la phab pa/[ {D115}]@#/_/rgya gar skad du/_Ar+ya su kha ba ti [(]byu+A[,]byU[)] hanA ma ma hA yA na sU tra/_bod skad du/_'phags pa bde ba can gyi bkod pa zhes bya ba theg pa chen po'i mdo/_sangs rgyas dang byang chub sems dpa' thams 
[\[195b.5\]]cad la phyag 'tshal lo/_/'di skad bdag gis thos pa dus gcig na/_bcom ldan 'das mnyan yod na/_rgyal bu rgyal byed kyi tshal mgon med zas sbyin gyi kun dga' ra ba na/_dge slong stong nyis brgya lnga bcu'i dge slong gi dge 'dun chen po gnas brtan nyan thos 
[\[195b.6\]]chen po dgra bcom pa sha stag la 'di lta ste/_gnas brtan shA ri'i bu dang /_maud gal gyi bu chen po dang /_'od srung chen po dang /_kA t+yA'i bu chen po dang /_ka pi na chen po dang /_gsus po che dang /_nam gru dang /_lam phran bstan dang /_dga' bo dang /_kun dga' 
[\[195b.7\]]bo dang /_sgra gcan zin dang /_ba lang bdag dang /_b+ha ra d+h+wa dzi dang /_'char byed nag po dang /_ba ku la dang /_ma 'gags pa dang /_de dag dang /_nyan thos chen po gzhan dag dang /_byang chub sems dpa' sems dpa' chen po mang po la 'di lta ste/_'jam dpal 
[\[196a\]]
[\[196a.1\]]gzhon nur gyur pa dang byang chub sems dpa' sems dpa' chen po mi pham pa dang /_byang chub sems dpa' sems dpa' chen po spos kyi glang po dang /_byang chub sems dpa' sems dpa' chen po rtag tu brtson dang /_byang chub sems dpa' sems dpa' 
[\[196a.2\]]chen po brtson pa mi 'dor ba dang /_de dag dang byang chub sems dpa' sems dpa' chen po gzhan mang po dag dang /_lha'i dbang po brgya byin dang /_mi mjed kyi bdag po tshangs pa dang /_de dag dang lha bye ba khrag khrig 'bum phrag mang po gzhan dag dang yang thabs cig tu 
[\[196a.3\]]bzhugs te/_de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu sangs rgyas kyi zhing 'di nas nub phyogs logs su sangs rgyas kyi zhing bye ba khrag khrig phrag 'bum 'das pa na 'jig rten gyi khams bde ba can zhes bya ba yod de/_de na de 
[\[196a.4\]]bzhin gshegs pa dgra bcom pa yang dag par rdzogs pa'i sangs rgyas tshe dpag med ces bya ba bzhugs te 'tsho zhing gzhes la chos kyang ston to/_/shA ri'i bu 'di ji snyam du sems/_'jig rten gyi khams de ci'i phyir bde ba can zhes bya zhe na/_shA ri'i bu 'jig rten gyi 
[\[196a.5\]]khams bde ba can de na sems can rnams kyi lus la sdug bsngal med/_sems la sdug bsngal med cing bde ba'i rgyu tshad med par yod de/_de'i phyir 'jig rten gyi khams bde ba can zhes bya'o/_/shA ri'i bu gzhan yang 'jig rten gyi khams bde ba can ni kha khyer rim pa 
[\[196a.6\]]bdun dang /_shing ta la'i phreng ba rim pa bdun dang /_dril bu g.yer ka'i dra ba rnams kyis kun nas yongs su bskor ba/_bkra ba blta na sdug pa'o/_/shA ri'i bu sangs rgyas kyi zhing de ni rin po che sna bzhi la 'di lta ste/_gser dang /_dngul dang /_bai dUr+ya dang /_shel 
[\[196a.7\]]dang /_rnam pa de lta bu'i sangs rgyas kyi zhing gi yon tan bkod pa dag gis legs par brgyan pa'o/_/shA ri'i bu gzhan yang 'jig rten gyi khams bde ba can na rin po che sna bdun gyi rdzing yan lag brgyad dang ldan pa'i chus yongs su gang ba/_rin po che'i pad mas khebs 
[\[196b\]]
[\[196b.1\]]pa/_bya rog gis btung du rung bar kha da chad du gyur pa gser gyi bye ma bdal ba dag yod de/_rdzing de dag gi phyogs bzhi kun na them skas bkra ba/_blta na sdug pa/_gser dang /_dngul dang /_bai dUr+ya dang /_shel dang /_rin po che sna bzhi las byas pa bzhi bzhi 
[\[196b.2\]]yod do/_/rdzing de dag gi 'gram na rin po che'i shing ljon pa rin po che sna bdun la 'di lta ste/_gser dang /_dngul dang /_bai dUr+ya dang /_shel dang /_mu tig dmar po dang /_rdo'i snying po dang /_spug gi shing bkra ba/_blta na sdug pa dag skyes so/_/rdzing de dag kun nas pad 
[\[196b.3\]]ma skyes pa 'di lta ste/_gser dang /_gser gyi kha dog_/gser gyi 'od 'byung ba/_gser lta bur ston pa/_sngon po kha dog sngon po/_'od sngon po 'byung ba/_sngon po lta bur ston pa/_ser po kha dog ser po/_'od ser po 'byung ba/_ser po lta bur ston pa/_dmar po kha dog dmar 
[\[196b.4\]]po/_/'od dmar po 'byung ba/_dmar po lta bur ston pa/_dkar po/_kha dog dkar po/_/'od dkar po 'byung ba/_dkar po lta bur ston pa/_bkra ba/_kha dog bkra ba/_'od bkra ba 'byung ba/_bkra ba lta bur ston pa/_shing rta'i 'phang lo tsam dag skyes so/_/shA ri'i bu 
[\[196b.5\]]sangs rgyas kyi zhing de na sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/_shA ri'i bu gzhan yang 'jig rten gyi khams bde ba can na lha'i sil snyan gyi sgra rtag tu 'byung ngo /_/sa chen po ni gser gyi kha dog lta bu ste nyams dga' ba'o/_/shA ri'i 
[\[196b.6\]]bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/_/shA ri'i bu gzhan yang sangs rgyas kyi zhing de na nyin lan gsum/_mtshan lan gsum du lha'i me tog man dA ra ba'i lha'i me tog gi char 'bab bo/_/der sems 
[\[196b.7\]]can gang dag skyes pa de dag kyang snga dro gcig bzhin du sangs rgyas kyi zhing gzhan dang gzhan du dong ste sangs rgyas bye ba phrag 'bum la phyag 'tshal zhing /_de bzhin gshegs pa re re la yang me tog skon bu bye ba phrag 'bum mngon par 'thor te/_gtor nas nyin mo gnas 
[\[197a\]]
[\[197a.1\]]pa'i phyir slar 'jig rten gyi khams de nyid du 'dong ngo /_/shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/_/shA ri'i bu gzhan yang 'jig rten gyi khams bde ba can na ngang pa dang /_
[\[197a.2\]]khrung khrung dang /_rma bya dag yod pa de dag kyang nyin lan gsum/_mtshan lan gsum 'dus nas yang dag par bgro bar byed de/_rang rang gi skad dag gis smra'o/_/de dag smra ba na dbang po dang stobs dang /_byang chub kyi yan lag gi sgra dag 'byung ngo /_/sems 
[\[197a.3\]]can gang dag der skyes pa de dag gis sgra de thos nas sangs rgyas yid la byed pa skye/_chos yid la byed pa skye/_dge 'dun yid la byed par skye'o/_/shA ri'i bu 'di ji snyam du sems/_sems can de dag dud 'gro'i skye gnas su gyur pa yin snyam du sems pa lta na 
[\[197a.4\]]de ltar mi blta'o/_/de ci'i phyir zhe na/_shA ri'i bu sangs rgyas kyi zhing de na sems can dmyal ba dang /_dud 'gro'i skye gnas dang /_gshin rje'i 'jig rten du skye ba'i ming yang med do/_/bya'i tshogs de dag ni de bzhin gshegs pa tshe dpag med de nyid kyis chos 
[\[197a.5\]]kyi sgra dbyung ba'i phyir sprul pa dag go/_/shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/_/shA ri'i bu gzhan yang sangs rgyas kyi zhing de'i ta la'i phreng ba de dag dang /_dril bu g.yer 
[\[197a.6\]]ka'i dra ba de dag la rlung gis phog cing rlung gis bskyod na sgra snyan pa yid du 'ong ba/_nyams dga' ba 'byung ste/_'di lta ste dper na/_rol mo mkhan gyis yan lag bye ba 'bum dang ldan pa'i lha'i sil snyan blangs pa bzhin no/_/der mi de dag gis sgra de thos nas sangs 
[\[197a.7\]]rgyas rjes su dran pa dang /_chos rjes su dran pa dang /_dge 'dun rjes su dran pa lus la gnas so/_/shA ri'i bu sangs rgyas kyi zhing de ni sangs rgyas kyi zhing gi yon tan bkod pa'i rgyan rnam pa de lta bu dag gis legs par brgyan pa'o/_/shA ri'i bu 'di ji snyam du sems/_
[\[197b\]]
[\[197b.1\]]ci'i phyir de bzhin gshegs pa tshe dpag tu med ces bya zhe na/_shA ri'i bu de bzhin gshegs pa tshe dpag med de'i tshe'i tshad dpag tu med de/_de'i phyir de bzhin gshegs pa tshe dpag med ces bya'o/_/shA ri'i bu gzhan yang ci'i phyir de bzhin gshegs pa de 'od dpag 
[\[197b.2\]]med ces bya zhe na/_shA ri'i bu de bzhin gshegs pa 'od dpag med de'i 'od sangs rgyas kyi zhing thams cad du thogs pa med de/_de'i phyir de bzhin gshegs pa 'od dpag med ces bya'o/_/bcom ldan 'das de bzhin gshegs pa 'od dpag med de bla na med pa yang 
[\[197b.3\]]dag par rdzogs pa'i byang chub tu mngon par rdzogs par sangs rgyas nas bskal pa bcu lon no/_/shA ri'i bu gzhan yang bcom ldan 'das de'i nyan thos kyi dge 'dun dag pa dgra bcom pa sha stag tshad med de/_de dag gi tshad brjod par sla ba ma yin no/_/shA ri'i 
[\[197b.4\]]bu gzhan yang sangs rgyas kyi zhing der skyes pa'i sems can dag ni phyir mi ldog pa/_skye ba gcig gis thogs pa'i byang chub sems dpa' dag pa sha stag go/_/shA ri'i bu byang chub sems dpa' de dag gi tshad ni brjod par sla ba ma yin te/_gzhan du na tshad med grangs 
[\[197b.5\]]med ces bya ba'i grangs su 'gro'o/_/shA ri'i bu sangs rgyas kyi zhing de ni sangs rgyas kyi zhing gi yon tan bkod pa rnam pa de lta bu dag gis legs par brgyan pa'o/_shA ri'i bu de lta bas na rigs kyi bu'am rigs kyi bu mos sangs rgyas kyi zhing der skye bar bya ba'i phyir dge 
[\[197b.6\]]ba'i rtsa ba rnams gus par yongs su bsngo bar bya'o/_/de ci'i phyir zhe na/_'di ltar skyes bu dam pa de lta bu dag dang phrad par 'gyur ba'i phyir ro/_/shA ri'i bu dge ba'i rtsa ba ngan ngon tsam gyis ni bcom ldan 'das de bzhin gshegs pa tshe dpag med de'i zhing du skye bar 
[\[197b.7\]]mi 'gyur ro/_/shA ri'i bu rigs kyi bu'am rigs kyi bu mo gang gis bcom ldan 'das de bzhin gshegs pa tshe dpag med de'i mtshan thos la thos nas kyang yid la byed cing nub gcig gam/_nub gnyis sam/_nub gsum mam/_nub bzhi 'am/_nub 
[\[198a\]]
[\[198a.1\]]lnga'am/_nub drug gam/_nub bdun du g.yeng ba med pa'i sems kyis yid la byed na/_rigs kyi bu'am/_rigs kyi bu mo de 'chi ba'i dus kyi tshe phyin ci log med pa'i sems kyis 'chi ba'i dus byas nas 'chi ba'i dus byas pa de de bzhin gshegs 
[\[198a.2\]]pa 'od dpag med nyan thos kyi dge 'dun gyis yongs su bskor cing byang chub sems dpa'i tshogs kyis mdun gyis bltas pa'i mdun na bzhugs pa bcom ldan 'das de bzhin gshegs pa 'od dpag med de'i sangs rgyas kyi zhing 'jig rten gyi khams bde ba can du skye 
[\[198a.3\]]bar 'gyur ro/_/shA ri'i bu de lta bas na don gyi dbang de mthong nas rigs kyi bu 'am/_rigs kyi bu mos sangs rgyas kyi zhing der gus par smon lam gdab par bya'o zhes de skad brjod do/_/shA ri'i bu ji ltar de bzhin gshegs pa ngas da ltar yongs su brjod pa de bzhin 
[\[198a.4\]]du shA ri'i bu shar phyogs na bcom ldan 'das de bzhin gshegs pa mi 'khrugs pa zhes bya ba dang /_de bzhin gshegs pa lhun po'i rgyal mtshan zhes bya ba dang /_de bzhin gshegs pa lhun po zhes bya ba dang /_de bzhin gshegs pa lhun po chen po zhes bya ba 
[\[198a.5\]]dang /_de bzhin gshegs pa lhun po chen po snang ba zhes bya ba dang /_de bzhin gshegs pa 'jam sgra zhes bya ba dang /_de bzhin gshegs pa 'jam dbyangs zhes bya ba dang /_de dag la sogs pa shar phyogs kyi sangs rgyas bcom ldan 'das gang gA'i klung 
[\[198a.6\]]gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/_khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces 
[\[198a.7\]]gsung ba mdzad do/_/de bzhin du lho phyogs na de bzhin gshegs pa nyi zla'i sgron ma zhes bya ba dang /_de bzhin gshegs pa grags pa zhes bya ba dang /_de bzhin gshegs pa grags pa'i 'od ces bya ba dang /_de bzhin gshegs pa 'od 'phro phung po zhes bya ba 
[\[198b\]]
[\[198b.1\]]dang /_de bzhin gshegs pa lhun po'i sgron ma zhes bya ba dang /_de bzhin gshegs pa brtson 'grus mtha' yas zhes bya ba dang /_de dag la sogs pa lho phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams 
[\[198b.2\]]ljags kyi dbang pos khebs par mdzad de/_khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/_/de bzhin du nub phyogs na de 
[\[198b.3\]]bzhin gshegs pa tshe dpag med ces bya ba dang /_de bzhin gshegs pa phung po dpag med ces bya ba dang /_de bzhin gshegs pa rgyal mtshan dpag med ces bya ba dang /_de bzhin gshegs pa 'od chen zhes bya ba dang /_de bzhin gshegs pa 'od zer 
[\[198b.4\]]snang ba zhes bya ba dang /_de bzhin gshegs pa rin po che'i tog ces bya ba dang /_de bzhin gshegs pa 'od zer dag pa zhes bya ba dang /_de dag la sogs pa nub phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing 
[\[198b.5\]]rnams ljags kyi dbang pos khebs par mdzad de/_khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/_/de bzhin du byang phyogs na 
[\[198b.6\]]de bzhin gshegs pa 'od 'phro'i phung po chen po zhes bya ba dang /_de bzhin gshegs pa thams cad sgrol ba'i dbyangs zhes bya ba dang /_de bzhin gshegs pa rab tu thul dka' zhes bya ba dang /_de bzhin gshegs pa nyi ma 'byung zhes bya ba dang /_de bzhin 
[\[198b.7\]]gshegs pa dra ba can gyi 'od ces bya ba dang /_de bzhin gshegs pa 'od kyi 'byung gnas zhes bya ba dang /_de dag la sogs pa byang phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs 
[\[199a\]]
[\[199a.1\]]par mdzad de/_khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/_/de bzhin du 'og gi phyogs na de bzhin 
[\[199a.2\]]gshegs pa seng ge zhes bya ba dang /_de bzhin gshegs pa grags pa zhes bya ba dang /_de bzhin gshegs pa grags 'od ces bya ba dang /_de bzhin gshegs pa chos zhes bya ba dang /_de bzhin gshegs pa chos 'dzin ces bya ba dang /_de bzhin gshegs 
[\[199a.3\]]pa chos kyi rgyal mtshan zhes bya ba dang /_de dag la sogs pa 'og gi phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/_khyed cag yon tan bsam gyis mi khyab pa yongs 
[\[199a.4\]]su brjod pa sangs rgyas thams cad kyis yongs su bzung ba'i chos kyi rnam grangs 'di la yid ches par gyis shig ces gsung ba mdzad do/_/de bzhin du steng gi phyogs na de bzhin gshegs pa tshangs pa'i dbyangs zhes bya ba dang /_de bzhin gshegs pa skar 
[\[199a.5\]]ma'i rgyal po zhes bya ba dang /_de bzhin gshegs pa spos mchog ces bya ba dang /_de bzhin gshegs pa spos 'od ces bya ba dang /_de bzhin gshegs pa spos kyi phung po zhes bya ba dang /_de bzhin gshegs pa rin chen me tog shin tu rgyas pa'i rigs zhes bya ba dang /_
[\[199a.6\]]de bzhin gshegs pa sA la'i dbang po'i rgyal po zhes bya ba dang /_de bzhin gshegs pa rin chen ud pa la'i dpal zhes bya ba dang /_de bzhin gshegs pa mthong ba don yod ces bya ba dang /_de bzhin gshegs pa ri rab lta bu zhes bya ba dang /_de dag la sogs pa steng 
[\[199a.7\]]gi phyogs kyi sangs rgyas bcom ldan 'das gang gA'i klung gi bye ma snyed dag rang rang gi sangs rgyas kyi zhing rnams ljags kyi dbang pos khebs par mdzad de/_khyed cag yon tan bsam gyis mi khyab pa yongs su brjod pa sangs rgyas thams cad kyis yongs su bzung ba'i chos 
[\[199b\]]
[\[199b.1\]]kyi rnam grangs 'di la yid ches par gyis shig ces gsung ba mdzad do/_/shA ri'i bu 'di ji snyam du sems/_ci'i phyir chos kyi rnam grangs 'di sangs rgyas thams cad kyis yongs su bzung ba zhes bya zhe na/_shA ri'i bu rigs kyi bu'am rigs kyi bu mo gang dag chos kyi rnam 
[\[199b.2\]]grangs 'di dang /_sangs rgyas bcom ldan 'das de dag gi mtshan thos par gyur pa dang /_thos pa dang thos par 'gyur ba de dag thams cad sangs rgyas bcom ldan 'das rnams kyis yongs su bzung bar 'gyur ro/_/shA ri'i bu sems can gang dag bcom ldan 'das de 
[\[199b.3\]]bzhin gshegs pa 'od dpag med de'i sangs rgyas kyi zhing 'jig rten gyi khams bde ba can du sems kyis smon par byed pa'am/_byas pa'am/_byed pa'am/_byed par 'gyur ba de dag thams cad bla na med pa yang dag par rdzogs pa'i byang chub las phyir mi ldog go/_/
[\[199b.4\]]phyir ma log go phyir mi ldog par 'gyur ro/_/shA ri'i bu ji ltar da lta rang sangs rgyas bcom ldan 'das de dag gi yon tan bsam gyis mi khyab pa yongs su brjod pa de bzhin du/_shA ri'i bu sangs rgyas bcom ldan 'das de dag kyang nga'i yon tan bsam gyis mi khyab 
[\[199b.5\]]pa yongs su brjod do/_/shA ri'i bus gsol pa/_bcom ldan 'das shAkya thub pa shAkya'i rgyal pos bskal pa'i snyigs ma dang /_nyon mongs pa'i snyigs ma dang /_sems can gyi snyigs ma dang /_lta ba'i snyigs ma dang /_tshe'i snyigs ma'i tshe 'jig rten gyi 
[\[199b.6\]]khams mi mjed du bla na med pa yang dag par rdzogs pa'i byang chub mngon par rdzogs par sangs rgyas te/_'jig rten thams cad dang mi 'thun pa'i chos bstan pa ni ngo mtshar lags so/_/bcom ldan 'das kyis bka' stsal pa/_shA ri'i bu snyigs ma lnga'i tshe 
[\[199b.7\]]'jig rten du ngas gang 'jig rten gyi khams mi mjed du bla na med pa yang dag par rdzogs pa'i byang chub mngon par rdzogs par sangs rgyas te/_'jig rten thams cad dang mi 'thun pa'i chos bstan pa de ni mchog tu dka' ba byed pa'o/_/bcom ldan 'das kyis 
[\[200a\]]
[\[200a.1\]]de skad ces bka' stsal nas tshe dang ldan pa shA ri'i bu dang /_nyan thos chen po de dag dang /_byang chub sems dpa' de dag dang /_lha dang mi dang lha ma yin dang /_dri zar bcas pa'i 'jig rten yi rangs te bcom ldan 'das kyis gsungs pa la 
[\[200a.2\]]mngon par bstod do/_/'phags pa bde ba can gyi bkod pa zhes bya ba theg pa chen po'i mdo rdzogs so//_//rgya gar gyi mkhan po dA na shI la dang /_zhu chen gyi lo tsA ba ban de ye shes sde la sogs pas bsgyur cing gtan la phab pa//_//
[\[200a.3\]{D116}]@##/_/rgya gar skad du/_Ar+ya ka raN+Da byU ha nA ma ma hA yA na sU tra/_bod skad du/_'phags pa za ma tog bkod pa zhes bya ba theg pa chen po'i mdo/_bam po dang po/_'di skad bdag gis thos pa dus gcig na/_bcom ldan 'das mnyan du yod pa'i dze 
[\[200a.4\]]ta'i tshal mgon med pa la zas sbyin pa'i kun dga' ra ba na dge slong brgya phrag byed dang bcu gsum gyi dge slong gi dge 'dun chen po dang /_byang chub sems dpa' sems dpa' chen po rab tu mang po rnams dang yang thabs cig pa la 'di lta ste/_byang chub sems dpa' sems 
[\[200a.5\]]dpa' chen po rdo rje blo gros dang /_byang chub sems dpa' sems dpa' chen po ye shes mthong ba dang /_byang chub sems dpa' sems dpa' chen po rdo rje'i sde dang /_byang chub sems dpa' sems dpa' chen po gsang sben dang /_byang chub sems dpa' sems dpa' 
[\[200a.6\]]chen po nam mkha'i snying po dang /_byang chub sems dpa' sems dpa' chen po nyi ma'i snying po dang /_byang chub sems dpa' sems dpa' chen po brtson 'grus mi gtong ba dang /_byang chub sems dpa' sems dpa' chen po lag na rin po che dang /_byang chub sems 
[\[200a.7\]]dpa' sems dpa' chen po kun tu bzang po dang /_byang chub sems dpa' sems dpa' chen po mthu chen thob dang /_byang chub sems dpa' sems dpa' chen po sgrib pa thams cad rnam par sel ba dang /_byang chub sems dpa' sems dpa' chen po kun tu dpa' 
[\[200b\]]
[\[200b.1\]]ba dang /_byang chub sems dpa' sems dpa' chen po sman gyi sde dang /_byang chub sems dpa' sems dpa' chen po spyan ras gzigs kyi dbang po dang /_byang chub sems dpa' sems dpa' chen po lag na rdo rje dang /_byang chub sems dpa' sems dpa' chen 
[\[200b.2\]]po rgya mtsho mching rnam blo gros dang /_byang chub sems dpa' sems dpa' chen po chen po chos 'dzin dang /_byang chub sems dpa' sems dpa' chen po sa'i spyan mchog dang /_byang chub sems dpa' sems dpa' chen po dbugs phyin pa'i lag pa dang /_byang 
[\[200b.3\]]chub sems dpa' sems dpa' chen po byams pa dang /_de lta bu dag la sogs pa byang chub sems dpa' sems dpa' chen po bye ba rnams kyang tshogs so/_/gzhan yang dbang phyug dang /_mthu bo che la sogs pa lha'i sde sum cu rtsa gnyis kyi lha'i sras po rnams kyang tshogs 
[\[200b.4\]]so/_/gzhan yang lha'i sde sum cu rtsa gsum gyi lha'i bu rnams tshogs te/_lha'i bu dbang phyug chen po dang /_nyi ma dang /_zla ba dang /_rlung gi lha dang /_chu'i lha la sogs pa/_lha'i bu de dag tshogs pa dang lhan cig tu/_brgya byin lha'i dbang po dang /_tshangs 
[\[200b.5\]]pa mi mjed kyi bdag po dag kyang tshogs so/_/'khor de na klu'i rgyal po brgya stong du ma tshogs pa rnams 'di lta ste/_klu'i rgyal po ud pa la dang /_klu'i rgyal po shing e la'i lo ma can dang /_klu'i rgyal po nya zan dang /_klu'i rgyal po ba lang gi bdag po dang /_klu'i rgyal 
[\[200b.6\]]po mgo brgya pa dang /_klu'i rgyal po hu lu ta dang /_klu'i rgyal po 'jog po dang /_klu'i rgyal po glang mgo dang /_klu'i rgyal po [{]ri dgas [,]ri dwags [}]mgo dang /_klu'i rgyal po dga' bo dang /_bsnyen dga' bo dang /_klu'i rgyal po bad sa'i rigs kyi bu dang /_klu'i rgyal po ma dros pa 
[\[200b.7\]]dang /_klu'i rgyal po rgya mtsho mching rnam dang /_de lta bu dag la sogs pa klu'i rgyal po brgya stong du ma dag kyang tshogs so/_/dri za'i rgyal po brgya stong du ma dag kyang tshogs pa 'di lta ste/_dri za'i rgyal po rnga'i dbyangs kyi rgyal po dang /_dri za'i rgyal po yid du 'ong ba'i dbyangs dang /_
[\[201a\]]
[\[201a.1\]]dri za'i rgyal po lag pa stong pa dang /_dri za'i rgyal po blo gros chen po dang /_dri za'i rgyal po lus sim par byed pa dang /_dri za'i rgyal po sil snyan sgra bsgrags dang /_dri za'i rgyal po rgyan gyis brgyan pa dang /_dri za'i rgyal po gzhon nur snang ba dang /_
[\[201a.2\]]dri za'i rgyal po lag pa bzang po dang ldan pa dang /_dri za'i rgyal po chos dga' dang /_de lta bu la sogs pa dri za'i rgyal po brgya stong du ma dag tshogs so/_/'khor der mi'am ci brgya stong du ma tshogs pa 'di lta ste/_mi'am ci'i rgyal po bzhin [{]bzangs [,]bzang [}]dang /_mi'am 
[\[201a.3\]]ci'i rgyal po cod pan can dang /_mi'am ci'i rgyal pos ri'i bzhin dang /_mi'am ci'i rgyal po rab tu dga' byas dang /_mi'am ci'i rgyal po 'khor lo bkod pa dang /_mi'am ci'i rgyal po me tog gtor ba dang /_mi'am ci'i rgyal po nor bu dang /_mi'am ci'i 
[\[201a.4\]]rgyal po gsus shol dang /_mi'am ci'i rgyal po brtson 'grus brtan pa dang /_mi'am ci'i rgyal po shin tu 'thad pa dang /_mi'am ci'i rgyal po bzhin brgya pa dang /_mi'am ci'i rgyal po shing rlon dang /_de lta bu la sogs pa mi'am ci'i rgyal po brgya stong du 
[\[201a.5\]]ma dag tshogs so/_/lha'i bu mo brgya stong phrag du ma dag tshogs pa 'di lta ste/_lha'i bu mo ti la mchog ces bya ba dang /_lha'i bu mo shin tu bkod pa zhes bya ba dang /_lha'i bu mo gser gyi ska rags zhes bya ba dang /_lha'i bu mo rgyan pa zhes bya ba dang /_lha'i bu mo gdos 
[\[201a.6\]]'dzin ces bya ba dang /_lha'i bu mo bdud rtsi'i thigs pa zhes bya ba dang /_lha'i bu mo lus yongs su mdzes pa zhes bya ba dang /_lha'i bu mo nor bu'i 'od ces bya ba dang /_lha'i bu mo gtsug phud can zhes bya ba dang /_lha'i bu mo lha'i bzhin ston pa zhes bya ba dang /_lha'i bu mo 
[\[201a.7\]]sil snyan lnga mngon pa zhes bya ba dang /_lha'i bu mo dga' bar byed pa zhes bya ba dang /_lha'i bu mo gser gyi phreng ba zhes bya ba dang /_lha'i bu mo me tog ud pal sngon po zhes bya ba dang /_lha'i bu mo chos mngon pa zhes bya ba dang /_lha'i bu mo shin tu rol pa zhes 
[\[201b\]]
[\[201b.1\]]bya ba dang /_lha'i bu mo ma lus 'byung gnas zhes bya ba dang /_lha'i bu mo shin tu bkod pa'i blo gros zhes bya ba dang /_lha'i bu mo dpung rgyan 'dzin pa zhes bya ba dang /_lha'i bu mo sbyin pa sbyin byed ces bya ba dang /_lha'i bu mo zla ba can dang /_de lta bu la sogs pa lha'i 
[\[201b.2\]]bu mo brgya phrag du ma dag tshogs so/_/klu'i bu mo brgya phrag du ma dag kyang tshogs pa 'di lta ste/_klu'i bu mo rgyan 'dzin ces bya ba dang /_klu'i bu mo pu lin da zhes bya ba dang /_klu'i bu mo ral pa gsum pa zhes bya ba dang /_klu'i bu mo sa ri'i bzhin zhes bya ba dang /_klu'i 
[\[201b.3\]]bu mo rgyal ba'i dpal zhes bya ba dang /_klu'i bu mo glog gi mig ces bya ba dang /_klu'i bu mo glog gi 'od ces bya ba dang /_klu'i bu mo sa ri zhes bya ba dang /_klu'i bu mo g.yog brgya pa zhes bya ba dang /_klu'i bu mo sman chen po zhes bya ba dang /_klu'i bu mo thigs 
[\[201b.4\]]pa zhes bya ba dang /_klu'i bu mo mgo gcig ma zhes bya ba dang /_klu'i bu mo bzhon pa brgya pa zhes bya ba dang /_klu'i bu mo za byed ces bya ba dang /_klu'i bu mo ma lus 'ongs zhes bya ba dang /_klu'i bu mo shin tu rgyan ma zhes bya ba dang /_klu'i bu mo thig le zhes bya ba 
[\[201b.5\]]dang /_klu'i bu mo sprin dkar mo zhes bya ba dang /_klu'i bu mo de bzhin du chags pa zhes bya ba dang /_klu'i bu mo gtong ldan ma zhes bya ba dang /_klu'i bu mo 'khor mi phyed pa zhes bya ba dang /_klu'i bu mo pu lin da zhes bya ba dang /_klu'i bu mo rgya mtsho mching 
[\[201b.6\]]rnam mngal zhes bya ba dang /_klu'i bu mo gdugs kyi bzhin zhes bya ba dang /_klu'i bu mo chos la dga' ba zhes bya ba dang /_klu'i bu mo bde byed ces bya ba dang /_klu'i bu mo brtson 'grus zhes bya ba dang /_klu'i bu mo rgya mtsho mching rnam ltar zab pa zhes bya ba 
[\[201b.7\]]dang /_klu'i bu mo ri rab lhun po'i dpal zhes bya ba dang /_de lta bu la sogs te klu'i bu mo brgya stong du ma dag tshogs so/_/dri za'i bu mo brgya stong du ma dag kyang tshogs pa 'di lta ste/_dri za'i bu mo dga' ba'i bzhin zhes bya ba dang /_dri za'i bu mo dga' ba'i sbyin 
[\[202a\]]
[\[202a.1\]]byed ces bya ba dang /_dri za'i bu mo mi ston pa zhes bya ba dang /_dri za'i bu mo rdo rje'i dpal zhes bya ba dang /_dri za'i bu mo rdo rje'i phreng ba zhes bya ba dang /_dri za'i bu mo phreng ba bzang po can zhes bya ba dang /_dri za'i bu mo nags tshal bdag mo zhes bya ba dang /_dri za'i 
[\[202a.2\]]bu mo me tog brgya pa zhes bya ba dang /_dri za'i bu mo me tog 'bus pa zhes bya ba dang /_dri za'i bu mo rin po che'i phreng ba zhes bya ba dang /_dri za'i bu mo dus pa'i me tog ces bya ba dang /_dri za'i bu mo mngal bzang mo zhes bya ba dang /_dri za'i bu mo rgyal po'i dpal zhes bya ba 
[\[202a.3\]]dang /_dri za'i bu mo rnga zhes bya ba dang /_dri za'i bu mo phreng ba bzang mo zhes bya ba dang /_dri za'i bu mo rgyan gyis brgyan ces bya ba dang /_dri za'i bu mo mngon par btud pa zhes bya ba dang /_dri za'i bu mo chos 'dod ces bya ba dang /_dri za'i bu mo chos sbyin zhes bya ba dang /_dri za'i 
[\[202a.4\]]bu mo me tog u dum bA ra'i lto ba zhes bya ba dang /_dri za'i bu mo rnam pa brgya pa zhes bya ba dang /_dri za'i bu mo me tog pad ma'i dpal zhes bya ba dang /_dri za'i bu mo me tog pad ma'i dmigs zhes bya ba dang /_dri za'i bu mo lus yongs su mdzes pa zhes bya ba dang /_
[\[202a.5\]]dri za'i bu mo cha bas dbang po bzhin du 'gro ba zhes bya ba dang /_dri za'i bu mo sa sbyin zhes bya ba dang /_dri za'i bu mo 'bras bu sbyin zhes bya ba dang /_dri za'i bu mo seng ge'i 'gros zhes bya ba dang /_dri za'i bu mo me tog ku mu da zhes bya ba dang /_dri za'i bu mo yid dga' zhes 
[\[202a.6\]]bya ba dang /_dri za'i bu mo sbyin byed ces bya ba dang /_dri za'i bu mo lha'i tshig ces bya ba dang /_dri za'i bu mo bzod dga' zhes bya ba dang /_dri za'i bu mo mya ngan 'das dga' zhes bya ba dang /_dri za'i bu mo rin chen myu gu zhes bya ba dang /_dri za'i bu mo dbang po'i dpal 
[\[202a.7\]]zhes bya ba dang /_dri za'i bu mo skye dgu'i bdag mo'i gnas zhes bya ba dang /_dri za'i bu mo [{]ri dgas [,]ri dwags [}]kyi rgyal po can zhes bya ba dang /_dri za'i bu mo dpal 'dab zhes bya ba dang /_dri za'i bu mo 'bar ba'i rtse mo zhes bya ba dang /_dri za'i bu mo 'dod chags las yongs su grol 
[\[202b\]]
[\[202b.1\]]zhes bya ba dang /_dri za'i bu mo zhe sdang las yongs su grol zhes bya ba dang /_dri za'i bu mo gti mug las yongs su grol zhes bya ba dang /_dri za'i bu mo 'khor ba srungs ma zhes bya ba dang /_dri za'i bu mo rin po che'i khri'u zhes bya ba dang /_dri za'i bu mo 
[\[202b.2\]]'ong ba dang 'gro ba zhes bya ba dang /_dri za'i bu mo me'i 'od ces bya ba dang /_dri za'i bu mo zla ba'i gzugs kyi 'od ces bya ba dang /_dri za'i bu mo nyi ma'i mig ces bya ba dang /_dri za'i bu mo gser ltar snang ba zhes bya ba dang /_dri za'i bu mo 'khor gyis yongs su bskor ba zhes 
[\[202b.3\]]bya ba dang /_dri za'i bu mo mchog dga' zhes bya ba dang /_dri za'i bu mo dam pa'i dpal zhes bya ba dang /_de lta bu la sogs pa dri za'i bu mo brgya phrag du ma dag tshogs so/_/'khor der mi'am ci'i bu mo brgya phrag du ma dag tshogs pa 'di lta ste/_mi 'am ci'i bu mo yid ces 
[\[202b.4\]]bya ba dang /_mi 'am ci'i bu mo yid las byung ba zhes bya ba dang /_mi 'am ci'i bu mo rlung gi shugs zhes bya ba dang /_mi 'am ci'i bu mo chu'i shugs zhes bya ba dang /_mi 'am ci'i bu mo nam mkha'i gzings zhes bya ba dang /_mi 'am ci'i bu mo mgyogs pa'i shugs zhes bya 
[\[202b.5\]]ba dang /_mi 'am ci'i bu mo dpal sbyin pa zhes bya ba dang /_mi 'am ci'i bu mo mche ba bzang mo zhes bya ba dang /_mi 'am ci'i bu mo mi g.yo ba'i dpal zhes bya ba dang /_mi 'am ci'i bu mo khams la dga' ba zhes bya ba dang /_mi 'am ci'i bu mo 'bar ba la dga' ba zhes bya 
[\[202b.6\]]ba dang /_mi 'am ci'i bu mo shin tu dpal zhes bya ba dang /_mi 'am ci'i bu mo rin po che 'byung gnas zhes bya ba dang /_mi 'am ci'i bu mo spyan ras gzigs kyi dpal zhes bya ba dang /_mi 'am ci'i bu mo stan can zhes bya ba dang /_mi 'am ci'i bu mo rdo rje'i khu tshur zhes bya 
[\[202b.7\]]ba dang /_mi 'am ci'i bu mo ser skya zhes bya ba dang /_mi 'am ci'i bu mo rgyan rab brgyan pa zhes bya ba dang /_mi 'am ci'i bu mo dpral ba dbyes chen zhes bya ba dang /_mi 'am ci'i bu mo nges pa yongs su bsten pa zhes bya ba dang /_mi 'am ci'i bu mo blo gros chen mo zhes bya ba 
[\[203a\]]
[\[203a.1\]]dang /_mi 'am ci'i bu mo nam mkha' srung zhes bya ba dang /_mi 'am ci'i bu mo bkod pa rgyal po'i dbang zhes bya ba dang /_mi 'am ci'i bu mo gtsug na nor bu zhes bya ba dang /_mi 'am ci'i bu mo nor bu 'dzin ces bya ba dang /_mi 'am ci'i bu mo 
[\[203a.2\]]nor bu 'bar ma zhes bya ba dang /_mi 'am ci'i bu mo skye bo mkhas pas bsten ces bya ba dang /_mi 'am ci'i bu mo bdog ma zhes bya ba dang /_mi 'am ci'i bu mo tshe sbyin zhes bya ba dang /_mi 'am ci'i bu mo de bzhin gshegs pa'i mdzod yongs su skyong ma zhes bya ba 
[\[203a.3\]]dang /_mi 'am ci'i bu mo chos kyi dbyings yongs su srung ba zhes bya ba dang /_mi 'am ci'i bu mo rkang pa'i gdu bu'i rnga zhes bya ba dang /_mi 'am ci'i bu mo skad cig sgrol zhes bya ba dang /_mi 'am ci'i bu mo rtag tu chos len par 'dod ces bya ba dang /_mi 'am ci'i bu 
[\[203a.4\]]mo rtag tu dus dus su ston ma zhes bya ba dang /_mi 'am ci'i bu mo dbugs 'byin ces bya ba dang /_mi 'am ci'i bu mo rnam par thar byed ces bya ba dang /_mi 'am ci'i bu mo yod pa mi 'phrogs pa zhes bya ba dang /_mi 'am ci'i bu mo skyo 'dzin ces bya ba dang /_mi 'am ci'i bu 
[\[203a.5\]]mo ral gri 'bar zhes bya ba dang /_mi 'am ci'i bu mo sa la 'gro zhes bya ba dang /_mi 'am ci'i bu mo lha dbang phreng ba zhes bya ba dang /_mi 'am ci'i bu mo lha ma yin gyi dbang mo zhes bya ba dang /_mi 'am ci'i bu mo nor bu'i dbang mo zhes bya ba dang /_mi 'am ci'i bu mo 
[\[203a.6\]]rus bzod ces bya ba dang /_mi 'am ci'i bu mo sbyin ldan zhes bya ba dang /_mi 'am ci'i bu mo mang po'i gnas zhes bya ba dang /_mi 'am ci'i bu mo lag cha brgya pa zhes bya ba dang /_mi 'am ci'i bu mo rgyan gyis brgyan pa ces bya ba dang /_mi 'am ci'i bu mo yid 'phrog 
[\[203a.7\]]ces bya ba dang /_de lta bu la sogs pa mi 'am ci'i bu mo brgya phrag du ma dag tshogs so/_/dge bsnyen pha dang /_dge bsnyen ma brgya phrag du ma dag tshogs so/_/mur 'dug spyod pa dang /_kun tu rgyu ba dang /_gcer bu pa brgya phrag du ma dag kyang tshogs te/_
[\[203b\]]
[\[203b.1\]]gang gi tshe na 'dus pa cher gyur pa de'i tshe sems can dmyal ba chen po mnar med par 'od zer byung ngo /_/byung nas dze ta'i tshal gyi gtsug lag khang du song ba dang /_de dag gis gtsug lag khang de yongs su mdzes par snang ste/_ka ba ni lha'i nor bu rin po ches 
[\[203b.2\]]brgyan par snang ngo /_rtsig pa brgya dag kyang gser gyis mdzes par byas par snang ngo /_/gnas khang so so dag na ni gser dang dngul las byas pa'i sgo dag snang ngo /_/gnas khang so so na skas gser dang /_dngul las byas pa dag kyang snang ngo /_/dngul gyi khang 
[\[203b.3\]]pa dag na ni gser gyi ka ba rin po ches brgyan/_gser gyi khang pa dag na ni dngul kyi ka ba rin po ches brgyan pa dang /_dze ta'i tshal gyi phyi rol na shing dpag bsam rnam pa sna tshogs dag snang ste/_gser gyi sdong po dang /_dngul gyi lo ma dang /_rgyan rnam pa sna tshogs 
[\[203b.4\]]rab tu 'phyang ba dag dang /_yul ka shi ka nas byung ba'i gos rab tu 'phyang ba dag dang /_rgya'i gos brgya stong rab tu 'phyang ba dang /_mu tig gi se mo do brgya stong rab tu 'phyang ba dang /_cod pan dang /_rna cha dang /_phreng ba'i lda ldi dang /_dpung 
[\[203b.5\]]rgyan dang /_rkang pa'i gdu bu brgya stong rab tu 'phyang ba dang /_phyi rol na rin po che'i gdu bu steng rin po che las byas pa/_de la 'phyang ba'i shing dpag bsam gyi shing de lta bu brgya dag kyang byung ngo /_/dze ta'i tshal gyi gtsug lag khang de nyid na skas dag kyang 
[\[203b.6\]]rdo rje las byas par snang ngo /_/sgo rgyab na mu tig dang /_dar gyi tshogs rab tu dpyangs so/_/rdzing bu du ma dag kyang byung ste/_/la la ni chu yan lag brgyad dang ldan pas yongs su gang /_la la ni me tog rnam pa sna tshogs kyis yongs su gang ba dag 'di lta ste/_
[\[203b.7\]]me tog ud pa la dang /_pad ma dang /_ku mu da dang /_pun da rI ka dang /_man dA ra ba dang /_man dA ra ba chen po dang /_u dum bA ra dag gis yongs su gang ngo /_/gzhan yang shing gi me tog rnam pa sna tshogs skye ba 'di lta ste/_me tog tsam pa ka dang /_ka 
[\[204a\]]
[\[204a.1\]]ra bI ra dang /_pa Ta la dang /_a te mug ta ka dang /_dbyar gyi dri dang /_gzhan yang shing gi me tog yid dga' ba dag byung ste/_dze ta'i tshal gyi gtsug lag khang de yongs su mdzes par byas pa nyid du snang ngo /_/de nas 'khor de nyid kyi nang nas 
[\[204a.2\]]byang chub sems dpa' sgrib pa thams cad rnam par sel ba stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud de/_bcom ldan 'das la 
[\[204a.3\]]'di skad ces gsol to/_/bcom ldan 'das bdag ni shin tu ngo mtshar rmad du byung ba thob bo/_/bcom ldan 'das 'od zer chen po 'di dag ga las mchis/_rdzu 'phrul gyi yul gyi mthu 'di su'i lags/_bcom ldan 'das kyis bka' stsal pa/_
[\[204a.4\]]rigs kyi bu byang chub sems dpa' spyan ras gzigs kyi dbang po 'di ni mnar med pa'i sems can dmyal ba chen por zhugs nas sems can rnams yongs su smin par byed de/_yongs su smin par byas nas [{]yi dgas [,]yi dwags [}]kyi grong khyer du 'dug go/_/de nas bcom 
[\[204a.5\]]ldan 'das la byang chub sems dpa' sgrib pa thams cad rnam par sel bas 'di skad ces gsol to/_/bcom ldan 'das mnar ma mchis pa'i sems can dmyal ba chen po na mnar mi gda' na/_bcom ldan 'das ji ltar na byang chub sems dpa' sems dpa' 
[\[204a.6\]]chen po spyan ras gzigs kyi dbang po 'jug par bgyid/_sems can dmyal ba chen po lcags kyi rtsig pas bskor la/_lcags kyi dog sa la shin tu 'bar ba/_me lce gcig tu 'dus pa/_rnam par g.yo ba de na 'bod grogs pa dag gnas pa'i snod 
[\[204a.7\]]za ma tog 'dra ba mchis te/_snod der sems can bye ba khrag khrig brgya stong phrag du ma stsal to/_/nam chu mang po mchis pa'i snod na sran chung ka ru'am/_na gu gyen du mchi na yang brel ba dang smin par 'gyur/_thur du mchi na yang brel ba dang smin par 'gyur ba de bzhin 
[\[204b\]]
[\[204b.1\]]du sems can de dag kyang mnar ma mchis pa'i sems can dmyal ba chen po der lus kyi sdug bsngal nyams su myong na/_bcom ldan 'das ji ltar na byang chub sems dpa' sems dpa' chen po spyan ras gzigs kyi dbang po mnar ma mchis pa'i sems can dmyal 
[\[204b.2\]]ba chen por 'jug par bgyid/_bcom ldan 'das kyis bka' stsal pa/_rigs kyi bu ji ltar 'khor los sgyur ba'i rgyal po lha'i nor bu rin po che las byas pa'i skyed mos tshal du 'jug pa de bzhin du/_rigs kyi bu byang chub sems dpa' spyan ras 
[\[204b.3\]]gzigs kyi dbang po yang /_mnar med pa'i sems can dmyal ba chen por 'jug mod kyi/_de'i lus la gzhan du 'gyur ba med do/_/nam mnar med pa'i sems can dmyal ba chen po dang nye bar 'gro ba de'i tshe mnar med pa'i sems can dmyal ba chen po 
[\[204b.4\]]de bsil bar 'gyur te/_de'i tshe gshin rje'i mi de dag mnar med pa'i sems can dmyal ba chen por ci mi dge ba'i ltas shig byung na/_nam byang chub sems dpa' spyan ras gzigs kyi dbang po 'ongs pa de'i tshe/_me tog pad ma shing rta'i 'khor 
[\[204b.5\]]lo tsam byung zhing /_snod de yang gsal me de'i 'obs de nyid du yang rdzing bu byung bar gyur ces skyo bar gyur to/_/de nas gshin rje'i skyes bu de dag ral gri dang /_gtun dang mtshon cha b+hiN+Di pA la dang /_to ma ra dang /_'ga' dA dang /_'khor lo dang /_
[\[204b.6\]]rtse gsum pa la sogs pa thogs nas gshin rje'i rgyal po ga la ba der song ste/_phyin nas 'di skad ces smras so/_/lha bdag cag gi sug las kyi dog sa de yongs su bas par mkhyen par mdzod cig_/ci'i phyir khyed kyi las kyis yongs su zad dam/_lha 
[\[204b.7\]]ci lags mi mkhyen tam/_mnar ma mchis pa'i sems can dmyal ba der thog ma kho nar mi dge ba'i ltas byung ste/_skyes bu ji ltar 'dod pa'i gzugs can ral pa'i cod pan can lus rgyan thams cad kyis brgyan pa phyin pa dang bsil bar gyur to/_/gang gi 
[\[205a\]]
[\[205a.1\]]tshe de phyin pa de'i tshe/_me tog pad ma shing rta'i 'khor lo tsam yang byung /_snod de yang gas/_zhugs kyi 'obs der yang rdzing bu byung bar gyur to/_/de nas gshin rje'i rgyal po sems par gyur te/_mthu 'di lha gang gi yin/_yang na 
[\[205a.2\]]lha'i bu dbang phyug chen po dang /_mthu bo che las dam pa thob pa zhig sa 'dir 'ongs sam/_yang na srin po mthu bo che lha'i bal glang gi stobs dang 'gran pa nyid skyes sam zhes des lha'i mig gis rnam par bltas na/_lha'i sde'i nang na dam pa de lta bu ma mthong 
[\[205a.3\]]ngo /_/de nas slar yang mnar med pa'i sems can dmyal ba chen por bltas so/_/des bltas pa dang /_mnar med pa'i sems can dmyal ba chen po de na/_byang chub sems dpa' spyan ras gzigs kyi dbang po bzhugs pa nyid mthong 
[\[205a.4\]]ngo /_/de nas gshin rje'i rgyal po/_byang chub sems dpa' sems dpa' chen po ga la ba der dong ste phyin pa dang /_zhabs la mgo bos phyag 'tshal nas/_bstod pa'i khyad par byed par brtson pa/_spyan ras gzigs kyi dbang po dbang phyug chen po/_/
[\[205a.5\]]pad ma la dgyes pa/_dam pa stsol ba/_dbang du mdzad pa/_sa'i spyan dam pa mdzad pa/_dbugs 'byin par mdzad pa/_phyag brgya stong pa/_spyan bye ba brgya stong pa/_dbu bcu gcig pa/_rgod ma'i bzhin lta bu'i mthar phyin pa/_chos la 
[\[205a.6\]]dgyes pa/_sems can thams cad yongs su thar bar mdzad pa/_ru sbal dang /_chu srin dang /_nya rnams dbugs 'byin par mdzad pa/_ye shes kyi phung po dam pa mdzad pa/_dga' ba stsol ba/_rin po che'i dpal dam pa/_mnar med pa 
[\[205a.7\]]kun skems par mdzad pa/_ye shes kyi dpal gyis brgyan pa/_ye shes la dgyes pa/_lha thams cad kyis mchod pa/_phyag 'tshal ba/_bkur sti bgyis pa/_mi 'jigs pa stsol ba/_pha rol tu phyin pa drug ston par mdzad pa/_nyi ma 
[\[205b\]]
[\[205b.1\]]lta bu'i spyan mchog mdzad pa/_chos kyi sgron ma mdzad pa/_ji ltar dgyes pa'i gzugs kyi gzugs mchog_/dri za'i gzugs dang ldan pa/_gser gyi ri'i gzugs dang mtshungs pa/_rgya mtsho mching rnam gyi glong bzhin du zab pa/_don dam pa'i rnal 
[\[205b.2\]]'byor rjes su thob pa/_bdag gi zhal ston par mdzad pa/_ting nge 'dzin brgya stong du ma dang ldan pa/_mngon par dgyes par mdzad pa/_sku brgyan pa skyes bu'i khyu mchog_/khu sgo dang /_khong sgril dang /_'khrul 'khor gyi lam las yongs su thar bar 
[\[205b.3\]]mdzad pa/_srid pa thams cad dang ma 'brel ba/_'khor mang po 'byung bar 'gyur ba nye bar bsags pa/_yid bzhin gyi nor bu rin po che mdzad pa/_mya ngan las 'das pa'i lam ston par mdzad pa/[ {]yi dgas [,]yi dwags [}]kyi grong khyer skems par mdzad pa/_skye bo la 
[\[205b.4\]]gdugs su gyur par mdzad pa/_nad las yongs su thar bar mdzad pa/_klu'i rgyal po dga' bo dang nye dga' bo'i mchod phyir thogs pa/_don yod par 'gyur ba'i zhags pa ston par mdzad pa/_sngags brgya phrag du ma dang ldan pa/_lag na rdo rje skrag par 
[\[205b.5\]]mdzad pa/_'jig rten gsum po skrag par mdzad pa/_gnod sbyin dang /_srin po dang /_'byung po dang /_sha za dang /_phra men pha dang /_phra men ma dang /_ro langs dang /_mkha' 'gro ma dang /_grul bum dang /_rjed byed rnams skrag par mdzad 
[\[205b.6\]]pa/_spyan ud pa la sngon po lta bu/_zab cing brtan par mdzad pa/_rig pa'i bdag po nyon mongs pa thams cad las rnam par grol bar mdzad pa/_byang chub kyi lam sna tshogs bsags pa/_thar pa'i dam pa la zhugs pa/_sku la byang chub kyi 
[\[205b.7\]]lam bsags pa/[ {]yi dgas [,]yi dwags [}]yongs su thar bar mdzad pa/_ting nge 'dzin rdul phra rab lta bu brgya stong dang ldan pa la phyag 'tshal lo zhes de ltar gshin rje'i rgyal pos khyad par dam pa'i bstod pas bstod nas/_slar yang gshin rje'i rgyal pos lan 
[\[206a\]]
[\[206a.1\]]gsum bskor te de nyid nas song ngo /_/de nas bcom ldan 'das la byang chub sems dpa' sgrib pa thams cad rnam par sel bas 'di skad ces gsol to/_/bcom ldan 'das byang chub sems dpa' sems dpa' chen po spyan ras gzigs 
[\[206a.2\]]kyi dbang po mchi'am/_bcom ldan 'das kyis bka' stsal pa/_rigs kyi bu de ni mnar med pa'i sems can dmyal ba chen po nas byung ste/[ {]yi dgas [,]yi dwags [}]kyi grong khyer du song nas mgal shing lta bu dang /_keng rus bsgreng ba dang /_bdag gi skra dang spus 
[\[206a.3\]]g.yogs pa dang /_lto ri dang 'dra ba dang /_kha khab kyi mig lta bu'i [{]yi dgas [,]yi dwags [}]brgya stong du ma mdun nas rgyug go/_/byang chub sems dpa' sems dpa' chen po spyan ras gzigs kyi dbang po nam [{]yi dgas [,]yi dwags [}]kyi grong khyer du song ba de'i tshe [{]yi dgas [,]yi dwags [}]kyi grong khyer de 
[\[206a.4\]]bsil bar 'gyur/_rdo rje'i ser ba de yang rab tu zhi bar 'gyur ro/_/sgo ba de yang byin pa thag thug can la mig dmar zhing lag na khar ba thogs pa las kyis 'di 'dra ba ni bdag gi bya ba ma yin no zhes byams pa'i sems bskyed do/_de nas byang chub sems 
[\[206a.5\]]dpa' sems dpa' chen po spyan ras gzigs kyi dbang po'i phyag gi sor mo bcu las chu bo chen po bcu byung /_zhabs kyi sor mo bcu las chu bo chen po bcu byung ste/_byang chub sems dpa' spyan ras gzigs kyi dbang po/_shin tu thugs brtse ba'i 
[\[206a.6\]]zil gyis non nas/_ba spu'i khung bu nas chu bo byung ngo /_/gang gi tshe na de dag gis chu myong ba de'i tshe de dag mgrin pa yangs par gyur/_lus kyang yongs su rdzogs par gyur/_lha'i zas ro'i nang na ro mchog tu byung ba dang ldan pas tshim par gyur nas 
[\[206a.7\]]de'i tshe 'khor ba'i bsam pa la sems te/_kye ma'o 'dzam bu'i gling gi mi 'di dag ni grib ma bsil ba la yongs su bsten to/_/yang 'dzam bu'i gling gi mi 'di dag ni rtag tu pha ma la yongs su 'dzin cing bsnyen bkur byed de bde ba dang ldan pa'o/_/gang rtag tu 
[\[206b\]]
[\[206b.1\]]dge ba'i bshes gnyen dang sten cing skyong ba'i skyes bu de dag ni bde ba dang ldan pa'o/_/gang rtag tu theg pa chen po rtag tu khong du chud par byed pa'i skyes bu dam pa de dag ni bsam pa dang ldan pa'o/_/gang 'phags pa'i lam yan lag brgyad pa la gnas par byed pa de dag ni 
[\[206b.2\]]skyes bu dam pa'o/_/gang chos kyi gaN DI rdung ba de dag ni skyes bu dam pa'o/_/gang gtsug lag khang gas pa dang gogs pa rnams slar 'chos pa de dag ni skyes bu dam pa'o/_/gang sngon gyi mchod rten gyi gzugs gas pa dang /_gogs pa rnams slar 'chos pa de 
[\[206b.3\]]dag ni skyes bu dam pa'o/_/gang chos smra ba dang rten pa de dag ni skyes bu dam pa'o/_/gang de bzhin gshegs pa 'chag pa mthong ba de dag ni skyes bu dam pa'o/_/gang rang sangs rgyas 'chag pa mthong ba de dag ni skyes bu dam pa'o/_/gang byang chub sems dpa' 
[\[206b.4\]]'chag pa mthong ba de dag ni skyes bu dam pa'o zhes de ltar lus kyi rjes su sems pa dang /_de'i tshe theg pa chen po'i mdo za ma tog bkod pa dkon mchog gi rgyal po'i sgra byung ngo /_/de'i tshe de dag gi 'jig tshogs la lta ba'i ri'i rtse mo nyi shu byung ba ye shes kyi rdo rjes bcom 
[\[206b.5\]]nas de dag thams cad bde ba can gyi 'jig rten gyi khams su skyes te/_byang chub sems dpa' 'dod pa'i bzhin zhes bya bar skyes nas gang gi tshe des sems can yongs su smin par byas pa de'i tshe slar yang song ngo /_/de nas bcom ldan 'das la sgrib pa thams cad 
[\[206b.6\]]rnam par sel bas 'di skad ces gsol to/_/bcom ldan 'das byang chub sems dpa' sems dpa' chen po spyan ras gzigs kyi dbang po mchi'am/_bcom ldan 'das kyis bka' stsal pa/_rigs kyi bu nyi ma re re zhing sems can bye ba khrag khrig brgya stong 
[\[206b.7\]]du ma yongs su smin par byed de/_rigs kyi bu ji ltar byang chub sems dpa' sems dpa' chen po spyan ras gzigs kyi dbang po'i spobs pa de 'dra ba ni de bzhin gshegs pa rnams la med do/_/sgrib pa thams cad rnam par sel bas gsol pa/_bcom ldan 'das 
[\[207a\]]
[\[207a.1\]]ci'i slad du/_bcom ldan 'das kyis bka' stsal pa/_rigs kyi bu de bzhin gshegs pa dgra bcom pa yang dag par rdzogs pa'i sangs rgyas lhag mthong zhes bya ba rig pa dang rkang par ldan pa/_bde bar gshegs pa/_'jig rten mkhyen 
[\[207a.2\]]pa/_skyes bu 'dul ba'i kha lo sgyur ba/_bla na med pa lha dang mi rnams kyi ston pa sangs rgyas bcom ldan 'das sngon 'jig rten du byung bar gyur to/_/de'i tshe de'i dus na sgrib pa thams cad rnam par sel ba nga ni spos kyi bzhin zhes bya ba'i tshong pa'i bur gyur te/_de'i tshe ngas 
[\[207a.3\]]de bzhin gshegs pa lhag mthong las spyan ras gzigs kyi dbang po'i yon tan brjod pa thos so/_/de nas bcom ldan 'das la byang chub sems dpa' sgrib pa thams cad rnam par sel bas 'di skad ces gsol to/_/bcom ldan 'das kyis byang chub sems 
[\[207a.4\]]dpa' sems dpa' chen po spyan ras gzigs kyi dbang po'i yon tan brjod pa ji skad du gsan/_bcom ldan 'das kyis bka' stsal pa/_mig las ni nyi ma dang zla ba byung /_dpral ba las ni dbang phyug chen po/_phrag pa las ni tshangs pa/_snying las ni mthu 
[\[207a.5\]]bo che/_mche ba gnyis las ni lha mo dbyangs can/_kha nas ni rlung rnams byung /_rkang pa las ni sa/_lto ba las ni chu'i lha byung ste/_gang gi tshe spyan ras gzigs kyi dbang po'i lus las lha de dag byung ba de'i tshe bcom ldan 'das kyis lha'i bu dbang phyug chen po 
[\[207a.6\]]la 'di skad ces gsungs te/_dbang phyug chen po khyod dus ngan pa'i tshe sems can gyi khams ma rungs pa dag byung ba na khyod thog mar byed pa po dang /_gtong ba po'i lhar grags par 'gyur ro/_/sems can de dag ni byang chub kyi lam yongs su spangs par 'gyur 
[\[207a.7\]]ro/_/so so'i skye bo'i nang du gtam byed par 'gyur te/_nam mkha' ni de'i rtags so/_/sa ni de'i khri'o/_/sems can thams cad kyi ni gnas so/_zhu bar 'gyur bas na rtags so/_/zhes zer bar 'gyur ro/_/zhes rigs kyi bu ngas de bzhin gshegs 
[\[207b\]]
[\[207b.1\]]pa lhag mthong las de skad thos so/_/de 'das nas de bzhin gshegs pa dgra bcom pa yang dag par rdzogs pa'i sangs rgyas gtsug ldan zhes bya ba rig pa dang rkang par ldan pa/_bde bar gshegs pa/_'jig rten mkhyen pa/_skyes bu 'dul ba'i kha 
[\[207b.2\]]lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das sngon 'jig rten du byung bar gyur to/_/de'i tshe de'i dus na sgrib pa thams cad rnam par sel ba nga ni byang chub sems dpa' sbyin la dpa' ba zhes bya bar gyur te/_de las kyang ngas byang chub 
[\[207b.3\]]sems dpa' spyan ras gzigs kyi dbang po'i yon tan brjod pa thos so/_/de nas bcom ldan 'das la/_sgrib pa thams cad rnam par sel bas 'di skad ces gsol to/_/bcom ldan 'das kyis byang chub sems dpa' sems dpa' chen po spyan ras 
[\[207b.4\]]gzigs kyi dbang po'i yon tan brjod pa ji skad du gsan/_bcom ldan 'das kyis bka' stsal pa/_lha dang /_klu dang /_gnod sbyin dang /_srin po dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi thams 
[\[207b.5\]]cad 'dus par gyur te/_gang gi tshe na bcom ldan 'das kyis 'dus pa chen po gzigs nas 'khor de'i nang du chos kyi gtam bya bar brtsams pa de'i tshe bcom ldan 'das kyi zhal gyi sgo nas 'od zer kha dog sna tshogs byung ba sngon po dang /_ser po dang /_dmar po dang /_
[\[207b.6\]]dkar po dang /_ja hong dang /_shel dang /_dngul gyi kha dog rnams byung ste/_phyogs bcu'i 'jig rten gyi khams thams cad du snang bar byas nas slar 'ongs te bskor nas bcom ldan 'das kyi zhal gyi sgor song ngo /_/de nas 'khor der/_byang chub sems dpa' 
[\[207b.7\]]lag na rin po che stan las langs te/_bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol to/_/bcom ldan 
[\[208a\]]
[\[208a.1\]]'das ci'i slad du ltas 'di lta bu bstan par gyur/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po spyan ras gzigs kyi dbang po de 'jig rten gyi khams bde ba can nas 'ong ste/_de 'ong ba'i 
[\[208a.2\]]tshe ltas 'di 'dra ba ston to/_/gang gi tshe byang chub sems dpa' sems dpa' chen po spyan ras gzigs kyi dbang po 'ong ba de'i tshe shing dpag bsam rnams kyang 'phel bar 'gyur/_shing tsu ta ka yang 'phel bar 'gyur/_shing kun da'i me tog kyang 'byung bar 'gyur/_
[\[208a.3\]]shing tsam pa ka yang 'phyong bar 'gyur/_rdzing bu me tog gis shin tu gang ba yang 'byung bar 'gyur/_de las rin po che'i shing rnams kyang 'byung bar 'gyur/_char sna tshogs kyang 'bab par 'gyur te/_nor bu dang /_mu tig dang /_rdo'i snying po dang /_bai dUr+ya 
[\[208a.4\]]dang /_dung dang /_man shel dang /_byi ru rin po che'i char yang 'bab/_lha'i gos kyi char yang 'bab par 'gyur ro/_/lha gang de dang nye ba nyid du rin po che bdun yang 'byung ba 'di lta ste/_'khor lo rin po che dang /_bal glang rin po che dang /_rta rin po che dang /_nor 
[\[208a.5\]]bu rin po che dang /_bud med rin po che dang /_khyim bdag rin po che dang /_blon po rin po che bdun rnams so/_/de dag byung nas sa gser du snang ngo /_/gang gi tshe byang chub sems dpa' sems dpa' chen po spyan ras gzigs kyi dbang po 'jig rten gyi khams bde 
[\[208a.6\]]ba can nas byung ba de'i tshe/_sa rnam pa drug tu rab tu g.yos so/_/de nas bcom ldan 'das la/_byang chub sems dpa' lag na rin po ches/_'di skad ces gsol to/_/bcom ldan 'das gang gi ltas lags/_bcom ldan 'das kyis bka' 
[\[208a.7\]]stsal pa/_rigs kyi bu/_byang chub sems dpa' spyan ras gzigs kyi dbang po de 'ongs te/_de'i ltas 'di 'dra ba dag byung ngo /_/gang gi tshe na bskyod pa de'i tshe/_yid dga' ba'i me tog pad ma'i char rab tu bab ste/_de'i tshe byang chub sems dpa' sems 
[\[208b\]]
[\[208b.1\]]dpa' chen po spyan ras gzigs kyi dbang pos me tog pad ma 'dab ma stong pa sdong bu gser du snang ba thogs nas bcom ldan 'das ga la ba der song ste phyin pa dang /_bcom ldan 'das kyi zhabs la mgo bos phyag 'tshal nas me tog 'di dag de bzhin gshegs pa snang ba mtha' 
[\[208b.2\]]yas kyis bskur to zhes pad ma phul te bsnyung ba ma mchis sam/_'o ma brgyal tam/_bzhengs pa yang ngam/_bde ba la reg par gnas sam zhes kyang gsung ngo /_/des pad ma de blangs te g.yon phyogs su bzhag nas/_de'i tshe byang chub sems dpa' 
[\[208b.3\]]spyan ras gzigs kyi dbang po'i yon tan rjod pa mdzad do/_/spyan ras gzigs kyi dbang po'i las kyis ji lta bur bsgrubs pa yin/_sems can [{]yi dgas [,]yi dwags [}]dag dang /_bstir med par skyes pa dag dang /_thig nag po can dag dang /_'o dod 'bod pa dag dang /_ha ha 
[\[208b.4\]]zhes 'bod pa thams cad dag dang /_gdung ba'i sems can dmyal ba chen po dang /_sdong dum lta bu'i sems can dmyal ba chen po dang /_me'i bum pa'i sems can dmyal ba chen po dang /_sems can dmyal ba chen po sham ba la dang /_sems can dmyal ba chen po 
[\[208b.5\]]chu grang ba dang /_sems can dmyal ba chen po de dag tu sems can gang dag skyes pa dag ni bdag gi las kyi sa ste/_bdag gis sems can yongs su smin par bgyi'o/_/bgyis nas bla na med pa yang dag par rdzogs pa'i byang chub la dgod par bgyi'o/_/de nas 
[\[208b.6\]]byang chub sems dpa' sems dpa' chen po spyan ras gzigs kyi dbang pos dris pa'i lan btab nas/_bcom ldan 'das kyi zhabs la mgo bos phyag 'tshal te phyogs gcig tu song ngo /_/song nas me'i phung po 'bar ba bzhin du sa dang nam mkha' la mi snang bar song 
[\[208b.7\]]ngo /_/de nas bcom ldan 'das la/_byang chub sems dpa' lag na rin po ches 'di skad ces gsol to/_/bcom ldan 'das zhu ba lung bstan pa bshad pa bdag zhu na/_byang chub sems dpa' sems dpa' chen po spyan ras gzigs kyi dbang po'i 
[\[209a\]]
[\[209a.1\]]bsod nams kyi tshogs ji lta bu lags/_bcom ldan 'das kyis bka' stsal pa/_de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma snyed la lha'i bskal par na bza' dang /_bshos dang /_mal stan 
[\[209a.2\]]dang /_na ba'i rkyen gyi sman dang /_yo byad rnams kyis bsnyen bkur byas nas/_gang de bzhin gshegs pa de dag las bsod nams 'phel bar gyur pa'i bsod nams de byang chub sems dpa' sems dpa' chen po spyan ras gzigs kyi dbang po'i ba spu gcig gi rtse la 
[\[209a.3\]]gnas pa'i bsod nams kyi phung po dang mnyam mo/_/rigs kyi bu 'di lta ste dper na gling chen po bzhir zla ba bcu gnyis kyi lor nyin mtshan du char pa bab kyang thigs pa re re nas bgrang nus kyi/_rigs kyi bu byang chub sems dpa' sems dpa' chen po spyan ras gzigs 
[\[209a.4\]]kyi dbang po'i bsod nams kyi tshogs ni ngas bgrang bar mi nus so/_/rigs kyi bu 'di lta ste dper na rgya mtsho mching rnam chen po zabs su dpag tshad brgyad khri bzhi stong yod la/_zheng du dpag tu med la/_rta rgod ma'i kha lta bu'i mthar thug pa'i thigs pa re re nas ngas 
[\[209a.5\]]bgrang nus kyi/_rigs kyi bu byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/_/rigs kyi bu 'di lta ste dper na/_gling chen po bzhi na seng ge dang /_stag dang /_dred dang /_ta rak+Sha_
[\[209a.6\]]dang /[ {]ri dgas [,]ri dwags [}]la sogs pa dang /_ba lang dang /_bong bu dang /_phyugs dang /_bal glang dang /_rta dang /_ma he dang /_byi la la sogs pa rkang pa bzhi pa de dag gi spu re re nas ni ngas bgrang nus kyi/_rigs kyi bu byang chub sems dpa' sems dpa' chen po spyan 
[\[209a.7\]]ras gzigs kyi dbang po'i bsod nams kyi tshogs ni ngas bgrang bar mi nus so/_/rigs kyi bu 'di lta ste dper na/_rdul phra rab kyi rdul snyed kyi de bzhin gshegs pa dgra bcom pa yang dag par rdzogs pa'i sangs rgyas rnams kyi sku gzugs lha'i gser rin po che las byas 
[\[209b\]]
[\[209b.1\]]nas nyin gcig bzhin du ring bsrel bcug na/_rigs kyi bu de'i bsod nams kyi phung po ni ngas bgrang nus kyi/_byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/_/rigs kyi 
[\[209b.2\]]bu 'di lta ste dper na/_shing shri sha pa'i tshal gyi lo ma ni ngas bgrang nus kyi/_byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/_/rigs kyi bu 'di lta ste dper na/_gling chen po 
[\[209b.3\]]bzhi na gnas pa'i bud med dang /_skyes pa dang /_khye'u dang /_bu mo gnas pa de dag thams cad rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_dgra bcom pa nyid dang /_rang byang chub la bkod na/_
[\[209b.4\]]gang de dag gi bsod nams kyi phung po ni snga ma bzhin du byang chub sems dpa' sems dpa' chen po spyan ras gzigs kyi dbang po'i ba spu'i rtse mo'i bsod nams kyi phung po dang mnyam mo/_/de nas bcom ldan 'das la/_byang chub sems dpa' lag na rin 
[\[209b.5\]]po ches/_'di skad ces gsol to/_/bcom ldan 'das bdag gis ni byang chub sems dpa' sems dpa' chen po spyan ras gzigs kyi dbang po'i bsod nams kyi phung po ci 'dra ba de lta bu de bzhin gshegs pa rnams la yang gang la yang ma mthong ma thos 
[\[209b.6\]]na byang chub sems dpar gyur pa lta ci smos/_bcom ldan 'das kyis bka' stsal pa/_rigs kyi bu gang nga 'dra ba'i de bzhin gshegs pa dgra bcom pa yang dag par rdzogs pa'i sangs rgyas rnams su gyur la/_de dag kyang gnas gcig tu gzhog cing 
[\[209b.7\]]na bza' dang /_bshos dang /_mal stan dang /_na ba'i rkyen gyi sman dang /_yo byad rnams kyis bskal par gzhog kyang de bzhin gshegs pa dgra bcom pa yang dag par rdzogs pa'i sangs rgyas de dag gis byang chub sems dpa' sems dpa' chen 
[\[210a\]]
[\[210a.1\]]po spyan ras gzigs kyi dbang po'i bsod nams kyi phung po bgrang mi nus na/_rigs kyi bu nga gcig pu 'jig rten gyi khams 'di na gnas pas lta ci smos/_gang 'jig rten na/_byang chub sems dpa' spyan ras gzigs kyi dbang 
[\[210a.2\]]po'i ming dran pa de dag ni/_bde ba dang ldan pa yin no/_/de dag ni rga ba dang /_'chi ba dang /_na ba dang /_sdug bsngal ba las yongs su thar ba yin no/_/de dag ni 'khor ba'i tha ma gzhan med pa'i sdug bsngal las thar bar 'gyur ro/_/de dag ni gos 
[\[210a.3\]]dkar po dang skya bo bzhin du bya ngang pa'i rgyal po mgyogs pa dang rlung gi shugs 'ong ba bzhin du bde ba can gyi 'jig rten gyi khams su de bzhin gshegs pa snang ba mtha' yas las chos mngon du nyan pa'i phyir 'gro'o thos nas kyang de dag gi lus la 'khor ba'i sdug bsngal 
[\[210a.4\]]mi 'byung /_'dod chags dang zhe sdang dang /_gti mug mi 'byung rga ba dang /_shi bar mi 'gyur/_de dag gi lus la bkres par mi 'gyur/_mngal na gnas pa'i sdug bsngal ba shes par mi 'gyur te/_chos kyi ros bskyod nas de nyid du pad ma'i nang du skye bar 'gyur te/_
[\[210a.5\]]byang chub sems dpa' sems dpa' chen po spyan ras gzigs kyi dbang po'i yid dam brtan po yongs su rdzogs pa dang /_sems can thams cad thar pa la gzhog gi bar du/_'jig rten gyi khams de na rtag tu 'dzin cing gnas so/_/de nas bcom ldan 'das 
[\[210a.6\]]la/_byang chub sems dpa' lag na rin po ches 'di skad ces gsol to/_/bcom ldan 'das gang gi dus na yid dam brtan pa de yongs su rdzogs pa lags/_bcom ldan 'das kyis bka' stsal pa/_sems can mang po 'khor ba na 'khor ba'i sems can de dag 
[\[210a.7\]]yongs su smin par byed pa dang /_byang chub kyi lam ston par byed cing /_gang dang gang gi gzugs kyis 'dul ba'i sems can rnams dul bar 'gyur ba de dang de'i gzugs kyis chos 'chad de/_de bzhin gshegs pas 'dul ba'i sems can rnams la ni de bzhin 
[\[210b\]]
[\[210b.1\]]gshegs pa'i gzugs kyis chos 'chad rang sangs rgyas kyis 'dul ba'i sems can rnams la ni/_rang sangs rgyas kyi gzugs kyis chos 'chad/_dgra bcom pas 'dul ba'i sems can rnams la ni dgra bcom pa'i gzugs kyis chos 'chad/_byang chub 
[\[210b.2\]]sems dpas 'dul ba'i sems can rnams la ni byang chub sems dpa'i gzugs kyis chos 'chad/_dbang phyug chen pos 'dul ba'i sems can rnams la ni dbang phyug chen po'i gzugs kyis chos 'chad/_mthu bo ches 'dul ba'i sems can rnams la ni mthu 
[\[210b.3\]]bo che'i gzugs kyis chos 'chad/_tshangs pas 'dul ba'i sems can rnams la ni tshangs pa'i gzugs kyis chos 'chad/_dbang pos 'dul ba'i sems can rnams la ni/_dbang po'i gzugs kyis chos 'chad/_nyi mas 'dul ba'i sems can rnams 
[\[210b.4\]]la ni nyi ma'i gzugs kyis chos 'chad/_zla bas 'dul ba'i sems can rnams la ni zla ba'i gzugs kyis chos 'chad/_me lhas 'dul ba'i sems can rnams la ni me lha'i gzugs kyis chos 'chad/_chu lha'i gzugs kyis 'dul ba'i sems can rnams la ni 
[\[210b.5\]]chu lha'i gzugs kyis chos 'chad/_rlung gi lha'i gzugs kyis 'dul ba'i sems can rnams la ni rlung lha'i gzugs kyis chos 'chad/_klus 'dul ba'i sems can rnams la ni klu'i gzugs kyis chos 'chad/_bgegs med pa'i bdag pos 'dul ba'i 
[\[210b.6\]]sems can rnams la ni/_bgegs med pa'i bdag po'i gzugs kyis chos 'chad/_gnod sbyin gyis 'dul ba'i sems can rnams la ni gnod sbyin gyi gzugs kyis chos 'chad ngal bso po'i gzugs kyis 'dul ba'i sems can rnams la ni ngal bso po'i gzugs kyis chos 
[\[210b.7\]]'chad/_rgyal po'i gzugs kyis 'dul ba'i sems can rnams la ni rgyal po'i gzugs kyis chos 'chad/_mkhas pas 'dul ba'i sems can rnams la ni/_mkhas pa'i gzugs kyis chos 'chad/_rgyal po'i mis 'dul ba'i sems can rnams la ni/_rgyal 
[\[211a\]]
[\[211a.1\]]po'i mi'i gzugs kyis chos 'chad/_pha dang mas 'dul ba'i sems can rnams la ni pha dang ma'i gzugs kyis chos 'chad de/_sems can dag ji lta ji ltar 'dul ba/_de lta de ltar chos ston to/_/rigs kyi bu byang chub 
[\[211a.2\]]sems dpa' sems dpa' chen po spyan ras gzigs kyi dbang po ni de ltar sems can yongs su smin par byed cing mya ngan las 'das pa'i chos ston to/_/de nas bcom ldan 'das la byang chub sems dpa' lag na rin po ches 'di skad ces gsol to/_/bcom ldan 
[\[211a.3\]]'das bdag ni shin tu ngo mtshar thob par gyur te/_bdag ni nam yang 'di 'dra ba'i yul mthong ba'am/_thos par ma gyur te/_byang chub sems dpa' sems dpa' chen po spyan ras gzigs kyi dbang po'i yul ji lta ba de 'dra ba ni de bzhin gshegs pa rnams la yang 
[\[211a.4\]]ma mchis so/_/bcom ldan 'das kyis bka' stsal pa/_rigs kyi bu 'dzam bu'i gling 'di nyid na rdo rje'i mngal zhes bya ba'i phug yod pa de na lha ma yin bye ba khrag khrig brgya stong du ma gnas te/_de na byang chub sems dpa' sems dpa' chen po spyan ras gzigs kyi 
[\[211a.5\]]dbang po lha ma yin rnams la lha ma yin gyi gzugs kyis chos 'chad de/_theg pa chen po'i mdo rin po che'i rgyal po za ma tog bkod pa 'di nyid 'chad do/_/khyed cag nyon cig_/gang lha ma yin gzhan pa de dag kyang byams pa'i sems dang zhi ba'i sems su byas shing /_
[\[211a.6\]]lag pa'i thal mo sbyar nas byang chub sems dpa' sems dpa' chen po spyan ras gzigs kyi dbang po la chos kyi rnam grangs 'di nyid nyan to/_/gang 'jig rten na mdo sde'i rgyal po 'di lta bu mngon du byed pa de dag ni bde ba dang ldan pa yin no/_/thos nas kyang mtshams 
[\[211a.7\]]med pa lnga dag zad par byed do/_/'chi ba'i tshe yang de bzhin gshegs pa bcu gnyis gshegs nas rigs kyi bu ma 'jigs shig_/khyod kyis theg pa chen po'i mdo sde'i rgyal po za ma tog bkod pa thos so/_/bde ba can du 'gro ba'i phyir lam sna tshogs 
[\[211b\]]
[\[211b.1\]]kyang /_sta gon byas so/_/gdugs sna tshogs dang /_cod pan dang /_rna cha dang /_se mo do rnams kyang sta gon byas so zhes dbugs 'byin par mdzad do/_/ltas de lta bu 'byung zhing 'chi ba'i dus kyi tshe/_bar chad med par bde ba can du 'gro bar 'gyur ro/_/lag 
[\[211b.2\]]na rin po che/_de ltar byang chub sems dpa' spyan ras gzigs kyi dbang po de ni lha ma yin rnams la mya ngan las 'da' ba'i chos ston par byed/_sgo ston par byed do/_/de nas byang chub sems dpa' lag na rin po ches/_bcom ldan 'das 
[\[211b.3\]]kyi zhabs la mgo bos phyag 'tshal te de nyid nas song ngo /_/de yang 'das nas de bzhin gshegs pa dgra bcom pa yang dag par rdzogs pa'i sangs rgyas rig pa dang rkang par ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur 
[\[211b.4\]]ba bla na med pa/_lha dang mi rnams kyi ston pa/_sangs rgyas bcom ldan 'das thams cad skyob pa zhes bya ba sngon byung bar gyur to/_/de'i tshe de'i dus na sgrib pa thams cad rnam par sel ba nga ni mi mi rgyu ba'i sa'i phyogs ri khrod kyi bar ri brags shig na gnas shing bzod 
[\[211b.5\]]pa smra bar gyur te/_de'i tshe de'i dus su ngas de bzhin gshegs pa las byang chub sems dpa' sems dpa' chen po spyan ras gzigs kyi dbang po'i yon tan brjod pa thos te/_'di lta ste/_gser gyi sa la song nas sems can spyi'u tshugs su 'dug pa rnams la 
[\[211b.6\]]'phags pa'i lam yan lag brgyad pa'i lam mya ngan las 'da' ba ston par byed pa dang ldan pa'i chos ston to/_/de nas gser gyi sa las byung ste/_dngul gyi sa la song nas/_de na skyes bu gang zag rkang pa bzhi yod pa de dag la byang chub sems dpa' sems dpa' chen 
[\[211b.7\]]po spyan ras gzigs kyi dbang po khyed cag bsam pa dam pa rab kyis mya ngan las 'da' ba'i rgyags kyi rjes su sems shing mngon du phyogs pa'i chos kyi rnam grangs nyon cig ces chos 'chad do/_/de nas skyes bu de dag byang chub sems dpa' sems dpa' chen po spyan 
[\[212a\]]
[\[212a.1\]]ras gzigs kyi dbang po'i mdun du 'dug ste 'di skad ces smras so/_/sems can long ba rnams la ni lam ston cig mgon ma mchis pa rnams la ni mgon dang skyabs mdzod cig_/pha dang ma ma mchis pa rnams la ni pha dang mar mdzod cig_/
[\[212a.2\]]ngan song gsum gyi mun pa la ni sgron me mdzod cig_/tshor bar bgyid pa'i thar pa'i lam ston cig_/sems can gang dag rtag tu khyod kyi mtshan rjes su dran zhing yongs su len pa de dag ni bde bar ldan pa lags so/_/bdag cag myong ba lta bu sdug bsngal las kyang thar bar 
[\[212a.3\]]'gyur ro/_/de nas sems can de dag gi rna ba'i bu gar/_theg pa chen po'i mdo sde za ma tog bkod pa'i sgra byung ba dang /_skyes bu de dag gis de thos nas/_phyir mi ldog pa'i sa bsgrubs shing shin tu bde ba dang ldan par gyur to//_//bam 
[\[212a.4\]]po gnyis pa/_de nas byang chub sems dpa' sems dpa' chen po spyan ras gzigs kyi dbang po byung nas sa gzhan lcags las byas par song ste/_gang du lha ma yin gyi rgyal po gtor ma zhes bya ba mchis pa der song ba dang /_de nas lha ma yin gyi rgyal po gtor 
[\[212a.5\]]mas byang chub sems dpa' sems dpa' chen po spyan ras gzigs kyi dbang po rgyang ma nas 'ong ba mthong nas slas dang /_'khor dang /_lha ma yin sgur po dang /_thung ngu la sogs pa du ma dang 'grogs shing 'khor dang bcas te dong nas byang chub sems dpa' 
[\[212a.6\]]sems dpa' chen po spyan ras gzigs kyi dbang po'i rkang pa la phyag 'tshal te 'di skad ces smras so/_/de ring du ni bdag gi tshe'i 'bras bu mchis so/_/de ring du ni bdag gi bsam pa rdzogs so/_/de ring du ni bdag gi bsam pa yongs su rdzogs te/_gang 
[\[212a.7\]]bdag gis khyod yang dag par mthong bas de'i tshe lus thams cad bde ba dang ldan par gyur to/_/de nas byang chub sems dpa' sems dpa' chen po spyan ras gzigs kyi dbang po la rin po che'i khri phul te bcom ldan 'das sdig pa la dga' ba/_gzhan gyi chung ma la 
[\[212b\]]
[\[212b.1\]]chags pa/_srog gcod pa la brtson pa/_pha rol gyi srog gcod pa/_rga ba dang 'chi bas 'jigs pa rnams la thugs rjes gzigs shig_/'khor bas skyo ba rnams la skyabs mdzod cig_/mgon po khyod ni pha dang mar gyur pa lags kyis bdag cag 
[\[212b.2\]]bcing bas bcings pa rnams la lam ston cig_/rigs kyi bu 'di lta ste/_dper na gang dag de bzhin gshegs pa dgra bcom pa yang dag par rdzogs pa'i sangs rgyas la bsod snyoms 'bul ba de dag gi bsod nams kyi phung po 'di bshad do/_/rigs kyi bu 'di 
[\[212b.3\]]lta ste/_dper na nga dang 'dra ba'i byang chub sems dpa' gang gA'i klung gi bye ma snyed bcu gnyis yod par gyur la/_de dag kyang gnas gcig tu bde ba'i yo byad thams cad kyis lha'i bskal par gnas su bcug na de dag gis kyang bsod nams kyi phung po de bgrang bar 
[\[212b.4\]]mi nus na/_nga gcig pu lha ma yin gyi gnas na gnas pas lta ci smos/_rigs kyi bu 'di lta ste/_dper na rdul phra rab kyi tshad ni ngas bgrang bar nus kyi/_rigs kyi bu bsod snyoms kyi bsod nams kyi phung po ni ngas bgrang mi nus so/_/rigs kyi bu 'di lta ste/_
[\[212b.5\]]dper na rgya mtsho mching rnam chen po'i thigs pa ni ngas re re nas bgrang nus kyi/_rigs kyi bu bsod snyoms kyi bsod nams kyi phung po ni ngas bgrang mi nus so/_/rigs kyi bu 'di lta ste/_dper na gling chen po bzhi pa'i skyes pa dang /_bud med dang /_khye'u dang /_bu mo 
[\[212b.6\]]de dag thams cad rnams kyi las la brtson par gyur la/_gling chen po bzhi pa'i mi de dag rnams gzhan ni mi byed kyi yungs kar 'ba' zhig byed la dus dus su klu'i rgyal pos kyang char pa'i rgyun phab ste/_yungs kar de dag kyang legs par grub nas g.yul gcig tu 
[\[212b.7\]]byas te skyes pa dang /_bud med dang /_khye'u dang /_bu mo de dag thams cad kyis khur shing rta dang /_bam po dang /_skon pa dang /_rnga mo dang /_bong bu dang /_ba lang dang /_de dag thams cad la bkal te g.yul chen po der spungs nas bong bu dag dang /_ba lang 
[\[213a\]]
[\[213a.1\]]dag gis bcags te phung po chen por byas kyang /_rigs kyi bu de ni ngas 'bru re re nas bgrang nus kyi/_rigs kyi bu bsod snyoms kyi bsod nams kyi phung po ni ngas bgrang mi nus so/_/rigs kyi bu 'di lta ste/_dper na ri rab lhun po dpag tshad 
[\[213a.2\]]brgyad khri bzhi stong 'og tu nub pa dang /_'phang gi srid du dpag tshad brgyad khri bzhi stong yod pa de ni rigs kyi bu gro ga'i phung por gyur la/_rgya mtsho mching rnam chen po ni snag tshas yongs su gang bar gyur/_gling bzhi na gnas pa'i skyes pa dang /_bud med dang /_khye'u 
[\[213a.3\]]dang /_bu mo de dag thams cad ni yi ge bar gyur te/_ri rab lhun po dang mnyam pa mtha' yas mu med pa de yi ger bris kyang rigs kyi bu yi ge de re re nas ngas bgrang nus kyi/_rigs kyi bu bsod snyoms kyi bsod nams kyi phung po de ni bgrang mi nus so/_/rigs 
[\[213a.4\]]kyi bu 'di lta ste/_dper na yi ge ba de dag thams cad byang chub sems dpa' sa bcu la gnas par gyur na/_gang byang chub sems dpa' sa bcu la gnas pa rnams kyi bsod nams kyi phung po ji tsam pa bsod snyoms kyi bsod nams kyi phung po de yang de tsam mo/_/
[\[213a.5\]]rigs kyi bu 'di lta ste/_dper na rgya mtsho mching rnam gyi bye ma ni bye ma re re nas ngas bgrang nus kyi/_rigs kyi bu bsod snyoms kyi bsod nams kyi phung po ni ngas bgrang mi nus so/_/de nas lha ma yin gtor ma mchi ma dang bcas/_ngom zung gnag/_dbugs kyis brnangs shing 
[\[213a.6\]]skad ra ra por gyur la/_shugs 'byin cing byang chub sems dpa' sems dpa' chen po spyan ras gzigs kyi dbang po la 'di skad ces gsol to/_/bdag gtor ma slas dang /_'khor dang bcas pas sbyin pa ji lta bu zhig bgyis nas/_tshe 'di nyid la bcings pa thob par 
[\[213a.7\]]gyur te/_bdag gis zhing ngan pa la sbyin pa byin te/_las de'i 'bras bu myong ba 'di lags pa lta/_thams cad mkhyen pa'i zhing la ni thal ba spar ba gang gtor kyang bdud rtsi 'grub par 'gyur na/_bdag gis ma 'tshal bas mchod sbyin mchod pa'i tshe mi'u thung gi 
[\[213b\]]
[\[213b.1\]]gzugs kyis slong ba mchis nas bdag gis bal glang dang /_rta'i theg pa cod pan dang rna cha dang /_se mo do mang po dang ldan pa ni bshams/_g.yag rnga'i rdul yab rin po ches spras pa ni dpyangs mu tig gi se mo do dag dang mu tig las bgyis pa'i mjug ma dag ni mu tig gi 
[\[213b.2\]]dra ba dag gis g.yogs/_/gser gyi dril bu dag ni dngul gyis brgyus te sgra sil sil mchi zhing /_gzhan yang glang ser skya stong dag rmig pa ni dngul las bgyis/_rwa ni gser las bgyis shing mu tig gi dra bas g.yogs te mchi ba de 'dra ba'i glang ser skya dag dang /_gzhan 
[\[213b.3\]]yang bud med gzhon nu shin tu kha dog bzang zhing sha rgyas pa dang ldan pa/_shin tu sdug pa lha'i bu mo dang 'dra zhing 'gran pa/_lha'i rgyan gyis brgyan pa/_cod pan dang /_rna cha dang /_se mo do mang po thogs pa/_dpung rgyan dang /_gdu bu dang /_rkang pa'i gdu bu dang /_rked pa'i 
[\[213b.4\]]ska rags kyi rgyan dang /_sor gdub dang /_se ral gyi rgyan dang /_mthe bo g.yon pa sor gdub dang ldan pa/_sgra sil sil mchi ba dang ldan pa/_gos tshon sna tshogs su bcos pa gyon pa stong dag dang /_gzhan yang rin po che'i khri'u brgya stong dag dang /_gser 
[\[213b.5\]]gyi phung po dang /_dngul gyi phung po dang /_rin po che'i phung po du ma dag ni bzhag_/gos dang rgyan gyi phung po du ma dag ni bzhag_/ba lang gi rigs brgya stong du ma rdzi dang ldan pa dag ni sta gon bgyis/_zas dang skom mang po dag ni bzhag_/lha'i zas ro'i ro mchog 
[\[213b.6\]]dang ldan pa dag ni sta gon bgyis/_gser dang dngul gyi dril bu rin po ches spras pa dag ni rtag tu bzhag_/gser dang dngul gyi seng ge'i khri'u du ma dag ni rin po ches spras/_lha'i g.yag rnga'i rdul yab kyi rtsa ba dang /_gdugs dang /_lha ma dag ni gser gyis brgyan/_
[\[213b.7\]]gser gyi cod pan stong phrag du ma dag ni rin po ches brgyan cing bzhag pa dang /_de'i tshe rgyal po ni stong tshogs/_bram ze ni 'bum tshogs/_rgyal rigs ni 'bum phrag du ma tshogs te/_de'i tshe bdag gis sa'i gdugs gcig tu bgyis pa bdag ngo mtshar du gyur te/_
[\[214a\]]
[\[214a.1\]]de bas na thog ma'i sdig pa mthol lo bshags so/_/rgyal rigs kyi chung ma rnams ni snying gar dral te/_khye'u dang bu mo gzhon nu dag srog bcad/_rgyal rigs chen po dag thams cad ni khu sgo dang /_lcags kyis bcings nas zangs kyi brag phug 
[\[214a.2\]]tu khrid de/_rgyal rigs 'bum phrag du ma ni zangs kyi brag phug der stsal/_kha sha dang pan da pa la sogs pa'i rgyal rigs de dag ni lcags thag lcags kyi phur pa dang ldan pas rkang lag bcings nas phug der bzhag ste/_de'i tshe bdag gis chab sgo thams cad kyang bkum mo/_/
[\[214a.3\]]dang po ni shing gi sgo'o/_/gnyis pa ni seng ldeng gi sgo'o/_/gsum pa ni 'khar ba'i sgo'o/_/bzhi pa ni zangs kyi sgo'o/_/lnga pa ni lcags kyi sgo'o/_/drug pa ni dngul gyi sgo'o/_/bdun pa ni gser gyi sgo ste/_gser gyi sgo der ri bdun gcig gi steng du gcig 
[\[214a.4\]]brtsegs te bzhag go/_/de nas bdag gis shing rta bcu pa'i bu tshol zhing gdugs la la la ni sbrang bu'i gzugs kyis/_gdugs la la la ni bung ba'i gzugs kyis/_gdugs la la la ni phag gi gzugs kyis/_gdugs la la la ni mi'i gzugs kyis de ltar bsgyur 
[\[214a.5\]]te/_gdugs re re zhing gzhan dang gzhan gyi gzugs kyis mchi yang mngon du ma mthong nas/_de'i tshe bdag gis rjes su bsams te mchod sbyin bgyi bar brtsams pa dang /_de'i tshe shing rta bcu pa'i bu glags tshol ba mchis te/_des ri bdun dral cing gshegs nas myur 
[\[214a.6\]]du phyogs gzhan du bor te rgyal rigs de dag la skad cher smras pa dang /_rgyal po de dag gis sgra de thos so/_/thos nas dbugs phyin par gyur te gnas pa dang /_khyed cag gson nam shi zhes smras pa dang /_de dag gis bcom ldan 'das bdag cag ni gson no 
[\[214a.7\]]zhes smras so/_/de nas skyes bu dpa' bo chen po des sgo de dag thams cad bcom nas zangs kyi phug de dag mthong ba dang /_rgyal po bcings pa de dag thams cad kyis mthu bo che mthong nas yang na ni lha ma yin gtor ma shi'o/_/'chi ba'i dus byas so/_/yang na ni bdag 
[\[214b\]]
[\[214b.1\]]cag bsad pa'i dus la bab pa lta zhig ces phan tshun du sems pa las/_de nas de dag gis bdag cag ni g.yul gyi sar shi na legs kyi bcing bas bcings bzhin du shi na ma legs te/_bdag cag ni bcing bas bcings bzhin du shi ba'i dus byas par gyur na rgyal 
[\[214b.2\]]rigs kyi chos kyang med par 'gyur gyi/_g.yul gyi sar shi ba'i dus byas na ni bdag cag mtho ris su skye bar 'gyur ro/_/zhes gcig la gcig de skad smra'o/_/de nas rgyal po chen po de dag thams cad bdag bdag gi khab tu dong ste shing rta 'dren pa'i rta du ma sta gon 
[\[214b.3\]]bgyis so/_/gang gi tshe na de dag gis shing rta dang mtshon cha rin po che chen po dag sta gon bgyis pa de'i tshe shing rta bcu pa'i bu mi'u thung gi gzugs su sprul nas [{]ri dgas [,]ri dwags [}]kyi pags pa se ral du thogs/_smyig ma'i 'khar ba thogs/_khri'u 'tshal te bdag gi drung du mchis 
[\[214b.4\]]nas chab sgor phyin pa dang /_sgo bas bram ze mi'u thung ma 'gro shig ces bsgrags nas/_des bdag ni shul ring po nas mchis so zhes smras so/_/de nas sgo bas de la bram ze sa gang nas 'ongs zhes de skad smras pa dang /_bdag ni zla ba'i gling nas rgyal po drang srong gi drung 
[\[214b.5\]]du mchis so/_/de nas skyes bu sgo ba de song ste/_gtor ma la lha khyod kyi zhal sngar bram ze mi'u thung zhig mchis so zhes smras so/_/de nas lha ma yin gyi dbang po gtor mas ci'i dngos po zhig slong zhes de skad smras pa dang /_lha ma 'tshal te zhes smras so/_/de 
[\[214b.6\]]nas rgyal po gtor mas khyod song la bram ze de khrid de shog shig ces de skad smras pa dang /_sgo ba des de bos te bram ze chen po bzhud cig ces smras nas de nang du song ba dang rin po che'i khri'u la bzhag ste/_pa ba sangs kyang de'i tshe na de na gnas so/_/de yang de'i 
[\[214b.7\]]mkhan por grags nas des gtor ma la 'di ni dus kyi skyes bu 'dra ba zhig phyin te khyod la nges par bar chad byed do zhes de skad smras so/_/bcom ldan 'das ji ltar mkhyen/_ngas ni ltas dang mtshan ma las shes so/_/bdag cag gi thabs ji lta bu zhig bgyi/_de 
[\[215a\]]
[\[215a.1\]]nas mthu bo ches nges par sbyin pa la 'gyod par 'gyur ro snyam du bsams nas des de'i khar sa ra swa ti bcug pa dang /_de'i tshe des smras pa/_bram ze tshur shog_/khyod ji lta bur sems/_bram ze des de la 'di skad ces smras so/_/gom pa gnyis 
[\[215a.2\]]shig gsol to/_/bram ze chen po khyod kyis ji ltar gom pa gnyis blangs na ngas ni gom pa gsum sbyin no/_/de nas blang ba blangs nas bkra shis so zhes smras te/_des chu dang til dang gser du bcas pa blangs so/_/de nas mi'u thung de'i gzugs mi snang bar byas so/_/
[\[215a.3\]]de nas pa ba sangs des 'di skad ces smras so/_/rgyal po'i drang srong kho bos dus kyi skyes bu 'ongs so zhes byas na khyod kyis nga'i tshig ma mnyan te/_las de'i 'bras bu myong bar gyis shig_/des bdag gi lus chen por bsgyur ba dang nyi ma dang zla ba ni de'i phrag pa la gnas/_lag na 
[\[215a.4\]]ni ral gri dang /_gzhu dang /_'khor lo dang /_mtshon cha dag thogs so/_/de nas lha ma yin gyi dbang po gtor ma kha bub tu 'gyel nas dran pa nyams te 'dar 'dar por byas nas bdag gis ci bgyis rang gi lag nas dug 'tshal ba lta zhes smras so/_/gom pa gnyis ni 
[\[215a.5\]]tshang na gsum pa byin cig ces smras pa dang /_gsum pa ma mchis so zhes des smras so/_/kho bos blang ba yang blangs so/_/bdag gis thabs ji lta bu zhig bgyi/_ngas gar bzhag pa der khyod kyis 'dug par gyis shig_/de nas lha ma yin gyi dbang po gtor mas 'di 
[\[215a.6\]]skad ces smras so/_/bdag ni bka' ci stsal pa de bzhin du bgyid do/_/mad do med do zhes bgyis des smras pa/_mad do mad par bgyid do/_/des bden pa'i zhags pas bcings nas mchod sbyin gyi gnas de yang bshig go/_/snod de dag kyang lhag ma can du bgyis 
[\[215a.7\]]so/_/bu mo gzhon nu de dag kyang pan da pa dang /_ko'u ra ba dag gis mnol bar bgyis so/_/seng ge'i khri de dag dang /_lha'i gdugs de dag dang /_lha ma rin po ches brgyan pa de dag dang /_gos dang rgyan de dag dang /_gser gyi dpung rgyan rin po ches spras 
[\[215b\]]
[\[215b.1\]]pa de dag dang /_glang ser skya de dag kyang pan da pa dang ko'u ra ba de dag gis 'tshal to/_/bdag gi sa gzhi de dag kyang bcom mo/_/de nas lha ma yin gyi dbang po gtor ma lus la sems shing gtor ma ni mchod sbyin rgya cher bgyid na/_thabs ma 'tshal bas dus ma lags 
[\[215b.2\]]par sbyin pa byin pas bcings pa nyid thob par gyur te/_lha la phyag 'tshal lo snyam mo/_/de khrid nas byed pa po bzhin du slas dang 'khor dang bcas te sa'i 'og tu bzhag go/_/bdag gis sngon zhing ngan pa la sbyin pa bgyis so zhes gsol ba lags te/_phyag na me tog 
[\[215b.3\]]pad ma bzang po thogs pas skyabs mdzod cig_/pad ma'i dpal gyis brgyan pa/_skra'i cod pan thogs pa/_thams cad mkhyen pa dbu na bzhugs pa/_sems can mang po dbugs 'byin par mdzad pa/_dman pa dang phongs pa la thugs rje ba/_gdugs 
[\[215b.4\]]bzhin du spyan bzang ba/_sa'i spyan dam pa/_sman gyi rgyal po'i mchog_/sems can shin tu dag pa/_rnal 'byor rab tu thob pa/_thar pa rab mchog can/_thar pa la dgyes pa/_nor bu yid bzhin dang 'dra ba chos kyi mdzod yongs su skyong bar mdzad pa/_pha rol tu phyin pa 
[\[215b.5\]]drug ston par mdzad pa/_bsam pa legs par mdzad pa la bdag gis bstod pa 'di bgyis so/_/gang byang chub sems dpa' sems dpa' chen po spyan ras gzigs kyi dbang po khyod kyi mtshan rjes su dran pa'i sems can de dag ni bde ba dang ldan pa lags so/_/thig nag 
[\[215b.6\]]po can dang /_'o dod 'bod pa dang /_sems can dmyal bar skyes pa dang /[ {]yi dgas [,]yi dwags [}]kyi grong khyer du skyes pa gang dag khyod kyi mtshan rjes su dran pa de dag ni ngan song gi sdug bsngal chen po las thar ba lags so/_/gang khyod kyi mtshan rjes su dran pa'i sems can de dag 
[\[215b.7\]]ni bsam pa legs pa dang ldan pa lags te/_de dag ni bde ba can gyi 'jig rten gyi khams su mchis nas de bzhin gshegs pa snang ba mtha' yas las chos nyan par 'gyur ro/_/de nas byang chub sems dpa' sems dpa' chen po spyan ras gzigs kyi dbang pos lha ma yin 
[\[216a\]]
[\[216a.1\]]gyi dbang po gtor ma la lung bstan pa/_khyod ni de bzhin gshegs pa dgra bcom pa yang dag par rdzogs pa'i sangs rgyas/_rig pa dang rkang par ldan pa/_bde bar gshegs pa/_'jig rten mkhyen pa/_bla na med pa skyes bu 'dul ba'i kha lo sgyur 
[\[216a.2\]]ba/_lha dang mi rnams kyi ston pa/_sangs rgyas bcom ldan 'das lha ma yin gyi dbang po'i dpal zhes bya bar 'gyur te/_lha ma yin thams cad 'dul bar 'gyur ro/_/khyod kyi sangs rgyas kyi zhing na 'dod chags kyi sgra med/_zhe sdang gi sgra med/_gti mug gi sgra med par 
[\[216a.3\]]'gyur ro/_/yi ge drug pa'i rig pa chen po 'thob pa thob par 'gyur ro/_/des de la chos kyi sbyin pa/_mu tig gi se mo do 'dom stong pa rin brgya stong ri ba dang /_cod pan rin po che sna tshogs kyis brgyan pa phul lo/_/de nas byang chub sems dpa' sems dpa' chen po spyan ras 
[\[216a.4\]]gzigs kyi dbang po chos 'chad par rtsom ste/_rgyal po chen po nyon cig_/mi mi rtag pa'i nang na gang rtag tu yongs su len par sems pa dang /_longs spyod chen po'i rjes su sems pa dang /_bran pho dang /_bran mo dang /_las byed pa'i mi dang /_gang yang nor dang /_
[\[216a.5\]]'bru dang /_mdzod dang /_bang ba rin po che dag dang /_gang bu dang /_bu mo dang /_chung ma dang /_pha dang ma la sems pa'i sems can de dag ni mi shes pa yin te/_gang dngos po de dag la chags pa'i sems can de dag ni rmi lam lta bur snang ste/_'chi ba'i dus 
[\[216a.6\]]kyi tshe yang skyabs byed pa su yang med par 'gyur ro/_/gang gi tshe na srog dang bral ba de'i tshe 'dzam bu'i gling la log par mthong bar 'gyur ro/_/chu bo chen po la yang khrag dang rnag gis gang bar mthong bar 'gyur ro/_/gang shing chen po de dag kyang 'bar ba/_rab tu 'bar ba/_yang 
[\[216a.7\]]dag par shin tu 'bar bar mthong bar 'gyur ro/_/mthong nas kyang skrag par 'gyur zhing de nas gzhan gyis zhags pas bcings te khrid par 'gyur ro/_/spu gri'i so'i lam chen por rkang pa yang 'chad par 'gyur ro/_/rkang pa bteg pa dang rkang pa gzhan 'byung bar 'gyur ro/_/
[\[216b\]]
[\[216b.1\]]bya rog dang /_bya rgod dang /_bya ku ra ra dang /_khyi du ma dag gis kyang zos shing sems can dmyal ba'i sdug bsngal gyi tshor ba chen po myong bar 'gyur ro/_/de nas spu gri'i so'i lam chen po las babs nas rkang pa re re la yang tsher ma sor bcu drug tsam yod pa lnga brgya lnga 
[\[216b.2\]]brgya zug par 'gyur te/_bdag cag gis sdig pa'i las ci zhig byas zhes 'khong bar 'gyur ro/_/de nas gshin rje'i mi de dag 'di skad ces zer te/_grogs po khyed kyis de bzhin gshegs pa la bsod snyoms ma phul lo/_/khyed kyis gaN Di rdung ba yang ma thos so/_/
[\[216b.3\]]khyod kyis sa phyogs gang du yang mchod rten gyi gzugs la ma bskor to/_/de dag gis smras pa/_bdag cag ni ma dad pa sdig pa can sangs rgyas dang /_chos dang /_dge 'dun gyis spangs par gyur pa'o/_/de dag gis smras pa/_las de'i 'bras bu 'di myong bar gyis 
[\[216b.4\]]shig ces de dag gshin rje'i skyong bas/_gshin rje'i rgyal po'i drung du khrid do/_/khrid nas phul lo/_/de nas gshin rje'i rgyal pos smras pa/_khyed deng la las kyis 'di ston cig_/de nas gshin rje skyong ba'i skyes bu de dag gis de rnams khrid nas thig nag po can gyi 
[\[216b.5\]]sems can dmyal ba chen por bcug go/_/bcug nas lus la mtshon shag ti brgyas btab kyang mi 'chi'o/_/lus la mtshon shag ti brgya pa gnyis pas btab kyang mi 'chi'o/_/lus la mtshon shag ti brgya pa gsum pas btab kyang mi 'chi'o/_/gang gi tshe 'chi ba'i dus mi byed 
[\[216b.6\]]pa de'i tshe me'i 'obs su 'jug ste/_'on kyang 'chi ba'i dus mi byed pa dang /_de dag kha phyi nas lcags kyi thu lum bsregs pa 'jug ste/_mchu yang tshig so yang lhags/_rkan yang gas/_gre ba dang /_lkog ma dang /_snying dang /_gzhang dag kyang sgra 'ur 'ur zer zhing 
[\[216b.7\]]lus thams cad kyang tshig par 'gyur ro/_/de lta bas na rgyal po chen po 'jig rten gzhan na skyabs byed pa su yang med kyis rgyal po chen po da nan tan du bsod nams gyis shig ces de ltar 'thun pa'i chos bstan to/_/de nas byang chub sems dpa' sems dpa' chen po spyan ras 
[\[217a\]]
[\[217a.1\]]gzigs kyi dbang pos de la rgyal po chen po de ring dze ta'i tshal gyi gtsug lag khang 'dir phal cher 'du bar 'gyur gyis nga ni 'gro'o zhes de skad smras so/_/de nas byang chub sems dpa' sems dpa' chen po spyan ras gzigs kyi dbang pos 'od zer kha dog sngon po 
[\[217a.2\]]dang /_ser po dang /_dmar po dang /_dkar po dang /_shel dang /_dngul gyi kha dog rnam pa du ma btang ba dang /_de dag song ste de bzhin gshegs pa thams cad skyob pa'i spyan sngar 'dug go/_/de'i tshe lha dang /_klu dang /_gnod sbyin dang /_lto 'phye chen po dang /_mi dag 
[\[217a.3\]]kyang 'dus so/_/de nas byang chub sems dpa' de dag gi nang nas/_nam mkha' mdzod ces bya ba'i byang chub sems dpa' stan las langs te/_bla gos phrag pa gcig la gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud 
[\[217a.4\]]nas/_bcom ldan 'das la 'di skad ces gsol to/_/bcom ldan 'das 'od zer 'di dag ga las mchis/_bcom ldan 'das kyis bka' stsal pa/_rigs kyi bu byang chub sems dpa' sems dpa' chen po spyan ras gzigs kyi dbang po 'di lha ma yin gyi dbang po gtor ma'i khang pa na 
[\[217a.5\]]gnas te de la 'od zer 'di dag byung ngo /_/de nas bcom ldan 'das la byang chub sems dpa' nam mkha' mdzod kyis 'di skad ces gsol to/_/bdag gis byang chub sems dpa' spyan ras gzigs kyi dbang po blta ba'i thabs gang zhig mchis/_bcom ldan 'das kyis bka' stsal pa/_
[\[217a.6\]]rigs kyi bu de ni 'di nyid du 'ong ngo /_/gang gi tshe byang chub sems dpa' sems dpa' chen po spyan ras gzigs kyi dbang po lha ma yin gtor ma'i gnas nas byung ba de'i tshe dze ta'i tshal gyi gtsug lag khang du lha'i me tog dag lhags so/_/lha'i shing dpag bsam shin tu mdzes pa rgyan brgya 
[\[217a.7\]]stong du ma dpyangs pa/_mu tig gi se mo do brgya stong du ma dpyangs pa/_yul ka shi ka'i gos dang /_rgya'i gos dang phreng ba'i chun po rab tu dpyangs pa/_sdong po ni dmar po/_lo ma ni gser dang dngul las byas pa dag dang /_byi ru'i shing du ma dag dang /_me tog gi shing du ma dag dang /_rdzing bu me 
[\[217b\]]
[\[217b.1\]]tog gis yongs su gang ba brgya phrag du ma dag byung bar gyur to/_/de nas bcom ldan 'das la byang chub sems dpa' nam mkha' mdzod kyis 'di skad ces gsol to/_/bcom ldan 'das byang chub sems dpa' spyan ras gzigs kyi dbang po mi mchi'am/_bcom ldan 'das kyis 
[\[217b.2\]]bka' stsal pa/_rigs kyi bu de ni lha ma yin gyi dbang po gtor ma'i khang pa nas byung ste/_mi mi rgyu ba'i sa phyogs mun pa mun nag ces bya ba'i sar 'gro ste/_rigs kyi bu de na nyi ma dang zla ba mi snang ste/_nor bu yid bzhin rin po che dam pa sbyin pa zhes bya ba de snang bar byed do/_/gling de na gnod 
[\[217b.3\]]sbyin dang /_srin po brgya stong du ma dag gnas so/_/gang gi tshe na byang chub sems dpa' sems dpa' chen po spyan ras gzigs kyi dbang po song ba de'i tshe de dag dga' mgu zhing snying rab tu dga' bar gyur nas byang chub sems dpa' sems dpa' chen po spyan ras gzigs kyi dbang po'i mdun du 
[\[217b.4\]]rgyug go/_/brgyugs nas kyang rkang pa la phyag 'tshal te/_khyod ni mnyel to/_/dub bo/_khyod ni yun ring po zhig nas mun pa mun nag gis 'dir gshegs so/_/zhes de skad smra'o/_/des kyang ngas sems can du ma yongs su smin par byas so zhes smras nas gnod sbyin dang srin po 
[\[217b.5\]]de dag gis de khrid nas lha'i gser dang /_rin po che'i seng ge'i khri la bzhag ste/_ngal bsos nas gnod sbyin dang /_srin po de dag la chos 'chad pa khyed cag nyon cig_/gang theg pa chen po'i mdo dkon mchog gi rgyal po 'phags pa za ma tog bkod pa 'di'i rtsa ba bzhi pa'i tshigs su 
[\[217b.6\]]bcad pa gcig nyan pa dang /_'dzin pa dang /_kun chub par byed pa dang /_tshul bzhin yid la byed pa de dag ni bsod nams kyi phung po la skul bar 'gyur ro/_/rigs kyi bu 'di lta ste dper na/_rdul phra rab kyi tshad ni ngas gzung nus kyi/_rigs kyi bu theg pa chen po'i mdo dkon mchog gi 
[\[217b.7\]]rgyal po za ma tog bkod pa'i bsod nams kyi phung po ni ngas bgrang mi nus so/_/rigs kyi bu 'di lta ste/_dper na rgya mtsho mching rnam chen po ni ngas thigs pa re re nas bgrang nus kyi/_rigs kyi bu theg pa chen po'i mdo dkon mchog gi rgyal po za ma tog bkod pa'i rtsa ba bzhi pa'i tshigs su 
[\[218a\]]
[\[218a.1\]]bcad pa gcig gi bsod nams kyi phung po ni ngas bgrang mi nus te/_rigs kyi bu 'di lta ste/_dper na de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma phrag brgya bcu gnyis snyed gnas gcig tu bskal pa bcu gnyis 
[\[218a.2\]]su na bza' dang /_bshos dang mal stan dang /_na ba'i rkyen gyi sman dang /_yo byad kyis bkur sti byas pa de dag gis kyang de ltar mi nus na nga gcig pu mun pa mun nag gi nang du 'dug pas lta ci smos so/_/rigs kyi bu 'di lta ste/_dper na gling chen po bzhir khyim re re zhing yang lha'i 
[\[218a.3\]]gser dang rin po che'i gtsug lag khang brtsigs la/_gtsug lag khang der mchod rten stong byas la nyin gcig bzhin du de dag gi nang du ring bsrel bcug na/_gang de dag tu ring bsrel bcug pa'i bsod nams kyi phung po de bas theg pa chen po'i mdo dkon mchog gi rgyal po za ma tog bkod pa 
[\[218a.4\]]'di'i bsod nams kyi phung po shin tu mang bar 'gyur ro/_/rigs kyi bu 'di lta ste/_dper na chu bo chen po lnga rgya mtsho mching rnam chen por 'bab pa de bzhin du/_rigs kyi bu theg pa chen po'i mdo dkon mchog gi rgyal po za ma tog bkod pa'i bsod nams kyi phung po yang de dang 'dra bar 'gyur 
[\[218a.5\]]ro/_/de nas byang chub sems dpa' sems dpa' chen po spyan ras gzigs kyi dbang po la gnod sbyin dang /_srin po de dag gis 'di skad ces smras so/_/sems can gang dag theg pa chen po'i mdo dkon mchog gi rgyal po za ma tog bkod pa 'di 'dra ba de dag gi bsod nams kyi phung 
[\[218a.6\]]po ji lta bu lags/_rigs kyi bu de dag gi bsod nams kyi phung po ni dpag tu med par 'gyur ro/_/gang theg pa chen po'i mdo dkon mchog gi rgyal po za ma tog bkod pa 'drir 'jug pa de dag ni chos kyi phung po brgyad khri bzhi stong 'drir 'jug par 'gyur ro/_/'khor los sgyur ba'i 
[\[218a.7\]]rgyal po gling bzhi la dbang ba/_bu dpa' ba/_mthu che ba/_gzugs kyi yan lag mchog dang ldan pa/_pha rol gyi sde 'joms par byed pa stong dang ldan par 'gyur ro/_/gang theg pa chen po'i mdo dkon mchog gi rgyal po za ma tog bkod pa rtag tu 'dzin cing ming gi rjes su dran par byed pa de dag ni 
[\[218b\]]
[\[218b.1\]]'khor ba'i sdug bsngal las yongs su thar bar 'gyur ro/_/skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las yongs su thar bar 'gyur ro/_/gang la lar skye ba de dang de dag tu tshe rabs 
[\[218b.2\]]dran par 'gyur ro/_/de dag gi lus la ba lang gi spos kyi tsan dan snom par 'gyur ro/_/kha nas me tog ud pa la sngon po'i dri 'byung bar 'gyur ro/_/lus yongs su rdzogs par 'gyur ro/_/stobs po che'i stobs kyi shugs dang ldan par 'gyur ro zhes de ltar de dag la 'thun pa'i chos bstan 
[\[218b.3\]]pa dang /_gnod sbyin dang /_srin po de dag las kha cig ni lan cig phyir 'ong ba'i 'bras bu la/_kha cig ni phyir mi 'ong ba'i 'bras bu la bkod nas/_de dag gis smras pa/_gtsug lag khang 'di nyid na bzhugs shig_/gnas gzhan gang du yang ma bzhud cig_/mun pa mun nag gi 
[\[218b.4\]]sa 'di nyid du bdag cag gis lha'i gser gyi mchod rten bgyi'o/_/lha'i gser gyi 'chag sa bgyi'o/_/de nas byang chub sems dpa' sems dpa' chen po spyan ras gzigs kyi dbang pos de dag la 'di skad ces smras so/_/ngas sems can du ma dag byang chub kyi lam la dgod dgos 
[\[218b.5\]]so/_/de nas gnod sbyin dang srin po de dag lag pa la 'gram pa brten te sems shing 'khod nas gcig la gcig 'di skad smra'o/_/bdag cag gi spyan ras gzigs kyi dbang po gshegs par 'gyur bas chos kyi gtam spong bar 'gyur ro/_/de nas byang chub sems dpa' spyan ras 
[\[218b.6\]]gzigs kyi dbang po song ba dang /_gnod sbyin dang /_srin po de dag kyang phyi bzhin du 'brang nas byang chub sems dpa' sems dpa' chen po spyan ras gzigs kyi dbang pos de dag la 'di skad ces smras so/_/khyed shin tu ring du 'ongs kyis slar log shig_/de nas gnod sbyin dang srin po de 
[\[218b.7\]]dag byang chub sems dpa' sems dpa' chen po spyan ras gzigs kyi dbang po'i rkang pa la phyag 'tshal te de nyid nas slar log go/_/de nas spyan ras gzigs kyi dbang po me'i phung po 'bar ba bzhin du nam mkha' la mi snang bar gyur to/_/de nas bram ze'i gzugs su sprul te gnas gtsang 
[\[219a\]]
[\[219a.1\]]ma'i ris kyi lha'i bu dag gi drung du song ste phyin nas/_lha'i ris de na lha'i bu rna cha'i mchog ces bya ba dbul po sdug bsngal ba zhig 'dug go/_/de nas spyan ras gzigs kyi dbang po bram ze de'i gzugs kyis lha'i bu de'i drung du song ste/_phyin nas 'di skad ces smras so/_/bdag ni 
[\[219a.2\]]bkres so/_/skom mo/_/de nas lha'i bu des bram ze de la 'di skad ces smras so/_/bram ze chen po bdag la ni cung zad kyang ma mchis so/_/bdag la [{]chung zad [,]cung zad [}]cig ni nges par stsal 'tshal lo/_/de nas lha'i bu gzhal med khang du song ste snod dag bltas pa dang /_snod rnams lha'i nor bu rin 
[\[219a.3\]]po che rin thang med pas yongs su gang ba dang /_snod gzhan dag kyang ro'i ro mchog gi zas dag gis yongs su gang ba dang /_g.yon phyogs kyi gzhal med khang na yang gos dang rgyan gyis yongs su gang ba mthong ngo /_/de nas lha'i bu de sems par gyur nas 'di 'dra ba'i dpal thob pa las 
[\[219a.4\]]na bdag gi sgo na nges par snod bzang po zhig 'dug go snyam mo/_/de nas des bram ze de bos te gzhal med khang gi nang du song nas lha'i rin po ches kyang bstabs/_lha'i ro'i ro mchog gi zas kyang byin te zos nas bkra shis pa byas so/_/de nas lha'i bu des de la 'di skad ces smras so/_/bram 
[\[219a.5\]]ze chen po khyod sa ga las 'ongs/_bdag ni dze ta'i tshal zhes bgyi ba'i gtsug lag khang nas mchis so/_/de nas lha'i bu des de la 'di skad ces smras so/_/sa de ji lta bu zhig_/de nas bram ze des de la 'di skad ces smras so/_/sa de ni dga' bar byed pa/_lha'i nor bu rin po ches 
[\[219a.6\]]yongs su brgyan pa/_lha'i shing dpag bsam gyis yongs su mdzes par byas pa/_me tog yid du 'ong ba dag 'byung ba/_rdzing bu rnam pa du ma gda' ba/_tshul khrims dang ldan pa yon tan dang ldan pa'i sbyin gnas sna tshogs dag gda' ba/_de bzhin gshegs pa thams cad skyob kyi cho 'phrul 
[\[219a.7\]]dag gda' ba ste/_lha'i bu sa de ni de ltar dga' bar bgyid pa'o/_/de nas lha'i bu des de la 'di skad ces smras so/_/bram ze khyod kyis nges par bden par smros shig_/ci khyod lha yin nam 'on te mi/_mi la ni ji ltar khyod la ltas snang ba de 'dra ba'i ltas med do/_/de nas des de la 'di skad ces 
[\[219b\]]
[\[219b.1\]]smras so/_/nga ni lha yang ma yin/_mi yang ma yin te/_phongs pa dang /_brel ba la thugs rje bar byed pa byang chub kyi lam ston par byed pa ste/_byang chub sems dpa'o/_/de nas lha'i bus cod pan dang rna cha phul nas tshigs su bcad de smras pa/_kye ma'o yon tan dag gi zhing /_/
[\[219b.2\]]nyes pa thams cad rnam spangs pa/_/de ring nyid du sa bon btab/_/de ring nyid du 'bras bu grub/_/de nas lha'i bu des tshigs su bcad pa de smras nas de nyid du song ngo /_/de nas bram ze chen po de lha'i ris de nas babs te sing g+ha la'i gling du song ngo /_/song nas 'dod pa'i gzugs su sprul te 
[\[219b.3\]]srin mo rnams kyi mdun du 'dug pa dang /_gzugs bzang po mthong nas de'i tshe 'dod pa'i sems skyes so/_/gang gi tshe na 'dod pa'i sems skyes pa de'i tshe de'i drung du song ste phyin nas bdag cag dang sten cig_/bdag cag ni bud med gzhon nu'o/_/bdag cag la ni khyim thab ma mchis 
[\[219b.4\]]so/_/bdag po ma mchis pa'i ni bdag por gyur cig_/mgon ma mchis pa'i ni mgon du gyur cig_/rten ma mchis pa'i ni rten du gyur cig_/'di ni khyod kyis zas kyi khab bo/_/na bza'i khab bo/_/skyed mos tshal dga' bar bgyid pa dag lags so/_/rdzing bu dga' bar 
[\[219b.5\]]bgyid pa dag lags so/_/des smras pa/_gal te bdag gis bsgo ba bzhin du byed na'o/_/bdag cag bgyid do/_/des de dag la 'phags pa'i yan lag brgyad dang ldan pa'i lam yang bstan/_zhal nas gsungs pa bzhi yang kha ton byed du bcug nas lan cig phyir 'ong ba'i 'bras 
[\[219b.6\]]bu yang thob/_phyir mi 'ong ba'i 'bras bu yang thob nas srin mo de dag la 'dod chags kyi sdug bsngal mi ldang sems zhe sdang bar yang mi byed/_su la yang srog gi bar chad byed par mi 'dod/_chos la mngon par dga' zhing gnas la sdom pa blangs te slan chad bdag cag srog gcod par mi 
[\[219b.7\]]bgyid do/_/'dzam bu'i gling gi mi dag ji ltar zas dang skom gyis 'tsho ba bdag cag kyang de bzhin du 'tsho'o/_/slan chad srin mo'i tshul du mi bgyid do zhes de 'dra ba'i bslab tshig gi sdom pa blangs te 'khod do/_/de nas byang chub sems dpa' sems dpa' chen po spyan ras gzigs kyi dbang po sing 
[\[220a\]]
[\[220a.1\]]g+ha la'i gling nas byung nas yul khor mor 'jig gi grong khyer chen po na bshang ba dang /_gci ba'i gnas de na srin bu'i rigs brgya stong du ma gnas nas/_de'i tshe byang chub sems dpa' sems dpa' chen po spyan ras gzigs kyi dbang po bung ba'i gzugs su sprul nas sgra bung bung du phyung 
[\[220a.2\]]ste/_sangs rgyas la phyag 'tshal lo zhes byas pa dang /_de dag sangs rgyas la phyag 'tshal lo zhes bya ba la rjes su dran nas 'jig tshogs su lta ba'i ri'i rtse mo nyi shu byung ba ye shes kyi rdo rjes bcom nas/_de dag thams cad byang chub sems dpa' kha na spos kyi dri zhes bya bar gyur te 'jig rten 
[\[220a.3\]]gyi khams bde ba can du skyes so/_/de'i tshe sems can yongs su smin par byas te/_khor mor 'jig gi grong khyer chen po nas song nas yul ma ga d+hAr mngon du phyogs te song ba dang /_yul ma ga d+hAr phyin nas lo nyi shur dgon pa na gnas pa'i sems can gcig la gcig sha za ba dag mthong ngo /_/
[\[220a.4\]]de nas byang chub sems dpa' sems dpa' chen po spyan ras gzigs kyi dbang po bdag gis thabs gang gis sems can 'di dag tshim par bya snyam du sems par gyur to/_/de nas byang chub sems dpa' sems dpa' chen po spyan ras gzigs kyi dbang pos lha'i char pa dbab par brtsams te/_
[\[220a.5\]]thog mar ni chu'i char pa'o gang gi tshe na chus ngoms par gyur pa de'i 'og tu lha'i zhal zas ro mchog dang ldan pas skon pa yongs su gang ba dag bab bo/_/gang gi tshe na zas kyis yongs su tshim par gyur pa de'i tshe 'bras kyi char bab bo/_/gzhan yang til dang /_'bras rme'u dang /_ku lad ta'i 'bru dang /_
[\[220a.6\]]'bras so ba dag bab bo/_/gang dang gang gi tshe na sems can de dag gi dgos pa sems par gyur pa de'i tshe de dag gi bsam pa grub par gyur to/_/de nas yul ma ga d+hA'i sems can de dag ngo mtshar du gyur nas de thams cad gnas gcig tu ngal bsos so/_/ngal bsos nas gcig la gcig 'di lha 
[\[220a.7\]]gang gi mthu zhig ces smras pa dang /_de nas skyes bu de dag gi nang na rnyis pa/_rgan pa/_rgas pa/_sgur ba/_ba lang gi sna ltar gug pa/_lo brgya stong du ma lon pa zhig yod pa des de dag la smras pa/_byang chub sems dpa' sems dpa' chen po spyan ras gzigs kyi dbang po ma gtogs 
[\[220b\]]
[\[220b.1\]]par lha gzhan gang gi yang mthu 'di 'dra bar mi 'gyur ro/_/de nas 'khor de dag gis byang chub sems dpa' sems dpa' chen po spyan ras gzigs kyi dbang po'i mtshan ma ji lta bu zhes dris so/_/de nas skyes bu des yon tan bshad par brtsams pa mun par gyur pa rnams kyi ni sgron mar 
[\[220b.2\]]gyur pa'o/_/nyi mas gdungs shing tshig pa rnams kyi ni gdugs su gyur pa'o/_/skom gyis gdungs pa rnams kyi ni chu bor gyur pa'o/_/'jigs shing skrag par gyur pa rnams la ni mi 'jigs pa sbyin par byed pa'o/_/nad kyis btab pa rnams la ni sman par gyur pa'o/_/
[\[220b.3\]]sems can sdug bsngal ba rnams kyi ni pha dang mar gyur pa'o/_/sems can bstir med par skyes pa rnams la ni mya ngan las 'das pa ston par byed pa ste/_de'i yon tan gyi khyad par ni 'di lta bu'o/_/gang de'i mtshan gyi rjes su dran pa de dag ni 'jig rten na bde ba dang ldan pa yin 
[\[220b.4\]]no/_/de dag ni 'khor ba'i sdug bsngal gyi tha ma yongs su spong ba'o/_/gang spyan ras gzigs kyi dbang po la rtag tu me tog dang /_pog bsdus shing 'bul ba'i skyes bu gang zag de dag ni sems dpa' ba dang ldan pa yin no/_/gang byang chub sems dpa' sems dpa' chen po 
[\[220b.5\]]spyan ras gzigs kyi mdun du dkyil 'khor gru bzhi byed pa de dag ni 'khor los sgyur ba'i rgyal po rin po che sna bdun dang ldan par 'gyur te/_'di lta ste/_'khor lo rin po che dang /_rta rin po che dang /_bal glang rin po che dang /_nor bu rin po che dang /_bud med rin po che dang /_khyim 
[\[220b.6\]]bdag rin po che dang /_blon po rin po che dang bdun te/_rin po che de bdun dang ldan par 'gyur ro/_/gang byang chub sems dpa' sems dpa' chen po spyan ras gzigs kyi dbang po la me tog 'bul ba de dag ni lus dri zhim zhing /_gang la lar skyes par lus yongs su rdzogs par 'gyur 
[\[220b.7\]]ro/_/zhes skyes bu des de ltar yon tan gyi khyad par bshad nas 'khor de dag bdag bdag gi khang par dong ngo /_/de nas skyes bu rnyis pa des 'thun pa'i chos bshad nas de yang bdag gi khang par song ngo /_/de nas byang chub sems dpa' sems dpa' chen po spyan ras gzigs kyi 
[\[221a\]]
[\[221a.1\]]dbang po de nyid du nam mkha' la mi snang bar gyur to/_/de nas de nam mkha' la gnas bzhin du bdag gis de bzhin gshegs pa thams cad skyob ma mthong nas yun ring ngo snyam du bsams nas de mthar gyis dze ta'i tshal gyi gtsug lag khang du phyin pa dang /_'ong ba bcom 
[\[221a.2\]]ldan 'das kyis gzigs so/_/byang chub sems dpa' sems dpa' chen po spyan ras gzigs kyi dbang po dze ta'i tshal gyi gtsug lag khang du phyin nas lha dang klu dang /_gnod sbyin dang /_dri za dang lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi 
[\[221a.3\]]ma yin pa dag dang /_byang chub sems dpa' brgya phrag du ma dag tshogs pa yang mthong ngo /_/de nas bcom ldan 'das la byang chub sems dpa' nam mkha' mdzod kyis 'di skad ces gsol to/_/bcom ldan 'das byang chub sems dpa' de gang zhig mchi/_bcom ldan 'das kyis 
[\[221a.4\]]bka' stsal pa/_byang chub sems dpa' sems dpa' chen po spyan ras gzigs kyi dbang po de 'ong ngo /_/de nas byang chub sems dpa' spyan ras gzigs kyi dbang pos bcom ldan 'das kyi zhabs la mgo bos phyag 'tshal te/_lan gsum bskor nas g.yon phyogs su ngal bsos 
[\[221a.5\]]so/_/de nas bcom ldan 'das kyis khyod ngal lam/_'chad dam/_rigs kyi bu khyod kyis las kyis ji lta bu zhig bsgrubs/_des sngon ji ltar gyur pa gsol to/_/de nas byang chub sems dpa' nam mkha' mdzod shin tu ngo mtshar du gyur to/_/bdag gis byang chub sems dpa'i 
[\[221a.6\]]yul 'di lta bu ma mthong ngo /_/de bzhin gshegs pa dag la yang yul 'di lta bu ma mchis na byang chub sems dpar gyur pa la lta ci smos snyam mo/_/de nas byang chub sems dpa' nam mkha' mdzod byang chub sems dpa' sems dpa' chen po spyan ras gzigs kyi dbang po'i drung 
[\[221a.7\]]du song ste/_mdun du 'dug go/_/'dug nas byang chub sems dpa' sems dpa' chen po spyan ras gzigs kyi dbang po la 'di skad ces smras so/_/khyod ngal lam/_'chad dam/_bdag ni mi ngal lo nyon ma mongs so zhes phan tshun du gtam byas nas kha rog ste 'khod do/_/
[\[221b\]]
[\[221b.1\]]de nas bcom ldan 'das kyis pha rol tu phyin pa drug bshad par brtsams pas rigs kyi bu dag nyon cig_/byang chub sems dpar gyur pas sbyin pa'i pha rol tu phyin pa yongs su rdzogs par bya'o/_/de bzhin du tshul khrims kyi pha rol tu phyin pa dang /_bzod pa'i pha rol tu phyin 
[\[221b.2\]]pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi pha rol tu phyin pa yongs su rdzogs par bya'o/_/zhes chos de bshad nas cang mi gsung bar bzhugs so/_/de nas 'khor de dag bdag bdag gi gnas su dong ngo /_/byang chub 
[\[221b.3\]]sems dpa' de dag kyang bdag bdag gi sangs rgyas kyi zhing du dong ngo /_/'di ni theg pa chen po'i mdo dkon mchog gi rgyal po za ma tog bkod pa'i le'u dang po ste rdzogs so//_//de nas bcom ldan 'das la byang chub sems dpa' sgrib pa thams cad rnam par sel bas 
[\[221b.4\]]'di skad ces gsol to/_/bcom ldan 'das byang chub sems dpa' sems dpa' chen po spyan ras gzigs kyi dbang pos sngon ting nge 'dzin gang dag la mnyam par bzhag par gyur pa bshad du gsol/_bcom ldan 'das kyis bka' stsal pa/_rigs kyi bu 'di lta 
[\[221b.5\]]ste/_rnam par byed ces bya ba'i ting nge 'dzin dang /_'od byed ces bya ba'i ting nge 'dzin dang /_rdo rje gyen du 'phags zhes bya ba'i ting nge 'dzin dang /_nyi ma'i 'od ces bya ba'i ting nge 'dzin dang /_'thor ba zhes bya ba'i ting nge 'dzin dang /_dpung rgyan ces bya ba'i ting nge 'dzin dang /_rdo rje 
[\[221b.6\]]rgyal mtshan mchog ces bya ba'i ting nge 'dzin dang /_rgyan ces bya ba'i ting nge 'dzin dang /_bkod pa'i rgyal po zhes bya ba'i ting nge 'dzin dang /_phyogs bcur rnam par lta zhes bya ba'i ting nge 'dzin dang /_yid bzhin gyi nor bu lta bu spyan mchog ces bya ba'i ting nge 'dzin dang /_chos kyi rgyal 
[\[221b.7\]]po zhes bya ba'i ting nge 'dzin dang /_shin tu gnas pa zhes bya ba'i ting nge 'dzin dang /_dga' ba sbyin par byed ces bya ba'i ting nge 'dzin dang /_rdo rje rgyal mtshan zhes bya ba'i ting nge 'dzin dang /_'jig rten gyi khams thams cad rnam par lta ba zhes bya ba'i ting nge 'dzin dang /_ma lus par 'ongs 
[\[222a\]]
[\[222a.1\]]zhes bya ba'i ting nge 'dzin dang /_mngon par 'dud ces bya ba'i ting nge 'dzin dang /_spyi bor 'khyil pa zhes bya ba'i ting nge 'dzin dang /_zla ba ltar spyan mchog ces bya ba'i ting nge 'dzin dang /_g.yog skye bo mang po zhes bya ba'i ting nge 'dzin dang /_lha'i spyan zhes bya ba'i ting nge 'dzin 
[\[222a.2\]]dang /_bskal pa'i gling zhes bya ba'i ting nge 'dzin dang /_cho 'phrul ston ces bya ba'i ting nge 'dzin dang /_pad mo'i bla zhes bya ba'i ting nge 'dzin dang /_rgyal po'i dbang po zhes bya ba'i ting nge 'dzin dang /_bstir med pa skems zhes bya ba'i ting nge 'dzin dang /_'bar zhes bya ba'i ting nge 'dzin 
[\[222a.3\]]dang /_lha'i rna cha zhes bya ba'i ting nge 'dzin dang /_bdud rtsi thigs pa zhes bya ba'i ting nge 'dzin dang /_'od kyi dkyil 'khor zhes bya ba'i ting nge 'dzin dang /_rgya mtshor 'jug ces bya ba'i ting nge 'dzin dang /_gzhal med khang gi sgo zhes bya ba'i ting nge 'dzin dang /_bya ka la ping ka'i sgra 
[\[222a.4\]]zhes bya ba'i ting nge 'dzin dang /_ud pa la sngon po'i dri zhes bya ba'i ting nge 'dzin dang /_zhon zhes bya ba'i ting nge 'dzin dang /_rdo rje'i go cha zhes bya ba'i ting nge 'dzin dang /_bal glang dga' zhes bya ba'i ting nge 'dzin dang /_seng ge rnam par rol ces bya ba'i ting nge 'dzin dang /_bla na med 
[\[222a.5\]]ces bya ba'i ting nge 'dzin dang /_'dul ba zhes bya ba'i ting nge 'dzin dang /_zla ba'i bla zhes bya ba'i ting nge 'dzin dang /_snang bar byed ces bya ba'i ting nge 'dzin dang /_'od zer brgya pa zhes bya ba'i ting nge 'dzin dang /_bskus pa zhes bya ba'i ting nge 'dzin dang /_'od byed ces bya ba'i ting nge 'dzin 
[\[222a.6\]]dang /_rnam pa bzang po zhes bya ba'i ting nge 'dzin dang /_lha ma yin la skul ba zhes bya ba'i ting nge 'dzin dang /_bsgom pa zhes bya ba'i ting nge 'dzin dang /_mya ngan las 'da' bar skul ba zhes bya ba'i ting nge 'dzin dang /_gling chen po zhes bya ba'i ting nge 'dzin dang /_tshor ba rnam par grol zhes 
[\[222a.7\]]bya ba'i ting nge 'dzin dang /_rnal 'byor byed ces bya ba'i ting nge 'dzin dang /_don dam pa ston ces bya ba'i ting nge 'dzin dang /_glog ces bya ba'i ting nge 'dzin dang /_klu bkod pa zhes bya ba'i ting nge 'dzin dang /_seng ge glal zhes bya ba'i ting nge 'dzin dang /_sa ri bkod pa zhes bya ba'i ting nge 'dzin 
[\[222b\]]
[\[222b.1\]]dang /_'ong ba zhes bya ba'i ting nge 'dzin dang /_dran pa'i dbang po 'phel ba zhes bya ba'i ting nge 'dzin dang /_mos pa zhes bya ba'i ting nge 'dzin dang /_rgyal ba'i theg pa zhes bya ba'i ting nge 'dzin dang /_lam ston pa zhes bya ba'i ting nge 'dzin dang /_rigs kyi bu byang chub sems dpa' 
[\[222b.2\]]sems dpa' chen po spyan ras gzigs kyi dbang po ni ting nge 'dzin de dag dang ldan te/_de'i ba spu'i khung bu re re na yang ting nge 'dzin brgya stong dag gnas so/_/rigs kyi bu de ltar byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni 
[\[222b.3\]]dpag tu med do/_/bsod nams kyi tshogs de 'dra ba dag ni de bzhin gshegs pa dag la yang med na byang chub sems dpa' dag la lta ci smos//_//bam po gsum pa/_rigs kyi bu sngon byung ba nga byang chub sems dpar gyur pa de'i tshe/_nga tshong pa lnga brgya dang 'grogs 
[\[222b.4\]]nas sing g+ha la'i gling du song ste/_shing rta dang /_khur dang /_bam po dang /_skon pa dang /_rnga mo dang /_ba lang dang /_bong bu la sogs pas zong mang du bskyas te sing g+ha la'i gling du song ba las/_grong dang /_grong khyer dang /_grong 'dab dang /_grong ye'u dang /_tshong dus dag tu song ba 
[\[222b.5\]]las sing g+ha la'i gling du ma phyin par gru bo che bzang po zhig rnyed nas/_ngas gdos 'dzin pa la gling gang logs su rlung langs/_ci rin po che'i gling du rlung langs sam/_yang na ni nas kyi gling du rlung langs sam/_'on te srin mo'i gling du rlung langs zhes smras pa dang /_gdos 'dzin 
[\[222b.6\]]pa 'di skad ces zer te/_bser ma ni sing g+ha la'i gling du langs kyis lha mkhyen par mdzod cig_/de nas gru bo che btang ste sing g+ha la'i gling du song ba las sing g+ha la'i gling na gnas pa'i srin mo dag gis dus ma yin pa'i rlung btang ba dang gru bo che de dum bu dum bur lhags nas 
[\[222b.7\]]tshong pa de dag chu'i nang du lhung ba dang /_brkyal nas chu'i 'gram du nye bar phyin to/_/de nas srin mo lnga brgya gzhon nu'i gzugs su bsgyur te sgra ca co zer zhing byung nas chu 'gram de dang nye ba zhig tu 'ongs te bla gos kyi ras byin nas bslang ba dang /_de dag bdag bdag gi gos 'tshir 
[\[223a\]]
[\[223a.1\]]ro/_/btsir nas de dag gnas de nas gnas gzhan du shing tsam pa ka chen po yod pa de'i drung du ngal bsos so/_/ngal bsos nas bdag cag la thabs ci yod ces gtam byas pa dang /_de dag gis bdag cag la thabs ma mchis so zhes de skad smras nas kha rog 
[\[223a.2\]]ste 'khod do/_/de nas srin mo de dag de rnams kyi mdun du 'dug nas khyo ma mchis pa'i ni khyo mdzod cig_/gnas ma mchis pa'i ni gnas mdzod cig_/rten ma mchis pa'i ni rten mdzod cig_/'di dag ni khyod kyi zas kyi khyim mo/_/skom gyi khyim mo/_/skyed mos tshal dga' bar bgyid 
[\[223a.3\]]pa'o/_/rdzing bu dga' bar bgyid pa'o/_/zhes de skad smras nas srin mo de dag gis skyes pa re re khrid de bdag bdag gi khyim du song ngo /_/gang srin mo de dag gi nang na shin tu rgan pa des bdag gi khyim du nga khrid nas lha'i ro'i ro mchog dang ldan pas tshim par byas so/_/tshim 
[\[223a.4\]]par byas nas rtse bar rtsom ste/_de la des mi'i bde bas tshim par byas nas de bzhin du nyi ma gnyis gsum nas bdun 'das so/_/re zhig na mo nyal te gnyid kyis log pa dang gad mo snyan par dgod pa ngas mthong nas nga ngo mtshar du gyur te/_gnyid log bzhin du gad mo snyan 
[\[223a.5\]]par dgod pa ngas nam yang ma mthong /_ma thos so/_/snyam nas de'i tshe ngas de la khyod ci'i phyir/_dgod ces smras pa dang /_mo na re 'di dag ni sing g+ha la'i gling na gnas pa'i srin mo lags te/_khyed kyi srog bcad da re zhes zer nas de'i tshe ngas de la 'di dag srin mo yin par kho 
[\[223a.6\]]bos ji ltar shes par bya zhes dris pa dang /_de ste yid mi ches na g.yas phyogs kyi lam srang zung ste bzhud cig dang /_de na lcags kyi grong khyer mtho ba skar khung dang rta babs med pa zhig mchis te/_de na tshong pa brgya phrag du ma 'tshal cing bor nas la la ni gson/_la la ni gum ste/_
[\[223a.7\]]khyod de ltar thugs mi ches na lam der bzhud cig_/lam der bzhud nas rtogs shig dang /_de'i tshe nga la yid ches par 'gyur ro zhes zer nas/_de'i tshe des glen pa'i dra ba zhes bya ba'i gnyid kyis non par byas so/_/de nas byang chub sems dpa' de nub mo'i dus kyi tshe song nas ral gri zla ba 
[\[223b\]]
[\[223b.1\]]ltar snang ba bdag 'tsho bar byed pa zhes bya/_thogs nas g.yas phyogs kyi lam srang bzung ste/_song ba las rim gyis lcags kyi grong khyer du phyin nas kho ra khor yug tu bskor kyang des sgo ma mthong ngo /_/de nas lcags kyi grong khyer chen po de na shing tsam pa ka zhig 'dug pa de 
[\[223b.2\]]la 'dzegs te/_de nas ngas lud pa'i sgra byas pa dang /_skyes bu tshong pa de dag na re tshong dpon chen po mkhyen par mdzod cig_/bdag cag ni lcags kyi grong khyer du stsal to/_/zhes smras nas de'i tshe nyi ma re re zhing yang mi brgya brgya khrid de za'o/_/zos nas rus pa rnams lcags kyi 
[\[223b.3\]]grong khyer de nyid du 'dor ba yang de dag gis nga la sngon byung ba bzhin du smras nas ngas de'i tshe shing tsam pa ka las babs te g.yas phyogs kyi lam srang de bzung nas myur du myur bar song ba ste/_de nas slar phyin to/_/de nas snyan par byed pa de na re ded dpon chen po khyod kyis 
[\[223b.4\]]gzigs sam zhes zer nas ngas mthong ngo /_/zhes smras so/_/khyod la bdag gis gtam bgyis pa khyod kyis rtags la bab bam/_de'i tshe ngas de la thabs ci yod ces dris na/_de nas snyan par byed pa des 'di skad ces smras te/_lha thabs gang gis bde ba dang /_nyon mongs 
[\[223b.5\]]pa med par sing g+ha la'i gling nas 'byung zhing slar 'dzam bu'i gling mthong bar 'gyur ba'i thabs mchis so/_/ngas de la lam gang gis sing g+ha la'i gling nas 'byung bar 'gyur ba'i lam de ston cig ces byas pa dang /_snyan par byed pa des 'di skad ces smras so/_/lha rta'i rgyal 
[\[223b.6\]]po ba la ha zhes bgyi ba dman pa dang phongs pa la sman pa zhig mchis te/_rta'i rgyal po ba la ha de sman sbed thams cad ces bgyi ba 'tshal te/_gser gyi bye ma'i thang bu la phar 'gre tshur 'gre bar bgyid do/_/phar 'gres tshur 'gres nas lus sprug go/_/sprugs nas pha rol du su 'gro/_
[\[223b.7\]]pha rol du su 'gro zhes smra'o/_/khyod kyis lha bdag pha rol du mchi'o zhes bgyis shig ces de skad bsgo ba thos nas de srin mo'i drung du nye bar song nas lhan cig tu nyal ba dang /_de sad nas 'phags pa'i sras lus re grang ba zhig ces zer nas ngas de la grong khyer gyi phyi rol du bshang gci byed du song 
[\[224a\]]
[\[224a.1\]]bas/_de'i phyir lus grang mo grang bar gyur to/_/zhes smras so/_/mos kyang smras nas slar de gnyid kyis log ste nyi ma shar ba'i tshe langs so/_/de nas skyes bu tshong pa rnams la khyed tshur shog shig_/grong khyer gyi phyi rol du 'dong ngo zhes bsgo ba dang /_de 
[\[224a.2\]]dag thams cad grong khyer gyi phyi rol du 'dong ngo /_/de dag grong khyer gyi phyi rol du dong nas ngal bsos so/_/ngal bsos nas su'i chung ma dag ji lta bus mdza' bar gyur ces dris pa dang /_kha cig gis ni bdag la shin tu mdza' bar byed do zhes smras so/_/kha cig gis ni bdag la lha'i 
[\[224a.3\]]ro'i ro mchog dang ldan pa'i zas kyis 'dzin par bgyid do zhes smras so/_/kha cig gis ni gos rnam pa sna tshogs kyis 'dzin to zhes smras so/_/kha cig gis ni bdag la cod pan dang /_rna cha dang se mo do'i chun pos 'dzin to zhes smras so/_/kha cig gis ni bdag gi lus la brel 
[\[224a.4\]]ba ma mchis so zhes smras so/_/kha cig gis ni bdag la tsan dan dang /_gla rtsi dang /_ga pur gyis 'dzin to zhes smras te/_de ltar de dag gis gtam byas nas ngas de'i tshe skyes bu tshong pa de dag la gang bdag cag srin mo la chags par bya ba'i ni mi rigs so zhes smras pa dang /_de 
[\[224a.5\]]dag myos nas tshong dpon chen po sing g+ha la'i gling na gnas pa'i srin mo lags mad mad ces zer nas/_de'i tshe ngas de dag la sangs rgyas dang /_chos dang /_dge 'dun bden no bden no/_/'di ni mi ma yin te srin mo'o zhes smras so/_/de nas skyes bu tshong pa de dag gis bdag cag 
[\[224a.6\]]la skyabs ci yod/_rten ci yod ces smras pa dang /_ngas de dag la sing g+ha la'i gling na rta'i rgyal po ba la ha zhes bya ba dman pa dang phongs pa la snying rje bar byed pa zhig yod de/_sman sbed thams cad ces bya ba zos nas gser gyi bye ma'i thang bu la phar 'gre tshur 'gre byas te lus sprug go/_/
[\[224a.7\]]lus sprugs nas de'i tshe su pha rol du 'gro/_su pha rol du 'gro zhes tshig lan gsum smras pa dang /_bdag cag der 'dong ngo zhes smras so/_/de nas skyes bu tshong pa de dag nga la bdag cag nam bzhud ces zer nas/_ngas de dag la nyi ma gsum na nges par 'dong gis skyes bu so so nas 
[\[224b\]]
[\[224b.1\]]rgyags dang chos shig ces de dag dang dam bcas nas slar grong khyer du dong ste bdag bdag gi khyim du phyin pa dang /_de dag la srin mo rnams kyis ngal lam/_chad dam/_khyed kyis skyed mos tshal dga' bar byed pa mthong ngam zhes smras pa dang /_de dag gis nged kyis [{]chung zad [,]cung zad [}]kyang ma 
[\[224b.2\]]mthong ngo zhes smras so/_/de nas srin mo de dag gis 'di skad ces smras so/_/'phags pa'i sras sing g+ha la'i gling 'di na skyed mos tshal dga' bar byed pa me tog gis yongs su gang ba rnam pa sna tshogs dang /_rdzing bu brgya phrag du ma mchis so zhes smras nas/_des nyi ma gsum na 
[\[224b.3\]]skyed mos tshal gyis de dag dang rdzing bu me tog gis yongs su gang ba rnam pa sna tshogs de dag ltar 'gro'o/_/de'i tshe me tog bzang po dag kyang khyer te 'ong gis rgyags bzang du gyis shig ces smras pa dang /_des 'phags pa'i sras de bzhin du bgyi'o zhes smras so/_/de nas des 
[\[224b.4\]]lus la bsams te/_srin mo 'di dag gis rgyus shes par gyur na ni bdag cag gi srog gcod do snyam du de ltar lus kyi rjes su bsams nas kha rog ste 'dug pa dang /_mos zas bzang po byin nas zos te shugs phyung nas/_srin mo des 'phags pa'i sras ci'i slad du 
[\[224b.5\]]shugs 'byin ces smras so/_/de nas ngas mo la 'dzam bu'i gling gi mi dag ni bdag gi yul la dga' 'o zhes smras pa dang /_'phags pa'i sras bdag gi yul gyis ci zhig bgyi/_sing g+ha la'i gling 'di nyid na khyod kyi zas kyi khang pa dang /_skom gyi khang pa dang /_gos kyi 
[\[224b.6\]]khang pa sna tshogs dang /_khyed kyi skyed mos tshal dga' bar bgyid pa sna tshogs mchis kyis lha'i bde ba myong bar mdzod cig_/'dzam bu'i gling la mya ngan bgyir ci mchis zhes zer nas de'i tshe nga kha rog ste 'dug go/_/de'i nyin mo 'das nas phyi de nyin zas bzang po rgyags dang 
[\[224b.7\]]ldan pa/_de dag thams cad sta gon byas nas nyi ma gsum pa la nang par sngar de dag thams cad dong nas grong khyer gyi sgor byung ngo /_/byung nas slar sus kyang sing g+ha la'i gling du mi blta bar dam bcas so/_/de 'dra ba'i dam bcas nas myur ba myur bar skyen pa skyen par dong ba dang /_rim 
[\[225a\]]
[\[225a.1\]]gyis rta'i rgyal po ba la ha ga la ba der phyin nas/_rta'i rgyal po ba la ha sman sbed thams cad ces bya ba la myangs so/_/sman myangs nas gser gyi bye ma'i thang bu la phar 'gre tshur 'gre bar byed do/_/byas nas lus sprug go/_/gang gi tshe na lus sprugs pa de'i tshe 
[\[225a.2\]]sing g+ha la'i gling yang 'gul lo/_/[(]das [,]des [)]pha rol du su 'gro/_pha rol du su 'gro zhes tshig lan gsum smras pa dang /_de nas skyes bu tshong pa de dag gis bdag cag pha rol tu mchi'o zhes smras so/_/de nas rta'i rgyal po ba la ha des khyod las sus kyang sing g+ha la'i gling la mi 
[\[225a.3\]]blta bar bya'o/_/sus kyang mig gis mi blta bar bya'o/_/zhes de skad smras te de 'dra ba'i dam bcas nas de'i tshe thog ma kho nar bzhon no/_/de'i 'og tu tshong pa lnga brgya zhon no/_/gang gi tshe de dag zhon pa de'i tshe sing g+ha la'i gling na gnas pa'i srin mo dag sgra ca co zer 
[\[225a.4\]]zhing phyi bzhin du snyeg go/_/ngu zhing snying rje rje ltar smra ba dang /_de nas de dag gis ngo slar log ste bltas so/_/gang gi tshe de dag gis bltas pa de'i tshe de dag kha bub tu lhung ngo /_/gang gi tshe na de dag chu'i nang du lhung ba de'i tshe srin mo dag gis drangs shing drangs shing zos so/_/
[\[225a.5\]]de'i tshe nga gcig pus 'dzam bu gling du phyin te/_de'i tshe 'gram du nye ba dang rta'i rgyal po ba la has nga la lan gsum bskor te/_phyag byas nas de nyid du song ngo /_/de nas nga yang song nas rim gyis bdag gi khyim du phyin te/_de'i tshe pha dang mas nga'i mgul nas 'jus nas ngus pa dang /_
[\[225a.6\]]rlangs pas de gnyis kyi mig ru gas nas mthong bar gyur to/_/de nas pha ma dang lhan cig tu ngal bsos nas des de dag la sngon ji ltar byung ba thams cad bzlas pa dang /_pha mas de la smras pa/_bu khyod gson bzhin du rnyed de/_nged la nor ni mi dgos so/_/rgas pa'i tshe khar bar 
[\[225a.7\]]gyur pa'o/_/rgas pa'i tshe lam ston pa'o/_/'chi ba'i tshe zas sbyin par byed pa'o/_/shi nas mgon yod par byed pa'o/_/bu ni rlung bsil bar byed pa'o/_/zhes pha dang mas smras te/_sgrib pa thams cad rnam par sel ba nga ded dpon du gyur pa'i tshe 'di lta bu'i sdug bsngal 
[\[225b\]]
[\[225b.1\]]ba myong ngo /_/'di lta ste sgrib pa thams cad rnam par sel ba byang chub sems dpa' sems dpa' chen po spyan ras gzigs kyi dbang po rta ba la har gyur pas nga 'chi ba'i 'jigs pa de 'dra ba las yongs su thar bar byas so/_/'di lta ste sgrib pa thams cad rnam par sel ba byang 
[\[225b.2\]]chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang mi nus te/_ba spu'i khung bu re re'i gtam [{]chung zad [,]cung zad [}]cig bshad do/_/'di lta ste sgrib pa thams cad rnam par sel ba gser zhes bya ba'i ba spu'i khung bu de na dri za bye ba khrag khrig 
[\[225b.3\]]brgya stong dag gnas te/_de dag 'khor ba'i sdug bsngal bar mi 'gyur zhing bde ba dam pa dang ldan pa yin te/_lha'i dngos po dag 'byung bar 'gyur gyi/_'dod chags can du mi 'gyur/_zhe sdang can du mi 'gyur/_khong khro ba'i sems mi skyed/_de dag las gang la yang gnod 
[\[225b.4\]]pa'i sems mi skyed de/_de dag dus thams cad du 'phags pa'i lam yan lag brgyad la gnas pa yin te/_dus thams cad du chos 'dod pa yin no/_/'di lta ste/_sgrib pa thams cad rnam par sel ba gser zhes bya ba'i ba spu'i khung bu na snang ba zhes bya ba'i yid bzhin gyi nor bu 
[\[225b.5\]]rin po che yod de/_gang dang gang gi tshe dri za de dag bsam pa sems pa de'i tshe de dag gi bsam pa 'grub par 'gyur ro/_/de'i tshe gser zhes bya ba'i ba spu'i khung bu las 'das nas nag po zhes bya ba'i ba spu'i khung bu de na drang srong bye ba khrag khrig brgya stong phrag du ma yod de/_la la ni 
[\[225b.6\]]mngon par shes pa gcig pa/_la la ni mngon par shes pa gnyis pa/_la la ni mngon par shes pa gsum pa/_la la ni mngon par shes pa bzhi pa/_la la ni mngon par shes pa lnga pa/_la la ni mngon par shes pa drug pa'o/_/ba spu'i khung bu de na dngul gyis gzhi la gser 
[\[225b.7\]]gyi ri dngul gyi rtse mo pad mo dmar pos brgyan pa de 'dra ba'i ri bdun cu rtsa bdun yod de/_ri re re zhing yang drang srong brgyad khri gnas so/_/drang srong de dag gi shing dpag bsam ni 'di 'dra ste/_sdong po ni dmar po/_'dab ma ni gser dang /_dngul las byas pa rin po cher snang 
[\[226a\]]
[\[226a.1\]]ba'o/_/shing dpag bsam re re dang /_nye ba na ni rdzing bu bzhi yod de/_la la ni chu yan lag brgyad dang ldan pas yongs su gang ba/_la la ni lha'i me tog gis yongs su gang ba'o/_/phyogs de dang nye ba na lha'i byi ru'i shing gis yongs su mdzes par byas pa'i 
[\[226a.2\]]dpag bsam gyi shing dag snang ste/_lha'i rgyan dag ni 'phyang cod pan dang /_rna cha dag kyang rab tu 'phyang /_se mo do dang /_se mo do'i phyed pa dag kyang rab tu 'phyang /_gdu bu dag kyang rab tu 'phyang ste/_lo ma ni rin po che dang /_gser las byas pa'o/_/de na shing dpag bsam 
[\[226a.3\]]re re zhing yang dri za brgya brgya gnas te/_gang gi tshe de dag gis sil snyan dkrol ba de'i tshe [{]ri dgas [,]ri dwags [}]dang /_bya dag kyang sems can 'di dag ni sdug bsngal te/_'dzam bu'i gling na ji lta bu'i sdug bsngal dag myong bar gyur/_skye ba dang /_rga ba dang /_'chi ba dag kyang mthong ngo /_/
[\[226a.4\]]sdug cing mdza' ba dang /_mi mdza' ba las 'du ba dang bral bar yang mthong ngo /_/mi dag kyang sdug bsngal mang du myong ngo zhes skyo bar byed do/_/de ltar [{]ri dgas [,]ri dwags [}]dang /_bya dag stong pa'i rjes su bsams pa dang /_de'i tshe theg pa chen po'i mdo dkon mchog gi rgyal po za ma tog 
[\[226a.5\]]bkod pa 'di rjes su dran nas de dag la lha'i ro'i ro mchog gi zas dag kyang 'byung bar 'gyur/_lha'i rdzas dri zhim po dag kyang 'byung bar 'gyur/_lha'i gos dag kyang 'byung bar 'gyur ro/_/gang gi tshe na de dag bsam pa sems pa de'i tshe bsam pa grub par 'gyur ro/_/
[\[226a.6\]]de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das bdag ni shin tu ngo mtshar rmad du gyur pa thob bo/_/bcom ldan 'das kyis bka' stsal pa/_rigs kyi bu ci'i phyir ngo mtshar bar gyur/_de nas bcom ldan 'das 
[\[226a.7\]]la byang chub sems dpa' sgrib pa thams cad rnam par sel bas 'di skad ces gsol to/_/bcom ldan 'das gang gi tshe theg pa chen po'i mdo dkon mchog gi rgyal po za ma tog bkod pa'i ming gi rjes su dran na/_de'i ming tsam gyis kyang 'di 'dra ba'i rdzas dag 'byung bar 
[\[226b\]]
[\[226b.1\]]'gyur na gang theg pa chen po'i mdo dkon mchog gi rgyal po za ma tog bkod pa nyan pa dang /_'dzin pa dang /_klog pa dang /_kun chub par bgyid pa dang /_tshul bzhin du yid la bgyid pa'i sems can de dag ni bde ba dang ldan pa lags so/_/gang theg pa chen po'i mdo za ma 
[\[226b.2\]]tog bkod pa las yi ge gcig kyang 'drir 'jug pa'i sems can de dag ni bde ba dang ldan pa lags te/_de dag ni 'khor ba'i sdug bsngal 'di dag mthong bar mi 'gyur ro/_/de dag ni phyag dar pa dang /_sme sha can gyi rigs su mi skye/_dbang po nyams par mi 'gyur/_theng po 
[\[226b.3\]]dang /_sgur po dang /_gug pa dang /_pus mo'i nang 'thab pa dang /_lus po che dang /_mdze can du mi 'gyur/_de dag gi lus la nad dag gis btab par mi 'gyur te/_nad med pa dang /_mthu che ba dang /_dbang po gsal bar 'gyur ro/_/de nas bcom ldan 'das kyis legs 
[\[226b.4\]]so zhes bya ba byin nas sgrib pa thams cad rnam par sel ba khyod 'di 'dra ba'i spobs pa dang /_lha dang klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang /_mi ma yin pa dang /_dge bsnyen dang /_dge 
[\[226b.5\]]bsnyen ma 'dus pa la khyod kyis 'di 'dra ba'i chos kyi gtam rgya chen po byas pa legs so legs so/_/zhes gsungs so/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das gang gi tshe na bdag gi zhu ba 'di 
[\[226b.6\]]bstan pa de'i tshe lha'i bu rnams mi phyed pa'i dad pa skyes par gyur to/_/de nas bcom ldan 'das kyis legs so zhes bya ba byin te/_rigs kyi bu khyod phyi phyir zhing gsol ba legs so legs so 'di lta ste/_sgrib pa thams cad rnam par sel ba ba spu'i khung bu nag po 'das 
[\[226b.7\]]nas ba spu'i khung bu rin po che'i rna cha zhes bya ba de na dri za'i bu mo bye ba khrag khrig brgya stong phrag du ma dag gnas te/_dri za'i bu mo de dag kyang byad gzugs bzang ba/_mdzes pa/_blta na sdug pa/_kha dog shin tu bzang zhing rgyas pa dang ldan pa/_lus lha'i rgyan gyis brgyan pa/_lha'i bu mo 
[\[227a\]]
[\[227a.1\]]'gran par byed pa dang 'dra ba de lta bur shin tu bzang yang 'dod chags kyi sdug bsngal gyis gzir bar mi 'gyur/_zhe sdang gi sdug bsngal gyis gzir bar mi 'gyur/_gti mug gi sdug bsngal gyis gzir bar mi 'gyur/_de dag gi lus la mi'i sdug 
[\[227a.2\]]bsngal yang med de dri za'i bu mo de dag dus gsum du byang chub sems dpa' sems dpa' chen po spyan ras gzigs kyi dbang po'i mtshan gyi rjes su dran par byed de/_de'i tshe rdzas de dag thams cad 'byung ngo /_/de nas bcom ldan 'das la sgrib pa thams cad rnam par sel bas 
[\[227a.3\]]'di skad ces gsol to/_/bcom ldan 'das bdag ba spu'i khung bu de blta bar 'tshal gyis bdag der mchi'o/_/bcom ldan 'das kyis bka' stsal pa/_rigs kyi bu ba spu'i khung bu de ni gzung du mi rung ste/_ji ltar nam mkha'i khams gzung du mi rung /_reg par mi rung 
[\[227a.4\]]ba de bzhin du rigs kyi bu ba spu'i khung bu de yang gzung du mi rung /_reg par mi rung ste/_byang chub sems dpa' sems dpa' chen po kun du bzang po ba spu'i khung bu der lo bcu gnyis su kun du song yang ba spu'i khung bu de ma mthong ste/_gang ba spu'i khung bu re re na gnas pa des kyang 
[\[227a.5\]]ma mthong na byang chub sems dpar gyur pa gzhan dag gis lta ci smos/_de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das gang gi tshe/_byang chub sems dpa' kun du bzang pos kyang ma mthong na ci bdag mchi bar bgyi 
[\[227a.6\]]'am/_rigs kyi bu nga ni g.yo med pa/_sgyu med pa/_phra ba nyid du snang ste/_bltar med pa/_gzugs med pa/_gzugs che ba/_lag pa brgya stong pa/_mig bye ba brgya stong pa/_mgo bcu gcig pa/_rnal 'byor chen po/_rnal 'byor dam pa/_mya ngan las 'das pa'i sa la 
[\[227a.7\]]gnas pa/_sems pa med pa/_shes rab che ba/_srid pa las sgrol bar byed pa/_rigs kyi dbang po/_bltar mi snang ba ston pa la shes rab dang ldan pa dang /_chos thams cad la grib mar gyur pa'o/_/de bzhin du rigs kyi bu byang chub sems dpa' sems dpa' chen po spyan ras 
[\[227b\]]
[\[227b.1\]]gzigs kyi dbang po yang sus kyang mi mthong ste/_de'i rang bzhin gyi lus ni de bzhin gshegs pa nyid kyis kyang mi gzigs na kun du bzang po la sogs pa byang chub sems dpa' gzhan gyis lta ci smos/_rigs kyi bu byang chub sems dpa' sems dpa' chen po 'di ni cho 'phrul bsam 
[\[227b.2\]]gyis mi khyab pa dag ston te/_sems can bye ba khrag khrig brgya phrag stong du ma dag yongs su smin par byed do/_/de dag thams cad byang chub kyi lam la 'jog go/_/bzhag nas bde ba can gyi 'jig rten gyi khams su 'gro zhing de bzhin gshegs pa snang ba mtha' yas pa la chos 
[\[227b.3\]]nyan to/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das thabs gang gis na bdag gis mthong bar 'gyur/_bcom ldan 'das kyis bka' stsal pa/_rigs kyi bu gal te nga la blta ba dang /_phyag bya ba dang /_bsnyen 
[\[227b.4\]]bkur ba'i phyir mi mjed pa'i 'jig rten gyi khams 'di nyid du 'ong na'o/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das byang chub sems dpa' sems dpa' chen po spyan ras gzigs kyi dbang po mchi bar gnang 
[\[227b.5\]]bar mdzod cig_/bcom ldan 'das kyis bka' stsal pa/_rigs kyi bu gang gi tshe na sems can yongs su smin par 'gyur ba de'i tshe thog ma kho nar byang chub sems dpa' sems dpa' chen po spyan ras gzigs kyi dbang po 'ong ngo /_/de nas byang chub sems dpa' sems dpa' 
[\[227b.6\]]chen po sgrib pa thams cad rnam par sel ba bdag sdig pa dang ldan zhing yun ring du gson la/_spyan ras gzigs kyi dbang po mthong ba dang 'bral zhing long bar gyur/_lam gsum du 'gro bar gyur pa lta ci rung snyam du sems shing 'dug go/_/de nas bcom ldan 'das la yang byang chub 
[\[227b.7\]]sems dpa' sgrib pa thams cad rnam par sel bas 'di skad ces gsol to/_/bcom ldan 'das byang chub sems dpa' sems dpa' chen po spyan ras gzigs kyi dbang po gang gi tshe na mchi/_de nas bcom ldan 'das bzhad nas rigs kyi bu byang chub sems dpa' sems dpa' 
[\[228a\]]
[\[228a.1\]]chen po spyan ras gzigs kyi dbang po 'ong ba'i dus ma yin no/_/'di lta ste/_rigs kyi bu ba spu'i khung bu de nas babs nas bdud rtsi zhes bya ba'i ba spu'i khung bu de na lha'i bu bye ba khrag khrig brgya stong du ma gnas te/_kha cig ni sa gcig pa/_kha cig ni sa gnyis 
[\[228a.2\]]pa/_kha cig ni sa gsum pa/_kha cig ni sa bzhi pa/_kha cig ni sa lnga pa/_kha cig ni sa drug pa/_kha cig ni sa bdun pa/_kha cig ni sa brgyad pa/_kha cig ni sa dgu pa/_kha cig ni byang chub sems dpa'i sa bcu pa yin no/_/'di lta ste/_sgrib pa thams cad rnam par 
[\[228a.3\]]sel ba bdud rtsi'i thigs pa'i ba spu'i khung bu de na gser dang dngul gyi ri drug cu yod de/_ri re re zhing yang 'phang du dpag tshad drug khri yod do/_/ri re re zhing yang rtse mo gser gyis brgyan pa dgu khri yod do/_/ngos ngos dag la ni byang chub sems dpa' sems dang po bskyed pa dag 
[\[228a.4\]]gnas so/_/ri'i rgyal po de dag la dri za bye ba khrag khrig brgya stong phrag du ma gnas te/_de dag ba spu'i khung bu de na rtag tu rgyun mi 'chad par sil snyan gyi sgra grag par 'dzin to/_/'di lta ste/_sgrib pa thams cad rnam par sel ba bdud rtsi'i thigs pa'i ba spu'i khung bu de 
[\[228a.5\]]na gzhal med khang brgya stong phrag du ma lha'i nor bu dang mu tig gis yongs su brgyan pa/_shin tu mdzes pa blta na sdug pa rnam pa sna tshogs pa/_mu tig gi se mo do brgya stong gis brgyan pa dag yod de/_byang chub sems dpa' de dag gzhal med khang der ngal bsos nas 
[\[228a.6\]]chos kyi gtam byed do/_/de nas gzhal med khang nas byung nas bdag bdag gi 'chag sar 'gro ste/_'chag sa re re zhing yang rdzing bu bdun cu bdun cu yod pa/_la la ni chu yan lag brgyad dang ldan pas yongs su gang ngo /_/la la ni me tog gis yongs su gang ste/_me tog ud 
[\[228a.7\]]pa la dang /_pad ma dang /_ku mu da dang /_pun da rI ka dang /_dri zhim pa dang /_man dA ra ba dang /_man dA ra ba chen po dag gis yongs su gang ngo /_/'chag sa de de dag na shing dpag bsam yid du 'ong ba sdong po ni dmar po/_lo ma ni gser dang dngul las byas pa lha'i rgyan gyis brgyan 
[\[228b\]]
[\[228b.1\]]pa/_cod pan dang rna cha dang /_phreng ba'i chun po rab tu 'phyang ba/_se mo do dang /_se mo do phyed pa rab tu 'phyang ba/_dpung rgyan rab tu 'phyang ba/_gzhan yang rgyan sna tshogs dag rab tu 'phyang ba yod do/_/'chag sa de na byang chub sems dpa' de dag nub mo 'chag cing theg pa chen po rnam 
[\[228b.2\]]pa sna tshogs kyi rjes su dran par byed/_mya ngan las 'da' ba'i sa'i rjes su dran par byed/_'khor ba'i sdug bsngal kun la sems par byed do/_/bsams nas byams pa la sgom ste/_sgrib pa thams cad rnam par sel ba de ltar ba spu'i khung bu de na de 'dra ba'i byang chub sems dpa' 
[\[228b.3\]]dag yod do/_/de las babs nas rdo rje'i sgo zhes bya ba'i ba spu'i khung bu de na mi'am ci brgya stong phrag du ma gnas pa/_mgul rgyan dang /_rna cha dang /_phreng ba dang /_rgyan sna tshogs dang /_byug pa shin tu bzang ba dag snang ngo /_/de dag rtag tu sangs rgyas dang /_chos dang /_
[\[228b.4\]]dge 'dun la mngon par dad/_chos la sems rtse gcig par byed pa/_byams pa la gnas par byed pa/_bzod pa sgom par byed pa/_mya ngan las 'da' ba sems par byed la/_mi dag gis skyo bar byed pa ste/_rigs kyi bu de 'dra ba'i mi'am ci mngon par dga' ba dag 
[\[228b.5\]]gnas so/_/ba spu'i khung bu de nyid na ri brgya phrag du ma yod de kha cig ni rdo rje'i'o/_/kha cig ni dngul gyi'o/_/kha cig ni gser gyi'o/_/kha cig ni shel gyi'o/_/kha cig ni me tog pad ma dmar po'i'o/_/kha cig ni rin po che in dra nI la'i'o/_/kha cig rin po che sna bdun gyi 
[\[228b.6\]]ste/_rigs kyi bu ba spu'i khung bu de na mtshan ma de 'dra ba dag snang ngo /_/rigs kyi bu ba spu'i khung bu de na shing dpag bsam du ma dang /_byi ru'i shing dang /_tsan dan gyi shing dang /_spos kyi shing du ma dag dang /_rdzing bu brgya stong phrag du ma dag dang /_lha'i gzhal med khang shel 
[\[228b.7\]]dang dngul dang ldan pa/_shin tu bzang ba yid du 'ong ba mdzes pa/_de 'dra ba'i gzhal med khang dag kyang byung ste/_gzhal med khang de dag tu mi 'am ci rnams ngal bso'o/_/ngal bsos nas chos kyi gtam byed de/_'di lta ste/_sbyin pa'i pha rol tu phyin pa'i gtam byed/_tshul 
[\[229a\]]
[\[229a.1\]]khrims kyi pha rol tu phyin pa'i gtam byed/_bzod pa'i pha rol tu phyin pa'i gtam byed/_brtson 'grus kyi pha rol tu phyin pa'i gtam byed/_bsam gtan gyi pha rol tu phyin pa'i gtam byed/_shes rab kyi pha rol tu phyin pa'i gtam byed de/_de ltar pha rol tu phyin 
[\[229a.2\]]pa drug gi gtam byas nas/_bdag bdag gi 'chag sar 'chag ste/_'chag sa kha cig ni gser gyi ri'o/_/'chag sa kha cig ni dngul gyi ri'o/_/'chag sa de dag gi kho ra khor yug na dpag bsam gyi shing sdong po ni dmar po/_lo ma ni gser dang dngul las byas pa/_lha'i 
[\[229a.3\]]rgyan rab tu 'phyang ba/_cod pan dang /_rna cha dang /_phreng ba'i chun po rab tu 'phyang ba/_dpung rgyan rab tu 'phyang ba/_rkang pa'i gdu bu rab tu 'phyang ba/_se mo do dang se mo do phyed pa rab tu 'phyang ba/_rin po che'i se mo do rab tu 'phyang ba dag yod de 'chag sa de na shing dpag bsam de 
[\[229a.4\]]dag khang pa brtseg ma lta bur 'dug ste/_'chag sa de na mi'am ci dag 'chag go/_/'chag pa'i tshe 'khor ba la skyo ba la rjes su sems te/_kye ma'o sdug bsngal lo/_/kye ma'o sdug bsngal lo/_/'chi ba sdug bsngal lo/_/kye ma'o sdug bsngal lo/_/dbul ba de yang sdug 
[\[229a.5\]]bsngal lo/_/kye ma'o sdug bsngal lo/_/'dod cing mdza' ba dang bral ba dang /_mi 'dod cing mi mdza' ba dang phrad pa de shin tu mi bzad par sdug bsngal lo/_/thig nag po gdab par skyes pa dang /_'o dod 'bod par skyes pa dang /_ha ha zhes zer ba'i sems can dmyal ba 
[\[229a.6\]]chen por skyes pa dang /_me'i rdza mar skyes pa dang /_rdo rje'i ri la skyes pa dang /[ {]yi dgas [,]yi dwags [}]kyi grong khyer du skyes pa'i sems can de dag shin tu sdug bsngal lo/_/zhes de ltar mi'am ci de dag lus la sems so/_/bsams nas mya ngan las 'da' ba'i dbyings la sems te/_rigs kyi 
[\[229a.7\]]bu de ltar mi'am ci chos la mngon par dga' ba dag rtag tu byang chub sems dpa' sems dpa' chen po spyan ras gzigs kyi dbang po'i ming gi rjes su dran par byed de/_de'i tshe de dag la yo byad thams cad kyis bsnyen bkur byed do/_/rigs kyi bu de lta bas na byang chub sems dpa' sems 
[\[229b\]]
[\[229b.1\]]dpa' chen po spyan ras gzigs kyi dbang po ni dkon pa'o/_/sems can rnams kyi pha dang mar gyur pa'o/_/sems can thams cad la mi 'jigs pa sbyin par byed pa'o/_/sems can thams cad la lam ston par byed pa'o/_/sems can thams cad la dge ba'i bshes gnyen du 
[\[229b.2\]]gyur pa ste/_rigs kyi bu byang chub sems dpa' sems dpa' chen po spyan ras gzigs kyi dbang po ni de lta bu'o/_/de'i ming 'dzin pa yang dkon te/_de dag de'i yi ge drug pa'i rig sngags kyi ming gi rjes su dran na de'i tshe ba spu'i khung bu de dag tu skye'o/_/slar 'khor bar mi 
[\[229b.3\]]'khor ro/_/ba spu'i khung bu nas ba spu'i khung bur 'gro'o/_/ba spu'i khung bu de dag na yang mya ngan las 'da' ba'i sa tshol ba'i bar du gnas par 'gyur ro/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das yi 
[\[229b.4\]]ge drug pa'i rig sngags ga las btsal bar bgyi/_bcom ldan 'das kyis bka' stsal pa/_rigs kyi bu yi ge drug pa'i rig sngags chen mo ni de bzhin gshegs pas yang mi mkhyen na byang chub sems dpas lta ci smos/_de nas bcom ldan 'das la sgrib pa thams cad rnam 
[\[229b.5\]]par sel bas 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dag gis kyang mi mkhyen tam/_bka' stsal pa/_rigs kyi bu yi ge drug pa'i rig sngags de ni byang chub sems dpa' sems dpa' chen po 
[\[229b.6\]]spyan ras gzigs kyi snying po dam pa'o/_/gang dag snying po dam pa shes pa de dag ni thar pa shes pa'o/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das sems can 'ga' la yang yi ge drug pa'i rig sngags 
[\[229b.7\]]'tshal ba ma mchis sam/_bcom ldan 'das kyis bka' stsal pa/_rigs kyi bu yi ge drug pa'i rig sngags chen mo ni sus kyang mi shes te/_'di ni rnal 'byor dpag tu med pa'i phyir bsgrub dka' ba'o/_/de bzhin gshegs pa nyid kyis kyang mi mkhyen na byang chub 
[\[230a\]]
[\[230a.1\]]sems dpar gyur pas lta ci smos/_rigs kyi bu yi ge drug pa'i rig sngags 'di'i phyir de bzhin gshegs pa thams cad kyang bskal pa bcu drug tu kun du gshegs na byang chub sems dpar gyur pas lta ci smos te ga la zhig shes/_'di ni byang chub sems 
[\[230a.2\]]dpa' sems dpa' chen po spyan ras gzigs kyi dbang po'i snying po dam pa'o/_/'gro ba'i dkyil 'khor na yongs su 'khyam yang sus kyang yi ge drug pa'i rig sngags chen mo sus kyang mi shes so/_/gang yang yi ge drug pa'i rig sngags chen mo 'di rtag tu 'dzin cing zlos 
[\[230a.3\]]pa la brtson pa'i sems can de dag ni bsod nams dang ldan pa yin no/_/de dag zlos par byed pa'i tshe sangs rgyas bcom ldan 'das gang gA'i klung gi bye ma snyed phrag dgu bcu rtsa dgu 'du bar 'gyur ro/_/byang chub sems dpa' rdul phra rab dang mnyam pa dag 'du bar 'gyur ro/_/pha 
[\[230a.4\]]rol tu phyin pa drug sgo na gnas par 'gyur ro/_/gzhan yang lha'i sde sum cu rtsa gnyis kyi lha'i bu dag 'du bar 'gyur ro/_/rgyal po chen po bzhi po dag kyang phyogs bzhi srung bar 'gyur ro/_/klu'i rgyal po rgya mtsho mching rnam dang /_klu'i rgyal po ma dros pa dang /_klu'i rgyal po 
[\[230a.5\]]'jog po la sogs te/_klu bye ba khrag khrig brgya stong phrag du mas yongs su srung bar byed do/_/gzhan yang sa bla'i gnod sbyin dag ni bla gab med par srung bar byed do/_/rigs kyi bu de'i ba spu'i khung bu re re la yang de bzhin gshegs pa bye ba dag bzhugs so/_/bzhugs nas 
[\[230a.6\]]rigs kyi bu khyod 'di 'dra ba'i yid bzhin gyi nor bu rnyed par bya ba thob par gyur cing khyod kyis rus kyi rigs bdun brgyud du thob par byas pa legs so legs so/_/rigs kyi bu khyod kyi lto na srog chags gnas pa de thams cad kyang byang chub sems dpa' phyir mi ldog par 'gyur 
[\[230a.7\]]te legs so zhes bya ba sbyin par mdzad do/_/yi ge drug pa'i rig sngags chen mo 'di la la zhig gi lus la 'chang na rigs kyi bu de'i lus ni rdo rje'i lus su rig par bya'o/_/ring bsrel gyi mchod rten du rig par bya'o/_/de bzhin gshegs pa'i ye shes bye bar rig par bya'o/_/
[\[230b\]]
[\[230b.1\]]rigs kyi bu'am rigs kyi bu mo la la zhig yi ge drug pa'i rig sngags chen mo 'di zlos par byed na de ni spobs pa mi zad par 'gyur ro/_/ye shes kyi phung po rnam par dag par 'gyur ro/_/byams pa chen po dang snying rje chen po dang ldan par 'gyur ro/_/de nyi ma re re zhing yang pha 
[\[230b.2\]]rol tu phyin pa drug yongs su rdzogs par 'gyur ro/_/de rig 'dzin gyi 'khor los sgyur ba'i dbang thob par 'gyur ro/_/la la zhig la dbugs phyir 'byung ba dang nang du rngub par byed na byams pas kyang rung zhe sdang bas kyang rung ste/_de dag thams cad byang chub sems dpa' 
[\[230b.3\]]phyir mi ldog par 'gyur ro/_/bla na med pa yang dag par rdzogs pa'i byang chub kyang myur du mngon par rdzogs par 'tshang rgya bar 'gyur ro/_/la la zhig lag gis reg pas kyang reg par byed na de dag thams cad byang chub sems dpa' srid pa tha ma par 'gyur ro/_/bud 
[\[230b.4\]]med dang /_skyes pa dang /_khye'u dang /_bu mo dag gis mthong ba tsam dang /[ {]ri dgas [,]ri dwags [}]dang /_bya dang /_ba lang dang /_bong bu la sogs pas kyang mthong na de dag thams cad byang chub sems dpa' srid pa tha ma par 'gyur ro/_/skye ba dang /_rga ba dang /_na ba dang /_'chi ba dang /_
[\[230b.5\]]mdza' ba dang bral ba'i sdug bsngal med par 'gyur ro/_/rnal 'byor bsam gyis mi khyab pa dang ldan par 'gyur ro/_/de ltar yi ge drug pa'i rig sngags chen mo 'di zlos par byed na skul bar 'gyur ro/_/de nas bcom ldan 'das la sgrib pa thams cad rnam par sel bas 
[\[230b.6\]]'di skad ces gsol to/_/bcom ldan 'das yi ge drug pa'i rig sngags chen mo rnal 'byor bsam gyis mi khyab pa dang bsam gtan dpag tu ma mchis pa zil gyis gnon par bgyid pa bla na med pa yang dag par rdzogs pa'i byang chub tu mya ngan las 'da' ba ston par 
[\[230b.7\]]bgyid pa thar bar 'jug par bgyid pa/_chos kyi mdzod yongs su gang bar bgyid pa/_'khor ba rtsa ba nas 'byin par bgyid pa/_'gro ba lnga skems par bgyid pa sems can dmyal ba dang nyon mongs pa rnams 'joms par bgyid pa dang /_byol song gi skye gnas su 
[\[231a\]]
[\[231a.1\]]gtogs pa rnams sgrol bar bgyid pa/_chos kyi ro myong bar bgyid pa/_thams cad mkhyen pa'i ye shes bshad pa bas ma 'tshal ba bdag gis ji ltar thob par bgyi/_bcom ldan 'das gang bdag la yi ge drug pa'i rig sngags stsol ba de la 'dzam bu'i 
[\[231a.2\]]gling rin po che sna bdun gyis yongs su bkang ste/_dbul bar 'tshal lo/_/bcom ldan 'das gal te brir gro ga dang smyug gu ma mchis na/_bdag gi khrag las snag tshar bgyis/_pags pa bshus te gro gar bgyis/_rus pa bcom ste smyug gur bgyis kyang /_
[\[231a.3\]]bcom ldan 'das bdag gi lus la skyo ba ma mchis te de ni pha ma dang /_bla ma'i yang bla mar 'gyur ro/_/de nas bcom ldan 'das kyis sgrib pa thams cad rnam par sel ba la 'di skad ces bka' stsal to/_/rigs kyi bu yi ge drug pa'i rig sngags 'di'i phyir 'jig 
[\[231a.4\]]rten gyi khams rdul phra rab dang mnyam pa'i 'jig rten gyi khams su song bar nga dran te/_de bzhin gshegs pa bye ba khrag khrig brgya stong phrag du ma la bsnyen bkur byas pas kyang ngas de bzhin gshegs pa de dag las ma thob ma thos nas/_de'i tshe de bzhin gshegs pa dgra 
[\[231a.5\]]bcom pa yang dag par rdzogs pa'i sangs rgyas rig pa dang rkang par ldan pa/_bde bar gshegs pa 'jig rten mkhyen pa/_skyes bu 'dul ba'i kha lo sgyur ba bla na med pa lha dang mi rnams kyi ston pa/_sangs rgyas bcom ldan 'das dmar po'i mchog ces bya ba de'i spyan sngar ngas 
[\[231a.6\]]mchi ma phyung ba dang /_de'i tshe de bzhin gshegs pa dgra bcom pa yang dag par rdzogs pa'i sangs rgyas kyis rigs kyi bu de ltar snying rje rje ltar mchi ma ma 'byin par rigs kyi bu de bzhin gshegs pa dgra bcom pa yang dag par rdzogs pa'i sangs rgyas pad ma dam pa zhes bya ba 
[\[231a.7\]]bzhugs te 'tsho zhing gzhes pa de yi ge drug pa'i rig sngags chen mo 'di mkhyen gyis song zhig ces bka' stsal nas rigs kyi bu de bzhin gshegs pa pad ma dam pa'i drung du song ngo /_/de bzhin gshegs pa pad ma dam pa'i sangs rgyas kyi zhing ga la ba der song ste phyin nas/_bcom 
[\[231b\]]
[\[231b.1\]]ldan 'das kyi zhabs la mgo bos phyag 'tshal te/_spyan sngar thal mo sbyar nas bcom ldan 'das yi ge drug pa'i rig sngags chen mo de'i ming gi rjes su dran pa tsam gyis sdig pa thams cad 'byang bar 'gyur ba/_byang chub sems dpa' rnyed par dka' ba thob par 'gyur ba thob par 'tshal lo/_/
[\[231b.2\]]de'i slad du bdag 'jig rten gyi khams nyon mongs pa can du mar phyin te 'dir mchis kyang don ma mchis pa'i tshegs su gyur to/_/de nas de bzhin gshegs pa pad ma'i mchog yi ge drug pa'i rig sngags chen mo 'di'i yon tan bsngags pa gsung ba rigs kyi bu 'di lta ste dper 
[\[231b.3\]]na ngas rdul phra rab kyi tshad ni gzung nus kyi/_rigs kyi bu yi ge drug pa'i rig sngags chen mo lan cig zlos pa'i bsod nams kyi phung po ni bgrang mi nus so/_/rigs kyi bu rgya mtsho mching rnam gyi bye ma ni re re nas bgrang nus kyi/_rigs kyi bu yi ge drug pa'i rig sngags chen 
[\[231b.4\]]mo lan cig zlos pa'i bsod nams kyi phung po ni bgrang mi nus so/_/rigs kyi bu 'di lta ste dper na skyes bu la la zhig gis khyim dpag tshad brgya tham par byas te/_'phang du dpag tshad lnga brgyar byas la/_de til gyi 'bras bus yongs su gang bar byed de de na khab tsam gyi bu ga yang med 
[\[231b.5\]]la/_de'i sgor skyes bu mi rga mi 'chi ba zhig bzhag ste/_des bskal pa brgya 'das shing til gyi 'bras bu gcig phyir 'dor te/_rnam grangs des khyim gyi rmang dang gzhi yan chad zad cing med par 'gyur gyi/_rigs kyi bu yi ge drug pa'i rig sngags chen mo lan cig zlos pa'i 
[\[231b.6\]]bsod nams kyi phung po ni bgrang mi nus so/_/rigs kyi bu 'di lta ste dper na gling bzhir mi rnams kyi las nas dang /_gro dang 'bras dang /_rgya sran dang bal sran la sogs pa dang /_rgya shug dang /_sran chung la sogs pa rnam pa sna tshogs pa byas te/_klu'i rgyal pos kyang der dus 
[\[231b.7\]]dus su char pa'i rgyun phab nas 'bru de dag grub pa dang smin cing smin cing brngas nas 'dzam bu'i gling du g.yul gcig byas la/_shing rta dang khur dang bam po dang skon pas bskyas te g.yul de'i nang du bcug nas ba lang dang bong bu dag gis bcags te phung po chen por byas kyang /_rigs 
[\[232a\]]
[\[232a.1\]]kyi bu ngas 'bru re re nas bgrang nus kyi/_rigs kyi bu yi ge drug pa'i rig sngags chen mo 'di lan cig zlos pa'i bsod nams kyi phung po ni ngas bgrang mi nus so/_/rigs kyi bu 'di lta ste/_dper na chu bo chen po 'dzam bu'i gling du nyin mtshan du 'bab pa 'di lta ste/_si 
[\[232a.2\]]ta dang gang gA dang /_ya mu na dang /_sin d+hu dang /_pa k+Shu dang /_sha ta dru dang tsan dra b+ha ga dang /_ai ra ba ti dang /_su ma ga da dang /_hi ma ka la dang /_ko da pa ri rnams chu bo re re zhing 'khor lnga brgya lnga brgya yod pa nyin mtshan du rgya mtsho mching rnam du 'bab bo/_/rigs kyi bu yi ge drug 
[\[232a.3\]]pa'i rig sngags chen mo lan cig zlos pa'i bsod nams kyi phung po yang de bzhin du 'phel lo/_/de bas na chu bo chen po de dag ni ngas thigs pa re re nas bgrang nus kyi/_rigs kyi bu yi ge drug pa'i rig sngags chen mo lan cig zlos pa'i bsod nams kyi phung po ni ngas bgrang bar 
[\[232a.4\]]mi nus so/_/rigs kyi bu 'di lta ste dper na rkang pa bzhi pa'i rigs ba lang dang /_bong bu dang /_ma he dang /_rta dang /_bal glang dang /_khyi dang /_wa dang /_ra dang /_phyugs de dag dang /_de bzhin du seng ge dang /_stag dang /_ta rak+Sha dang /[ {]ri dgas [,]ri dwags [}]dang /_spre'u dang /_ri bong 
[\[232a.5\]]dang phag la sogs pa dang /_byi ba dang /_byi la la sogs pa de dag gi spu ni ngas re re nas bgrang nus kyi/_yi ge drug pa'i rig sngags chen mo lan cig zlos pa'i bsod nams kyi phung po ni ngas bgrang mi nus so/_/rigs kyi bu 'di lta ste dper na rdo rje'i lcags kyu zhes bya ba'i 
[\[232a.6\]]ri'i rgyal po 'phang du dpag tshad dgu khri dgu stong /_'og tu dpag tshad brgyad khri bzhi stong yod de/_ri'i rgyal po rdo rje'i lcags kyu de'i ngos re re zhing dpag tshad brgyad khri bzhi stong yod la ri'i rgyal po de'i ngos la skyes bu mi rga mi 'chi ba zhig yod nas des bskal pa gcig 'das 
[\[232a.7\]]shing yul ka shi ka nas byung ba'i gos kyis lan cig phyis te/_de ltar byas kyang de zad cing dengs par 'gyur gyi/_yi ge drug pa'i rig sngags chen mo lan cig zlos pa'i bsod nams kyi phung po ni ngas bgrang mi nus so/_/rigs kyi bu 'di lta ste dper na rgya mtsho mching rnam chen 
[\[232b\]]
[\[232b.1\]]po zabs su dpag tshad brgyad khri bzhi stong zheng du rta rgod ma'i gdong gi mtha'i bar du dpag tu med pa ngas skra'i rtse mo'i brgya'i chas thigs pa re re nas bgrang nus kyi/_rigs kyi bu yi ge drug pa'i rig sngags chen mo lan cig bzlas pa'i bsod nams kyi phung po ni ngas bgrang mi nus so/_/
[\[232b.2\]]rigs kyi bu 'di lta ste dper na shing shir Sha'i tshal gyi lo ma ni re re nas ngas bgrang nus kyi yi ge drug pa'i rig sngags chen mo'i bsod nams kyi phung po ngas bgrang mi nus so/_/rigs kyi bu 'di lta ste dper na gling chen po bzhi na gnas pa'i skyes pa dang bud med dang /_khye'u dang bu mo 
[\[232b.3\]]de dag thams cad byang chub sems dpa' sa bdun pa la gnas par gyur na/_gang byang chub sems dpa' de dag gi bsod nams kyi phung po de bas yi ge drug pa'i rig sngags chen mo lan cig bzlas pa'i bsod nams kyi phung po ni shin tu che'o/_/rigs kyi bu 'di lta ste dper na/_
[\[232b.4\]]zla ba bcu gnyis pa'i lo'am/_zla ba lhag pa dang bgrangs pas zla ba bcu gsum gyis lo tshang bar gyur par nyin mtshan du char pa bab na rigs kyi bu ngas thigs pa re re nas bgrang nus kyi/_rigs kyi bu yi ge drug pa'i rig sngags chen mo lan cig bzlas pa'i bsod nams kyi phung po 
[\[232b.5\]]ni ngas bgrang mi nus so/_/'di lta ste rigs kyi bu mang du brjod mi dgos kyi nga dang 'dra ba'i de bzhin gshegs pa bye ba gnas gcig tu lha'i bskal par na bza' dang /_bshos dang mal stan dang /_na ba'i rkyen gyi sman gyi yo byad kyis gnas par byas te/_bsnyen bkur 
[\[232b.6\]]thams cad byas kyang de bzhin gshegs pa de dag gis yi ge drug pa'i rig sngags chen mo'i bsod nams kyi phung po bgrang mi nus na/_nga gcig pu 'jig rten gyi khams 'di na gnas pas lta ci smos/_bsam gtan gyi gnas su ldang ba ni bsam gyis mi khyab ste/_
[\[232b.7\]]rigs kyi bu nga ni sgom pa'i brtson pa la brtson par gyur pa yin/_byang chub sems dpa' sems dpa' chen po spyan ras gzigs kyi dbang po'i chos de yang [(]bra [,]phra [)]ba/_mi gsal ba'i chos ma 'ongs pa/_shin tu snying por gyur pa'i chos te de dge ba la gnas pa de bzhin du rigs kyi bu 
[\[233a\]]
[\[233a.1\]]yi ge drug pa'i rig sngags chen mo yang thabs mkhas pa'o/_/rigs kyi bu ngas kyang 'jig rten gyi khams bye ba khrag khrig brgya stong phrag du mar 'khyam zhing song nas de bzhin gshegs pa snang ba mtha' yas kyi spyan sngar thal mo sbyar te chos kyi shugs kyis mchi ma 
[\[233a.2\]]byung ba de'i tshe de bzhin gshegs pa snang ba mtha' yas pas da ltar dang ma 'ongs pa mkhyen te/_des kyang rigs kyi bu yi ge drug pa'i rig sngags chen mo'i rig pa'i rgyal mo bsgom pa'i brtson 'grus bya bar 'dod dam zhes bka' stsal nas/_bcom ldan 'das bdag 'tshal lo/_/
[\[233a.3\]]bde bar gshegs pa bdag 'tshal te/_ji ltar skom gyis gdungs nas chab tshol ba de bzhin du bcom ldan 'das bdag kyang yi ge drug pa'i rig sngags chen mo tshol du 'jig rten gyi khams su mchis te/_de bzhin gshegs pa bye ba khrag khrig brgya phrag stong du ma la bsnyen bkur 
[\[233a.4\]]bgyis kyang gang las kyang yi ge drug pa'i rig sngags chen mo'i rgyal mo ma thob kyis/_bcom ldan 'das khyod ni mgon no/_/khyod ni skyabs so/_/rten no/_/dbang po nyams pa'i ni mig tu gyur cig_/lam stor ba'i ni lam du gyur cig_/nyi ma tsha bas tshig pa rnams kyi ni gdugs 
[\[233a.5\]]su gyur cig_/shul gyi bzhi mdo chen por ni shing sA la chen po bzhin du gyur cig_/chos kyis yongs su skom pa la ni mtha' yas pa ston par gyur cig_/sems shin tu brtan pa'i ni go char gyur cig_/de nas de bzhin gshegs pa dgra bcom pa yang dag par rdzogs pa'i 
[\[233a.6\]]sangs rgyas snang ba mtha' yas kyis byang chub sems dpa' sems dpa' chen po spyan ras gzigs kyi dbang po la bya ka la ping ka'i dbyangs kyis bka' stsal pa/_rigs kyi bu ltos de bzhin gshegs pa dgra bcom pa yang dag par rdzogs pa'i sangs rgyas pad ma'i mchog yi 
[\[233a.7\]]ge drug pa'i rig sngags chen mo'i phyir 'jig rten gyi khams bye ba khrag khrig brgya phrag stong du mar gshegs kyis rigs kyi bu yi ge drug pa'i rig sngags chen mo'i rgyal mo gsol cig_/de bzhin gshegs par gyur bzhin du kun du gshegs so/_/de nas bcom ldan 'das la byang chub 
[\[233b\]]
[\[233b.1\]]sems dpa' spyan ras gzigs kyi dbang pos 'di skad ces gsol to/_/dkyil 'khor brgyad kyis stsal bar bgyi ste/_bcom ldan 'das ji ltar na me tog pad ma lta bu'i phyag rgya 'dzin/_ji ltar na nor bu 'dzin pa'i phyag rgya rtogs par 'gyur/_ji ltar na rgyal po'i dbang 
[\[233b.2\]]po thams cad kyi phyag rgya rtogs par 'gyur/_ji ltar na dkyil 'khor yongs su dag pa rtogs par 'gyur zhe na/_dkyil 'khor gyi mtshan ma ni 'di lags te/_gru bzhi la khru lnga khor yug tsam du bgyis te/_dkyil 'khor gyi dbus su ni snang ba mtha' yas bri'o/_/de 
[\[233b.3\]]bzhin gshegs pa snang ba mtha' yas kyi sku la nor bu rin po che in dra nI la'i phye ma dang /_mar gad kyi phye ma dang /_pad ma rA ga'i phye ma dang /_shel gyi phye ma dang /_gser dang dngul gyi phye ma gtor bar bgyi'o/_/g.yas phyogs su ni byang chub sems dpa' nor bu 
[\[233b.4\]]rin po che 'dzin par bgyi'o/_/g.yon phyogs su ni yi ge drug pa'i rig sngags chen mo bgyi ste/_phyag bzhi pa kha dog 'dam bu'i mda' rgyu bzhin du dkar ba/_rgyan sna tshogs kyis brgyan pa phyag g.yon par pad ma bgyi'o/_/pad ma'i steng du nor bu bgyi'o/_/
[\[233b.5\]]phyag g.yas par sngags kyi nor bu bgyi'o/_/phyag gnyis thal mo sbyar ba rgyal po'i dbang po thams cad ces bya ba'i phyag rgya bgyi'o/_/yi ge drug pa'i rig sngags chen mo de'i zhabs kyi 'og tu rig 'dzin bgyi ste/_lag pa g.yas pa na pog phor thogs shing bdug 
[\[233b.6\]]par bgyi'o/_/lag pa g.yon pa na rgyan rnam pa sna tshogs kyis gang ba'i skon bu thogs par bgyi'o/_/dkyil 'khor de'i grwa bzhir rgyal po chen po bzhi ste/_lag cha sna tshogs thogs par bgyi'o/_/dkyil 'khor de'i grwa bzhir bum pa gang ba nor bu rin po che sna tshogs stsal ba 
[\[233b.7\]]gzhag go/_/rigs kyi bu'am rigs kyi bu mo gang la la zhig dkyil 'khor du 'jug par 'tshal na des rus chags kyi rgyud thams cad kyi ming bris la thog ma kho nar dkyil 'khor der ming de dag stsal bar bgyi ste/_de dag thams cad mi'i sdug bsngal thams cad spangs shing 
[\[234a\]]
[\[234a.1\]]srid pa tha ma pa'i byang chub sems dpar 'gyur ro/_/bla na med pa yang dag par rdzogs pa'i byang chub kyang myur du mngon par rdzogs par 'tshang rgya bar 'gyur ro/_/de la slob dpon gyis gnas ma lags pa la stsal bar mi bgyi ste/_yang na ni dad pas mos 
[\[234a.2\]]pa la stsal bar bgyi'o/_/yang na ni theg pa chen po la dad pas mos pa dag la stsal bar bgyi'o/_/mu stegs can la stsal bar mi bgyi'o/_/de nas de bzhin gshegs pa dgra bcom pa yang dag par rdzogs pa'i sangs rgyas snang ba mtha' yas kyis byang chub sems 
[\[234a.3\]]dpa' sems dpa' chen po spyan ras gzigs kyi dbang po la 'di skad ces bka' stsal to/_/rigs kyi bu gal te nor bu rin po che in dra nI la'i phye ma dang /_ma ra ka ta dang /_gser dang dngul gyi phye ma dag rigs kyi bu'am rigs kyi bu mo dbul po la med do/_/bcom 
[\[234a.4\]]ldan 'das phye ma de dag tshon sna tshogs las sbyar zhing /_me tog sna tshogs dang /_bdug pa sna tshogs su bgyi'o/_/rigs kyi bu gal te yul gzhan du song ngam/_gnas dang thabs las babs pa dag la med do/_/de'i tshe slob dpon gyis yid la dkyil 'khor bgyi ste/_
[\[234a.5\]]slob dpon gyis phyag rgya'i mtshan ma bstan par bgyi'o/_/de nas de bzhin gshegs pa dgra bcom pa yang dag par rdzogs pa'i sangs rgyas pad ma'i mchog gis byang chub sems dpa' sems dpa' chen po spyan ras gzigs kyi dbang po la 'di skad ces bka' stsal to/_/
[\[234a.6\]]rigs kyi bu yi ge drug pa'i rig sngags chen mo'i rgyal mo nga la byin cig_/ngas sems can bye ba khrag khrig brgya phrag stong du ma dag des 'khor ba las yongs su thar cing myur du bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/[(]da [,]de [)]nas 
[\[234a.7\]]de bzhin gshegs pa dgra bcom pa yang dag par rdzogs pa'i sangs rgyas pad ma'i mchog la byang chub sems dpa' sems dpa' chen po spyan ras gzigs kyi dbang pos yi ge drug pa'i rig sngags 'di byin no/_/oM ma Ni pad me hUM//_//bam po bzhi pa ste tha ma/_
[\[234b\]]
[\[234b.1\]]gang gi tshe na yi ge drug pa'i rig sngags chen mo 'di byin pa de'i tshe gling bzhi dang lha'i gnas dang bcas te/_shing chu skyes kyi 'dab ma bzhin du 'gul lo/_/rgya mtsho mching rnam bzhi yang 'khrugs so/_/bgegs dang bar chad byed pa thams cad kyang skrag go/_/gnod sbyin dang /_
[\[234b.2\]]srin po dang /_nag po chen po bud med mang po dang bcas pa yang bros so/_/de nas de bzhin gshegs pa pad ma'i mchog gis bal glang gi sna dang 'dra ba'i dpung pa phyung nas byang chub sems dpa' sems dpa' chen po spyan ras gzigs kyi dbang po la mu tig gi se mo do rin brgya 
[\[234b.3\]]stong ri ba phul lo/_/des kyang blangs nas de bzhin gshegs pa dgra bcom pa yang dag par rdzogs pa'i sangs rgyas snang ba mtha' yas la phul lo/_/des kyang blangs nas de bzhin gshegs pa dgra bcom pa yang dag par rdzogs pa'i sangs rgyas pad ma'i mchog la phul 
[\[234b.4\]]lo/_/de nas [(]da [,]de [)]bzhin gshegs pa dgra bcom pa yang dag par rdzogs pa'i sangs rgyas pad ma'i mchog gis yi ge drug pa'i rig sngags chen mo 'di blangs nas 'jig rten gyi khams pad ma ga la ba der gshegs so/_/rigs kyi bu de ltar ngas sngon de bzhin gshegs 
[\[234b.5\]]pa dgra bcom pa yang dag par rdzogs pa'i sangs rgyas pad ma'i mchog las thos so/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das yi ge drug pa'i rig sngags chen mo rnal 'byor spyod pa bdag gis 
[\[234b.6\]]ji ltar thob par bgyi/_bcom ldan 'das dper na bdud rtsi thob na ro myong bas chog ma 'tshal ba de bzhin du/_bcom ldan 'das bdag kyang yi ge drug pa'i rig sngags chen mo thos pa tsam gyis chog ma 'tshal to/_/sems can gang dag yi ge drug pa'i rig sngags chen mo 
[\[234b.7\]]'di 'dzab tu bgyid pa dang /_nyan pa dang /_sems pa dang /_bsam pa lhag pas 'dzin pa de dag ni bsod nams dang ldan pa lags so/_/bka' stsal pa/_rigs kyi bu gang yi ge drug pa'i rig sngags chen mo 'di 'drir 'jug pa des ni chos kyi phung po brgyad khri bzhi 
[\[235a\]]
[\[235a.1\]]stong 'drir 'jug par 'gyur ro/_/de bzhin gshegs pa dgra bcom pa yang dag par rdzogs pa'i sangs rgyas rdul phra rab dang mnyam pa lha'i gser rin po che las byed cing byas nas nyin gcig bzhin du ring bsrel 'jug pa de'i 'bras bu rnam par smin pa ni yi 
[\[235a.2\]]ge drug pa'i rig sngags chen mo'i yi ge 'bru gcig gi 'bras bu rnam par smin pa tsam ste/_yon tan bsam gyis mi khyab bo/_/thar par shin tu gnas pa'o/_/rigs kyi bu'am rigs kyi bu mo gang yi ge drug pa'i rig sngags chen mo 'di zlos par byed pa de ni ting nge 'dzin 'di dag 
[\[235a.3\]]thob par 'gyur ro/_/'di lta ste/_nor bu rin po che 'dzin ces bya ba'i ting nge 'dzin dang /_sems can dmyal ba dang byol song skems [(]zhas [,]zhes [)]bya ba'i ting nge 'dzin dang /_rdo rje'i go cha zhes bya ba'i ting nge 'dzin dang /_rkang pa shin tu gnas pa zhes bya ba'i ting nge 'dzin dang /_thabs mkhas 
[\[235a.4\]]pa thams cad ces bya ba'i ting nge 'dzin dang /_'thor ba zhes bya ba'i ting nge 'dzin dang /_chos thams cad 'jug pa zhes bya ba'i ting nge 'dzin dang /_bsam gtan gyi rgyan ces bya ba'i ting nge 'dzin dang /_chos kyi shing rta la 'jug pa zhes bya ba'i ting nge 'dzin dang /_'dod chags dang 
[\[235a.5\]]zhe sdang las yongs su thar bar byed ces bya ba'i ting nge 'dzin dang /_mtha' yas be'u zhes bya ba'i ting nge 'dzin dang /_pha rol tu phyin pa drug 'chang ces bya ba'i ting nge 'dzin dang /_ri rab chen po 'dzin ces bya ba'i ting nge 'dzin dang /_sems can srid pa las sgrol zhes bya ba'i 
[\[235a.6\]]ting nge 'dzin dang /_sangs rgyas kyi zhing thams cad ston ces bya ba'i ting nge 'dzin dang /_de bzhin gshegs pa thams cad gzigs zhes bya ba'i ting nge 'dzin dang /_gnas shin tu gnas pa zhes bya ba'i ting nge 'dzin rnams te/_rigs kyi bu gang yi ge drug pa'i rig sngags chen mo'i rgyal 
[\[235a.7\]]mo 'dzin pa ni de lta bu la sogs te ting nge 'dzin brgya rtsa brgyad thob par 'gyur ro/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das bdag gang du mchi bar bgyi/_yi ge drug pa'i rig sngags chen mo gang du 
[\[235b\]]
[\[235b.1\]]'thob par 'gyur/_rigs kyi bu yul khor mor 'jig pa'i grong khyer chen po na gang yi ge drug pa'i rig sngags chen mo 'dzin par byed/_klog par byed/_tshul bzhin yid la byed pa'i chos smra ba yod do/_/bcom ldan 'das yul khor mor 'jig gi grong khyer chen por 
[\[235b.2\]]chos smra ba de la blta ba dang /_phyag bgyi ba dang /_bsnyen bkur bgyi ba'i slad du bdag mchi'o/_/legs so/_/legs so/_/rigs kyi bu de ltar gyis shig_/gang yi ge drug pa'i rig sngags chen mo 'di 'dzin pa'i chos smra ba de dag ni dkon pa'o/_/chos smra ba 
[\[235b.3\]]de dag ni de bzhin gshegs pa dang mnyam par blta bar bya'o/_/'gro ba'i bsod nams kyi 'gram dang 'dra bar blta bar bya'o/_/phung po bzhin du blta bar bya'o/_/phyin ci ma log par gsung ba bzhin du blta bar bya'o/_/rin po che'i phung po bzhin du blta bar 
[\[235b.4\]]bya'o/_/dam pa sbyin par byed pa'i yid bzhin gyi nor bu bzhin du blta bar bya'o/_/chos kyi mdzod bzhin du blta bar bya'o/_/'gro ba sgrol bar byed pa bzhin du blta bar bya'o/_/rigs kyi bu chos smra ba de'i byed pa mthong nas the tsom mi skye bar bya'o/_/rigs kyi bu khyod 
[\[235b.5\]]byang chub sems dpa'i sa nas 'phos shing ngan song du skyes sa re/_chos smra ba de ni tshul khrims nyams pa/_spyod pa nyams pa/_chung ma dang /_bu dang /_bu mos yongs su bskor ba/_ngur smrig kyang bshang ba dang gci bas yongs su gang ba/_spyod lam ma bsdams pa 
[\[235b.6\]]yin no/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das kyis bka' stsal pa bzhin du 'tshal lo/_/de nas byang chub sems dpa' sems dpa' chen po sgrib pa thams cad rnam par sel ba byang 
[\[235b.7\]]chub sems dpa' khyim pa dang /_rab tu byung ba dang /_khye'u dang /_bu mo brgya phrag stong du mas yongs su bskor te song nas chos smra ba de la mchod pa'i las bya ba'i phyir lha'i gdugs dang /_lha'i lham dang /_cod pan dang /_rna cha dang /_phreng ba'i chun po dang /_dpung 
[\[236a\]]
[\[236a.1\]]rgyan dang /_se mo do dang /_se mo do phyed pa phrag pa nas 'phyang ba dang /_snyan gyi gong rgyan dang /_sor gdub kyi rnam pa dang /_gzhan yang gos rnam pa sna tshogs pa rgya'i yul nas byung ba dang /_rig 'dzin gyis bskul ba dang /_yul ka shi ka nas byung ba'i 
[\[236a.2\]]gos dang /_mas bgru ba'i gos dang /_gzhan yang me tog sna tshogs pa 'di lta ste/_me tog ud pal dang /_ku mu da dang /_pun da rI ka dang /_man dA ra ba dang /_man dA ra ba chen po dang /_man dzu Sha ka dang /_man dzu Sha ka chen po dang /_u dum ba ra dang /_gzhan 
[\[236a.3\]]yang shing gi me tog rnam pa sna tshogs pa tsam pa ka dang /_ka ra bI ra dang /_bad ta la dang /_a ti muk+ta dang /_bA ra shi kA dang /_kun da d+h+ya Shi ta dang /_su ma na dang /_bi mA na ka la sogs pa dang /_'dab ma brgya pa ngur pas mdzes par byas pa/_bya sha ri ka dag mos par byas 
[\[236a.4\]]pa/_sngon po dang /_ser po dang /_dmar po dang /_dkar po dang /_shel gyi kha dog dang /_gzhan yang 'bras bu dang /_me tog gi rnam pa sna tshogs dag khyer nas yul khor mor 'jig gi grong khyer chen po ga la ba der song ste/_mthar gyis khor mor 'jig gi grong 
[\[236a.5\]]khyer chen por phyin pa dang /_chos smra ba ga la ba der song ste phyin nas rkang pa la mgo bos phyag 'tshal te/_des de tshul khrims nyams pa/_spyod pa nyams pa/_spyod lam ma bsdams pa mthong nas gdugs dang /_lham de dag dang /_gos dang /_rgyan dang /_dri dang /_
[\[236a.6\]]byug pa dag gis mchod pa chen po byas nas chos smra ba de'i mdun du thal mo sbyar te/_kye ma'o chos kyi gter myong bar mdzad pa/_bdud rtsi'i gter bsags pa lta bu rgya mtsho dang mnyam pa khyod la dpag mi nus so/_/mir gyur pa thams cad kyi snod du gyur pa'o/_/
[\[236a.7\]]lha dang /_klu dang /_gnod sbyin dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang /_mi ma yin pa dag khyod las chos nyan te/_khyod la chos nyan pa'i tshe thams cad 'du bar bgyid do/_/khyod ni rdo rje chen po dang mnyam pa'i 
[\[236b\]]
[\[236b.1\]]chos kyi rnam grangs 'chad par mdzad do/_/sems can 'khor ba'i bcing bas bcings pa mang po dag yongs su thar bar mdzad do/_/sems can gang khor mor 'jig gi grong khyer chen po na gnas shing rtag tu yongs su sdud par mthong ba de dag ni bsod nams dang ldan 
[\[236b.2\]]pa lags so/_/de mthong ma thag tu sdig pa thams cad 'phrog par mdzad pa/_dper na mes nags kyi 'dab ma myur du 'tshig par bgyid pa de bzhin du khyod mthong ma thag tu sdig pa thams cad 'phrog par mdzad do/_/de bzhin gshegs pa dgra bcom pa yang dag par 
[\[236b.3\]]rdzogs pa'i sangs rgyas rnams kyis kyang mkhyen to/_/gzhan yang byang chub sems dpa' bye ba khrag khrig brgya stong phrag du ma dang /_tshangs pa dang /_'jug sred dang /_dbang phyug chen po dang /_nyi ma dang /_zla ba dang /_rlung gi lha dang /_chu'i lha dang /_me'i lha dang /_
[\[236b.4\]]chos kyi rgyal po gshin rje dang /_rgyal po chen po bzhi dag kyang khyod la mchod pa'i las bya ba'i phyir mchi'o/_/de nas chos smra ba des de la 'di skad ces smras so/_/rigs kyi bu khyod 'gyod pa ma skyed cig_/grogs po nyon mongs pa ni chags pa'o/_/spyad pa'o/_/'khor 
[\[236b.5\]]ba'i mtshan ma'o/_/skye dgu'i 'khor lo skyed par byed pa'o/_/gang yi ge drug pa'i rig sngags chen mo shes pa de ni 'dod chags dang /_zhe sdang dang /_gti mug gis mi gos te/_dper na 'jam bu'i chu bo'i gser dri mas mi gos pa de bzhin du rigs kyi bu gang gi lus 
[\[236b.6\]]la yi ge drug pa'i rig sngags kyi rgyal mo chen mo thogs pa de'i lus la 'dod chags dang /_zhe sdang dang /_gti mug gis mi gos so/_/de nas sgrib pa thams cad rnam par sel bas rkang pa la dam du bzung ste 'di skad ces gsol to/_/dbang po nyams pa'i mig tu 
[\[236b.7\]]gyur cig_/lam stor ba la lam ston par mdzod cig_/bdag chos kyis skom pa la chos kyi ros ngoms par mdzod cig_/bdag la bla na med pa yang dag par rdzogs pa'i byang chub kyi sa bon stsol cig_/chos kyi skabs dang /_shin tu gnas pa'i tshul gyi gnas 
[\[237a\]]
[\[237a.1\]]yongs su dag pa stsol cig_/mi phyed pa'i dge ba thob pa'i zhes 'gro ba thams cad mchi'o/_/tshig snyan pa bla mas bdag la yi ge drug pa'i rig sngags chen mo stsol cig_/des bdag bla na med pa yang dag par rdzogs pa'i byang chub tu myur du 
[\[237a.2\]]mngon par rdzogs par 'tshang rgya bar bgyi'o/_/chos kyi 'khor lo rnam pa bcu gnyis bskor bar bgyi'o/_/sems can thams cad 'khor ba'i sdug bsngal las yongs su thar bar bgyi'o/_/sngon ma thos pa'i chos thos par bgyi'o/_/yi ge drug pa'i rig 
[\[237a.3\]]sngags chen mo'i rgyal mo 'thob pa thob par bgyi'o/_/yi ge drug pa'i rig sngags chen mo'i rgyal mo bdag la stsol cig_/mgon dang /_skyabs dang /_rten du gyur cig_/gnas ma mchis pa rnams kyi gnas su gyur cig_/de nas chos smra ba des de la 'di 
[\[237a.4\]]skad ces smras so/_/yi ge drug pa'i rig sngags chen mo'i rgyal mo ni dkon pa'i tshig ste/_'di ni rdo rje'i tshig go/_/'di ni rdo rje mi phyed pa'i tshig go/_/bla na med pa'i ye shes kyi tshig go/_/mi zad pa'i ye shes kyi tshig go/_/ltag na med pa'i tshig go/_/thar par 
[\[237a.5\]]'jug par byed pa'i tshig go/_/de bzhin gshegs pa'i ye shes rnam par dag pa'i tshig go/_/'dod chags dang /_zhe sdang dang /_gti mug dang /_'khor ba'i sdug bsngal yongs su spong ba'i tshig go/_/thabs mkhas pa thams cad kyi tshig go/_/bsam gtan 
[\[237a.6\]]dang /_rnam par thar pa dang /_ting nge 'dzin dang /_snyoms par gzhog pa'i tshig go/_/chos thams cad la 'jug par byed pa'i tshig go/_/rtag tu lha rnams 'dod par byed pa'i tshig go/_/rigs kyi bu gang thar bar 'dod pa gnas sna tshogs su rab tu byung ba/_bgo ba sna tshogs 
[\[237a.7\]]su rab tu 'byung ba 'di lta ste/_dbang po'i bgo ba dang /_dkar po'i bgo ba dang /_bsten pa'i bgo ba ste/_nyi ma brtags nas dbang phyug chen po la rab tu 'byung ngo /_/'jug sred dang /_nam mkha' lding dang /_gcer bu pa dang /_ri mi dang /_gnas de dag tu rab tu 'byung ste 
[\[237b\]]
[\[237b.1\]]de dag la yang thar pa med do/_/mgon yang ma yin/_/brtul zhugs can yang ma yin no/_/lha mang po dang /_tshangs pa dang /_'jug sred dang /_dbang phyug chen po dang /_brgya byin lha'i dbang po dang /_nyi ma dang /_zla ba dang /_rlung gi lha dang /_chu'i lha dang /_me'i 
[\[237b.2\]]lha dang /_chos kyi rgyal po gshin rje dang /_rgyal po chen po bzhi dag rtag tu yi ge drug pa'i rig sngags kyi rgyal mo chen mo slong ngo /_/de dag yi ge drug pa'i rig sngags kyi rgyal mo chen mo ji ltar bslang bar bgyi/_bcom ldan 'das ji ltar na yi ge drug pa'i rig sngags 
[\[237b.3\]]kyi rgyal mo chen mo bdag cag gis thob par 'gyur/_thar pa la gzhol bar 'gyur/_/sgrib pa thams cad rnam par sel ba 'di lta ste/_dper na shes rab kyi pha rol tu phyin pa ni de bzhin gshegs pa thams cad skyed par grags pa ste/_de yang thal mo sbyar nas yi ge drug pa'i 
[\[237b.4\]]rig sngags kyi rgyal mo chen mo la phyag 'tshal na de bzhin gshegs pa dgra bcom pa yang dag par rdzogs pa'i sangs rgyas byang chub sems dpa' mang po dang bcas pa lta ci smos/_rigs kyi bu 'di ni 'bras lta bur snying por gyur pa yin te/_rigs kyi bu 'di la [{]chung zad [,]cung zad [}]
[\[237b.5\]]bzlas pas kyang theg pa chen po'i rnam pa mang po mdo dang /_dbyangs kyis bsnyad pa dang /_lung bstan pa dang /_tshigs su bcad pa dang /_ched du brjod pa dang /_gleng gzhi dang /_rtogs pa brjod pa dang /_'di lta bu 'das pa dang skyes pa'i rabs dang /_shin tu rgyas pa 
[\[237b.6\]]dang /_chos rmad du byung ba dang /_gtan la phab ba bstan pa dang /_zhi ba dang /_thar pa yang thob par 'gyur ro/_/mang du bshad ci dgos te gzhan ma byed cig_/sa'i nang du gtogs pa la snying por 'dzin pa ci yin zhe na/_de ltar 'bras ni snying por 'dzin te/_khyer 
[\[237b.7\]]nas bdag gi khyim du snod rnams yongs su bkang ste 'jog go/_/bzhag nas nyi ma'i tshul bzhin du nyi ma tsha ba la skems so/_/bskams nas gtun la brdungs shing phub ma rnams sel to/_/de'i snying po ni 'bras rme'u yin no zhes de ltar 'jog ste/_de bzhin 
[\[238a\]]
[\[238a.1\]]du rnal 'byor gzhan dag phub ma dang 'dra'o/_/rnal 'byor thams cad kyi nang na yi ge drug pa'i rig sngags kyi rgyal mo chen mo 'di ni 'bras rme'ur gyur pa'o/_/rigs kyi bu de'i phyir byang chub sems dpa' sbyin pa'i pha rol tu phyin pa'i phyir/_
[\[238a.2\]]tshul khrims kyi pha rol tu phyin pa'i phyir/_bzod pa'i pha rol tu phyin pa'i phyir/_brtson 'grus kyi pha rol tu phyin pa'i phyir/_bsam gtan gyi pha rol tu phyin pa'i phyir/_shes rab kyi pha rol tu phyin pa'i phyir tshogs 'byin to/_/rigs kyi bu bzlas pa gcig byas pas 
[\[238a.3\]]pha rol tu phyin pa drug yongs su rdzogs par 'gyur ro/_/la la zhig gis lag pas reg pas reg na de dag kyang phyir mi ldog pa'i sa 'thob par 'gyur ro/_/rigs kyi bu yi ge drug pa'i rig sngags kyi rgyal mo chen mo 'di yang de lta bu ste/_de'i ming 'dzin pa yang dkon no/_/
[\[238a.4\]]ming lan cig bzung na de bzhin gshegs pa thams cad la na bza' dang /_bshos dang /_mal stan dang /_na ba'i rkyen gyi sman gyi yo byad dang /_yo byad thams cad kyis bkur stir byas par 'gyur ro/_/de nas chos smra ba de la sgrib pa thams cad rnam par sal bas 'di 
[\[238a.5\]]skad ces smras so/_/yi ge drug pa'i rig sngags kyi rgyal mo chen mo bdag la stsol cig_/de nas chos kyi mkhan po de sems shing 'dug pa las de la nam mkha' las yi ge drug pa'i rig sngags kyi rgyal mo chen mo byin cig ces sgra byung ngo /_/de nas chos smra ba de sgra ga las 
[\[238a.6\]]byung zhes bsams pa dang /_de nas yang nam mkha' las byang chub sems dpa' 'dis dka' ba spyod pa du ma la brtson par byas kyis yi ge drug pa'i rig sngags kyi rgyal mo chen mo byin cig ces sgra byung ngo /_/de nas chos smra ba des nam mkha' la bltas pa dang /_'dam 
[\[238a.7\]]bu'i mda' bzhin du kha dog dkar ba/_ral ba'i cod pan 'chang ba/_thams cad mkhyen pa mgo la bzhag pa/_lag pa na me tog pad ma bzang po thogs pa/_pad ma'i dpal gyis brgyan pa de 'dra ba'i gzugs mthong nas/_byang chub sems dpa' sgrib pa thams cad 
[\[238b\]]
[\[238b.1\]]rnam par sel ba la rigs kyi bu byang chub sems dpa' sems dpa' chen po spyan ras gzigs kyi dbang pos yi ge drug pa'i rig sngags kyi rgyal mo chen mo khyod la sbyin par gnang ngo zhes smras pa dang /_gus shing thal mo sbyar te len par rtsom mo/_/oM ma Ni pad me hUM/_
[\[238b.2\]]'di byin ma thag tu sa rnam pa drug tu g.yos so/_/ting nge 'dzin 'di dag kyang sgrib pa thams cad rnam par sel bas thob ste/_mi zad pa'i chos nyid ces bya ba'i ting nge 'dzin dang /_byams pa dang /_snying rje dang /_dga' ba zhes bya ba'i ting nge 'dzin dang /_rnal 'byor spyod 
[\[238b.3\]]ces bya ba'i ting nge 'dzin dang /_thar pa la 'jug par 'jog ces bya ba'i ting nge 'dzin dang /_thams cad snang bar byed ces bya ba'i ting nge 'dzin dang /_bkod pa'i rgyal po zhes bya ba'i ting nge 'dzin dang /_chos 'dzin pa zhes bya ba'i ting nge 'dzin dang /_ting nge 'dzin de 
[\[238b.4\]]dag thob bo/_/byang chub sems dpa' sems dpa' chen po sgrib pa thams cad rnam par sel bas blangs ma thag tu mkhan po la yon du gling bzhi rin po che sna bdun gyis yongs su gang ba 'bul bar rtsom pa dang /_de nas chos kyi mkhan po des de la 'di 
[\[238b.5\]]skad ces smras so/_/yi ge gcig gi yon du yang med na yi ge drug pa'i rig sngags chen mo'i lta ci smos/_rigs kyi bu nga ni khyod las len pa yang med do/_/khyod kyang byang chub sems dpar gyur pa ste/_khyod ni 'phags pa yin gyi ma 'phags pa ma yin/_rigs 
[\[238b.6\]]kyi bu khyod ni ngas 'dul ba yin no/_/des de la mu tig gi phreng ba rin brgya stong ri ba phul ba dang /_des smras pa/_rigs kyi bu nga'i tshig gis de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phul cig_/de nas sgrib 
[\[238b.7\]]pa thams cad rnam par sel bas chos smra ba de'i rkang pa la mgo bos phyag 'tshal te song ngo /_/rnyed par bya ba rnyed cing bsam pa yongs su rdzogs nas dze ta'i tshal gyi gtsug lag khang ga la ba der song ste phyin pa dang /_bcom ldan 'das shAkya thub pa'i zhabs la 
[\[239a\]]
[\[239a.1\]]phyag 'tshal nas phyogs gcig tu 'dug go/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas de la 'di skad ces bka' stsal to/_/rigs kyi bu khyod kyis rnyed pa rnyed dam/_bcom 
[\[239a.2\]]ldan 'das de bzhin te/_ji ltar bcom ldan 'das kyis mkhyen pa bzhin no/_/de nas yang dag par rdzogs pa'i sangs rgyas bye ba phrag bdun cu rtsa bdun tshogs te/_de bzhin gshegs pa de dag gis gzungs sngags 'di gsungs so/_/na maHsab tA nAM/_saM myag saM 
[\[239a.3\]]bud d+ha ko TAM nAM/_tad ya thA/_o tsa le tsu le tsu na de swAhA/_gzungs sngags 'di ni yang dag par rdzogs pa'i sangs rgyas bye ba phrag bdun cu rtsa bdun gyis gsungs so/_/ba spu'i khung bu de 'das nas nyi ma'i 'od ces bya ba'i ba spu'i khung bu de na byang chub sems dpa' bye ba 
[\[239a.4\]]khrag khrig brgya stong du ma gnas te/_nyi ma'i 'od ces bya ba'i ba spu'i khung bu de na gser gyi ri khri yod de/_ri re re zhing yang rtse mo nyi khri nyis stong yod la/_ri de re re'i ngos ni rin po che pad ma rA gas brgyan/_ngos re re zhing yang lha'i nor bu rin po che'i skyed mos tshal shin 
[\[239a.5\]]tu mdzes pa/_shin tu dga' bar byed pa rnam pa sna tshogs dang lha'i rdzing bus brgyan pa/_khang pa brtsegs ma brgya phrag stong du ma ni lha'i gser dang rin po che las byas shing mu tig dang dar gyi lda ldi ni bres/_mu tig gi se mo do brgya dag ni 'phyang ngo /_/khang pa 
[\[239a.6\]]brtsegs ma de'i nang na yid bzhin gyi nor bu rin po che sha ri da ka yod pas ni byang chub sems dpa' de dag la yo byad thams cad kyis bsnyen bkur byed do/_/de'i tshe byang chub sems dpa' de dag khang pa brtsegs ma der 'gro'o/_/der song nas kyang yi ge drug pa'i 
[\[239a.7\]]rig sngags kyang rjes su dran no/_/gang gi tshe na rjes su dran pa de'i tshe mya ngan las 'da' ba rtogs par 'gyur ro/_/mya ngan las 'da' ba'i sa de la de bzhin gshegs pa bdun mthong ngo /_/byang chub sems dpa' sems dpa' chen po spyan ras gzigs kyi dbang po de 
[\[239b\]]
[\[239b.1\]]yang mthong ngo /_/mthong nas kyang sems dad pa skyed do/_/bskyed nas de'i tshe byang chub sems dpa' de dag khang pa brtsegs ma de nas 'byung ngo /_/byung nas kha cig ni 'chag sar 'gro'o/_/kha cig ni yid bzhin gyi nor bu rin po che'i skyed mos tshal du 'gro'o/_/
[\[239b.2\]]kha cig ni rdzing bu dag tu 'gro'o/_/kha cig ni nor bu rin po che pad ma rA ga'i ri'i ngos la 'gro'o/_/dong nas skyil mo krung bcas/_lus drang por bsrang ste dran pa mngon par bzhag nas 'khod do/_/rigs kyi bu ba spu'i khung bu de na byang chub sems dpa' de lta bu 
[\[239b.3\]]dag gnas so/_/rigs kyi bu de 'das nas dbang po'i rgyal po zhes bya ba'i ba spu'i khung bu de na byang chub sems dpa' phyir mi ldog pa brgya phrag stong du ma gnas te/_dbang po'i rgyal po'i ba spu'i khung bu de na lha'i gser gyi ri brgyad khri yod do/_/ri de dag gi dbus na nor 
[\[239b.4\]]bu rin po che me tog pad ma ltar snang ba zhes bya ba zhig yod de/_gang gi tshe byang chub sems dpa' de dag sems par gyur pa de'i tshe de dag gi bsam pa grub par 'gyur ro/_/de ltar byang chub sems dpa' de dag ri'i rgyal po de la gnas shing zas dang skom gyi dran pa mi sgom 
[\[239b.5\]]mo/_/de dag 'khor ba'i sdug bsngal gyis gzir bar yang mi 'gyur ro/_/de dag 'khor ba'i sdug bsngal gyis gos par yang mi 'gyur ro/_/dus thams cad du mya ngan las 'das pa la sems shing gnas kyi/_de dag gi lus la gzhan sems pa med 
[\[239b.6\]]do/_/rigs kyi bu de 'das nas sman chen po zhes bya ba'i ba spu'i khung bu de na byang chub sems dpa' sems thog ma bskyed pa bye ba khrag khrig brgya phrag stong du gnas so/_/rigs kyi bu ba spu'i khung bu de na ri dgu khri yod de/_la la ni rdo rje'i ri/_la la ni dngul gyi'o/_/
[\[239b.7\]]la la ni gser gyi'o/_/la la ni nor bu rin po che in dra nI la'i'o/_/la la ni pad ma rA ga'i'o/_/la la ni ma ra ka ta'i'o/_/la la ni shel gyi'o/_/ri'i rgyal po de lta bu dag yod do/_/ri re re zhing yang rtse mo brgyad khri yod de/_rin po che sna 
[\[240a\]]
[\[240a.1\]]tshogs kyis brgyan pa/_shin tu mdzes par byas pa rnam pa sna tshogs pa yid du 'ong ba dag go/_/rtse mo de dag la dri za dag gnas te/_de dag dus thams cad du ba spu'i khung bu nas sil snyan 'byung ba 'dzin to/_/gang sems thog ma bskyed 
[\[240a.2\]]pa'i byang chub sems dpa' de dag kyang stong pa nyid dang mtshan ma med pa la sems te/_kye ma'o sdug bsngal lo/_/skye ba dang /_rga ba dang /_na ba dang /_'chi ba sdug bsngal lo/_/sdug cing mdza' ba dang bral zhing mi sdug cing mi mdza' ba dang phrad pa ni sdug bsngal 
[\[240a.3\]]lo/_/bstir med par skyes pa ni sdug bsngal lo/_/thig nag po 'debs par skyes pa ni sdug bsngal lo/_/sems can [{]yi dgas [,]yi dwags [}]kyi grong khyer du skyes pa rnams ni sdug bsngal lo zhes de lta bu'i lus la skyo ba dag bsams nas de'i tshe skyil mo krung bcas te/_
[\[240a.4\]]lus drang por bsrangs nas dran pa mngon par bzhag ste ri de dag la gnas so/_/rigs kyi bu de 'das nas sna tshogs kyi rgyal po zhes bya ba'i ba spu'i khung bu de na rang sangs rgyas bye ba khrag khrig brgya phrag stong du ma gnas te de dag ni 'bar ba dang /_gdung ba dang /_char 
[\[240a.5\]]'bebs pa dang /_glog gtong ba'i cho 'phrul dag byed de/_ba spu'i khung bu de na ri'i rgyal po brgya phrag stong dag yod do/_/ri'i rgyal po de dag thams cad kyang rin po che sna bdun las byas pa'o/_/ri'i rgyal po de dag la shing dpag bsam rnam pa sna 
[\[240a.6\]]tshogs par yod de/_sdong po ni mu tig dmar po dang /_lo ma ni gser dang /_dngul las byas pa'o/_/rin po che rnam pa du ma dang rgyan rnam pa sna tshogs pa dag ni 'phyang ngo /_/cod pan dang /_rna cha dang /_phreng ba'i chun po dang /_dpung rgyan dang /_se 
[\[240a.7\]]mo do dang /_se mo do phyed pa dag kyang rab tu 'phyang ngo /_/yul ka shi ka nas byung ba'i gos dag kyang rab tu 'phyang ngo /_/gser dang dngul gyi dril bu dag kyang sgra sil sil grag ste/_de 'dra ba'i ri'i rgyal po de dag la rang sangs rgyas de dag gnas te/_
[\[240b\]]
[\[240b.1\]]mdo dang /_dbyangs kyis bsnyad pa dang /_lung bstan pa dang /_tshigs su bcad pa dang /_ched du brjod pa dang /_gleng gzhi dang /_rtogs pa brjod pa dang /_de lta bu 'das pa dang /_skyes pa'i rabs dang /_shin tu rgyas pa dang /_chos rmad du byung ba dang /_
[\[240b.2\]]chos gtan la dbab pa bstan pa'i gtam rnam pa du ma dag phan tshun du smra ste/_de'i tshe sgrib pa thams cad rnam par sel ba ba spu'i khung bu de 'das nas thams cad kyi tha ma na ba spu'i khung bu rgyal mtshan gyi rgyal po zhes bya ba zhig yod de/_ba spu'i khung bu de na yang dpag 
[\[240b.3\]]tshad brgyad khri bzhi stong yod do/_/ba spu'i khung bu de na ri brgyad khri bzhi stong yod de/_rin po che sna tshogs kyis brgyan pa yid du 'ong ba rnam pa sna tshogs pa'o/_/ri'i rgyal po de la shing dpag bsam brgya phrag stong du ma yod do/_/tsan dan gyi shing brgya phrag stong du 
[\[240b.4\]]ma yod do/_/byi ru'i shing brgya phrag stong du ma dag yod do/_/ba spu'i khung bu de nas ni rdo rje las byas pa'o/_/ba spu'i khung bu de na gser dang rin po che las byas pa'i khang pa brtsegs ma dgu khri dgu stong yod de/_mu tig dang dar gyi lda ldi ni bres/_mu tig 
[\[240b.5\]]gi se mo do ni dpyangs/_dril bu'i phreng ba ni dpyangs/_zla ba bzhin du bzang ba'i rin po che sa ni snang bar byas te/_khang pa brtsegs ma de na gser gyi skas rin po che sa yongs su spras pa rnam pa sna tshogs pa dga' bar byed pa dag kyang yod do/_/khang pa brtsegs 
[\[240b.6\]]ma de dag na de bzhin gshegs pa'i sku 'dzam bu'i gling du mngon par phyogs shing chos 'chad pa yang bzhugs te/_'di lta ste/_pha rol tu phyin pa drug bstan pa ston par mdzad de/_'di lta ste/_sbyin pa'i pha rol tu phyin pa bstan pa ston par mdzad/_tshul khrims 
[\[240b.7\]]kyi pha rol tu phyin pa bstan pa ston par mdzad/_bzod pa'i pha rol tu phyin pa bstan pa ston par mdzad/_brtson 'grus kyi pha rol tu phyin pa bstan pa ston par mdzad/_bsam gtan gyi pha rol tu phyin pa bstan pa ston par mdzad/_shes rab kyi pha rol tu phyin pa bstan 
[\[241a\]]
[\[241a.1\]]pa ston par mdzad de/_de ltar de dag 'dzam bu'i gling na gnas pa'i mi rnams la chos rnam pa sna tshogs dag dus dus su 'chad do/_/de ltar rigs kyi bu de dag gis byang chub sems dpa' sems dpa' chen po spyan ras gzigs kyi dbang po'i ba 
[\[241a.2\]]spu'i khung bu de dag dze ta'i tshal gyi gtsug lag khang du phyin pa'i lha dang /_klu dang /_gnod sbyin dang /_lha ma yin dang /_nam mkha' lding dang /_mi 'am ci dang /_mi dang /_mi ma yin pa dang /_dbang phyug chen po dang /_mthu bo che la sogs te lha'i bu 
[\[241a.3\]]tshogs pa dag dang /_byang chub sems dpa' bye ba khrag khrig brgya phrag stong du ma dag gis mthong ngo /_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das ba spu'i khung bu gzhan dag mchis sam ma 
[\[241a.4\]]mchis/_bcom ldan 'das kyis bka' stsal pa/_rigs kyi bu de 'das nas byang chub sems dpa' sems dpa' chen po spyan ras gzigs kyi dbang po'i rkang pa g.yas pa'i mthe bo de las mtsho chen po bzhi 'byung ste gting dpog mi nus so/_/gang gi tshe na rkang pa 
[\[241a.5\]]g.yas pa'i mthe bo las chu byung ba de'i tshe rta rgod ma'i gdong lta bur 'bab ste/_de'i tshe thal ba'i phung por 'gro'o/_/rigs kyi bu de ltar byang chub sems dpa' sems dpa' chen po spyan ras gzigs kyi dbang po'i byin gyis brlabs ni de 'dra'o/_/de nas bcom 
[\[241a.6\]]ldan 'das la sgrib pa thams cad rnam par sel bas 'di skad ces gsol to/_/bcom ldan 'das ba spu'i khung bu de yang ma mchis pa lags sam/_bcom ldan 'das kyis bka' stsal pa/_rigs kyi bu de yang med pa yin no/_/de nas bcom ldan 'das 
[\[241a.7\]]la sgrib pa thams cad rnam par sel bas 'di skad ces gsol to/_/bcom ldan 'das byang chub sems dpa' spyan ras gzigs kyi dbang po mchi'am/_bcom ldan 'das kyis bka' stsal pa/_byang chub sems dpa' sems dpa' chen po spyan ras gzigs 
[\[241b\]]
[\[241b.1\]]kyi dbang po ni dze ta'i tshal gyi gtsug lag khang 'di nyid du nga la blta ba dang /_phyag bya ba dang /_bsnyen bkur bya ba dang /_dbang phyug chen po rgyu dang bcas te lung bstan pa'i phyir 'ong ngo /_/de nas byang chub sems dpa' sems dpa' chen po 'phags pa spyan ras 
[\[241b.2\]]gzigs kyi dbang pos 'od zer sngon po dang /_ser po dang /_dmar po dang /_dkar po dang /_shel gyi kha dog dang /_dngul gyi kha dog btang nas kha dog de dag dze ta'i tshal gyi gtsug lag khang du song ngo /_/song nas bcom ldan 'das la lan gsum bskor 
[\[241b.3\]]te/_bstir med pa'i sems can dmyal ba chen por song ngo /_/song nas bstir med pa'i sems can dmyal ba chen po bsil bar gyur to/_/de'i tshe dze ta'i tshal gyi gtsug lag khang du ltas bzang po byung bar gyur pa dze ta'i tshal gyi gtsug lag khang de lha'i gser 
[\[241b.4\]]rin po cher snang bar gyur te/_dze ta'i tshal gyi gtsug lag khang de ltar snang ngo /_/de nas byang chub sems dpa' sems dpa' chen po spyan ras gzigs kyi dbang po bde ba can gyi 'jig rten gyi khams nas byung ste/_dze ta'i tshal gyi gtsug lag khang ga la ba de logs 
[\[241b.5\]]su song nas rim gyis dze ta'i tshal gyi gtsug lag khang ga la ba der phyin to/_/de nas dze ta'i tshal gyi gtsug lag khang du song ba dang /_de'i tshe bcom ldan 'das kyis bya ka la ping ka'i dbyangs kyis bka' stsal pa/_rigs kyi bu khyod ngal lam/_khyod nyon mongs sam/_
[\[241b.6\]]khyod kyis sems can yongs su smin par byas sam/_de nas bcom ldan 'das la byang chub sems dpa' sems dpa' chen po spyan ras gzigs kyi dbang pos 'di skad ces gsol to/_/bcom ldan 'das kyis ji ltar bka' stsal pa bzhin te/_bdag 
[\[241b.7\]]gis de lta bu'i las kyis bsgrubs so/_/de nas bcom ldan 'das kyis rigs kyi bu gang khyod kyis de 'dra ba'i las kyis bsgrubs pa legs so legs so/_/zhes bya ba byin no/_/de nas byang chub sems dpa' sems dpa' chen po spyan ras gzigs kyi dbang pos 
[\[242a\]]
[\[242a.1\]]bcom ldan 'das la me tog pad ma phul nas/_bcom ldan 'das la de bzhin gshegs pa snang ba mtha' yas pas me tog pad ma 'di dag gsol te bsnyung ba ma mchis sam/_'o brgyal ba ma mchis sam/_bzhengs pa yang ngam/_bde ba 
[\[242a.2\]]la reg par gnas sam zhes kyang gsung ngo zhes smras nas/_bcom ldan 'das kyis bzhes te g.yon phyogs su bzhag go/_/de nas lha'i bu dbang phyug chen po bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 
[\[242a.3\]]'tshal te 'di skad ces gsol to/_/bcom ldan 'das bdag gis lung ston pa'i bshad pa thob par mdzad du gsol/_bcom ldan 'das kyis bka' stsal pa/_song shig dang khyod la byang chub sems dpa' sems dpa' chen po spyan ras gzigs kyi dbang 
[\[242a.4\]]pos lung ston par 'gyur ro/_/de nas lha'i bu dbang phyug chen po song ste/_byang chub sems dpa' sems dpa' chen po spyan ras gzigs kyi dbang po'i rkang pa la phyag 'tshal nas spyan ras gzigs kyi dbang phyug chen po chos 'dzin pa/_pad ma'i zhal/_pad 
[\[242a.5\]]ma la dgyes pa/_phyag na me tog pad ma bzang po mnga' ba/_pad ma'i dpal dang ldan pa/_yongs su bskor ba 'gro ba dbugs 'byin par mdzad pa/_sa'i spyan mchog mdzad pa/_sim par mdzad pa la phyag 'tshal lo zhes lha'i bu dbang phyug chen pos byang 
[\[242a.6\]]chub sems dpa' sems dpa' chen po spyan ras gzigs kyi dbang po la de ltar bstod nas kha rog ste 'dug pa dang /_de nas byang chub sems dpa' sems dpa' chen po spyan ras gzigs kyi dbang pos dbang phyug chen po de la 'di skad ces smras so/_/rigs kyi 
[\[242a.7\]]bu khyod ci'i phyir kha rog ste 'dug_/de nas lha'i bu dbang phyug chen pos 'di skad ces smras so/_/bdag bla na med pa yang dag par rdzogs pa'i byang chub tu lung bstan pa stsal du gsol/_/de nas spyan ras gzigs kyis gsungs pa/_rigs kyi bu khyod 'jig rten 
[\[242b\]]
[\[242b.1\]]gyi khams phye ba zhes bya bar de bzhin gshegs pa dgra bcom pa yang dag par rdzogs pa'i sangs rgyas/_rig pa dang rkang par ldan pa/_bde bar gshegs pa/_'jig rten mkhyen pa/_bla na med pa skyes bu 'dul ba'i kha lo sgyur ba/_lha dang mi rnams kyi ston pa sangs 
[\[242b.2\]]rgyas bcom ldan 'das dbang phyug ces bya bar 'gyur ro/_/de nas lha mo u ma song nas byang chub sems dpa' sems dpa' chen po spyan ras gzigs kyi dbang po'i rkang pa la mgo bos phyag 'tshal nas/_byang chub sems dpa' sems dpa' chen po spyan ras gzigs 
[\[242b.3\]]kyi dbang po la bstod par rtsom pa/_byang chub sems dpa' sems dpa' chen po spyan ras gzigs kyi dbang po chen po srog sbyin par mdzad pa/_sa'i spyan mchog mdzad pa/_pad ma bzang po phyag na mnga' ba/_pad ma'i dpal dang ldan pa/_yongs su bskor ba/_mya 
[\[242b.4\]]ngan las 'da' ba'i sa ston pa/_legs par dgongs par mdzad pa/_chos 'dzin pa la phyag 'tshal lo zhes de ltar lha mo u mas byang chub sems dpa' sems dpa' chen po spyan ras gzigs kyi dbang po la bstod de gsol pa/_bud med kyi lus smad pa las bdag 
[\[242b.5\]]yongs su thar bar mdzad du gsol/_mngal na gnas shing sha ma gang ba'i sdug bsngal ba dang rtag tu 'dzin pa las bdag yongs su thar bar mdzad du gsol/_de nas byang chub sems dpa' sems dpa' chen po spyan ras gzigs kyi dbang pos de la 'di skad ces 
[\[242b.6\]]smras so/_/sring mo khyod 'jig rten gyi khams gangs kyi ri'i g.yas phyogs kyi ngos su u ma'i dbang phyug ces bya ba'i de bzhin gshegs pa dgra bcom pa yang dag par rdzogs pa'i sangs rgyas/_rig pa dang rkang par ldan pa/_bde bar gshegs pa/_'jig rten 
[\[242b.7\]]mkhyen pa/_bla na med pa skyes bu 'dul ba'i kha lo sgyur ba/_lha dang mi rnams kyi ston pa/_sangs rgyas bcom ldan 'das 'jig rten du 'byung bar 'gyur ro/_/de nas lha mo u mas lung bstan pa thob bo/_/ltos shig sgrib pa thams cad rnam par sel ba byang 
[\[243a\]]
[\[243a.1\]]chub sems dpa' sems dpa' chen po spyan ras gzigs kyi dbang pos de dag thams cad bla na med pa yang dag par rdzogs pa'i byang chub tu lung bstan te/_dbang phyug chen po'i le'u 'di yang bshad do/_/de nas bcom ldan 'das la sgrib 
[\[243a.2\]]pa thams cad rnam par sel bas 'di skad ces gsol to/_/bcom ldan 'das spyan ras gzigs kyi dbang po mchis te/_long ba dag gis ni mig thob bo/_/de ring bdag ni tshe'i 'bras bu mchis par gyur to/_/bdag de ring ni bsam pa bzhin du grub bo/_/
[\[243a.3\]]bdag de ring ni bsam pa yongs su rdzogs so/_/bdag de ring ni byang chub kyi lam la bar chad ma mchis par gyur to/_/legs par dgongs pa chos kyi sku mya ngan las 'das pa ston to/_/de nas bcom ldan 'das la yang sgrib pa thams cad rnam par sel bas 'di 
[\[243a.4\]]skad ces gsol to/_/bcom ldan 'das de ring bdag la spyan ras gzigs kyi dbang po'i yon tan gyi bye brag bshad du gsol/_bcom ldan 'das kyis bka' stsal pa/_sgrib pa thams cad rnam par sel ba 'di lta ste/_dper na ri'i rgyal po khor yug dang /_khor 
[\[243a.5\]]yug chen po dang /_ri'i rgyal po mu tsi lin da dang /_ri'i rgyal po nag po dang /_nag po chen po dang /_ri'i rgyal po gsus shol dang /_ri'i rgyal po mi ston pa dang /_ri'i rgyal po thams cad du gtogs pa dang /_ri'i rgyal po 'bar ba'i kha dang /_ri'i rgyal po rtse mo 
[\[243a.6\]]brgya pa dang /_ri'i rgyal po khang pa dang /_ri'i rgyal po nor bu rin po che chen po dang /_ri'i rgyal po ston pa dang /_ri'i rgyal po dus ma yin par ston pa dang /_ri'i rgyal po de dag srang gcig la btab na/_rigs kyi bu ngas ri'i rgyal po de dag srang 'di snyed cig go zhes 
[\[243a.7\]]sam/_srang brgya'o zhes sam/_srang stong ngo zhes sam/_bye ba khrag khrig brgya phrag stong zhes sam/_grangs su yang /_char yang /_bgrang bar yang nus kyi/_rigs kyi bu byang chub sems dpa' sems dpa' chen po spyan ras gzigs kyi bsod nams kyi phung po ni 
[\[243b\]]
[\[243b.1\]]bgrang mi nus so/_/rigs kyi bu 'di lta ste/_dper na rdul phra rab kyi tshad ni ngas bgrang nus kyi/_byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni ngas bgrang bar mi nus so/_/rigs kyi bu 'di lta ste/_dper 
[\[243b.2\]]na rgya mtsho mching rnam chen po ni ngas thigs pa re re nas bgrang nus kyi/_byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni bgrang mi nus so/_/rigs kyi bu 'di lta ste/_dper na shing shir Sha'i tshal ni ngas 'dab 
[\[243b.3\]]ma re re nas bgrang nus kyi/_byang chub sems dpa' sems dpa' chen po spyan ras gzigs kyi dbang po'i bsod nams kyi tshogs ni bgrang mi nus so/_sgrib pa thams cad rnam par sel ba 'di lta ste/_dper na ri rab ri'i rgyal po ni gro ga'i phung por gyur/_rgya 
[\[243b.4\]]mtsho mching rnam chen po ni snag tshar gyur/_gling chen po bzhi na gnas pa'i skyes pa dang /_bud med dang /_khye'u dang /_bu mo de dag thams cad ni yi ge par gyur te/_ri'i rgyal po mtha' yas mu med pa yi ger bris kyang yi ge 'brum bu re re nas bgrang nus kyi/_byang 
[\[243b.5\]]chub sems dpa' sems dpa' chen po spyan ras gzigs kyi dbang po'i bsod nams kyi tshogs ni bgrang mi nus so/_/rigs kyi bu 'di lta ste/_dper na de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma phrag bcu 
[\[243b.6\]]gnyis dang mnyam pa'i na bza' dang /_bshos dang /_mal stan dang /_na ba'i rkyen gyi sman gyi yo byad thams cad kyis de bzhin gshegs pa de dag la bsnyen bkur byas na/_de bzhin gshegs pa de dag la bsnyen bkur byas pa'i bsod nams kyi phung po de ni 
[\[243b.7\]]rigs kyi bu byang chub sems dpa' sems dpa' chen po spyan ras gzigs kyi dbang po'i skra'i nyag ma gcig gi rtse mo la gnas pa'i bsod nams dang mnyam mo/_/sgrib pa thams cad rnam par sel ba 'di lta ste/_byang chub sems dpa' sems dpa' chen po spyan 
[\[244a\]]
[\[244a.1\]]ras gzigs kyi dbang po ni ting nge 'dzin brgya phrag du ma dang ldan te/_'di lta ste/_rab tu 'joms zhes bya ba'i ting nge 'dzin dang /_rgyan par byed ces bya ba'i ting nge 'dzin dang /_rgyan par mi byed ces bya ba'i ting nge 'dzin dang /_glog gi spyan zhes bya 
[\[244a.2\]]ba'i ting nge 'dzin dang /_bzod par byed ces bya ba'i ting nge 'dzin dang /_gzi can chen po zhes bya ba'i ting nge 'dzin dang /_rnam par byed ces bya ba'i ting nge 'dzin dang /_rdo rje'i phreng ba zhes bya ba'i ting nge 'dzin dang /_dam pa sbyin byed ces bya ba'i ting nge 'dzin dang /_mthu brgya pa 
[\[244a.3\]]zhes bya ba'i ting nge 'dzin dang /_bkod pa mtha' yas pa zhes bya ba'i ting nge 'dzin dang /_spobs pa'i phung po zhes bya ba'i ting nge 'dzin dang /_rgyal po'i dbang po zhes bya ba'i ting nge 'dzin dang /_rnam pa mang po zhes bya ba'i ting nge 'dzin dang /_rdo rje'i sgo zhes bya ba'i ting nge 'dzin 
[\[244a.4\]]dang /_rtag tu dam pa sbyin byed ces bya ba'i ting nge 'dzin dang /_dbang po yongs su thar byed ces bya ba'i ting nge 'dzin dang /_zhe sdang yongs su thar byed ces bya ba'i ting nge 'dzin dang /_dbang po dam pa'i mig ces bya ba'i ting nge 'dzin dang /_nyin byed dam pa'i mig ces 
[\[244a.5\]]bya ba'i ting nge 'dzin dang /_chos la mngon pa zhes bya ba'i ting nge 'dzin dang /_rdo rje'i mngal zhes bya ba'i ting nge 'dzin dang /_shin tu ston pa zhes bya ba'i ting nge 'dzin dang /_mya ngan 'da' byed ces bya ba'i ting nge 'dzin dang /_'od zer mtha' yas sgrub ces bya ba'i ting nge 
[\[244a.6\]]'dzin dang /_rnal 'byor ces bya ba'i ting nge 'dzin dang /_'thor ba zhes bya ba'i ting nge 'dzin dang /_'dzam bu'i gling gi dam pa'i mig ces bya ba'i ting nge 'dzin dang /_sangs rgyas kyi zhing gi dam pa'i mig ces bya ba'i ting nge 'dzin dang /_bya ba byas pa la mngon pa zhes bya 
[\[244a.7\]]ba'i ting nge 'dzin dang /_skye dgu'i gnas zhes bya ba'i ting nge 'dzin dang /_mi zad par byed ces bya ba'i ting nge 'dzin dang /_bstir med skems zhes bya ba'i ting nge 'dzin dang /_rgya mtsho ltar zab pa zhes bya ba'i ting nge 'dzin dang /_'khor brgya pa zhes bya ba'i ting nge 'dzin dang /_rigs 
[\[244b\]]
[\[244b.1\]]kyi bu byang chub sems dpa' sems dpa' chen po spyan ras gzigs kyi dbang po ni ting nge 'dzin de dag dang ldan no/_/sgrib pa thams cad rnam par sel ba 'di lta ste/_log par dad sel ces bya ba'i de bzhin gshegs pa rig pa dang rkang par ldan pa/_bde bar gshegs 
[\[244b.2\]]pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ba de'i tshe de'i dus na nga byang chub sems dpar gyur te/_de'i tshe de bzhin gshegs pa de'i spyan sngar byang chub sems 
[\[244b.3\]]dpa' sems dpa' chen po spyan ras gzigs kyi dbang po'i yon tan brjod pa de lta bu ngas thos so/_/byang chub sems dpa' kun tu bzang po la sogs pa dang 'di 'dra bar ting nge 'dzin gyis 'gyes pa yang ngas mthong ngo /_/gang gi tshe na kun du bzang po rdo rje gyen du 'phags 
[\[244b.4\]]pa'i ting nge 'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po 'thor ba zhes bya ba'i ting nge 'dzin la zhugs so/_/gang gi tshe na byang chub sems dpa' sems dpa' chen po kun du bzang po zla ba dam pa'i mig ces bya ba'i ting nge 
[\[244b.5\]]'dzin la zhugs pa de'i tshe na byang chub sems dpa' sems dpa' chen po spyan ras gzigs kyi dbang po nyi ma dam pa'i mig ces bya ba'i ting nge 'dzin la zhugs so/_/gang gi tshe na byang chub sems dpa' sems dpa' chen po kun du bzang po byugs pa zhes bya ba'i ting nge 
[\[244b.6\]]'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po nam mkha' mdzod ces bya ba'i ting nge 'dzin la zhugs so/_/gang gi tshe na byang chub sems dpa' sems dpa' chen po kun tu bzang po dbang po rnam par byed ces bya ba'i ting 
[\[244b.7\]]nge 'dzin la zhugs pa de'i tshe byang chub sems dpa' sems dpa' chen po spyan ras gzigs kyi dbang po rdo rje'i lcags kyu zhes bya ba'i ting nge 'dzin la zhugs so/_/gang gi tshe na byang chub sems dpa' sems dpa' chen po kun du bzang po dbang po'i 'gros zhes bya ba'i ting nge 'dzin la 
[\[245a\]]
[\[245a.1\]]zhugs pa de'i tshe byang chub sems dpa' sems dpa' chen po spyan ras gzigs kyi dbang po rgya mtsho ltar zab ces bya ba'i ting nge 'dzin la zhugs so/_gang gi tshe na byang chub sems dpa' sems dpa' chen po kun du bzang po seng ge glal ces bya ba'i ting nge 'dzin la 
[\[245a.2\]]zhugs pa de'i tshe byang chub sems dpa' sems dpa' chen po spyan ras gzigs kyi dbang po seng ge rnam par rol ces bya ba'i ting nge 'dzin la zhugs so/_/gang gi tshe na byang chub sems dpa' sems dpa' chen po kun du bzang po dam pa sbyin par byed ces bya ba'i ting nge 'dzin la zhugs 
[\[245a.3\]]pa de'i tshe byang chub sems dpa' sems dpa' chen po spyan ras gzigs kyi dbang po bstir med pa skems zhes bya ba'i ting nge 'dzin la zhugs so/_/gang gi tshe na byang chub sems dpa' sems dpa' chen po kun du bzang po ba spu'i khung bu thams cad 'byed par byed pa de'i tshe byang 
[\[245a.4\]]chub sems dpa' sems dpa' chen po spyan ras gzigs kyi dbang po yang ba spu'i khung bu thams cad 'byed par byed nas de'i tshe byang chub sems dpa' sems dpa' chen po kun du bzang pos byang chub sems dpa' sems dpa' chen po spyan ras gzigs kyi dbang po la spyan 
[\[245a.5\]]ras gzigs kyi dbang po khyod kyi spobs pa de 'dra ba legs so legs so zhes smras so/_/de nas de bzhin gshegs pa log par dad sel gyis byang chub sems dpa' sems dpa' chen po kun du bzang po la 'di skad ces bka' stsal to/_/rigs kyi bu khyod kyis byang 
[\[245a.6\]]chub sems dpa' sems dpa' chen po spyan ras gzigs kyi dbang po'i spobs pa [{]chung zad [,]cung zad [}]cig mthong du zad de/_byang chub sems dpa' sems dpa' chen po spyan ras gzigs kyi dbang po'i spobs pa ci 'dra ba de lta bu ni de bzhin gshegs pa dag la yang mi mnga'o/_/zhes ngas 
[\[245a.7\]]log par dad sel las de skad thos so/_/de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das theg pa chen po'i mdo'i rgyal po za ma tog bkod pa bshad du gsol/_/de'i slad du bdag cag chos kyi ros ngoms shing dga' 
[\[245b\]]
[\[245b.1\]]bar bgyid do/_/bcom ldan 'das kyis bka' stsal pa/_rigs kyi bu gang dag theg pa chen po'i mdo'i rgyal po za ma tog bkod pa'i ming thos pa de dag la sngon gyi las kyi sgrib pa med do/_/gang dag pha rol gyi bud med la chags shing zhan pa'i las la brtson pa dang /_gang pha 
[\[245b.2\]]dang ma gsod pa dang /_dgra bcom pa gsod pa dang /_mchod rten 'joms pa dang /_de bzhin gshegs pa la ngan sems kyis khrag 'byin pa dang /_de lta bu'i sdig pa la dga' ba dag la yang theg pa chen po'i mdo'i rgyal po za ma tog bkod pas sdig pa las thar bar byed do/_/
[\[245b.3\]]de nas bcom ldan 'das la sgrib pa thams cad rnam par sel bas 'di skad ces gsol to/_/bcom ldan 'das bdag gis ji ltar theg pa chen po'i mdo za ma tog bkod pa sdig pa thams cad las thar bar bgyid pa 'tshal bar bgyi/_bcom ldan 'das kyis bka' stsal 
[\[245b.4\]]pa/_rigs kyi bu ri rab ri'i rgyal po'i g.yas phyogs kyi ngos la yang dag par rdzogs pa'i sangs rgyas drug gis dri ma dang dri ma med pa'i mthar brtags pa yod de/_da ltar ngas kyang brtags so/_/gang gos dkar po sngon por 'gyur ba dang /_gang gos sngon po dkar 
[\[245b.5\]]por 'gyur ba ni/_gang gos dkar po de sngon por 'gyur ba de ni sdig pa'i phung por blta'o/_/gang gos sngon po de dkar por 'gyur ba de ni chos kyi phung por blta'o/_/rigs kyi bu de bzhin du theg pa chen po'i mdo'i rgyal po za ma tog bkod pa de ni sdig pa thams cad sreg cing 
[\[245b.6\]]dkar por byed do/_/sgrib pa thams cad rnam par sel ba 'di lta ste/_dper na dbyar gyi dus kyi tshe rtswa dang nags tshal dag shin tu sngo bar 'gyur te/_de nas klu'i rgyal po kha brgya pa zhes bya ba gnas nas langs te rtswa dang shing gel pa dang sman dang nags tshal dag sreg par byed 
[\[245b.7\]]do/_/rigs kyi bu de bzhin du theg pa chen po'i mdo'i rgyal po za ma tog bkod pa 'di ni sdig pa thams cad sreg par byed do/_/gang theg pa chen po'i mdo'i rgyal po thos pa'i sems can de dag ni bde ba dang ldan pa yin te/_rigs kyi bu de dag ni so so'i skye bo ma yin par rig par bya'o/_/
[\[246a\]]
[\[246a.1\]]byang chub sems dpa' phyir mi ldog pa dang 'dra bar blta'o/_/de dag 'chi ba'i dus kyi tshe de bzhin gshegs pa bcu gnyis gshegs te/_rigs kyi bu ma 'jigs shig ma 'jigs shig_/khyod kyis theg pa chen po'i mdo'i rgyal po thos so/_/khyod slar 'khor 
[\[246a.2\]]bar mi 'khor bar 'gyur ro/_/slar skye ba dang rga ba dang 'chi ba mi mthong bar 'gyur ro/_/'ga' zhig 'dod pa dang phrad la mi dga' zhing mi 'dod pa dang phrad par mi 'gyur ro/_/rigs kyi bu bde ba can gyi 'jig rten gyi khams su song zhing de bzhin gshegs pa snang ba mtha' yas 
[\[246a.3\]]pa las dam pa'i chos thos par 'gyur ro zhes dbugs 'byin par mdzad de/_rigs kyi bu de ltar sems can de dag bde bar mchi bar 'gyur ro/_/de nas byang chub sems dpa' sems dpa' chen po spyan ras gzigs kyi dbang pos bcom ldan 'das kyi zhabs la mgo bos 
[\[246a.4\]]phyag 'tshal te phyogs gcig tu song ngo /_/de nas sgrib pa thams cad rnam par sel ba cang mi zer bar 'dug go/_/lha dang klu dang gnod sbyin dang /_lha ma yin dang nam mkha' lding dang /_mi'am ci dang lto 'phye chen po dang /_mi dang mi ma yin pa de dag thams cad kyang dong 
[\[246a.5\]]ngo /_/gang gi tshe na de dag dong ba de'i tshe bcom ldan 'das la tshe dang ldan pa dga' bos 'di skad ces gsol to/_/bcom ldan 'das bdag cag gi bslab pa'i sdom pa bshad du gsol/_/bcom ldan 'das kyis bka' stsal pa/_dge slong gang dag bsnyen par 
[\[246a.6\]]rdzogs par byed 'dod pa des thog ma kho nar song ste sna tshogs pa dag gi gnas brtag par bya'o/_/brtags nas dge slong dag la btsun pa sna tshogs kyi gnas ni dag ste/_sna tshogs kyi gnas de na rus pa yang ma mchis so/_/bshang gci yang ma mchis te/_sna tshogs 
[\[246a.7\]]kyi gnas de ni yongs su dag go/_/dge slong dag kyang bsnyen par rdzogs par bgyir rung ngo zhes sbran to/_/bcom ldan 'das kyis bka' stsal pa/_tshul khrims dang mi ldan pas ni bsnyen par rdzogs par mi bya'o/_/gsol pa dang bzhi pa yang sbyin par mi bya'o/_/bar gyi gsol 
[\[246b\]]
[\[246b.1\]]ba yang mi bya'o/_/mang du bshad ci dgos te/_dge slong dag tshul khrims dang mi ldan pa'i dge slong gis ni sna tshogs kyi gnas su yang 'gro bar mi bya na gsol ba dang bzhi ba bya ba lta ci smos te/_de dag ni ston pa'i bstan pa 'jig par byed pa'o/_/tshul khrims dang mi ldan pa 
[\[246b.2\]]de dag ni sbyin gnas dag gi nang du gnas sbyin par mi bya'o/_/de dag ni gtsug lag khang gi phyi rol du gnas su gzhug ste/_de dag la dge 'dun gyi zas kyang mi sbyin no/_/de dag la dge 'dun gyis yang 'os pa ma yin no/_/de dag la ni dge slong gi dngos po [{]chung zad [,]cung zad [}]kyang 
[\[246b.3\]]med do/_/de nas bcom ldan 'das la tshe dang ldan pa dga' bos 'di skad ces gsol to/_/bcom ldan 'das gang gi tshe na de 'dra ba'i sbyin gnas dag 'byung bar 'gyur/_bcom ldan 'das kyis bka' stsal pa/_nga mya ngan las 'das nas lo sum brgya na de 'dra ba'i sbyin gnas 
[\[246b.4\]]dag 'byung ste/_gang gtsug lag khang la khyim du 'du shes par 'dzin pa de dag ni bu pho dang bu mo dag gis yongs su bskor bar 'gyur ro/_/de dag ni dge 'dun gyi khri dang /_khri'u dang tshang thur dang sngas dang /_mal stan dag la spyod par ma 'os pa la spyod par byed do/_/dge 
[\[246b.5\]]'dun dag gi nye bar spyod pa la bshang ba dang gci bar byed do/_/mchil ma dag kyang 'dor zhing las kyi rnam par smin pa mi shes so/_/gang dge 'dun gyi nye bar spyod pa la mchil ma 'dor ba de dag ni lo bcu gnyis su shing sA la'i tshal du kha khab kyi mig tsam gyi srog chags su skye'o/_/
[\[246b.6\]]gang dge 'dun gyi so shing la spyod du ma 'os pa la spyod pa de dag ni ru sbal dang /_chu srin dang nya'i nang du skye'o/_/gang dge 'dun gyi til dang 'bras dang rgya shug dang /_ku lan tha la sogs pa gang spyod par ma 'os pa la spyod pa de dag ni [{]yi dgas [,]yi dwags [}]kyi grong khyer du skye ste/_mgal ba 'dra 
[\[246b.7\]]zhing keng rus bsgreng ba lta bu bdag gi skra dang kha spus khebs pa/_kha khab kyi mig tsam du gyur pa'i sdug bsngal de dag lus la myong bar 'gyur ro/_/gang dge 'dun gyi zas kyis khyi gso bar byed pa de dag ni rigs dma' bar skye bar 'gyur ro/_/dbang po nyams par 'gyur ro/_/sgur 
[\[247a\]]
[\[247a.1\]]po dang khyor por skye'o/_/gzhan gyi bzhin la lta zhing slong mo byed par 'gyur ro/_/de nas shi 'phos nas kyang nad bu can du 'gyur ro/_/lus las rnag dang khrag 'dzag par 'gyur ro/_/chu ba rnams 'khums par 'gyur ro/_/gang gi tshe na langs pa de na sha 
[\[247a.2\]]rnams sa la lhags shing rus pa rnams snang bar 'gyur te/_de ltar de dag lo mang por/_lo brgya stong mang por lus kyi sdug bsngal myong bar 'gyur ro/_/gang dge 'dun gyi sa la mi 'os par spyod pa de dag ni bskal pa bcu gnyis su 'o dod 'bod pa'i sems can dmyal ba chen por 
[\[247a.3\]]skye ste/_lcags kyi thu lum bsregs pa khar bcug nas mchu dang so dag kyang lhags/_rkan yang gas mgul pa yang tshig_/snying dang rgyu ma dag kyang thams cad du thams cad tshig nas rus pa'i lhag ma lus par 'gyur te/_dge slong dag de'i tshe las kyi rlung langs nas shi nas kyang slar 
[\[247a.4\]]'tsho'o/_/de nas slar yang gshin rje skyong ba'i skyes bus bzung ngo /_/de nas de dag gi las bdag gis bya ba'i las kyi dbang gis lce chen po 'byung bar 'gyur zhing lce de'i steng du gshol brgya stong gis rmo bar 'gyur te/_de ltar lo brgya phrag stong du sems can dmyal ba'i sdug 
[\[247a.5\]]bsngal myong bar 'gyur ro/_/de nas shi 'phos nas me'i rdza ma'i sems can dmyal ba chen por skyes te/_de nas gshin rje skyong ba'i skyes bu dag gis bzung nas lce de nyid la khab brgya stong gis 'bigs par byed do/_/de nas kyang las kyi dbang gis sos nas me'i 'obs su 'dor 
[\[247a.6\]]ro/_/me'i 'obs de nas kyang phyung nas chu bo be'i ta ra ni chen por 'dor ro/_/de nas 'chi ba'i dus byas nas sems can dmyal ba gzhan dag tu skyes te/_de ltar 'khyam pa las bskal pa gsum zad nas shi 'phos te 'dzam bu gling du dbul po dang /_dmus long gi nang du skye bar 
[\[247a.7\]]'gyur ro/_/dga' bo de lta bas na dge 'dun dag gi rdzas ni bsrung bar bya'o/_/dge slong dag gang bslab pa sdom pas chos gos gsum bcang bar bya ste/_chos gos gcig ni dge 'dun la yid brtan cing dge 'dun gyis spyad pa'i phyir ro/_/chos gos gnyis pa ni rgyal po'i 
[\[247b\]]
[\[247b.1\]]pho brang du 'gro ba'i phyir ro/_/chos gos gsum pa ni grong dang /_grong khyer dang grong 'dab dang /_ye 'ur 'khod pa dang tshong 'dus dag gi phyir te/_dge slong dag gis chos gos de gsum bcang bar bya'o/_/gang tshul khrims dang ldan pa dang yon tan dang ldan pa'i dge slong 
[\[247b.2\]]dag gis ni ngas bslab tshigs bcas pa 'di gzung bar bya'o/_/dge slong dag dge 'dun gyi rdzas la spyod par mi 'os pa dag gis ni yongs su spyad par mi bya'o/_/dge 'dun gyi ni me'i 'obs lta bu'o/_/dge 'dun gyi ni dug lta bu'o/_/dge 'dun gyi ni rdo rje lta bu'o/_/dge 
[\[247b.3\]]'dun gyi ni khur lta bu'o/_/dug la ni gnyen po bya nus kyi dge 'dun gyi la ni gnyen po bya mi nus so/_/de nas bcom ldan 'das la tshe dang ldan pa dga' bos 'di skad ces gsol to/_/bcom ldan 'das kyis bka' stsal pa'i bslab tshigs la dge slong gang dag 
[\[247b.4\]]'dzin par bgyid pa ni so sor thar pa'i sdom pas bsdams pa lags so/_/'dul ba la mngon pa lags so/_/bcom ldan 'das kyi bslab tshigs kyi rjes su bsrungs pa lags so/_/de nas tshe dang ldan pa dga' bos bcom ldan 'das kyi zhabs la mgo 
[\[247b.5\]]bos phyag 'tshal te song ngo /_/de nas nyan thos chen po de dag bdag bdag gi sangs rgyas kyi zhing du dong ngo /_/lha dang klu dang /_gnod sbyin dang /_dri za dang nam mkha' lding dang /_mi'am ci dang lto 'phye chen po dang /_mi dang mi ma yin pa de dag kyang dong 
[\[247b.6\]]ngo /_/bcom ldan 'das dgyes shing de skad ces bka' stsal pa dang /_thams cad dang ldan pa'i 'khor de dang lha dang mi dang /_lha ma yin dang /_dri zar bcas pa'i 'jig rten rnams bcom ldan 'das kyis bka' stsal pa la mngon par dga'o/_/'phags pa za ma tog 
[\[247b.7\]]bkod pa zhes bya ba theg pa chen po'i mdo rdzogs so//_//rgya gar gyi mkhan po dzi na mi tra dang /_dA na shI la dang /_zhu chen gyi lo tsA ba ban de ye shes sdes bsgyur cing zhus te gtan la phab pa//_//
[\[248a\]]
[\[248a.1\]{D117}]@##/_/rgya gar skad du/_Ar+ya rat+na ka raN+Da nA ma ma hA yA na sU tra/_bod skad du/_'phags pa dkon mchog gi za ma tog ces bya ba theg pa chen po'i mdo/_bam po dang po/_thams cad mkhyen pa la phyag 'tshal lo/_/'di skad bdag gis 
[\[248a.2\]]thos pa'i dus gcig na/_bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang byang chub sems dpa' khri dang thabs cig tu bzhugs te/_yang de'i 
[\[248a.3\]]tshe bcom ldan 'das smyig ma'i ldum bu'i 'khor gyi khyams na 'khor brgya stong du mas yongs su bskor cing mdun gyis bltas te chos ston to/_/de nas 'jam dpal gzhon nur gyur pa byang chub sems dpa' lnga stong dang lhan cig tu brgya byin dang tshangs pa dang /_'jig 
[\[248a.4\]]rten skyong ba rnams kyis yongs su bskor cing mdun du bdar te/_smyig ma'i ldum bu'i 'khor gyi khyams ga la ba dang /_bcom ldan 'das ga la ba der dong ste lhags pa dang /_bcom ldan 'das kyi zhabs gnyis la mgo bos phyag 'tshal nas/_bcom ldan 'das la lan 
[\[248a.5\]]gsum bskor ba byas te byang chub sems dpa' de dag dang /_brgya byin dang tshangs pa dang /_'jig rten skyong ba rnams dang lhan cig tu phyogs gcig tu 'khod do/_/phyogs gcig tu 'khod nas/_bcom ldan 'das la 'jam dpal gzhon nur gyur pas 'di skad ces 
[\[248a.6\]]gsol to/_/bcom ldan 'das da ltar ci'i bka' mchid cig mdzad/_bcom ldan 'das bka' mchid de nyid kyi rjes rgyun mi 'chad par mdzad du gsol/_de nas sangs rgyas kyi mthus tshe dang ldan pa rab 'byor gyis 'jam dpal gzhon nur gyur pa la 'di skad ces smras 
[\[248a.7\]]so/_/'jam dpal da ltar ni nyan thos dang ldan pa'i bka' mchid mdzad na/_'jam dpal bdag gis khyod la bskul gyis byang chub sems dpa' dang ldan pa'i bka' mchid brtsam par khyod spobs par gyis shig_/'jam dpal gyis smras pa tshe dang ldan pa rab 'byor 
[\[248b\]]
[\[248b.1\]]nyan thos dang /_rang sangs rgyas thams cad ni byang chub sems dpa' dang ldan pa'i gtam gyi snod du gyur pa ma yin na/_btsun pa rab 'byor byang chub sems dpa' dang ldan pa'i gtam cir dgos/_rab 'byor gyis smras pa/_'jam dpal 'dir gang snod du gyur pa 'byung 
[\[248b.2\]]ba de dag la khyod kyis shod cig_/'jam dpal gyis smras pa/_tshe dang ldan pa rab 'byor 'di na snod du gyur pa ni gang dag yin/_snod du ma gyur pa ni gang dag yin shes sam/_rab 'byor gyis smras pa/_'jam dpal bdag ni gzhan gyi sgra'i rjes su 'brang ba yin pas snod 
[\[248b.3\]]dang snod ma yin pa lta ci shes mod kyi 'on kyang 'jam dpal khyod byang chub sems dpa' dang ldan pa'i gtam brtsam par spobs par gyis shig_/'jam dpal gyis smras pa/_btsun pa rab 'byor gang su dag skyon med pa la zhugs pa de dag thams cad ni sangs rgyas kyi chos 
[\[248b.4\]]rnams kyi snod du ma gyur pa'o/_/btsun pa rab 'byor gang dag skyon med pa la yang rtog cing sems can rnams la yang lta la skyon med par yang mi ltung zhing skyon dang yang lhan cig mi gnas pa de dag ni sangs rgyas kyi chos rnams kyi snod du gyur pa'o/_/btsun pa rab 'byor 
[\[248b.5\]]gzhan yang gang dag mtshams la gnas par gyur pa/_slob pa dang mi slob pa'i chos la zhugs pa/_sems can thams cad la btang snyoms pa/_srid pa la me 'bar ba lta bur lta ba/_yid yongs su skyo ba/_khams gsum thams cad kyis skrag pa/_skad cig tsam 
[\[248b.6\]]yang srid pa mngon par 'grub par mi dga' ba de dag ni sangs rgyas kyi chos rnams kyi snod du ma gyur pa'o/_/btsun pa rab 'byor gang dag phyi ma'i mtha'i bskal pa bye bar go cha bgos pa/_srid pa thams cad kyis mi 'jigs mi dngang ba/_khams gsum spyod yul ba/_dri ma 
[\[248b.7\]]gsum dang bral ba/_'khor ba la skyed mos tshal dang gzhal med khang du 'du shes pa/_srid pa 'dod cing srid pa thams cad la chags pa dang bral ba de dag ni sangs rgyas kyi chos rnams kyi snod du gyur pa'o/_/btsun pa rab 'byor gzhan yang gang dag 'dod chags 
[\[249a\]]
[\[249a.1\]]dang /_zhe sdang dang /_gti mug dang /_bag la nyal ba dang /_kun du dkris te 'dug pa dang /_nyon mongs pa dang nye ba'i nyon mongs pa thams cad spangs pa de dag ni sangs rgyas kyi chos rnams kyi snod du ma gyur pa'o/_/btsun pa rab 'byor gang 
[\[249a.2\]]dag 'dod chags kyis chags pa yang ma yin la 'dod chags spyod par yang ston pa/_zhe sdang gis sdang ba yang ma yin la zhe sdang spyod par yang ston pa/_gti mug gis rmongs pa yang ma yin la gti mug spyod par yang ston pa/_nyon mongs pa dang yang bral la khams 
[\[249a.3\]]gsum du yang snang ba/_sems can thams cad la byams pa/_ma khengs pa/_ma zhum pa/_sems can thams cad kyi khur khyer ba/_de bzhin nyid kyi rjes su song ba/_dkon mchog gsum gyi gdung mi 'chad par bya ba'i phyir zhugs pa/_rig pa gsum 
[\[249a.4\]]dang ldan pa/_rig pa mngon du gyur pa de dag ni sangs rgyas kyi chos rnams kyi snod du gyur pa'o/_/rab 'byor gyis smras pa/_'jam dpal gal te/_chos kyi dbyings kyang gcig_/de bzhin nyid kyang gcig_/yang dag pa'i mtha' yang gcig na snod dam snod 
[\[249a.5\]]ma yin pa de ji ltar mngon/_'jam dpal gyis smras pa/_btsun pa rab 'byor 'di lta ste/_dper na rdza mkhan gyis 'jim pa'i gong bu gcig las snod rnam pa sna tshogs byas te/_snod de thams cad so gcig tu btang na/_de la kha cig ni 'bru mar dang mar gyi snod 
[\[249a.6\]]du 'gyur/_kha cig ni sbrang rtsi dang li kha ra'i snod du 'gyur/_kha cig ni ngan pa mi gtsang ba'i snod du 'gyur te/_'jim pa'i gong bu de dang so btang ba la ni tha dad pa [{]chung zad [,]cung zad [}]kyang med do/_/btsun pa rab 'byor de bzhin du chos kyi dbyings kyang gcig_/de bzhin nyid kyang gcig_/
[\[249a.7\]]yang dag pa'i mtha' yang gcig mod kyi/_ji ltar las mngon par 'du byas pa bzhin du snod kyi khyad par du 'gyur ro/_/de la sbrang rtsi dang /_li kha ra'i snod ji lta ba de bzhin du byang chub sems dpa' thams cad la blta'o/_/'bru mar dang mar gyi snod ji lta ba de bzhin du nyan 
[\[249b\]]
[\[249b.1\]]thos dang rang sangs rgyas thams cad la blta'o/_/ngan pa mi gtsang ba'i snod ji lta ba de bzhin du byis pa so so'i skye bo thams cad la blta'o/_/rab 'byor gyis smras pa/_'jam dpal rnam grangs gang gis gang dag snod du gyur pa de dag snod ma yin par 'gyur ba dang /_gang 
[\[249b.2\]]dag snod ma yin pa de dag snod du gyur pa'i rnam grangs yod dam/_'jam dpal gyis smras pa/_btsun pa rab 'byor yod do/_/rab 'byor gyis smras pa/_rnam grangs gang gis na gang dag snod du gyur pa de dag snod ma yin par 'gyur ba dang /_gang dag snod ma yin pa 
[\[249b.3\]]de dag snod du gyur pa yin/_'jam dpal gyis smras pa/_btsun pa rab 'byor gang la la nyon mongs pa thams cad kyi snod du gyur pa bag chags kyi mtshams sbyor ba ma bcom pa de dag ni sangs rgyas kyi chos rnams kyi snod du ma gyur pa'o/_/btsun pa rab 'byor gang 
[\[249b.4\]]dag nyon mongs pa thams cad kyi snod du ma gyur pa bag chags kyi mtshams sbyor ba bcom pa de dag ni sangs rgyas kyi chos rnams kyi snod du gyur pa'o/_/rab 'byor gyis smras pa/_'jam dpal snod du ci zhig gzhug par bya/_'jam dpal gyis smras pa/_btsun 
[\[249b.5\]]pa rab 'byor ci yang ma yin no/_/de ci'i phyir zhe na/_gang gi tshe byang chub sems dpa' gzhug pa med pa dang /_dbyung ba med pa la spyod pa de'i tshe snod kyi snying por rig par bya'o/_/gang gi tshe gzhug pa dang dbyung ba la spyod pa de'i tshe snod chag par rig par bya'o/_/
[\[249b.6\]]btsun pa rab 'byor 'di lta ste/_dper na nam mkha' ni rtswa dang /_shing gel pa dang /_sman dang /_nags tshal thams cad kyi snod ces kyang bya la gang gi snod kyang ma yin no/_/btsun pa rab 'byor de bzhin du byang chub sems dpa' yang sangs rgyas kyi chos thams cad kyi snod 
[\[249b.7\]]ces kyang bya la gang gi snod kyang ma yin no/_/btsun pa rab 'byor 'di lta ste/_dper na sa las skyes pa'i shing rnams ni snod nam mkha' yin pas rnam par skye'o/_/btsun pa rab 'byor de bzhin du lhag pa'i bsam pa las skyes pa'i byang chub sems dpa' rnams kyang snod 
[\[250a\]]
[\[250a.1\]]shes rab kyi pha rol tu phyin pa yin pas rnam par skye'o/_/rab 'byor gyis smras pa/_'jam dpal ci byang chub sems dpa' rnam par skye'am/_'jam dpal gyis smras pa/_btsun pa rab 'byor gal te nam mkha' rnam par skye na/_de'i phyir byang 
[\[250a.2\]]chub sems dpa' rnams kyang rnam par skye ba zhig na/_nam mkha' ni rnam par skye ba'am/_yongs su nyams par mi 'gyur te/_btsun pa rab 'byor de bzhin du byang chub sems dpa' rnams kyang rnam par skye bar yang mi 'gyur/_yongs su nyams par yang mi 'gyur ro/_/rab 
[\[250a.3\]]'byor gyis smras pa/_'jam dpal byang chub sems dpa' rnams rnam par skye bar yang mi 'gyur/_yongs su nyams par yang mi 'gyur zhes bya ba ci las bsams te de skad smras/_'jam dpal gyis smras pa/_nyon mongs pa rnam par skye bar yang mi 'gyur/_
[\[250a.4\]]sangs rgyas kyi chos rnams las yongs su nyams par yang mi 'gyur ro/_/rab 'byor gyis smras pa/_'jam dpal nyon mongs pa rnams dang /_sangs rgyas kyi chos rnams la tha dad du bya ba ci yod/_'jam dpal gyis smras pa/_btsun pa rab 'byor nyon mongs pa 
[\[250a.5\]]rnams dang /_sangs rgyas kyi chos rnams la tha dad par bya ba ni [{]chung zad [,]cung zad [}]kyang med do/_/btsun pa rab 'byor 'di lta ste/_dper na ri'i rgyal po ri rab kyi 'od kyis reg na gzugs thams cad 'di lta ste/_gser gyi kha dog tu kha dog gcig par 'gyur ro/_/btsun pa 
[\[250a.6\]]rab 'byor de bzhin du shes rab dang ye shes kyi snang bar byas pa'i nyon mongs pa rnams kyang 'di lta ste/_sangs rgyas kyi chos rnams kyi kha dog tu kha dog gcig par 'gyur ro/_/btsun pa rab 'byor de bas na shes rab dang ye shes kyis snang bar byas pa'i nyon mongs pa 
[\[250a.7\]]rnams dang /_sangs rgyas kyi chos rnams la ni tha dad pa [{]chung zad [,]cung zad [}]kyang med de/_de bas na chos thams cad sangs rgyas kyi chos zhes bya'o/_/rab 'byor gyis smras pa/_'jam dpal ci'i phyir na chos thams cad sangs rgyas kyi chos zhes bya/_'jam dpal gyis smras pa/_
[\[250b\]]
[\[250b.1\]]btsun pa rab 'byor ji lta ba bzhin du rtogs pa'i phyir ro/_/rab 'byor gyis smras pa/_'jam dpal ji lta ba bzhin zhes bya bas ci zhig bstan par 'gyur/_'jam dpal gyis smras pa/_thog ma ji lta bar tha mar yang de bzhin du de bzhin nyid las phyir mi ldog pas de'i phyir ji 
[\[250b.2\]]lta ba bzhin zhes bya'o/_/rab 'byor gyis smras pa/_'jam dpal thog ma dang tha ma zhes bya bas ci zhig bstan par 'gyur/_'jam dpal gyis smras pa/_thog ma ni stong pa nyid/_tha ma ni dben pa nyid de de bas na thog ma dang tha ma zhes bya'o/_/rab 'byor gyis 
[\[250b.3\]]smras pa/_'jam dpal stong pa nyid dang /_dben pa nyid la tha dad du bya ba ci yod/_'jam dpal gyis smras pa/_btsun pa rab 'byor 'di ji snyam du sems/_gser dang sa le sbram la tha dad du bya ba yod dam/_rab 'byor gyis smras pa/_'jam dpal ming du 
[\[250b.4\]]btags pa la ni tha dad pa yod do/_/'jam dpal gyis smras pa/_btsun pa rab 'byor de bzhin du 'di lta ste/_stong pa nyid dang /_dben pa nyid 'di ni ming dang brda tsam du zad de/_ming dang brda la ni mkhas pa rnams mngon par zhen pa med kyi/_byis pa rnams mngon 
[\[250b.5\]]par zhen to/_/rab 'byor gyis smras pa/_'jam dpal byis pa'i mtshan nyid ni ji lta bu/_mkhas pa zhes bya ba'i mtshan nyid ni ji lta bu yin/_'jam dpal gyis smras pa/_btsun pa rab 'byor bcom ldan 'das kyis byis pa ni las kyi mtshan nyid do/_/mkhas pa 
[\[250b.6\]]ni chos kyi mtshan nyid do zhes gsungs so/_/rab 'byor gyis smras pa/_'jam dpal las kyi mtshan nyid ji lta bu yin/_'jam dpal gyis smras pa/_btsun pa rab 'byor rten cing 'brel bar 'byung ba'i mtshan nyid ni las te/_de la gang dag mngon par 'du byed pa de 
[\[250b.7\]]dag gi ni yod par mngon no/_/gang dag mngon par 'du mi byed pa de dag gi ni med par mngon no/_/de la byis pa rnams ni mngon par 'du byed pas de dag gi ni yod par mngon no/_/mkhas pa rnams ni mngon par 'du mi byed pas de dag gi ni med par mngon te/_de la gang 
[\[251a\]]
[\[251a.1\]]yod pa dang /_gang med pa'i dbus de ni 'phags pa rnams kyi spyod yul lo/_/'phags pa'i spyod yul gang yin pa de ni 'phags pa ma yin pa rnams kyi spyod yul ma yin no/_/rab 'byor gyis smras pa/_'jam dpal 'phags pa zhes bya bas 
[\[251a.2\]]ci zhig bstan par 'gyur/_'jam dpal gyis smras pa/_btsun pa rab 'byor 'phags pa zhes bya ba de ni rdul med cing nyon mongs pa med pa la yang dag par 'du ba'i gzhi'o/_/rab 'byor gyis smras pa/_'jam dpal rnam grangs gang gis chos thams cad rdul med 
[\[251a.3\]]cing /_nyon mongs pa med pa la yang dag par 'du bar 'gyur ba'i rnam grangs yod dam/_'jam dpal gyis smras pa/_btsun pa rab 'byor yod do/_/rab 'byor gyis smras pa/_rnam grangs gang yin/_'jam dpal gyis smras pa/_btsun pa rab 'byor 'di lta ste/_dper 
[\[251a.4\]]na rgya mtsho chen por chu thams cad yang dag par 'du ste/_de yang 'di lta ste/_lan tshwa'i ror ro gcig go/_/btsun pa rab 'byor de bzhin du sangs rgyas kyi chos thams cad kyang rdul med cing nyon mongs pa med pa yang dag par 'du zhing /_de yang 'di lta ste rnam par grol 
[\[251a.5\]]ba'i ror ro gcig go/_/rab 'byor gyis smras pa/_'jam dpal gang las rnam par thar bar bya ba'i phyir rnam par grol ba ston/_'jam dpal gyis smras pa/_btsun pa rab 'byor 'di ji snyam du sems/_gang yod na 'ching bar 'gyur/_rab 'byor gyis smras 
[\[251a.6\]]pa/_'jam dpal mi shes pa yod na 'ching bar 'gyur ro/_/'jam dpal gyis smras pa/_btsun pa rab 'byor de bas na mi shes pa las rnam par thar bar bya ba'i phyir rnam par grol ba bstan to/_/rab 'byor gyis smras pa/_'jam dpal chos thams cad 
[\[251a.7\]]la tha dad par bya ba med na shes pa'am mi shes par ji ltar bstan/_'jam dpal gyis smras pa/_btsun pa rab 'byor 'di lta ste/_dper na dpyid kyis bsros pa'i chu la ni dro ba zhes bstan to/_/chu de nyid grang ba'i dus su ni grang ba zhes bstan to/_chu de la ni tha dad du bya ba 
[\[251b\]]
[\[251b.1\]]cung zad kyang med do/_/btsun pa rab 'byor de bzhin du tshul bzhin ma yin pa yid la byed pas bsros pa'i sems la ni mi shes pa zhes bstan to/_/tshul bzhin yid la byed pa la ni shes pa zhes bstan te/_de la nang gi byed pa'i skyes bu de'i shes pa'am/_mi shes par 
[\[251b.2\]]bstan pa ni gang yang med do/_/rab 'byor gyis smras pa/_'jam dpal don de ni rtogs par dka' ba'o/_/'jam dpal gyis smras pa/_btsun pa rab 'byor gnyis la spyod pa rnams kyis so/_/rab 'byor gyis smras pa/_'jam dpal don de ni mthong bar dka'o/_/
[\[251b.3\]]'jam dpal gyis smras pa/_btsun pa rab 'byor shes rab kyi mig dang bral ba rnams kyis so/_/rab 'byor gyis smras pa/_'jam dpal don de ni gting dpag dka' ba'o/_/'jam dpal gyis smras pa/_btsun pa rab 'byor gting ma rnyed pa rnams kyis so/_/rab 
[\[251b.4\]]'byor gyis smras pa/_'jam dpal don de ni shes par dka' ba'o/_/'jam dpal gyis smras pa/_btsun pa rab 'byor lhag pa'i nga rgyal can rnams kyis so/_/rab 'byor gyis smras pa/_'jam dpal don de ni go bar dka' ba'o/_/'jam dpal gyis smras 
[\[251b.5\]]pa/_btsun pa rab 'byor byang chub kyi yan lag dang bral ba rnams kyis so/_/rab 'byor gyis smras pa/_'jam dpal don de ni mos par dka' ba'o/_/'jam dpal gyis smras pa/_btsun pa rab 'byor kun gzhi la dga' ba rnams kyis so/_/rab 'byor gyis 
[\[251b.6\]]smras pa/_'jam dpal don de ni brtag mi nus pa'o/_/'jam dpal gyis smras pa/_'di ltar der mtshan ma kun du mi 'byung ngo /_/rab 'byor gyis smras pa/_'jam dpal don de ni rtog ge'i spyod pa can ma yin pa'o/_/'jam dpal gyis smras pa/_'di 
[\[251b.7\]]ltar de la so sor rnam par rig pa med do/_/rab 'byor gyis smras pa/_'jam dpal don de ni mchog tu 'phags pa'o/_/'jam dpal gyis smras pa/_'di ltar de ni bsngo ba'i 'du shes dang bral ba'o/_/rab 'byor gyis smras pa/_'jam dpal don de 
[\[252a\]]
[\[252a.1\]]ni mkhas pa dang mdzangs pas rig pa'o/_/'jam dpal gyis smras pa/_'di ltar de ni bdag nyid kyis rig pa'o/_/rab 'byor gyis smras pa/_'jam dpal de bzhin gshegs pas gang don du na don ni don ma yin pa'o zhes de skad bshad pa tshig 
[\[252a.2\]]de'i dgongs pa'i tshig bshad pa ji lta bu yin/_'jam dpal gyis smras pa/_btsun pa rab 'byor don ces bya ba ni brjod du med pa'i don to/_/de la gang dag brjod du yod pa'i don la spyod pa de dag gi don ni don ma yin te/_de bas na bcom ldan 'das kyis don du na don 
[\[252a.3\]]de ni don ma yin pa'o zhes de skad bka' stsal to/_/gzhan yang btsun pa rab 'byor don ces bya ba ni dben pa'i don to/_/de la gang dag lus dang ngag dang /_sems dang mtshungs par ldan pa'i don la spyod pa de dag gi don ni don ma yin te/_de bas na bcom ldan 'das 
[\[252a.4\]]kyis kyang don du na don ni don ma yin pa'o zhes de skad ces bka' stsal to/_/rab 'byor gyis smras pa/_'jam dpal chos thams cad chos ma yin pa'o zhes bcom ldan 'das kyis ci las dgongs te de skad bka' stsal/_'jam dpal gyis smras pa/_btsun pa 
[\[252a.5\]]rab 'byor bcom ldan 'das kyis chos kyi rnam grangs gzings dang 'dra bar shes pa rnams kyis chos nyid kyang spang bar bya na chos ma yin pa lta ci smos zhes de skad ces bka' stsal te/_gang spang bar bya ba de ni chos dang chos ma yin pa zhes mi bya'o/_/rab 'byor gyis smras pa/_
[\[252a.6\]]'jam dpal ci sangs rgyas kyi chos rnams kyang chos ma yin nam/_'jam dpal gyis smras pa/_btsun pa rab 'byor sangs rgyas kyi chos rnams la ni yang dag par grub pa gang yang med do/_/gang yang dag par grub pa ma yin pa de ni chos dang chos ma yin pa zhes mi bya'o/_/
[\[252a.7\]]de bas na bcom ldan 'das kyis kyang chos thams cad ni chos ma yin pa'o zhes de skad ces bka' stsal to/_/rab 'byor gyis smras pa/_'jam dpal las dang po pa'i byang chub sems dpa' dag bshad pa 'di thos nas mi skrag mi dngang dngang bar mi 'gyur ba ni ngo mtshar 
[\[252b\]]
[\[252b.1\]]to/_/'jam dpal gyis smras pa/_btsun pa rab 'byor 'di ji snyam du sems/_brgya la seng ge'i phru gus seng ge'i sgra thos nas skrag gam/_dngang ngam/_dngang bar 'gyur ram/_ngang pa'i rgyal po'i phru gu nam mkha'i dkyil na 'phur ba na ngang pa'i sgra thos nas skrag 
[\[252b.2\]]gam/_dngang ngam/_dngang bar 'gyur ram/_rab 'byor gyis smras pa/_'jam dpal de ni ma yin te/_seng ge'i phru gu rang gi sgra dang /_ngang pa'i rgyal po'i phru gu rang gi spyod yul gyis mi skrag go/_/'jam dpal gyis smras pa/_btsun pa rab 'byor de bzhin 
[\[252b.3\]]du de bzhin gshegs pa'i rigs dang /_gdung las skyes pa'i byang chub sems dpa' de bzhin nyid dang /_stong pa nyid las nges par byung ba de rnams ni chos thams cad dang /_sgra thams cad dang /_bshad pa thams cad kyis mi skrag mi dngang dngang bar mi 'gyur 
[\[252b.4\]]mod kyi/_btsun pa rab 'byor 'on kyang gang yod na skrag par 'gyur ba shes sam/_rab 'byor gyis smras pa/_'jam dpal 'jig tshogs la lta ba yod na skrag par 'gyur ro/_/'jam dpal gyis smras pa/_btsun pa rab 'byor 'jig tshogs la lta ba de byang chub 
[\[252b.5\]]sems dpas yongs su shes te/_de bas na chos thams cad kyis mi skrag go/_/de sgra thams cad dang /_bshad pa thams cad kyis mi skrag mi dngang dngang bar mi 'gyur ro/_/rab 'byor gyis smras pa/_'jam dpal gal te byang chub sems dpas 'jig tshogs la 
[\[252b.6\]]lta ba yongs su shes na de ji ltar 'bras bu ma thob/_'jam dpal gyis smras pa/_btsun pa rab 'byor byang chub sems dpa' ni 'bras bu thob par 'dod pa'i phyir 'jig tshogs la lta ba yongs su shes pa ma yin gyi/_'bras bu 'thob pa la btang snyoms su bya ba dang /_
[\[252b.7\]]sangs rgyas kyi chos thob par 'dod pa'i phyir sems can thams cad la snying rje chen pos sbyor ba'i byang chub sems dpas 'jig tshogs la lta ba yongs su shes te/_de bas na 'bras bu mi 'thob bo/_/rab 'byor gyis smras pa/_'jam dpal byang chub sems dpa'i thabs 
[\[253a\]]
[\[253a.1\]]gang gis byang chub sems dpas 'jig tshogs la lta ba yongs su shes la 'bras bu yang mi 'thob pa de ni thabs chen po yin no/_/'jam dpal gyis smras pa/_btsun pa rab 'byor 'di ltar byang chub sems dpa'i ye shes kyi dbyings ni thabs dang shes 
[\[253a.2\]]rab kyis yang dag par zin pa ste/_de bas na byang chub sems dpa' de 'jig tshogs la lta ba yang yongs su shes la 'bras bu yang mi thob bo/_/btsun pa rab 'byor 'di lta ste/_dper na skyes bu chen po che zhig gis mtshon cha rnon pos shing sA la chen po bcad na/_de 
[\[253a.3\]]ril gyis chad bzhin du de nyid na 'dug ste mi 'gyel lo/_/btsun pa rab 'byor de bzhin du byang chub sems dpa'i ye shes kyi dbyings kyang thabs dang shes rab kyis yang dag par zin te/_de bas na byang chub sems dpa' de 'jig tshogs la lta ba yang yongs su shes la 
[\[253a.4\]]'bras bu yang mi 'thob bo/_/btsun pa rab 'byor gang shing sA la chen po de char pa chen po bab ste gsher cing rlan par gyur na slar yang skye zhing yal ga dang /_lo ma dang /_me tog dang /_'bras bu dag kyang 'byung la/_gang sems can thams cad kyi nye bar 'tsho bar 'gyur 
[\[253a.5\]]ba de lta bu'i dus dang /_de lta bu'i skabs kyang yod do/_/btsun pa rab 'byor de bzhin du byams pa chen po dang /_snying rje chen pos gsher cing rlan pa'i byang chub sems dpa' yang 'jig tshogs la lta ba yang yongs su shes la khams gsum du yang skye zhing gang sems can 
[\[253a.6\]]thams cad kyi nye bar 'tsho bar 'gyur ba tshe dang /_rigs dang /_skye bar yang ston par byed do/_/btsun pa rab 'byor gang shing sA la chen po de rlung chen po'i shugs kyis phul na sa la ltung bar 'gyur ba de lta bu'i dus dang /_de lta bu'i skabs kyang yod do/_/btsun pa rab 'byor 
[\[253a.7\]]de bzhin du ye shes chen po'i rlung gi shugs kyis phul na byang chub sems dpa' byang chub kyi snying po 'gog par ltung ngo /_/de nas bcom ldan 'das kyis 'jam dpal gzhon nur gyur pa la legs so zhes bya ba byin te/_'jam dpal khyod kyis byang chub sems dpa' rnams 
[\[253b\]]
[\[253b.1\]]kyi thabs dang shes rab kyis yang dag par zin pa'i ye shes kyi dbyings dang /_byams pa chen po dang /_snying rje chen po dang ldan pa'i chos bstan pa de ni legs par bshad de/_legs so legs so/_/'jam dpal 'on kyang dpe gang dag bstan pas byang chub sems 
[\[253b.2\]]dpa'i thabs dang shes rab shes par 'gyur ba'i dpe ngas kyang bstan gyis nyon cig_/'jam dpal 'di lta ste/_dper na klu'i rgyal po mthu dang ldan pas sems pa'i dbang gis sprin gyi phung po gcig las char pa'i bdag nyid dang glog gi phreng ba yang gtong ngo /_/skye bar byed 
[\[253b.3\]]pa'i bdag nyid chu'i rgyun kyang gtong ngo /_/'jam dpal de bzhin du byang chub sems dpa' yang thabs dang shes rab dang /_ye shes kyi sprin gcig las sems can so so'i skye bo rnams yongs su smin par bya ba'i phyir byis pa so so'i skye bo thams cad kyi spyod pa yang ston 
[\[253b.4\]]to/_/gdul bar bya ba'i sems can rnams gdul ba'i phyir 'phags pa thams cad kyi spyod pa yang ston to/_/'jam dpal 'di lta ste/_dper na ri'i rgyal po gangs ri la dri'i shing zhig yod de/_de'i rtsa ba'i dri yang gzhan/_sdong po'i dri yang gzhan/_yal 
[\[253b.5\]]ga'i dri yang gzhan/_lo ma'i dri yang gzhan/_me tog gi dri yang gzhan/_'bras bu'i dri yang gzhan no/_/'jam dpal de bzhin du dri'i shing lta bu'i byang chub sems dpa'i lus de yang sems can rnams ji ltar mos pa bzhin du so so ci rigs par chos kyi dri gtong ste/_
[\[253b.6\]]snying rje chen po'i rtsa ba'i dri de las kyang mi g.yo'o/_/'jam dpal 'di lta ste/_dper na brgya byin thogs pa'i nor bu rin po che lha rnams kyi dbang po brgya byin gyi mgul du thogs na/_de la sum cu rtsa gsum gyi gnas thams cad dang /_lha rnams kyi dbang po brgya byin 
[\[253b.7\]]gyi dga' ba dang /_rtse ba'i tshogs thams cad snang yang nor bu rin po che de ni rnam par mi rtog go/_/'jam dpal de bzhin du nor bu rin po che dag pa lta bu'i byang chub sems dpa'i ye shes kyi dbyings de yang bya ba thams cad kyang ston la/_thams cad du yang rnam par mi rtog 
[\[254a\]]
[\[254a.1\]]go/_/'jam dpal 'di lta ste/_dper na nor bu rin po che yid bzhin du 'gro ba zhes bya ba zhig yod de/_de ni sems can thams cad kyi bsam pa ji lta ba bzhin du yongs su rdzogs par byed kyang nor bu rin po che de ni rnam par mi rtog go/_/'jam 
[\[254a.2\]]dpal de bzhin du nor bu rin po che lta bur lhag pa'i bsam pa dag pa'i byang chub sems dpa' yang sems can thams cad kyi bsam pa ji lta ba bzhin yongs su rdzogs par byed kyang byang chub sems dpa' de ni rnam par mi rtog go/_/'jam dpal 'di lta ste/_dper 
[\[254a.3\]]na nam mkha' la me yang 'bar zhing char pa yang 'bab mod kyi/_nam mkha' la ni tsha ba'ang med grang bar 'gyur ba'ang med do/_/'jam dpal de bzhin du thabs mkhas pa'i byang chub sems dpa' yang kun du 'bar ba'i khams gsum na yang gnas shing mya ngan las 'das 
[\[254a.4\]]pa'i zhi ba la'ang spyod mod kyi/_tsha ba'ang med/_grang bar 'gyur ba'ang med do/_/'jam dpal 'di lta ste/_dper na nam mkha' la dug gi shing yang skye/_sman gyi shing yang skye mod kyi/_nam mkha' la ni dug gi shing gis nyon mongs par yang mi 'gyur/_sman 
[\[254a.5\]]gyi shing gis rnam par byang bar yang mi 'gyur ro/_/'jam dpal de bzhin du thabs mkhas pa'i byang chub sems dpa' yang dug gi shing lta bu'i phung po yang 'chang /_sman gyi shing lta bu'i dbang po yang 'chang mod kyi/_phung po'i nyon mongs pas nyon mongs par yang mi 
[\[254a.6\]]'gyur/_rnam par dag pa'i dbang pos rnam par byang bar yang mi 'gyur la/_gnyi ga'i bya ba yang byed do/_/'jam dpal 'di lta ste/_dper na chu'i snod bu gu brgya yod pa la/_bu gu gcig bkag na thams cad nas mi 'dzag go/_/bu gu gcig phye na thams cad 
[\[254a.7\]]nas kyang 'dzag go/_/'jam dpal de bzhin du byang chub sems dpa' mnyam par bzhag pa'i tshe mngon par shes pa chen po la yongs su rdzogs par byed kyi yul la mi 'dzag go/_/yang langs pa na 'di lta ste/_sems can thams cad la so so ji ltar 'os par 
[\[254b\]]
[\[254b.1\]]chos bstan pa'i phyir yul thams cad du zag go/_/'jam dpal 'di lta ste/_dper na mchog tu mthu dang ldan pa'i rta cang shes ni rta zhon pa la srung bar byed de/_bdag la ni de lta ma yin no/_/'jam dpal de bzhin du snying rje chen po thob pa'i byang chub sems dpa' 
[\[254b.2\]]mchog tu mthu dang ldan pa dag ni sems can rnams la srung bar byed de/_bdag la ni de lta ma yin no/_/'jam dpal 'di lta ste/_dper na [{]ri dgas [,]ri dwags [}]kyi rgyal po seng ge ni me 'bar ba ma gtogs par cis kyang mi 'jigs so/_/'jam dpal de bzhin du byang 
[\[254b.3\]]chub sems dpa' yang nyan thos dang /_rang sangs rgyas kyi sar ltung ba ma gtogs par cis kyang mi 'jigs so/_/'jam dpal 'di lta ste/_dper na bal glang gi rgyal po sa srung gi bu ni dud 'gro'i skye gnas su gtogs mod kyi/_sum cu rtsa gsum pa'i lha 
[\[254b.4\]]rnams dang /_lha rnams kyi dbang po brgya byin gyi bsod nams bsags pa'i phyir dga' ba dang rtse ba'i tshogs thams cad so so ci rigs par ston to/_/'jam dpal de bzhin du byang chub sems dpa' dud 'gro'i skye gnas su song yang 'di lta ste/_sems can 
[\[254b.5\]]rnams so so ci rigs par yongs su smin par bya ba'i phyir chos kyi tshogs thams cad ston to/_/'jam dpal 'di lta ste/_dper na gang gtsub stan las byung ba dang /_gang nor bu rin po che las byung ba'i me de gnyi ga yang tsha ba'i bdag nyid do/_/'jam dpal de bzhin 
[\[254b.6\]]du byang chub sems dpa' gang sems dang po bskyed pa dang /_gang byang chub kyi snying po la 'dug pa'i sems tha ma bskyed pa de gnyi ga yang sems can rnams kyi nyon mongs pa sreg pa'i bdag nyid do/_/'jam dpal 'di lta ste/_dper na dri'i shing sna tshogs rnams ni 
[\[254b.7\]]de dag thams cad khams bzhis yongs su bzung ste skye'o/_/'jam dpal de bzhin du byang chub sems dpa' rnams kyi dge ba'i rtsa ba sna tshogs kyi tshogs bsags pa de dag thams cad kyang /_byang chub kyi sems kyis yongs su bzung zhing thams cad mkhyen pa nyid 
[\[255a\]]
[\[255a.1\]]du bsngos na skye'o/_/'jam dpal 'di lta ste/_dper na 'khor los sgyur ba'i rgyal po'i 'khor lo rin po che gang du 'gro ba der 'khor los sgyur ba'i rgyal po'i dpung gi tshogs thams cad 'dong ngo /_/'jam dpal de bzhin du byang chub 
[\[255a.2\]]sems dpa'i thabs dang ldan pa'i shes rab kyi pha rol tu phyin pa gang du 'gro ba der byang chub sems dpa'i byang chub kyi phyogs kyi chos thams cad 'dong ngo /_/'jam dpal 'di lta ste/_dper na bya'i rgyal po ka la ping ka'i phru gu sgo nga'i sbubs na 'dug pa sgo nga 
[\[255a.3\]]ma chag cing sbubs nas ma byung yang 'di lta ste/_sgra yid du 'ong ba ka la ping ka'i sgra nyid sgrogs so/_/'jam dpal de bzhin du byang chub sems dpa' ma rig pa'i sgo nga'i sbubs su zhugs pa/_'jig tshogs la lta ba ma bcom pa/_khams gsum nas mngon 
[\[255a.4\]]par ma byung yang 'di lta ste/_sgra stong pa nyid dang /_mtshan ma med pa dang /_smon pa med pa dang /_mngon par 'du bya ba med pa dang /_sangs rgyas kyi chos kyi sgra nyid sgrogs so/_/'jam dpal 'di lta ste/_dper na ka la ping ka rma bya'i nang du song na ka la ping 
[\[255a.5\]]ka'i sgra mi sgrogs so/_/ka la ping ka'i nang du song na ni ka la ping ka'i sgra sgrogs so/_/'jam dpal de bzhin du byang chub sems dpa' nyan thos dang /_rang sangs rgyas kyi nang du song na sangs rgyas kyi chos bsam gyis mi khyab pa'i sgra mi sgrogs so/_/byang chub 
[\[255a.6\]]sems dpa'i nang du song na ni sangs rgyas kyi chos bsam gyis mi khyab pa'i sgra sgrogs so/_/'jam dpal 'di lta ste/_dper na rnam par 'thor rlung ni 'dzam bu'i gling gi shing ngam/_khang pa'am/_gzhal med khang ngam/_sa phyogs rnams kyis bzod par mi 
[\[255a.7\]]nus so/_/'jam dpal de bzhin du sangs rgyas kyi chos bsam gyis mi khyab pa byang chub sems dpa' rnams yongs su sgrogs pa na sangs rgyas kyi byin gyi rlabs kyis byin gyis ma brlabs pa'i nyan thos dang /_rang sangs rgyas rnams kyis mos pa'am/_dad par mi 
[\[255b\]]
[\[255b.1\]]nus te/_gang dag sangs rgyas kyi byin gyis brlabs pa de dag ni mos shing yid ches so/_/'jam dpal 'di lta ste/_dper na nyi ma'i 'od ni gtsang ba dang mi gtsang ba gnyi ga la 'char mod kyi/_gtsang ba la yang rjes su chags par mi byed/_mi gtsang ba la yang 
[\[255b.2\]]khong khro bar mi byed de/_nyi ma'i dkyil 'khor ni gang du yang brjod par bya ba ma yin no/_/'jam dpal de bzhin du byang chub sems dpa'i ye shes kyi 'od zer kyang nyan thos dang /_so so'i skye bo la 'char mod kyi/_nyan thos rnams la rjes su chags par yang mi byed/_
[\[255b.3\]]so so'i skye bo rnams la khong khro bar yang mi byed/_byang chub sems dpa' ni gang du yang brjod par bya ba ma yin no/_/'jam dpal 'di lta ste/_dper na nam shing yongs 'dus brtol gyi lo ma lhags par gyur pa de'i tshe sum cu rtsa gsum pa'i lha rnams ring por mi thogs 
[\[255b.4\]]par shing yongs 'du sa brtol 'di me tog dang /_'bras bu dang ldan par 'gyur ro snyam nas yid dga' bar 'gyur ro/_/'jam dpal de bzhin du nam byang chub sems dpa' bdog pa thams cad yongs su gtong bar gyur pa de'i tshe ring por mi thogs par byang chub 
[\[255b.5\]]sems dpa' 'di ni sems can thams cad la sangs rgyas kyi chos kyi me tog dang /_'bras bu sbyin par 'gyur ro zhes sangs rgyas bcom ldan 'das rnams bstod par 'gyur ro/_/'jam dpal 'di lta ste/_dper na shing gang dag rlung gis btud/_kun du btud/_
[\[255b.6\]]rab tu btud pa de dag 'gyel bar 'jigs pa med do/_/'jam dpal de bzhin du byang chub sems dpa' gang dag sems can thams cad la 'dud/_kun du 'dud/_rab tu 'dud pa de dag nyan thos dang /_rang sangs rgyas kyi sar ltung bar 'jigs pa med 
[\[255b.7\]]do/_/'jam dpal 'di lta ste/_dper na chu ni gang du dma' ba der 'bab bo/_/'jam dpal de bzhin du nga rgyal med pa'i byang chub sems dpa' nga thams cad mkhyen pa nyid ga la ba der 'gro'o/_'jam dpal 'di lta ste/_dper na nam rgya mtsho chen po dang po gnas pa de'i 
[\[256a\]]
[\[256a.1\]]tshe sa chen po thams cad kyi nang na dma' ba'i sa phyogs der dang por gnas te/_de nas 'bab chu'i rgyun thams cad tshegs chung ngus der mngon du 'bab par 'gyur ro/_/'jam dpal de bzhin du nga rgyal med pa'i byang chub sems dpa' de la tshegs chung 
[\[256a.2\]]ngus sangs rgyas kyi chos thams cad thams cad du mngon sum du 'gyur ro/_/'jam dpal 'di lta ste/_dper na nor bu rin po che rdo rjes nor bu rin po che thams cad 'bigs mod kyi/_nor bu rin po che rdo rje de ni de dag gis mi phigs so/_/'jam dpal de bzhin du byang chub 
[\[256a.3\]]sems dpa' nyan thos dang /_rang sangs rgyas rnams 'dul mod kyi de dag gi gdul ba der yang mi ltung ngo /_/'jam dpal 'di lta ste/_dper na me tog man dA ra ba rlung gis bskyod na dpag tshad brgya kho ra khor yug tu dris khyab bo/_/'jam dpal de bzhin du byang chub 
[\[256a.4\]]sems dpa' 'phags pa'i ye shes kyis bskyod pa yang sems can thams cad la byams pa chen po dang /_snying rje chen po'i dris khyab par byed do/_/'jam dpal 'di lta ste/_dper na gang dag me tog man dA ra ba'i dri snom pa de dag ni nad thams cad kyis mi 'debs so/_/
[\[256a.5\]]'jam dpal de bzhin du gang dag byang chub sems dpa'i byams pa chen po dang snying rje chen po'i dri snom pa de dag nyon mongs pa'i nad thams cad kyis mi tshugs par 'gyur ro/_/'jam dpal 'di lta ste/_dper na sangs rgyas 'byung ba med na u dum bA ra'i me tog mi 'byung 
[\[256a.6\]]ngo /_/'jam dpal de bzhin du byang chub tu sems bskyed pa med na sangs rgyas kyi chos rnams kyi me tog kyang mi 'byung ngo /_/'jam dpal 'di lta ste/_dper na nam klu'i rgyal po ma dros pa char 'bebs pa de'i tshe/_'dzam bu'i gling thams cad khyab par char 'bebs so/_/
[\[256a.7\]]'jam dpal de bzhin du nam byang chub sems dpa' dam pa'i chos kyi char 'bebs pa de'i tshe sems can thams cad kyi sems kyi rgyud la mnyam par 'bebs so/_/'jam dpal 'di lta ste/_dper na mtsho chen po ma dros pa las klung gi rgyun bzhi 'bab ste/_rgya mtsho chen 
[\[256b\]]
[\[256b.1\]]po bzhi yongs su 'gengs so/_/'jam dpal de bzhin du byang chub sems dpa' yang bsdu ba'i dngos po bzhi 'bab pas ye shes kyi rgya mtsho chen po yongs su rdzogs par byed do/_/'jam dpa' 'di lta ste/_dper na rgya mtsho chen po med na 'dzam bu'i gling gi mi 
[\[256b.2\]]rnams nor bu rin po che la spyod par mi 'gyur ro/_/'jam dpal de bzhin du sangs rgyas 'byung ba med na nyan thos dang rang sangs rgyas thams cad rnam par grol ba'i chos rin po che la spyod par mi 'gyur ro/_/'jam dpal 'di lta ste/_dper na gzugs gang ci 
[\[256b.3\]]yang rung ste/_de dag thams cad 'byung ba chen po bzhis yongs su bzung ngo /_/'jam dpal de bzhin du gang byang chub sems dpa'i chos gang ci yang rung ste/_de dag thams cad byin gyi rlabs bzhis yongs su bzung ngo /_/'jam dpal 'di lta ste/_
[\[256b.4\]]dper na g.yang sa nyam nga ba na 'dug pa'i sman gyi shing skye bo mang po'i nye bar 'tsho bar mi 'gyur ro/_/'jam dpal de bzhin du nyan thos 'khor bas 'jigs pa'i g.yang sa nyam nga bar gnas pa rnams ni skye bo mang po'i nye bar 'tsho bar mi 'gyur ro/_/'jam dpal 
[\[256b.5\]]'di lta ste/_dper na grong khyer gyi nang na 'dug pa'i sman gyi shing ni skye bo mang po'i nye bar 'tsho bar 'gyur ro/_/'jam dpal de bzhin du byams pa chen po dang snying rje chen po'i nang du song ba'i byang chub sems dpa' ni thams cad mkhyen pa nyid kyi sems bskyed pas 
[\[256b.6\]]sems can thams cad kyi nye bar 'tsho bar 'gyur ro/_/'jam dpal 'di lta ste/_dper na gang dbyar byung ba'i chu mig de dag ni yun ring du gnas par mi 'gyur ro/_/'jam dpal de bzhin du gang nyan thos rnams kyis chos bstan pa de ni yun ring du gnas par mi 
[\[256b.7\]]'gyur ro/_/'jam dpal 'di lta ste/_dper na gang dpyid byung ba'i chu mig de ni yun ring du gnas par 'gyur ro/_/'jam dpal de bzhin du gang byang chub sems dpa' rnams kyi chos bstan pa de ni yun ring du gnas par 'gyur ro/_/'jam dpal 'di lta ste/_
[\[257a\]]
[\[257a.1\]]dper na ri'i rgyal po gangs ri'i shing gang dag bcad pa de dag ni slar yang myur du skye'o/_/'jam dpal de bzhin du nam de bzhin gshegs pas bya ba byas te yongs su mya ngan las 'das kyang dkon mchog gsum gyi gdung rgyun mi 'chad par 'gyur ro/_/de 
[\[257a.2\]]nas bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das de ltar byang chub sems dpa'i yon tan bsngags pa tshad ma mchis pa dang ldan pa de dag gi yang dag pa'i yon tan bsngags pa 'di lta bu 'di dag de bzhin gshegs 
[\[257a.3\]]pas gsungs pa ngo mtshar to/_/bcom ldan 'das byang chub sems dpa' de dag yang dag pa'i yon tan bsngags pa de lta bu de dag thos nas dga' bar mi 'gyur/_rgyags par mi 'gyur ba de'ang mchog tu ngo mtshar to/_/bcom ldan 'das kyis bka' stsal pa/_rab 
[\[257a.4\]]'byor byang chub sems dpa' de dag thams cad ni rtsa ba dag pa ste/_yang dag pa'i yon tan dang bsngags pa brjod pas dga' bar yang mi 'gyur/_rgyags par yang mi 'gyur ro/_/rab 'byor gyis gsol pa/_bcom ldan 'das byang chub sems dpa' rnams 
[\[257a.5\]]rtsa ba gang las dag pa lags/_bka' stsal pa/_rab 'byor byang chub sems dpa' rnams ni bdag med pa'i rtsa ba dang /_sems can med pa dang /_srog med pa dang /_gso ba med pa dang /_gang zag med pa'i rtsa ba dang /_'jig tshogs la lta ba'i rtsa ba dang /_
[\[257a.6\]]ma rig pa dang srid pa'i sred pa'i rtsa ba dang /_nga dang nga'i zhes bya ba'i rtsa ba las dag go/_/gsol pa/_bcom ldan 'das dag pa zhes bgyi bas ci zhig bstan pa lags/_bka' stsal pa/_ma bzung ma btang ba ste/_de bas na dag pa zhes bya'o/_/ma 
[\[257a.7\]]skyes/_ma 'gags ma brtags/_rnam par ma brtags/_ma phyung ma bcug_/ma byas rnam par ma byas/_mun pa ma yin/_snang ba ma yin/_kun nas nyon mongs pa ma yin/_rnam par byang ba ma yin/_bcings pa ma yin/_thar ba ma yin/_'khor ba 
[\[257b\]]
[\[257b.1\]]ma yin/_mya ngan las 'das pa ma yin te/_de bas na dag pa zhes bya'o/_/gsol pa/_bcom ldan 'das gal te 'khor ba yang ma lags/_mya ngan las 'das pa yang ma lags na de la dag pa de gang lags/_bka' stsal pa/_rab 'byor gang mya ngan 
[\[257b.2\]]las 'das par yang rlom sems med la 'khor ba la mngon par zhen pa'ang med pa de nyid 'dir dag pa'o/_/rab 'byor 'di lta ste/_dper na nam mkha' dag pa zhes bya yang nam mkha' ni dag pa yang ma yin kun nas nyon mongs pa'ang ma yin te 'on kyang nam 
[\[257b.3\]]mkha' ni dag pa zhes bya'o/_/rab 'byor de bzhin du mya ngan las 'das pa dag pa zhes bya yang mya ngan las 'das pa ni dag pa'ang ma yin kun nas nyon mongs pa'ang ma yin te 'on kyang mya ngan las 'das pa dag pa zhes bya'o/_/rab 'byor 'di ci snyam du sems/_
[\[257b.4\]]khyod ci dag pa yin nam/_gsol pa/_bcom ldan 'das nam kun nas nyon mongs pa ma mchis pa de'i tshe bdag dag pa'o/_/bka' stsal pa/_rab 'byor khyod kyi kun nas nyon mongs pa med pa'i rnam par dag pa gang yin/_rab 'byor gyis gsol pa/_bcom 
[\[257b.5\]]ldan 'das chos kyi dbyings ni rang bzhin gyis yongs su dag pa ste/_bdag gis de yongs su rtogs pas de'i slad du yongs su dag go/_/bcom ldan 'das kyis bka' stsal pa/_rab 'byor chos kyi dbyings yongs su shes par nus sam/_rab 'byor 
[\[257b.6\]]gyis gsol pa/_bcom ldan 'das gal te chos kyi dbyings ma gtogs par chos gzhan 'ga' zhig mchis na ni des chos kyi dbyings yongs su 'tshal bar 'gyur gyi/_chos kyi dbyings nyid kyis ni chos kyi dbyings yongs su mi 'tshal to/_/bcom ldan 
[\[257b.7\]]'das kyis bka' stsal pa/_rab 'byor gal te chos kyi dbyings ma gtogs par gang chos kyi dbyings yongs su shes pa'i chos de yang med na chos kyi dbyings de khyod kyis ji ltar yongs su shes/_de skad ces bka' stsal pa dang /_tshe dang ldan pa rab 
[\[258a\]]
[\[258a.1\]]'byor cang mi smra bar gyur to//_//bam po gnyis pa/_de nas 'jam dpal gzhon nur gyur pas tshe dang ldan pa rab 'byor cang mi smra bar gyur pa la 'di skad ces smras so/_/btsun pa rab 'byor khyod ci'i phyir bcom ldan 'das kyis 
[\[258a.2\]]rmas pa'i lan glan pa las 'dug par gyur/_rab 'byor gyis smras pa/_'jam dpal gang gi tshe sngon bla na med pa yang dag par rdzogs pa'i byang chub tu ma zhugs pa de'i tshe kho bo 'dug go/_/de ci'i phyir zhe na/_nyan thos rnams kyi spobs pa ni thogs pa 
[\[258a.3\]]dang bcas pa/_bar chad dang bcas pa'o/_/byang chub sems dpa' rnams kyi spobs pa ni thogs pa med pa/_bar chad med pa'o/_/'jam dpal gyis smras pa/_ci btsun pa rab 'byor chos kyi dbyings la thogs pa'am/_bar chad pa gang yang dmigs 
[\[258a.4\]]sam/_smras pa/_'jam dpal de ni ma yin te/_chos kyi dbyings la ni thogs pa'am/_bar chad pa mi dmigs so/_/smras pa/_'o na ci'i phyir tshe dang ldan pa rab 'byor 'chad pa las bar chad du gyur/_smras pa/_'jam dpal gang gis chos kyi dbyings 
[\[258a.5\]]la yongs su chad pa'i tshul gyis yongs su shes pa de dag ni 'chad pa bar chad pa yin gyis gang yang chos kyi dbyings la tshad med pa'i tshul gyis yongs su shes pa de dag ni chad par mi 'chad do/_/smras pa/_btsun pa rab 'byor ci chos kyi dbyings la yongs su chad 
[\[258a.6\]]pa gang yang yod dam/_smras pa/_'jam dpal de ni ma yin te/_chos kyi dbyings ni kun gyi sgo ste/_chos kyi dbyings la yongs su chad pa gang yang med do/_/smras pa/_'o na ci'i phyir btsun pa rab 'byor chos kyi dbyings la yongs su chad par ston/_smras pa/_'jam 
[\[258a.7\]]dpal nyan thos kyi yul tshad mar byas te chos kyi dbyings yongs su chad par ston to/_/sangs rgyas kyi yul tshad mar byas te/_de ni chos kyi dbyings tshad med par ston to/_/'jam dpal gyis smras pa/_ci btsun pa rab 'byor chos kyi dbyings yul las byung ngam/_
[\[258b\]]
[\[258b.1\]]rab 'byor gyis smras pa/_'jam dpal chos kyi dbyings yul las byung ba ma yin te/_'jam dpal de ci'i phyir zhe na/_chos kyi dbyings ni yul med pa/_yul dang bral ba'o/_/'jam dpal gyis smras pa/_'o na ci'i phyir tshe dang ldan pa rab 'byor yul 
[\[258b.2\]]tha dad par ston/_rab 'byor gyis smras pa/_'jam dpal nyan thos rnams kyi spobs pa ni thogs pa dang bcas pa/_bar chad dang bcas pa'o/_/byang chub sems dpa' rnams kyi spobs pa ni thogs pa med pa/_bar chad med pa'o zhes dang po nyid du kho bos ma 
[\[258b.3\]]smras sam/_'jam dpal gyis smras pa/_btsun pa rab 'byor khyod kyis so so yang dag par rig pa ma thob bam/_rab 'byor gyis smras pa/_'jam dpal kho bos so so yang dag par rig pa thob bo/_/'jam dpal gyis smras pa/_'o na ci'i phyir tshe dang 
[\[258b.4\]]ldan pa rab 'byor 'chad pa bar chad/_rab 'byor gyis smras pa/_'jam dpal nyan thos rnams kyi so so yang dag par rig pa ni sems can gyi dbang po mchog dang mchog ma yin pa shes pa dang bral ba ste/_de bas na 'chad pa bar chad do/_/byang chub sems 
[\[258b.5\]]dpa' rnams kyi so so yang dag par rig pa ni/_sems can thams cad kyi dbang po mchog dang mchog ma yin pa shes pas bskyed pa ste/_de bas na 'chad pa bar mi 'chad do/_/'jam dpal gyis smras pa/_ci ye shes kyi dbyings gang gis tshe dang ldan pa 
[\[258b.6\]]rab 'byor gyi so so yang dag par rig pa'i ye shes bskyed pa'i ye shes kyi dbyings de bar chad pa'i mtshan nyid yin nam/_rab 'byor gyis smras pa/_'jam dpal de ni ma yin te/_ye shes kyi dbyings ni thogs pa med pa'i mtshan nyid bar chad pa med pa'i rang bzhin 
[\[258b.7\]]can no/_/'jam dpal gyis smras pa/_tshe dang ldan pa rab 'byor gal te ye shes kyi dbyings thogs pa med pa'i mtshan nyid bar chad pa med pa'i rang bzhin can yin na/_'o na ci'i phyir 'chad pa bar chad/_rab 'byor gyis smras pa/_'jam dpal tshe dang ldan 
[\[259a\]]
[\[259a.1\]]pa shA ri'i bu 'di nyan thos rnams kyi nang na shes rab che ba'i mchog tu bcom ldan 'das kyis gsungs kyis/_'di la dris shig dang /_'di nyid khyod la 'chad par 'gyur ro/_/tshe dang ldan pa shA ri'i bus smras pa/_tshe dang ldan pa rab 'byor nyid 
[\[259a.2\]]kyis shod cig_/kho bo ni 'jam dpal gzhon nur gyur pas chos bstan pa nyan par 'dod kyi/_'chad par ni mi 'dod do/_/de ci'i phyir zhe na/_'jam dpal gzhon nur gyur pa 'di sngon sangs rgyas brgya stong phrag mang po'i spyan snga na chos 'chad cing /_nyan 
[\[259a.3\]]thos chen po dag kyang cang mi smra bar gzhog pa kho bos mthong ngo /_/de nas tshe dang ldan pa rab 'byor shar phyogs logs su sangs rgyas kyi zhing brgya stong phrag mang po 'das pa na 'jig rten gyi khams dang ba can zhes bya ba zhig yod de/_de na de bzhin gshegs pa dgra 
[\[259a.4\]]bcom pa yang dag par rdzogs pa'i sangs rgyas 'od kyi tog ces bya ba da ltar bzhugs te 'tsho zhing gzhes la chos kyang ston to/_/de na nyan thos chen po shes rab sgron ma zhes bya ba nyan thos rnams kyi nang na shes rab che ba'i mchog tu bcom ldan 'das des gsungs 
[\[259a.5\]]so/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog de nam nang du yang dag 'jog par gyur pa de'i tshe nyan thos chen po shes rab sgron ma de tshangs pa'i 'jig rten man chad du mngon par song ste/_thams cad dang 
[\[259a.6\]]ldan pa'i stong gsum gyi stong chen po'i 'jig rten gyi khams 'dun par byas nas chos ston to/_/kho bo dang 'jam dpal gzhon nur gyur pa yang 'jig rten gyi khams der phyin te/_gzhan yang byang chub sems dpa' brgya stong phrag mang po dang /_lha'i bu brgya phrag stong 
[\[259a.7\]]yang chos nyan par 'dod pa'i phyir 'jam dpal gzhon nur gyur pa'i phyir 'brang bar gyur to/_/de nas 'jam dpal gzhon nur gyur pa 'od gsal gyi lha'i ris su 'dug ste/_mgul bsal ba'i sgra gang gis stong gsum gyi stong chen po'i 'jig rten gyi khams 
[\[259b\]]
[\[259b.1\]]thams cad sgras go bar 'gyur ba dang /_bdud kyi gnas thams cad spa gong bar 'gyur ba de lta bu'i mgul bsal ba'i sgra phyung ngo /_/de nas nyan thos chen po des mgul bsal ba'i sgra de thos pa dang /_mgul bsal ba'i sgra de'i shugs ma bzod pas rnam par 'thor rlung 
[\[259b.2\]]gis bus pa'i bya bzhin du sa la lhung ste/_de dngangs te spu zing zhes byed par gyur nas/_ngo mtshar du bzung ste/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog de ga la ba der song nas phyin pa dang /_bcom 
[\[259b.3\]]ldan 'das kyi zhabs la mgo bos phyag 'tshal nas/_bcom ldan 'das de la 'di skad ces gsol to/_/bcom ldan 'das mgul bsal ba'i sgra gang thos pas bdag mgul bsal ba'i sgra'i shugs de ma bzod pas rnam par 'thor rlung gis bus pa'i bya bzhin 
[\[259b.4\]]du dog sa la lhung bar gyur pa'i mgul bsal ba'i sgra zab mo 'di lta bu 'di sus bgyis/_bcom ldan 'das des bka' stsal pa/_dge slong 'jam dpal gzhon nur gyur pa zhes bya ba phyir mi ldog pa skye ba gcig gis thogs pa'i byang chub sems dpa' de nga la blta 
[\[259b.5\]]ba dang /_phyag bya ba dang /_bsnyen bkur bya ba dang /_yongs su zhu ba dang /_yongs su legs par zhu bar bya ba'i phyir chags pa med pa'i rdzu 'phrul gyi stobs kyis rnam par rtse zhing 'jig rten gyi khams 'dir 'ongs te/_'jam dpal gzhon nur gyur pa de 'od 
[\[259b.6\]]gsal gyi lha'i ris su 'dug nas mgul bsal ba'i sgra gang gis stong gsum gyi stong chen po'i 'jig rten gyi khams thams cad sgras go bar 'gyur ba dang /_bdud kyi gnas thams cad spa gong bar 'gyur ba de lta bu'i mgul bsal ba'i sgra phyung ngo /_/des 
[\[259b.7\]]gsol pa/_bcom ldan 'das skyes bu dam pa de lta bu dag mthong na legs par 'gyur gyis/_'jam dpal gzhon nur gyur pa de bdag cag gis kyang blta bar bgyi'o/_/de nas bcom ldan 'das de bzhin gshegs pa dgra bcom pa yang dag par rdzogs 
[\[260a\]]
[\[260a.1\]]pa'i sangs rgyas 'od kyi tog gis 'jam dpal gzhon nur gyur pa 'ong bar bya ba'i phyir mtshan ma mdzad do/_/de nas 'jam dpal gzhon nur gyur pa byang chub sems dpa' de dag dang lha'i bu de dag dang lhan cig tu bar snang de las babs nas/_
[\[260a.2\]]bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog ga la ba der dong ste lhags pa dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor nas 'khor dang 
[\[260a.3\]]bcas te ji ltar rang gi smon lam dang /_rdzu 'phrul gyi mthus sprul pa'i stan la phyogs gcig tu 'khod do/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od kyi tog gis 'jam dpal gzhon nur gyur pa 
[\[260a.4\]]la 'di skad ces bka' stsal to/_/'jam dpal khyod don gyi dbang ci zhig mthong nas 'jig rten gyi khams dang ba can 'dir 'ongs/_'jam dpal gyis gsol pa/_bcom ldan 'das la blta ba dang /_phyag bgyi ba dang /_bsnyen bkur bgyi ba dang /_
[\[260a.5\]]yongs su zhu ba dang /_yongs su legs par zhu ba'i slad du'o/_/bcom ldan 'das des bka' stsal pa/_'jam dpal ji ltar na de bzhin gshegs pa blta ba shin tu rnam par dag par 'gyur/_ji ltar na de bzhin gshegs pa la phyag byas par 'gyur/_ji ltar 
[\[260a.6\]]na bsnyen bkur byas par 'gyur/_ji ltar na yongs su zhus par 'gyur/_ji ltar na yongs su legs par zhus par 'gyur/_'jam dpal gyis gsol pa/_bcom ldan 'das nam chos mthong ba shin tu rnam par dag pa de lta bu ni de bzhin gshegs pa mthong ba 
[\[260a.7\]]shin tu rnam par dag pa lags so/_/bcom ldan 'das nam lus dang sems kyis 'dud par mi bgyid/_rab tu 'dud par mi bgyid cing bgyid pa ma mchis/_zhum pa ma mchis par gnas pa/_mi g.yo ba thob pa/_sems dben pa'i ngang tshul du spyod pa/_dran 
[\[260b\]]
[\[260b.1\]]pa dang ldan zhing shes bzhin du bgyid pa de lta bus ni de bzhin gshegs pa la phyag bgyis par 'gyur ro/_/bcom ldan 'das nam bdag tu sgro 'dogs par mi bgyid/_gzhan du sgro 'dogs par mi bgyid/_mnyam pa nyid la mnyam par mi bgyid/_mi mnyam 
[\[260b.2\]]pa nyid la mi mnyam par mi bgyid cing /_bgyid pa ma mchis/_rnam par bgyid pa ma mchis/_sangs rgyas bcom ldan 'das rnams dang yang spyod pa gcig tu gyur pa/_sangs rgyas kyi sku dang /_chos kyi sku'i rjes su 'jug pa/_gang gi lus kyang chos kyi dbyings kyi 
[\[260b.3\]]rjes su zhugs par mthong ba/_mthong ba la mthong bar mi mthong ba/_log par mi mthong ba/_gang la yang ring por mi 'gyur ba/_nye bar mi 'gyur ba de lta bu ni de bzhin gshegs pa la bsnyen bkur bgyis par 'gyur ro/_/bcom ldan 'das nam tshul 
[\[260b.4\]]bzhin ma lags par ni ma lags kyi/_nam tshul bzhin du zhu ba/_tshul bzhin ma lags pa/_ci'ang mi mthong ba/_bdag gi tshul bzhin gyis chos thams cad kyi tshul bzhin gyi rjes su mchi ba g.yengs pa'i sems kyis ma lags kyi/_mnyam par bzhag 
[\[260b.5\]]pas zhu ba/_gang zhu ba dang /_gang gi slad du zhu ba dang /_gang la zhu ba de dus gsum yongs su tshol zhing /_'khor gsum yongs su dag pas zhu ba de lta bu ni de bzhin gshegs pa la yongs su zhus par 'gyur ro/_/bcom ldan 'das nam zhu ba mchis pa la rtogs 
[\[260b.6\]]par mi bgyid pa/_ji skad gsungs pa'i rjes su 'thun par bgyid pa/_de bzhin gshegs pa mnyes par bgyid pa/_'khor thams cad mgu bar bgyid pa/_yongs su zhu ba la mi chags pa/_yongs su zhu ba des kyang sems can tshad ma mchis pa rnams byang chub 
[\[260b.7\]]tu go cha skon zhing /_go cha de yang nam byang chub kyi snying po la thug gi bar du mi 'dor ba de lta bu ni de bzhin gshegs pa la yongs su legs par zhu ba bgyid par 'gyur ro/_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[261a\]]
[\[261a.1\]]rgyas 'od kyi tog des 'jam dpal gzhon nur gyur pa la legs so zhes bya ba byin te/_'jam dpal de bzhin gshegs pa la de ltar blta bar bya'o/_/de ltar phyag bya'o/_/de ltar bsnyen bkur bya'o/_/de ltar yongs su zhu bar bya'o/_/
[\[261a.2\]]de ltar yongs su legs par zhu bar bya'o zhes smras pa de ni khyod kyis legs par bshad de legs so legs so/_/de nas 'jam dpal gzhon nur gyur pas nyan thos chen po shes rab sgron ma la 'di skad ces smras so/_/tshe dang ldan pas de bzhin gshegs pa la 
[\[261a.3\]]ji ltar mthong /_ji ltar phyag 'tshal/_ji ltar bsnyen bkur byed/_ji ltar yongs su zhu/_ji ltar yongs su legs par zhu/_des smras pa/_'jam dpal bstan pa 'di lta bu ni kho bo cag lta bu nyan thos gzhan gyi sgra'i rjes su mos pa rnams kyi yul ma yin no/_/
[\[261a.4\]]smras pa/_'o na gang mngon par rtogs pas tshe dang ldan pa shes rab sgron ma'i sems rnam par grol/_smras pa/_'jam dpal bden pa mngon par rtogs pas sems rnam par grol lo/_/smras pa/_tshe dang ldan pa bden pa zhes bya bas ci bstan par 'gyur/_des 
[\[261a.5\]]smras pa/_'jam dpal gnyen po med pas rab tu phye ba ni bden pa'o/_/smras pa/_'o na ji ltar bden pa mngon par rtogs pas tshe dang ldan pa'i sems rnam par grol/_smras pa/_'jam dpal kun rdzob nye bar bzung ste de skad ces ston gyi don dam par ni ma yin 
[\[261a.6\]]no/_/smras pa/_ci kun rdzob don dam par 'du'am/_smras pa/_gal te mi 'du na don dam pa med par 'gyur ro/_/smras pa/_'o na ji ltar kun rdzob nye bar bzung ste ston gyi/_don dam par ni ma yin/_gal te kun rdzob don dam par 'du na ni 'di lta ste/_don dam 
[\[261a.7\]]pa'i bden par bden pa gcig pur mi 'gyur ram/_smras pa/_'jam dpal bshad pa 'di thos na las dang po pa'i byang chub sems dpa' rnams skrag par 'gyur ro/_/smras pa/_btsun pa nyid kyang skrag na las dang po pa'i byang chub sems dpa' rnams lta ci smos/_
[\[261b\]]
[\[261b.1\]]smras pa/_'jam dpal kho bo skrag par byed mi nus so/_/smras pa/_tshe dang ldan pa ci skrag pa med pa dang /_skyo ba med pas nye bar len pa med par zag pa rnams las sems rnam par grol lam/_smras pa/_'jam dpal nyan thos rnams ni skrag pa med pa 
[\[261b.2\]]dang /_skyo ba med par rnam par mi grol lo/_/smras pa/_tshe dang ldan pa de bas na sngon skrag pa de nyid la bsams nas btsun pa nyid kyang skrag na las dang po pa'i byang chub sems dpa' rnams lta ci smos zhes de skad smras so/_/smras pa/_'jam dpal byang chub 
[\[261b.3\]]sems dpa' ji ltar rnam par grol/_smras pa/_btsun pa byang chub sems dpa' ni skrag pa med pa dang /_skyo ba med pas rnam par grol lo/_/smras pa/_'jam dpal ji la bsams te de skad smra/_smras pa/_bdud kyi sde bye ba phrag brgyas mi skrag cing 
[\[261b.4\]]sems can rnams la chos bshad pas mi skyo la/_bsod nams kyi tshogs tshad med pa bsags pas mi skrag cing ye shes kyi tshogs tshad med pa bsags pas mi skyo'o/_/de nas 'khor der lha'i bu gang dag 'dus par gyur pa de dag gis me tog sna tshogs kyis 
[\[261b.5\]]'jam dpal gzhon nur gyur pa la gtor to/_/gang na 'jam dpal gzhon nur gyur pa snang ba der ni de bzhin gshegs pa mngon sum du mthong ba yin no/_/'jam dpal gzhon nur gyur pa gang du gnas pa'i sa phyogs de'ang mchod rten du 'gyur ro/_/gang 
[\[261b.6\]]gis 'jam dpal gzhon nur gyur pa'i chos bstan pa kun du shes sam/_kun du shes par 'gyur ba'i sems can de dag gis kyang bsod nams thams cad yongs su bzung ba yin no zhes de skad kyi tshig smras so/_/de nas yang 'jam dpal gzhon nur gyur pas 
[\[261b.7\]]nyan thos chen po shes rab sgron ma la 'di skad ces smras so/_/tshe dang ldan pa nyan thos rnams kyi nang na shes rab che ba'i mchog tu bcom ldan 'das kyis gsungs na/_ci shes rab de 'dus byas kyi mtshan nyid dam 'on te 'dus ma byas kyi mtshan nyid/_gal te de 'dus 
[\[262a\]]
[\[262a.1\]]byas kyi mtshan nyid yin na ni skye zhing 'jig pa dang ldan par 'gyur ro/_/ji ste 'dus ma byas pa'i mtshan nyid yin na ni mtshan nyid gsum las ldog par 'gyur ro/_/smras pa/_'jam dpal 'phags pa rnams ni 'dus ma byas kyis rab tu phye 
[\[262a.2\]]bar ston to/_/smras pa/_tshe dang ldan pa 'dus ma byas pa gdags par nus sam/_smras pa/_'jam dpal de ni ma yin te/_'dus ma byas la gdags pa gang yang med do/_/smras pa/_'o na ji ltar 'phags pa rnams 'dus ma byas kyis rab tu 
[\[262a.3\]]phye ba ston/_de skad ces smras pa dang /_nyan thos chen po shes rab sgron ma de cang mi smra bar gyur to/_/de nas de bzhin gshegs pa dgra bcom pa yang dag par rdzogs pa'i sangs rgyas 'od kyi tog des 'jam dpal gzhon nur gyur pa la 'di skad ces bka' stsal 
[\[262a.4\]]to/_/'jam dpal chos gang thos pas byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog par 'gyur ba'i chos kyi sgo 'ga' zhig rtsoms te/_'khor 'dir khyod kyis ston cig_/'jam dpal gyis 
[\[262a.5\]]gsol pa/_bcom ldan 'das chos thams cad kyi sgo rnams kyi bstan pa thams cad kyang dben pa'i sgo ste/_dben pa'i sgo de dag dben pa nyid du ston to/_/yang de'i tshe byang chub sems dpa' chos kyi blo gros zhes bya ba 'khor der 'dus par gyur te 'dug pa des 'jam 
[\[262a.6\]]dpal gzhon nur gyur pa la 'di skad ces smras so/_/'jam dpal gang de bzhin gshegs pas 'dod chags dang /_zhe sdang dang /_gti mug bstan pa de dag ci dben pa'i sgo ste/_dben pa'i sgo nyid du ston pa yin nam/_smras pa/_rigs kyi bu 'di ji snyam du 
[\[262a.7\]]sems/_'dod chags dang /_zhe sdang dang /_gti mug gang nas byung /_smras pa/_'jam dpal 'dod chags dang /_zhe sdang dang /_gti mug ni rtog pa dang /_rnam par rtog pa las byung ngo /_/smras pa/_rigs kyi bu rtog pa dang /_rnam par rtog pa de yang 
[\[262b\]]
[\[262b.1\]]gang nas byung /_smras pa/_'jam dpal rtog pa dang /_rnam par rtog pa ni phyin ci log las byung ngo /_/smras pa/_rigs kyi bu phyin ci log kyang gang nas byung /_smras pa/_'jam dpal phyin ci log ni ngar 'dzin pa dang /_nga yir 'dzin pa las byung ngo /_/
[\[262b.2\]]smras pa/_rigs kyi bu ngar 'dzin pa dang /_nga yir 'dzin pa yang gang nas byung /_smras pa/_'jam dpal ngar 'dzin pa dang /_nga yir 'dzin pa ni 'jig tshogs la lta ba las byung ngo /_/smras pa/_rigs kyi bu 'jig tshogs la lta ba yang gang nas byung /_
[\[262b.3\]]smras pa/_'jam dpal 'jig tshogs la lta ba ni bdag las byung ngo /_/smras pa/_rigs kyi bu bdag kyang gang nas byung /_smras pa/_'jam dpal bdag ni gang nas kyang ma byung ste/_'byung ba med pa ni bdag 'byung ba'o/_/de ci'i phyir zhe na/_'di ltar bdag 
[\[262b.4\]]ni phyogs bcur yongs su btsal kyang mi dmigs so/_/smras pa/_rigs kyi bu chos gang dag phyogs bcur yongs su btsal kyang mi dmigs pa de'i sgo ci zhig yod/_smras pa/_'jam dpal dben pa nyid de'i sgo'o/_/smras pa/_rigs kyi bu dben pa'i sgo ci yin/_
[\[262b.5\]]smras pa/_'jam dpal sgo med pa nyid dben pa'i sgo'o/_/smras pa/_rigs kyi bu kho bos de las bsams te/_chos thams cad kyi sgo rnams kyi bstan pa thams cad kyang dben pa'i sgo ste/_de dag dben pa'i sgo nyid du ston to zhes de skad smras so/_/bstan pa 'di bshad 
[\[262b.6\]]pa'i tshe byang chub sems dpa' brgyad brgyas mi skye ba'i chos la bzod pa thob par gyur to/_/de nas 'jam dpal gzhon nur gyur pas der rgya cher chos bstan pa byas nas stan las langs te song ngo /_/tshe dang ldan pa rab 'byor rnam grangs des kyang nyan thos sam/_rang 
[\[262b.7\]]sangs rgyas gang gis kyang 'jam dpal gzhon nur gyur pa de'i spobs pa'i rgyun gcod nus pa med na/_skabs ma phye bar bdag cag lta bus 'jam dpal gzhon nur gyur pa dang lhan cig tu smra bar ga la nus/_de nas tshe dang ldan pa rab 'byor gyis tshe dang ldan pa shA ri'i bu la 'di 
[\[263a\]]
[\[263a.1\]]skad ces smras so/_/tshe dang ldan pa shA ri'i bus 'jam dpal gzhon nur gyur pa sangs rgyas kyi zhing du spyad pa spyod pa na rdzu 'phrul gyi stobs dang /_cho 'phrul gyi rnam par 'phrul pa ji snyed cig mthong /_shA ri'i bus smras pa/_tshe dang ldan pa rab 'byor 
[\[263a.2\]]kho bos mngon par shes te/_'jam dpal gzhon nur gyur pa dang lhan cig sangs rgyas kyi zhing du spyad pa spyod pa na sangs rgyas kyi zhing gang tshig pa de dag ni 'jam dpal gzhon nur gyur pa song ba dang chus yongs su gang zhing /_pad ma mang pos yog par gnas par gyur 
[\[263a.3\]]to/_/gang dag chus yongs su gang ba de dag ni mes yongs su gang bar gnas par gyur te/_me de yang reg na 'di lta ste dper na tsan dan sbrul gyi snying po'am/_ka tsa lin di'i gos lta bur gyur to/_/gang dag stong pa nam mkhar gyur pa de dag ni [(]changs [,]tshangs [)]pa'i 
[\[263a.4\]]gzhal med khang gis brgyan cing bsam gtan la snyoms par zhugs pa'i byang chub sems dpas yongs su gang bar gnas par gyur to/_/gang dag 'chags pa de dag ni 'jig par snang ngo /_/gang dag ngan song gis yongs su gang ba de dag ni ngan song thams cad dang 
[\[263a.5\]]bral bar snang ste/_sems can de dag kyang byang chub kyi yan lag gi rnam pas bskyed pa'i byams pa thob par gyur to/_/byang chub kyi yan lag gi rnam pas bskyed pa'i byams pa gang zhe na/_gang la snyoms par zhugs na bdag bla na med pa yang dag par rdzogs pa'i 
[\[263a.6\]]byang chub mngon par rdzogs par sangs rgyas te/_sems can gang dag nyon mongs pa 'dod chags dang /_zhe sdang dang /_gti mug gis gzir ba de dag gi 'dod chags dang /_zhe sdang dang /_gti mug shin tu spang bar bya ba'i phyir chos bstan to snyam sems pa ste/_
[\[263a.7\]]gang de ltar byams pa'i ting nge 'dzin la snyoms par 'jug pa de ni byang chub kyi yan lag gi rnam pas bskyed pa'i byams pa zhes bya'o/_/tshe dang ldan pa rab 'byor de'i tshe de'i dus na kho bo'i sems la sems kyi rnam par rtog pa 'jam dpal gzhon nur gyur pa'i rdzu 'phrul 
[\[263b\]]
[\[263b.1\]]gang yin pa dang /_bdag gi gang yin pa de gnyis ni mnyam mo snyam du gyur pa dang /_'jam dpal gzhon nur gyur pa'i sems kyis kho bo'i sems kyi rnam par rtog pa de shes nas/_stong gsum gyi stong chen po'i 'jig rten gyi khams 'dir me 'bar ba na 'jig rten gyi 
[\[263b.2\]]bar du 'dug ste kho bo la 'di skad ces zer ro/_/ci tshe dang ldan pa shA ri'i bu'i rdzu 'phrul gyi mthus 'jig rten gyi khams 'di las brgal bar bya'am/_'on te kho bo'i rdzu 'phrul gyi mthus brgal bar bya/_kho bos de la 'di skad ces smras so/_/kho bo'i rdzu 'phrul gyi mthu'i 
[\[263b.3\]]mgyogs pas 'jig rten gyi khams 'di las brgal bar bya'o zhes/_tshe dang ldan pa rab 'byor kho bo'i rdzu 'phrul gyi mthu'i mgyogs pa'i cho 'phrul thams cad bstan te/_'dom gang tsam khor yug tu me de zhi bar byas nas 'jam dpal gzhon nur gyur pa dang lhan cig tu nyin 
[\[263b.4\]]zhag bdun gyis 'jig rten gyi khams de brgal to/_/de nas dus gzhan zhig na de bas kyang shin tu rgya che zhing yangs pa'i 'jig rten gyi khams su me 'bar ba na 'jig rten gyi bar du 'jam dpal gzhon nur gyur pa 'dug ste/_kho bo la 'di skad ces zer ro/_/btsun pa 
[\[263b.5\]]shA ri'i bu su'i rdzu 'phrul gyi mthus 'jig rten gyi khams 'di las brgal bar bya/_kho bos de la 'di skad ces smras so/_/'jam dpal khyod kyi rdzu 'phrul gyi mthus 'jig rten gyi khams 'di las brgal bar bya'o/_/de nas 'jam dpal gzhon nur gyur pas mngon 
[\[263b.6\]]par 'du byed pa'i mngon sum gyi rdzu 'phrul sems bskyed pa gcig gis 'jig rten gyi khams de pad ma'i dra bas g.yogs te rgal bar gyur to/_/brgal nas kho bo la 'di skad ces zer ro/_/btsun pa shA ri'i bu bdag cag gnyis las su'i mthu dang ldan pa'i rdzu 
[\[263b.7\]]'phrul gyi shugs mgyogs/_kho bos de la 'di skad ces smras so/_/'jam dpal 'di ji snyam du sems/_bya lang gu li dang /_bya'i rgyal po nam mkha' lding gnyis gang gi mthu shin tu mgyogs/_smras pa/_btsun pa shA ri'i bu bya'i rgyal po nam mkha' lding gi 
[\[264a\]]
[\[264a.1\]]mthu'i mgyogs pa ni tshad med pa ste dpe blang du sla ba ma yin no/_/de la kho bos 'di skad ces smras so/_/'jam dpal bya lang gu li'i mgyogs pa lta bur ni kho bo'i rdzu 'phrul gyi mgyogs pa blta bar bya'o/_/ji ltar bya'i rgyal po nam mkha' lding gi 
[\[264a.2\]]mthu'i mgyogs pa de bas kyang brgya stong gis shin tu lhag par khyod kyi rdzu 'phrul mgyogs par blta'o/_/des smras pa/_btsun pa shA ri'i bu khyod kyi sems kyi rnam par rtog pa 'jam dpal gzhon nur gyur pa'i rdzu 'phrul gang yin pa dang /_bdag gi gang yin pa de 
[\[264a.3\]]gnyis ni mnyam mo snyam du ma gyur tam/_kho bos de la 'di skad ces smras so/_/'jam dpal ji skad smras pa bzhin te/_kho bo de snyam du gyur to/_/des smras pa/_ci'i phyir de snyam du gyur/_kho bos de la 'di skad ces smras so/_/nyan thos rnams ni bag chags kyi 
[\[264a.4\]]mtshams sbyor ba ma bcad pa'i phyir mi mnyam du zin kyang mnyam du bdag nyid kyis shes so/_/des smras pa/_btsun pa shA ri'i bu legs so/_/legs so/_/ji skad smras pa de bzhin no/_/de ci'i phyir zhe na/_btsun pa shA ri'i bu sngon byung ba 'das pa'i dus na rgya mtsho chen 
[\[264a.5\]]po'i 'gram na drang srong chos 'dod ces bya ba dang /_kun byin zhes bya ba gnyis shig 'khod de/_de la chos 'dod ni lnga mngon par shes shing mngon par shes pas rnam par rtse bar gyur to/_/kun byin ni rig pa dang sngags kyi mthus steng gi bar snang la 'gro bar gyur to/_/
[\[264a.6\]]de nas de gnyis dus dus su spyod pa'i phyir rgya mtsho'i tshu rol nas pha rol du 'dong ngo /_/dong nas slar log cing rang rang gi gnas su 'khod do/_/de nas drang srong kun byin de kho bo'i rdzu 'phrul gang yin pa dang /_chos 'dod kyi gang yin pa de gnyis ni mnyam mo snyam du gyur to/_/de 
[\[264a.7\]]nas dus gzhan zhig na rgya mtsho'i tshu rol nas pha rol du dong ste/_srin mo'i gling du phyin pa dang /_der srin mo de dag gis yid du 'ong ba'i rol mo'i sgra byas par gyur pa yang drang srong kun byin gyis thos/_srin mo de dag kyang mthong nas/_nam mkha'i dkyil nas sa'i steng du lhung 
[\[264b\]]
[\[264b.1\]]ngo /_/de'i rig pa dang sngags kyang ma rung bar gyur to/_/de nas drang srong chos 'dod snying rje ba'i sems skyes nas lag pa g.yas pas bzung ste/_slar rang gi gnas su khrid nas bzhag go/_/btsun pa shA ri'i bu de'i tshe de'i dus na drang srong chos 'dod ces bya ba de gzhan 
[\[264b.2\]]zhig yin pa snyam du khyod the tshom mam/_yid gnyis su gyur na de ltar mi blta'o/_/de ci'i phyir zhe na/_kho bo nyid de'i tshe de'i dus na drang srong chos 'dod ces bya bar gyur to/_/btsun pa shA ri'i bu de'i tshe de'i dus na drang srong kun byin zhes bya ba de gzhan zhig yin pa snyam du khyod the 
[\[264b.3\]]tsom mam/_yid gnyis su gyur na de ltar mi blta'o/_/de ci'i phyir zhe na/_khyod nyid de'i tshe de'i dus na drang srong kun byin zhes bya bar gyur te/_tshe dang ldan pa shA ri'i bu de'i tshe yang mi mnyam par bdag dang mnyam pa nyid du bzhag go/_/de ltar de phyogs gcig pa'i 
[\[264b.4\]]ye shes dang ldan pa'i phyir da ltar yang mi mnyam bzhin du bdag dang mnyam par bzhag go/_/tshe dang ldan pa sha ra dwa ti'i bus tshe dang ldan pa rab 'byor la yang 'di skad ces smras so/_/tshe dang ldan pa rab 'byor kho bos mngon par shes te/_'jam dpal gzhon nur 
[\[264b.5\]]gyur pa dang lhan cig tu lho phyogs su sangs rgyas kyi zhing du spyad pa spyod pa'i tshe/_sangs rgyas kyi zhing bye ba khrag khrig brgya stong mang po 'das pa na 'jig rten gyi khams rgyan thams cad kyis bklubs pa zhes bya ba na/_bcom ldan 'das de bzhin gshegs pa rin 
[\[264b.6\]]chen srog shing zhes bya ba'i sangs rgyas kyi zhing du bcom ldan 'das de la blta ba dang /_phyag bya ba dang /_bsnyen bkur bya ba'i phyir phyin te/_de nas yang 'jam dpal gzhon nur gyur pa kho bo la 'di skad ces zer ro/_/btsun pa shA ri'i bu khyod kyis gang bdag cag 
[\[264b.7\]]gis brgal ba'i sangs rgyas kyi zhing de dag mthong ngam/_kho bos de la 'di skad ces smras so/_/'jam dpal mthong ngo /_/des smras pa/_tshe dang ldan pa sha ra dwa ti'i bu sangs rgyas kyi zhing de dag ci 'dra bar mthong /_de la kho bos 'di skad ces smras so/_/kha cig 
[\[265a\]]
[\[265a.1\]]ni mes yongs su gang ba'o/_/kha cig ni chus yongs su gang ba'o/_/kha cig ni nam mkhar gyur pa'o/_/kha cig ni 'byor cing rgyas pa'o/_/kha cig ni 'jig pa'o/_/kha cig ni 'chags pa'o/_/kha cig ni ngan song gis yongs su gang ba'o/_/
[\[265a.2\]]kha cig ni ngan song dang bral ba'o/_/smras pa/_tshe dang ldan pa sha ra dwa ti'i bu sangs rgyas kyi zhing de dag ji ltar blta bar bya/_de la kho bos 'di skad ces smras so/_/gang dag mes yongs su gang ba de dag ni mes yongs su gang ba nyid du blta bar bya'o/_/gang dag chus 
[\[265a.3\]]yongs su gang ba de dag ni chus yongs su gang ba nyid du blta bar bya'o/_/gang dag nam mkhar gyur pa de dag ni nam mkhar gyur pa nyid du blta bar bya'o/_/gang dag 'byor cing rgyas pa de dag ni 'byor cing rgyas pa nyid du blta bar bya'o/_/gang dag 'jig pa de dag ni 'jig 
[\[265a.4\]]pa nyid du blta bar bya'o/_/gang dag 'chags pa de dag ni 'chags pa nyid du blta bar bya'o/_/gang dag ngan song gis yongs su gang ba de dag ni ngan song gis yongs su gang ba nyid du blta bar bya'o/_/gang dag ngan song dang bral ba de dag ni ngan song dang bral ba nyid du 
[\[265a.5\]]blta bar bya'o/_/des smras pa/_tshe dang ldan pa sha ra dwa ti'i bu'i ye shes kyi yul ji lta ba bshad pa'ang de bzhin no/_/de la kho bos 'di skad ces smras so/_/'jam dpal khyod kyi sangs rgyas kyi zhing de dag ji ltar mthong /_des smras pa/_tshe dang ldan pa sha ra dwa 
[\[265a.6\]]ti'i bu sangs rgyas kyi zhing thams cad ni nam mkha'i zhing du mthong ngo /_/de ci'i phyir zhe na/_'di lta ste/_mes yongs su gang ba'am/_chus yongs su gang ba'am/_'byor pa rgyas pa 'am/_'jig pa'am/_'chags pa'am/_ngan song gis yongs su gang 
[\[265a.7\]]ba'am/_ngan song dang bral ba de dag ni yang dag pa ma yin pa'o/_/rkyen de dag ni glo bur du byung ba ste/_skye zhing 'jig pa dang ldan pa'o/_/nam mkha' ni rkyen gyis byung ba ma yin te/_rang bzhin du gnas pa nyid do/_/de bzhin du glo bur gyi nye bar nyon mongs pas 
[\[265b\]]
[\[265b.1\]]sems nyon mongs par gyur pa zhes bya ste/_sems kyi rang bzhin ni nam yang nyon mongs par gyur pa med do/_/tshe dang ldan pa sha ra dwa ti'i bu 'di lta ste dper na 'das pa'i dus na gang gA'i klung gi bye ma snyed kyi bskal pas bsregs pa byung yang nam mkha' la sngon 
[\[265b.2\]]nam yang tshig pa med do/_/tshe dang ldan pa sha ra dwa ti'i bu de bzhin du sems can re res kyang gang gA'i klung gi bye ma snyed kyi mi dge ba'i las mngon par 'du byas kyang sems kyi rang bzhin ni nam yang de bzhin du nyon mongs par gyur pa med do/_/tshe dang ldan pa sha ra dwa ti'i 
[\[265b.3\]]bu rigs kyi bu dang /_rigs kyi bu mo gang la la rang bzhin gyis yongs su dag pa'i chos kyi dbyings de lta bu la 'jug pa de dag ni kun nas ldang ba'am/_sgrib pa'am/_mngon par 'du byed pas kun nas ldang bar 'gyur ba [{]chung zad [,]cung zad [}]kyang med de/_'di ni kun nas ldang ba med 
[\[265b.4\]]pa'i chos kyi sgo'o/_/chos kyi sgo de la brten nas byang chub sems dpa' sems dpa' chen po rnams chos thams cad kyi rang bzhin yongs su dag par zhugs nas/_nyes pa las 'byung ba la mkhas par shes shing /_de'i sems nams kyang sgrib pa'i chos rnams kyis sgrib 
[\[265b.5\]]par mi 'gyur ro/_/tshe dang ldan pa rab 'byor 'jam dpal gzhon nur gyur pa'i rdzu 'phrul rnam par 'phrul pa dang /_chos bstan pa rnam par 'phrul pa las gang kho bos phyogs tsam zhig mngon sum du gyur pa ni de lta bu de dag yin no/_/de nas tshe dang ldan pa kun dga' bos 
[\[265b.6\]]tshe dang ldan pa shA ri'i bu la 'di skad ces smras so/_/tshe dang ldan pa shA ri'i bu kho bos kyang 'jam dpal gzhon nur gyur pa'i rdzu 'phrul gyi cho 'phrul kha cig mngon sum du gyur to/_/tshe dang ldan pa shA ri'i bu kho bos mngon par shes te/_dus gcig cig na bcom ldan 
[\[265b.7\]]'das mnyan yod na rgyal bu rgyal byed kyi tshal mgon med zas sbyin gyi kun dga' ra ba 'di nyid na dge slong brgyad brgya'i dge slong gi dge 'dun chen po dang /_byang chub sems dpa' khri nyis stong dang thabs cig tu bzhugs so/_/de'i tshe na mnyan yod du dus ma yin pa'i 
[\[266a\]]
[\[266a.1\]]sprin chen po zhig byung ste/_de la nyin zhag bdun du rgyun ma chad par dus ma yin pa'i char chen po bab bo/_/de na dge slong gang dag rdzu 'phrul che ba/_mthu che ba bsam gtan dang /_rnam par thar pa dang /_ting nge 'dzin dang /_snyoms par 'jug pa 
[\[266a.2\]]thob pa de dag ni bsam gtan dang /_rnam par thar pa dang /_ting nge 'dzin dang /_snyoms par 'jug pas dus 'da' bar byas kyi/_gang dag ma thob pa de dag ni nyin zhag bdun du zas chad par gyur to/_/de nas dge slong de dag nyam chung ba dang ldan te/_bcom 
[\[266a.3\]]ldan 'das blta ba'i phyir 'dong yang ma nus nas de la kho bo 'di snyam du gyur te/_e ma'o dge slong 'di dag ni rjud par gyur na bdag bcom ldan 'das kyi drung du song ste/_tshul de dag bcom ldan 'das la gsol lo snyam du gyur nas/_kho bo bcom ldan 'das ga la 
[\[266a.4\]]ba der song ste phyin pa dang /_bcom ldan 'das kyi zhabs gnyis la mgo bos phyag 'tshal nas bcom ldan 'das la 'di skad ces gsol to/_/bcom ldan 'das e ma'o dge slong 'di dag nyin zhag bdun du 'tshal ma chad de bkres pas nyam chung ba dang ldan nas 
[\[266a.5\]]rjud de/_khri dang khri'u las ldang ba dang /_bcom ldan 'das blta ba'i slad du mchi ba'i rngo yang mi thogs so/_/de nas bcom ldan 'das kyis kho bo la 'di skad ces bka' stsal to/_/kun dga' bo song ste 'jam dpal gzhon nur gyur pa la tshul de dag smros shig dang /_
[\[266a.6\]]des dge slong gi dge 'dun rtas par byed par 'gyur ro/_/kho bos bcom ldan 'das kyi ltar mnyan nas 'jam dpal gzhon nur gyur pa'i gnas khang ga la ba der song ste phyin pa dang /_de'i tshe 'jam dpal gzhon nur gyur pa rang gi gnas khang na brgya byin dang /_tshangs 
[\[266a.7\]]pa dang /_'jig rten skyong ba rnams la chos ston pa mthong ngo /_/'jam dpal gzhon nur gyur pa des kyang kho bo gnas khang gi nang du 'ongs pa mthong ste/_mthong nas 'di skad ces zer ro/_/btsun pa kun dga' bo khyod ci'i phyir rlung dang char gyi nang na 'dir 'ongs/_kho 
[\[266b\]]
[\[266b.1\]]bos 'jam dpal gzhon nur gyur pa la tshul de dag smras so/_/de kho bo la kun dga' bo song ste stan thing la/_gdugs tshod bab na gaN+DI rdungs shig de skad ces zer nas/_kho bo 'jam dpal gzhon nur gyur pa'i gnas khang nas byung ste/_dge 'dun gyi kun dga' 
[\[266b.2\]]bar song nas stan bting ste/_'jam dpal gzhon nur gyur pa ci gnas khang nas byung ngam zhes 'jam dpal gzhon nur gyur pa'i gnas khang du lta zhing phyogs gcig tu 'dug go/_/de nas 'jam dpal gzhon nur gyur pas lus thams cad rnam par 'jig pa zhes bya 
[\[266b.3\]]ba'i ting nge 'dzin la snyoms par zhugs nas sprul pa gzhan zhig sprul te/_brgya byin dang /_tshangs pa dang /_'jig rten skyong ba de dag la chos ston to/_/de gnas khang nas byung ste mnyan yod kyi grong khyer chen por bsod snyoms kyi phyir zhugs na kho bos ni ma mthong 
[\[266b.4\]]ngo /_/de nas bdud sdig can 'di snyam du gyur te/_'jam dpal gzhon nur gyur pa 'dis seng ge'i sgra bsgrags nas mnyan yod kyi grong khyer chen por bsod snyoms kyi phyir zhugs na bdag gis 'di mig gis mi rtsol bar bya'o snyam du bsams nas/_des de nyid kyi tshe mnyan 
[\[266b.5\]]yod kyi grong khyer chen po'i bram ze dang /_khyim bdag dang /_grong 'dab dang /_yul mi gang gis kyang 'jam dpal gzhon nur gyur pa mi mthong ba dang /_gang yang bsur mi 'ong ba dang /_su yang bsod snyoms mi 'bul ba de lta de ltar byin gyis brlabs so/_/
[\[266b.6\]]de nas 'jam dpal gzhon nur gyur pa gang dang gang du song ba de dag thams cad na sgo dag kyang bcad par snang ste/_gang yang mi bsu bar gyur to/_/de nas 'jam dpal gzhon nur gyur pas bsams na/_e ma'o bram ze dang /_khyim bdag 'di dag ni ci nas kyang bdag 
[\[266b.7\]]mi mthong ba dang /_gtam mi bya bar bdud kyis byin gyis brlabs so snyam du bsams nas/_des de'i tshe gang bden pa dang /_bden pa'i tshig dang /_bsod nams dang ye shes kyi tshogs gang dag gis bdag gi spu'i khung bu gcig lus la skyes pa'i bsod nams 
[\[267a\]]
[\[267a.1\]]kyi phung po de yang gang gA'i klung gi bye ma snyed kyi 'jig rten gyi khams kyi bdud sdig can rnams la med pa'i bden pa dang /_bden pa'i tshig des bdud kyi byin gyi rlabs 'di dag med par gyur cig_/bdud sdig can nyid kyang khyim bdag gi tshul du srang dang /_
[\[267a.2\]]sum mdo dang /_bzhi mdo dag na 'jam dpal gzhon nur gyur pa la bsod snyoms phul cig_/phul cig_/'di la phul na 'bras bu che bar 'gyur ro/_/gang gis stong gsum gyi stong chen po'i 'jig rten gyi khams su gtogs pa'i sems can thams cad la lo 
[\[267a.3\]]'bum du bde ba'i yo byad thams cad kyis rim gror byas/_gus par byas/_phu dud du byas pa bas/_gang gis 'jam dpal gzhon nur gyur pa la bsod snyoms sen mo'i rtse mo gang tsam phul na de'i bsod nams kyi phung po ches mang du bskyed par 'gyur ro zhes sgrogs par 
[\[267a.4\]]gyur cig ces bden pa'i byin gyi brlabs byas so/_/'jam dpal gzhon nur gyur pas byin gyi rlabs de byas ma thag tu de nas de nyid kyi tshe sgo thams cad kyang bye bar gyur to/_/skye bo mang po thams cad kyang bsu zhing 'jam dpal gzhon nur gyur pa bde bar 'ongs so zhes 
[\[267a.5\]]kyang rjod do/_/bdud sdig can nyid kyang khyim bdag gi tshul du srang dang /_sum mdo dang /_bzhi mdo dag na 'jam dpal gzhon nur gyur pa la bsod snyoms phul cig_/phul cig_/'di la phul na 'bras bu che bar 'gyur ro/_/gang gis stong gsum gyi stong chen 
[\[267a.6\]]po'i 'jig rten gyi khams su gtogs pa'i sems can thams cad la lo 'bum du bde ba'i yo byad thams cad kyis rim gror byas/_gus par byas/_phu dud du byas pa bas/_gang gis 'jam dpal gzhon nur gyur pa la bsod snyoms sen mo gang tsam phul na de'i bsod 
[\[267a.7\]]nams kyi phung po ches mang du bskyed par 'gyur ro zhes sgrogs par gyur to/_/de nas 'jam dpal gzhon nur gyur pas ci nas kyang lhung bzed der bsod pa'i bza' ba dang /_bca' ba dang /_myang ba phal cher bcug pa de dag thams cad ji ltar snod so sor bcug pa bzhin du ma 
[\[267b\]]
[\[267b.1\]]'dres par 'dug pa dang /_gang dge slong brgyad brgya po de dag dang /_byang chub sems dpa' khri nyis stong po de dag la kha zas ji tsam gyis chog pa lhung bzed des blangs par 'gyur ba de lta de ltar rang gi lhung bzed de byin gyis brlabs so/_/de nas 'jam dpal gzhon 
[\[267b.2\]]nur gyur pas mnyan yod kyi grong khyer chen por bsod snyoms kyi phyir spyad nas mnyan yod kyi grong khyer gyi phyi rol du byung ste/_lam las byol nas lhung bzed de sa'i steng du bzhag ste bdud sdig can la 'di skad ces smras so/_/sdig can lhung bzed 'di khyer la mdun du 
[\[267b.3\]]song shig_/de nas bdud sdig can gyis lhung bzed de sa de las gdeg par byas na gdegs ma nus nas/_des 'jam dpal gzhon nur gyur pa la 'di skad ces smras so/_/'jam dpal lhung bzed 'di sa'i steng nas gdeg par ma nus so/_/smras pa/_sdig 
[\[267b.4\]]can khyod kyang rdzu 'phrul che zhing mthu chen po dang ldan pa yin na rdzu 'phrul gyi stobs kyis lhung bzed 'di sa'i steng nas gdeg par gyis shig_/de nas bdud sdig can gyis rdzu 'phrul gyi stobs kyi cho 'phrul thams cad bstan kyang lhung bzed de sa de las tha na skra'i rtse mo'i cha 
[\[267b.5\]]tsam yang gdeg par ma nus nas/_de ngo mtshar du gyur te 'jam dpal gzhon nur gyur pa la 'di skad ces smras so/_/'jam dpal kho bo ni 'dod na ri gshol mda' 'dzin kyang lag mthil du blangs te nam mkha' la 'dor na kho bos lhung bzed chung ngu 'di lta bu 'dis 'di'i 
[\[267b.6\]]steng nas gdeg par ma nus na de ci'i phyir de ltar gyur/_'jam dpal gyis smras pa/_sems can chen po rnams dang /_gang zag chen po rnams kyi stobs drangs pa lhung bzed 'dir bcug ste/_de'i phyir khyod kyis gdeg par ma nus so/_/de nas 'jam dpal 
[\[267b.7\]]gzhon nur gyur pa nyid kyis lhung bzed de sa las blangs nas bdud sdig can la byin te 'di skad ces smras so/_/sdig can lhung bzed 'di khyer la mdun du song shig_/de nas bdud sdig can de slob ma bzhin du lhung bzed khyer te 'jam dpal gzhon nur gyur pa'i 
[\[268a\]]
[\[268a.1\]]mdun du song ngo /_/de nas lha'i bu dbang sgyur lha'i bu khri nyis stong gis yongs su bskor cing mdun du bdar te 'jam dpal gzhon nur gyur pa ga la ba der dong nas lhags pa dang /_'jam dpal gzhon nur gyur pa'i rkang pa gnyis la mgo bos phyag 
[\[268a.2\]]'tshal nas bdud sdig can la 'di skad ces smras so/_/sdig can bran bzhin du 'jam dpal gzhon nur gyur pa'i lhung bzed khyer te mdun du 'gro ba 'di ci zhig_/bdud kyis smras pa/_lha'i bu mthu dang ldan pa rnams dang 'gran pa ci'ang med do/_/lha'i bus smras pa/_sdig 
[\[268a.3\]]can khyod kyang rdzu 'phrul che ba mthu chen po dang ldan pa'o/_/de nas 'jam dpal gzhon nur gyur pa'i byin gyi rlabs kyis bdud sdig can gyis lha'i bu dbang sgyur la 'di skad ces smras so/_/lha'i bu 'di lta ste/_bdud kyi stobs ni gti mug gi stobs so/_/byang chub sems dpa'i 
[\[268a.4\]]stobs ni shes rab kyi stobs so/_/bdud kyi stobs ni nga rgyal gyi stobs so/_/byang chub sems dpa'i stobs ni ye shes kyi stobs so/_/bdud kyi stobs ni lta ba 'byung ba'i stobs so/_/byang chub sems dpa'i stobs ni stong pa nyid kyi stobs so/_/bdud kyi stobs 
[\[268a.5\]]ni phyin ci log gi stobs so/_/byang chub sems dpa'i stobs ni bden pa'i stobs so/_/bdud kyi stobs ni nga dang nga'i zhes bya ba'i stobs so/_/byang chub sems dpa'i stobs ni byams pa chen po dang snying rje chen po'i stobs so/_/bdud kyi stobs ni 'dod chags dang 
[\[268a.6\]]zhe sdang dang gti mug gi stobs so/_/byang chub sems dpa'i stobs ni rnam par thar pa'i sgo gsum gyi stobs so/_/bdud kyi stobs ni skye ba dang 'chi ba dang /_'byung ba'i stobs so/_/byang chub sems dpa'i stobs ni skye ba med pa dang /_'byung ba med pa'i chos la 
[\[268a.7\]]bzod pa rab tu thob pa'i stobs so/_/bdud sdig can gyis bstan pa 'di bshad pa'i tshe lha'i bu'i 'khor de las lha'i bu lnga brgya bla na med pa yang dag par rdzogs pa'i byang chub tu sems skyes so/_/byang chub sems dpa' nyis brgyas mi skye ba'i chos la bzod pa thob par 
[\[268b\]]
[\[268b.1\]]gyur to//_//bam po gsum pa/_de nas 'jam dpal gzhon nur gyur pa bdud sdig can dang lhan cig tu lhung bzed de 'khor gyi khyams su bzhag ste song yang kho bos ma mthong ma thos nas/_gdugs tshod la bab par gyur kyang 'jam dpal gzhon nur 
[\[268b.2\]]gyur pa gnas khang de nas byung ba'am zhugs par yang ma mthong nas/_de la kho bo 'di snyam du gyur te/_'jam dpal gzhon nur gyur pas dge slong gi dge 'dun ma bslus sam/_bdag bcom ldan 'das kyi drung du song ste tshul de dag gsol lo snyam du gyur nas/_kho bo 
[\[268b.3\]]bcom ldan 'das ga la ba der song ste phyin pa dang /_bcom ldan 'das kyi zhabs gnyis la mgo bos phyag 'tshal nas bcom ldan 'das la 'di skad ces gsol to/_/bcom ldan 'das gdugs tshod la bab na 'jam dpal gzhon nur gyur pa ni gnas khang de nas ma 
[\[268b.4\]]byung ngo /_/bcom ldan 'das kyis kho bo la 'di skad ces bka' stsal to/_/kun dga' bo khyod kyis 'khor gyi khyams zlum po der ci yang ma mthong ngam/_bcom ldan 'das la kho bos 'di skad ces gsol to/_/bcom ldan 'das de na lhung bzed zas kyis gang ba 
[\[268b.5\]]gcig cig gda'o/_/bcom ldan 'das kyis kho bo la 'di skad ces bka' stsal to/_/kun dga' bo song la gaN+DI rdungs te dge slong gi dge 'dun sdus shig_/bcom ldan 'das la kho bos 'di skad ces gsol to/_/bcom ldan 'das dge slong gi dge 'dun 
[\[268b.6\]]'di dag mang po zhig mchis na lhung bzed gcig gang ba'i zas kyis ji ltar bgyi/_bcom ldan 'das kyis bka' stsal pa/_kun dga' bo khyod snying las chung bar byos shig_/kun dga' bo gal te stong gsum gyi stong chen po'i 'jig rten gyi khams su gtogs pa'i 
[\[268b.7\]]sems can thams cad kyis lo 'bum du lhung bzed gcig po de las zos kyang lhung bzed de ni yongs su zad par mi 'gyur ro/_/de ci'i phyir zhe na/_lhung bzed de ni 'jam dpal gzhon nur gyur pas byin gyi rlabs kyis byin gyis brlabs te/_'jam dpal gzhon nur 
[\[269a\]]
[\[269a.1\]]gyur pa'i sbyin pa'i pha rol tu phyin pa ni zad mi shes pa'i bsod nams las byung ba'o/_/bcom ldan 'das kyi ltar kho bos mnyan nas sems dga' bas gaN+DI brdungs te dge slong gi dge 'dun yang bsags so/_/de nas 'jam dpal gzhon nur gyur 
[\[269a.2\]]pas gaN+DI'i sgra thos nas/_lha'i bu de dag dang /_byang chub sems dpa' rnams dang 'grogs te/_rang gi gnas khang nas byung ste/_khyams zlum por song nas lhung bzed de las bsod pa'i bza' ba dang /_bca' ba dang /_myang ba dang /_ji ltar snod so so na 
[\[269a.3\]]bzhag bzhag pa lta bur phan tshun ma 'dres pa phal cher phyung ste dge slong mang po thams cad kyang brtas par byas so/_/byang chub sems dpa' mang po thams cad kyang tshim par byas kyang zas de ni yongs su zad pa'am gtugs par ma gyur to/_/de nas bdud sdig can gyis 'jam 
[\[269a.4\]]dpal gzhon nur gyur pa la bar chad bya ba'i phyir sham thabs legs par ma bgos pa/_bla gos legs par ma gyon pa/_sha tshugs ma legs pa/_lhung bzed rdol cing chag pa/_gos ngan pa/_sna leb leb po dang /_zhar ba dang /_'theng po dang /_zha bo dang de las 
[\[269a.5\]]kha cig ni ha cang yang ring ba/_kha cig ni ha cang thung ba/_kha cig ni ha cang gnag pa/_kha cig ni ha cang dkar ba/_kha cig ni ha cang skem pa/_kha cig ni ha cang sbom pa/_kha cig ni sgur po/_kha cig ni mi'u thung ste/_de dag gzhon pa'i mtha' nas phyag 'tshal zhing 
[\[269a.6\]]rgan pa'i mthar 'dug ste/_skye bo mang po'i tshogs gang gis mthong ba'i sems skyo bar 'gyur ba'i dge slong bzhi khri sprul par gyur te/_de dag la yang lhung bzed de nas bsod pa'i bza' ba dang /_bca' ba dang /_myang ba phal cher phyung ste/_byin kyang lhung bzed de zad 
[\[269a.7\]]par ma gyur to/_/de nas bdud sdig can gyis sprul pa'i dge slong de dag re res kyang 'bras can yul ma ga d+hA'i bre bo bcu bcu zos kyang tshim par ma gyur pa de ltar byin gyis brlabs so/_de na rung byed rnams thams cad yongs su skyo bar gyur kyang de dag tshim par byed ma nus so/_
[\[269b\]]
[\[269b.1\]]de nas 'jam dpal gzhon nur gyur pas gang dge slong de dag lhung bzed rnams kyang yongs su gang la lag pa na yang kham thogs shing khar bcug pa'i kham yang mid mi nus la/_de dag [(]'grin [,]mgrin [)]pa btsir ba bzhin du mig log ste sa la lhung ba de ltar byin gyis brlabs so/_/de 
[\[269b.2\]]nas 'jam dpal gzhon nur gyur pas bdud sdig can la 'di skad ces smras so/_/sdig can khyod kyi dge slong 'di dag ci'i phyir zas mi za/_bdud kyis smras pa/_'jam dpal bdag gi dge slong 'di dag ni shi la thug par gyur na khyod kyis dug dang bsres pa'i zas 
[\[269b.3\]]ma byin grang /_'jam dpal gyis smras pa/_sdig can dug med pa rnams dug sbyin par ga la 'gyur/_gang dag dug srel ba de dag ni dug sbyin par byed kyi/_gang dag dug mi srel ba de dag ni dug sbyin par mi byed do/_/sdig can dug ces bya ba ni 'di lta ste/_'dod chags 
[\[269b.4\]]dang /_zhe sdang dang gti mug ste/_de dag kyang legs par gsungs pa'i chos 'dul ba la med do/_/dug ces bya ba ni ma rig pa dang /_srid pa'i sred pa dang /_nga dang nga'i zhes bya ba dang /_rgyu dang /_lta ba dang /_ming dang gzugs dang /_rjes su chags pa dang /_khong 
[\[269b.5\]]khro ba dang /_bdag tu lta ba dang /_gzhan du lta ba dang /_sgrib pa dang /_kun nas ldang ba dang /_phung po la mngon par zhen pa dang /_khams la rlom sems su byed pa dang /_skye mched la yongs su 'dzin pa dang /_yul la chags pa dang /_khams gsum la zhen pa dang /_bsdus 
[\[269b.6\]]pa dang /_g.yengs pa dang /_gzhag pa dang /_gdeg pa dang /_shi 'pho ba dang /_skye ba dang /_'ong ba dang /_'gro ba dang /_lus la mngon par chags pa dang /_srog la zhen pa dang /_sdug pa yid la byed pa dang /_phyin ci log tu gnas pa dang /_rten cing 'brel bar 'byung 
[\[269b.7\]]ba dang mi 'thun pa dang /_chad par lta ba dang /_ther zug tu lta ba dang /_'byung bar lta ba dang /_'jig par lta ba dang /_g.yo ba dang /_rlom sems dang /_rtog pa dang /_rnam par rtog pa dang /_sogs pa dang /_mdud pa dang /_kun gzhi dang /_nges pa'i gzhi dang /_
[\[270a\]]
[\[270a.1\]]zhen pa dang /_khyim gyi gnas la dga' ba dang /_len pa dang /_'dor ba dang /_stong pa nyid kyis skrag pa dang /_mtshan ma med pa la g.yang sar 'du shes pa dang /_smon pa med pa la gshed mar 'du shes pa dang /_dmigs su med pa la dngos por 'du 
[\[270a.2\]]shes pa dang /_nges par 'byung ba'i khams la kha na ma tho bar lta ba dang /_chu bo las rgal bar 'du shes pa dang /_byang chub kyi phyogs kyi chos la chos ma yin par 'du shes pa dang /_yang dag pa'i lta ba la log par lta bar 'du shes pa dang /_log par lta ba la yang 
[\[270a.3\]]dag par lta bar 'du shes pa dang /_dge ba'i bshes gnyen la sdig pa'i grogs por 'du shes pa dang /_sdig pa'i grogs po la dge ba'i bshes gnyen du 'du shes pa dang /_sangs rgyas dang mi 'thun pa dang /_chos spong ba dang /_dge 'dun la ma gus pa dang /_dgon 
[\[270a.4\]]pa'i gnas la mngon par mi dga' ba dang /_nga rgyal dang /_lhag pa'i nga rgyal dang /_nga'o snyam pa'i nga rgyal ma spangs pa dang /_rab tu 'dzin pa dang /_rtsod pa 'bar bar byed pa dang /_bden pa la [{]brdzun [,]rdzun [}]par 'du shes pa dang /[ {]brdzun [,]rdzun [}]pa la bden par 'du shes pa dang /_'dod 
[\[270a.5\]]pa la yon tan du 'du shes pa dang /_'dus byas la bden par 'du shes pa dang /_'khor ba la phan yon rnam pa bcur 'du shes pa dang /_mya ngan las 'das pa la 'jigs pa rnam pa bcur 'du shes pa'i chos de lta bu de dag ni dug yin te/_sdig can de dag ni legs par 
[\[270a.6\]]gsungs pa'i chos 'dul ba la med do/_/de ci'i phyir zhe na/_sangs rgyas kyi bstan pa ni bdud rtsi bstan pa'o/_/sangs rgyas kyi bstan pa ni bde ba bstan pa'o/_/sangs rgyas kyi bstan pa ni spros pa med pa bstan pa'o/_/sangs rgyas kyi bstan pa ni ma smad pa bstan pa'o/_/
[\[270a.7\]]sangs rgyas kyi bstan pa ni kun nas ldang ba med pa bstan pa'o/_/sangs rgyas kyi bstan pa ni 'byung ba bstan pa'o/_/sangs rgyas kyi bstan pa ni 'thab pa med pa bstan pa'o/_/sangs rgyas kyi bstan pa ni rtsod pa med pa bstan pa'o/_/sangs rgyas kyi bstan pa ni bdag 
[\[270b\]]
[\[270b.1\]]dang gzhan la mi gdung ba bstan pa'o/_/sangs rgyas kyi bstan pa ni byams pa dang ldan pa'i bstan pa'o/_/sangs rgyas kyi bstan pa ni gnas dang /_skyabs dang /_gling dang /_dpung gnyen bstan pa'o/_/sangs rgyas kyi bstan pa ni dul ba dang /_zhi ba dang /_rab 
[\[270b.2\]]tu zhi ba dang /_nye bar zhi ba bstan pa'o/_/sangs rgyas kyi bstan pa ni dag pa dang /_rnam par dag pa dang /_yongs su dag pa dang /_'od gsal ba bstan pa'o/_/sangs rgyas kyi bstan pa ni yang dag pa'i nan tan bstan pa'o/_/sangs rgyas kyi bstan pa ni mi dkrug 
[\[270b.3\]]pa bstan pa'o/_/sangs rgyas kyi bstan pa ni shin tu dul ba bstan pa'o/_/sangs rgyas kyi bstan pa ni shin tu rnam par dag pa bstan pa'o/_/sangs rgyas bstan pa ni bstod cing bsngags pa bstan pa'o/_/sangs rgyas kyi bstan pa ni zhi ba dang /_rab tu zhi ba dang /_shin 
[\[270b.4\]]tu nges par bstan pa'o/_/sangs rgyas kyi bstan pa ni grol ba dang /_rnam par grol ba dang /_yongs su grol ba bstan pa'o/_/sangs rgyas kyi bstan pa ni phas kyi rgol ba thams cad chos dang 'thun pas tshar gcod pa bstan pa'o/_/sangs rgyas kyi bstan pa ni bdud 
[\[270b.5\]]thams cad 'joms pa bstan pa'o/_/sangs rgyas kyi bstan pa ni skye ba dang /_shi 'pho dang /_'byung ba las nges par 'byung ba bstan pa'o/_/dran pa nye bar bzhag pas dran pa bstan pa'o/_/sdig pa thams cad mi byed pas yang dag par spong ba bstan pa'o/_/
[\[270b.6\]]lus dang sems yang bas rdzu 'phrul gyi rkang pa bstan pa'o/_/dad pa sngon du 'gro bas dbang po bstan pa'o/_/nyon mongs pa thams cad kyis mi rdzi bas stobs bstan pa'o/_/'thun par khong du chud pas byang chub kyi yan lag bstan pa'o/_/'byung bas lam 
[\[270b.7\]]bstan pa'o/_/sems zhi bas zhi gnas bstan pa'o/_/rnam par grol ba bskyed pas lhag mthong bstan pa'o/_/slu bar mi byed pas bden pa bstan pa'o/_/don dang /_chos dang /_nges pa'i tshig dang /_spobs pa dang mi 'gal bas so so yang dag par 
[\[271a\]]
[\[271a.1\]]rig pa bstan pa'o/_/'dus byas la smon pas mi rtag pa dang /_sdug bsngal ba yongs su brjod pa bstan pa'o/_/ya mtshan can thams cad spong bas bdag med pa bstan pa'o/_/mya ngan las 'da' bar 'gro bas zhi ba bstan pa'o/_/pha rol du 
[\[271a.2\]]'gro bas pha rol du phyin pa bstan pa'o/_/sems can yang dag par sdud pas thabs bstan pa'o/_/zhe 'gras pa'i sems med pas byams pa bstan pa'o/_/'tshe ba med pas snying rje bstan pa'o/_/mi dga' ba sel bas dga' ba bstan pa'o/_/bya ba byas 
[\[271a.3\]]pas btang snyoms bstan pa'o/_/nga rgyal med pas ye shes bstan pa'o/_/byang chub kyi sems bskyed pas dkon mchog gsum gyi gdung mi 'chad pa bstan pa'o/_/yang 'byung ba med pas bde ba thams cad dang 'thun pa bstan pa'o/_/bstan pa'i bshad pa 'di 
[\[271a.4\]]bstan pa'i tshe gang bdud sdig can dang lhan cig tu lha'i bu gang dag lhags pa de las lha'i bu lnga brgya bla na med pa yang dag par rdzogs pa'i byang chub tu sems skyes te/_de dag gis bcom ldan 'das bdag cag kyang sangs rgyas kyi bstan pa de lta bu dang 'thun par 
[\[271a.5\]]gyur cig ces de skad kyi tshig smras so/_/bcom ldan 'das kyis kyang 'dzum pa mdzad de/_kho bos 'dzum pa'i phyir zhus so/_/zhus nas bcom ldan 'das kyis 'di skad ces bka' stsal to/_/kun dga' bo bdud kyi sprul pa'i dge slong 'di dag khyod 
[\[271a.6\]]kyis mthong ngam/_bcom ldan 'das la kho bos 'di skad ces gsol to/_/bcom ldan 'das mthong ngo /_/bde bar gshegs pa mthong ngo /_/bcom ldan 'das kyis kho bo la 'di skad ces bka' stsal to/_/kun dga' bo phyi ma'i dus phyi ma'i tshe lnga brgya 
[\[271a.7\]]tha ma la dam pa'i chos 'jig pa'i tshe nga'i bstan pa la dge slong dag phal cher 'di bzhin du sham thabs legs par ma gyon pa/_bla gos legs par ma bgos pa/_gos brtul te gyon pa/_lhung bzed chag pa/_shes bzhin med pa/_spyod lam mi sdug pa/_lag 
[\[271b\]]
[\[271b.1\]]na 'khar ba thogs pa/_sna leb leb po dang /_zhar ba dang /_'theng po dang /_zha bo dang /_lus kyi sha tshugs ma legs pa dang /_nad sna tshogs kyis btab pa dag 'byung bar 'gyur ro/_/de ci'i phyir zhe na/_kun dga' bo 'di ltar de'i tshe dge slong dag phal cher 
[\[271b.2\]]bsnyen bkur la ched che bar byed pa rnyed pa dang bkur sti la rten pa dang /_bya ba sna tshogs kyi mi khom pas brel ba dang /_'dul ba bor ba dang /_so sor thar pa 'dral ba dang /_mtshams las 'da' ba dang /_tshe 'di ched che bar byed pa dang /_tshe rabs gzhan ched mi che bar 
[\[271b.3\]]byed par 'gyur te/_de dag 'di lta ste/_chos kyi phyir ni ma yin gyi/_bsnyen bkur gyi phyir zhar ba dang /_'theng po dang /_zha bo dang /_lus kyi sha tshugs ma legs pa dang /_nad sna tshogs kyis btab pa 'ongs shing lhags pa rnams rab tu 'byung bar byed do/_/bsnyen 
[\[271b.4\]]par rdzogs par byed do/_/kun dga' bo de'i tshe de'i dus na nga'i bstan pa 'di la bltar mi rung ba dang mnyan du mi rung bar 'gyur ro/_/lha rnams kyang yid mi dga' bar 'gyur ro/_/bdud rnams yi rangs shing dga' ba dang btang snyoms su 'gyur ro/_/bcom ldan 
[\[271b.5\]]'das la kho bos 'di skad ces gsol to/_/bcom ldan 'das ci'i slad du na bdud sdig can rnams yi rangs shing dga' ba dang btang snyoms su 'gyur/_bcom ldan 'das kyis bka' stsal pa/_kun dga' bo 'di ltar skyes bu blun po de dag bdag nyid bdud kyi las 
[\[271b.6\]]byed par 'gyur te/_de la bar chad bya ba'i phyir phyir zhing bdud sdig can brtson par mi 'gyur ro/_/de ci'i phyir zhe na/_bdud sdig can ni mi brtson pa rnams la glags mi tshol gyi/_bdud sdig can ni dge slong gang dag yang 'byung ba med par bya ba'i phyir mgo dang 
[\[271b.7\]]gos la me 'bar ba bzhin du brtson par gnas pa de dag la bdud glags tshol te/_kun dga' bo de lta bas na ma thob pa thob par bya ba dang /_ma rtogs pa rtogs par bya ba dang /_mngon du ma byas pa mngon du bya ba'i phyir sbyor bar byos shig_/bstsal bar byos shig_/
[\[272a\]]
[\[272a.1\]]'bad par byos shig_/bdud kyi phyogs tshar chod cig_/de bzhin gshegs pa'i bstan pa 'bar bar byos shig_/dam pa'i chos yongs su zung shig_/nga la chos kyi mchod pas mchod cig_/'di ni khyod la rjes su bstan pa yin no/_/bstan 
[\[272a.2\]]pa 'di bshad pa'i tshe dge slong lnga stong gis tshe'i 'du byed spangs par gyur te/_bdag cag gis bcom ldan 'das kyi dam pa'i chos rnam par 'jig pa mthong bar ma gyur cig ces de skad kyi tshig smras nas/_de dag steng gi bar snang la mngon par 'phags te/_rang gi me'i 
[\[272a.3\]]khams kyis bdag nyid bsregs so/_/lha'i bu 'bum gyis kyang de dag la mchod pa byas par gyur to/_/dge slong nyis brgya ni chos la chos kyi mig rdul med cing dri ma dang bral ba rnam par dag go/_/dge slong nyis brgya ni len pa med par zag pa rnams las sems 
[\[272a.4\]]rnam par grol lo/_/byang chub sems dpa' sum khri nyis stong ni mi skye ba'i chos la bzod pa thob par gyur to/_/brgya byin dang /_tshangs pa dang /_'jig rten skyong ba dag kyang 'khor dang bcas te bcom ldan 'das kyi spyan snga na thal mo sbyar te/_bcom ldan 'das 
[\[272a.5\]]la 'di skad ces gsol to/_/bcom ldan 'das bdag cag gis bcom ldan 'das kyi dam pa'i chos rnam par 'jig pa mi mthong bar bgyi ba dang /_bcom ldan 'das chos kyi rnam grangs 'di gang dag gi rna lam du grags par gyur pa de dag nams kyang sems le lo'i 
[\[272a.6\]]dri mas kun nas mi gnas par bgyi ba dang /_de dag bdud kyi las byung zhing byung ba rnams kyi dbang du mi 'gyur bar bcom ldan 'das sku tshe ring du bzhugs shing bskyang bar gsol zhes smras so/_/tshe dang ldan pa shA ri'i bu 'jam dpal gzhon nur gyur pa'i rdzu 'phrul rnam 
[\[272a.7\]]par 'phrul pa dang /_chos ston pa rnam par 'phrul pa las gang kho bos phyogs tsam zhig mngon sum du gyur pa ni de lta bu de dag yin no/_/de nas tshe dang ldan pa 'od srung chen pos tshe dang ldan pa shA ri'i bu la 'di skad ces smras so/_/tshe dang ldan pa shA ri'i bu kho bos kyang 
[\[272b\]]
[\[272b.1\]]'jam dpal gzhon nur gyur pa'i rdzu 'phrul gyi cho 'phrul kha cig mngon sum du gyur to/_/tshe dang ldan pa shA ri'i bu kho bos mngon par shes te/_bcom ldan 'das mngon par rdzogs par sangs rgyas nas ring po ma lon pa/_kho bo yang rab tu byung nas ring po ma lon pa zhig 
[\[272b.2\]]na 'jam dpal gzhon nur gyur pa bcom ldan 'das de bzhin gshegs pa rin chen srog shing gi sangs rgyas kyi zhing nas bcom ldan 'das la blta ba dang /_phyag bya ba dang /_bsnyen bkur bya ba'i phyir 'jig rten gyi khams 'dir dang po 'ongs par gyur te/_bcom ldan 
[\[272b.3\]]'das kyang mnyan yod kyi rgyal bu rgyal byed kyi tshal mgon med zas sbyin gyi kun dga' ra ba 'dir dbyar gnas par dam bca' mdzad do/_/'jam dpal gzhon nur gyur pa'ang der dbyar zla ba gsum gnas par dam bcas nas/_bcom ldan 'das kyi spyan snga dang /_dge 
[\[272b.4\]]'dun gyi nang dang bkad sa dang /_gso sbyong dang /_phyag 'tshal ba'i las la kho bo cag gis phyir nam yang ma mthong bar gyur to/_/de nas dbyar zla ba gsum zad de 'das pa dang /_gso sbyong dang /_dgag dbye'i tshe 'jam dpal gzhon nur gyur pas bzhin bstan to/_/de 
[\[272b.5\]]la kho bos 'di skad ces smras so/_/'jam dpal khyod dbyar gyi zla ba de gsum gyi tshe gang na 'dug 'dug des smras pa/_btsun pa 'od srung chen po mnyan yod kyi grong khyer chen po 'di nyid na rgyal po gsal rgyal gyi btsun mo'i nang na'o/_/de la kho bo 'di snyam du gyur te/_
[\[272b.6\]]sems dpa' 'di lta bu ltung ba dang bcas pa dang yongs su dag pa'i dge slong gi dge 'dun dang lhan cig dgag dbye byar mi rung ngo snyam du gyur nas/_kho bo 'khor gyi khyams de nas byung ste/_'jam dpal gzhon nur gyur pa bskrad pa'i phyir gaN+DI brdungs so/_/der bcom 
[\[272b.7\]]ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal gnas brtan 'od srung chen po ci'i phyir gaN+DI rdungs pa soms shig_/des gsol pa/_bcom ldan 'das bsams na bdag bskrad pa'i slad du'o/_/bcom ldan 
[\[273a\]]
[\[273a.1\]]'das kyis bka' stsal pa/_'jam dpal khyod la ma dad pa chen po byed par mi 'gyur bar bdag nyid tshangs par byos shig_/rang gi spyod yul ston cig_/nyan thos chen po rnams mgu bar byos shig_/de nas 'jam dpal gzhon nur 
[\[273a.2\]]gyur pas de'i tshe byang chub sems dpa'i ting nge 'dzin sangs rgyas kyi zhing thams cad yang dag par ston pa zhes bya ba la snyoms par zhugs so/_/'jam dpal gzhon nur gyur pas ting nge 'dzin de la snyoms par zhugs ma thag tu de nas de'i tshe phyogs bcu na sangs 
[\[273a.3\]]rgyas kyi zhing gang gA'i klung gi bye ma snyed na sbyangs pa'i yon tan smra ba'i dge slong 'od srung chen po 'dra ba sha stag 'jam dpal gzhon nur gyur pa bskrad pa'i phyir gaN+DI rdung bar snang bar gyur to/_/bcom ldan 'das kyis kho bo la 'di skad ces bka' stsal to/_/'od srung 
[\[273a.4\]]ci'i phyir gaN+DI rdung /_bcom ldan 'das la kho bos 'di skad ces gsol to/_/bcom ldan 'das 'jam dpal gzhon nur gyur pa de dbyar zla gsum du btsun mo'i 'khor du gnas nas yongs su dag pa'i dge slong gi dge 'dun dang lhan cig dgag dbye bgyid par 
[\[273a.5\]]'tshal te/_de bskrad pa'i slad du bdag gaN+DI rdung ngo /_/de nas bcom ldan 'das kyis sku thams cad las 'od phyung ste/_kho bo la 'di skad ces bka' stsal to/_/'od srung phyogs bcu na ci snang ba je ltos shig_/kho bos de'i tshe bltas na phyogs bcu na 
[\[273a.6\]]'jig rten gyi khams tshad med grangs med pa gang gA'i klung gi bye ma snyed na/_gnas brtan bdag 'dra ba sha stag 'jam dpal gzhon nur gyur pa bskrad pa'i phyir gaN+DI rdung bar mthong ngo /_/'jig rten gyi khams de dag thams cad na yang 'jam dpal gzhon 
[\[273a.7\]]nur gyur pa sangs rgyas bcom ldan 'das de dag gi zhabs kyi drung na 'dug par mthong ngo /_/bcom ldan 'das kyis kho bo la 'di skad ces bka' stsal to/_/'od srung chen po khyod ci 'jam dpal gzhon nur gyur pa gang nga'i mdun na 'dug pa 'di 'am/_'on te gang 
[\[273b\]]
[\[273b.1\]]dag phyogs bcu'i 'jig rten gyi khams grangs med tshad med pa na/_sangs rgyas bcom ldan 'das kyi zhabs kyi drung na 'dug pa'am gang bskrad par 'dod/_de'i tshe kho bo ngo tsha ba'i tshul gyis gaN+DI de sa la dor ro snyam na/_dor yang ma nus nas rgyun ma chad par sgra byung 
[\[273b.2\]]ste/_rgyal bu rgyal byed kyi tshal na ji lta ba de bzhin du sangs rgyas kyi zhing thams cad na'ang chad pa med/_lhag pa med/_skyes pa med par de bzhin du byed par snang ngo /_/kho bos de'i tshe bcom ldan 'das kyi zhabs gnyis la phyag 'tshal nas bcom ldan 'das la 'di 
[\[273b.3\]]skad ces gsol to/_/bcom ldan 'das bdag ni shes pa phyogs gcig pa dang ldan pa ste/_byang chub sems dpa' yul tshad ma mchis pa rnams kyi spyod yul ma 'tshal nas gaN+DI brdungs pa 'jam dpal gzhon nur gyur pa la bzod pa gsol lo/_/bcom ldan 
[\[273b.4\]]'das kyis kho bo la 'di skad ces bka' stsal to/_/'od srung chen po khyod kyis sangs rgyas kyi zhing na 'jam dpal gzhon nur gyur pa 'di snyed mthong ba thams cad du khyim pa'i khyim du sems can yongs su smin par bya ba'i phyir dbyar zla gsum du gnas so/_/'od srung 
[\[273b.5\]]chen po 'jam dpal gzhon nur gyur pa 'di mnyan yod kyi grong khyer chen po 'dir btsun mo'i 'khor du dbyar gnas par dam bcas pas kyang rgyal po gsal rgyal gyi btsun mo'i 'khor las bud med lnga brgya bla na med pa yang dag par rdzogs pa'i byang chub las phyir mi ldog par 
[\[273b.6\]]yongs su smin par byas so/_/skyes pa lnga brgya dang /_khye'u lnga brgya dang /_bu mo lnga brgya dang /_smad 'tshong ma lnga brgya yang bla na med pa yang dag par rdzogs pa'i byang chub las phyir mi ldog par bzhag go/_/sems can mang po dag kyang nyan thos kyi theg par 
[\[273b.7\]]brtul te mtho ris su 'gro bar byas so/_/bcom ldan 'das la kho bos 'di skad ces gsol to/_/bcom ldan 'das chos ji lta bu zhig bshad pas 'jam dpal gzhon nur gyur pas sems can de snyed cig yongs su smin par bgyis/_bcom ldan 'das kyis 
[\[274a\]]
[\[274a.1\]]bka' stsal pa/_'od srung chen po 'jam dpal gzhon nur gyur pa de nyid la chos ji lta bu zhig bshad pas sems can de snyed yongs su smin par byas zhes khyod kyis dris shig dang /_de nyid khyod la lan ldon par 'gyur ro/_/kho bos 'jam dpal gzhon 
[\[274a.2\]]nur gyur pa la 'di skad ces smras so/_/'jam dpal khyod kyis chos ji lta bu zhig bshad pas sems can de snyed yongs su smin par byas/_'jam dpal gyis smras pa/_btsun pa 'od srung chen po sems can de lta bu de dag ni chos bshad pas yongs su smin par mi 
[\[274a.3\]]'gyur te/_de ci'i phyir zhe na/_btsun pa 'od srung chen po sems can gang dag dga' ba'i rtsed mos yongs su smin par 'gyur ba yang yod/_rab tu gzung ba dang /_tshar gcad pa dang /_sbyin pa rab tu sbyin pa dang /_phongs shing dbul ba dang /_bkod pa chen 
[\[274a.4\]]po dang /_kun rjod pa'i cho 'phrul dang /_rjes su bstan pa'i cho 'phrul dang /_rdzu 'phrul gyi cho 'phrul dang /_brgya byin gyi gzugs dang /_tshangs pa'i gzugs dang /_'jig rten skyong ba'i gzugs dang /_'khor los sgyur ba'i gzugs dang /_sangs rgyas kyi 
[\[274a.5\]]sku dang /_rang sangs rgyas kyi gzugs dang /_nyan thos kyi gzugs dang /_'jigs pas bsdigs pa dang /_tshig rtsub po dang /_tshig 'jam po dang /_phan gdags pas yongs su smin par 'gyur ba yang yod do/_/de ci'i phyir zhe na/_btsun pa 'od srung chen 
[\[274a.6\]]po sems can gyi spyod pa ni sna tshogs pa ste/_de dag bya ba yang sna tshogs pa nyid kyis yongs su smin par 'gyur te/_btsun pa 'od srung chen po de ltar yongs su smin pa'i sems can rnams phyis chos bshad pas shin tu dul bar 'gyur ro/_/de la kho bos 
[\[274a.7\]]'di skad ces smras so/_/'jam dpal khyod kyis sems can gyi khams ji snyed cig spyod pa 'dis yongs su smin par byas/_des smras pa/_btsun pa 'od srung chen po chos kyi dbyings ji snyed pa'o/_/smras pa/_'jam dpal chos kyi dbyings 
[\[274b\]]
[\[274b.1\]]kyang ji snyed/_smras pa/_nam mkha'i khams ji tsam pa'o/_/smras pa/_nam mkha'i khams kyang ji tsam/_smras pa/_sems can gyi khams ji snyed pa ste/_btsun pa 'od srung chen po de ltar na chos kyi dbyings dang /_nam mkha'i khams dang /_sems 
[\[274b.2\]]can gyi khams de ni gnyis su med de gnyis su dbyer med do/_/de la kho bos 'di skad ces smras so/_/'jam dpal 'di ltar sems can gang yang yongs su mya ngan las 'das pa med na 'o na sangs rgyas 'byung ba don med par mi 'gyur ram/_des smras pa/_btsun 
[\[274b.3\]]pa 'od srung chen po dper na skyes bu la la zhig mkhris pa'i rims kyis btab ste/_rnam pa sna tshogs su bla bar gyur pa dang /_de la kha cig skyes bu 'di ni gdon gyis btab bo snyam du gyur to/_/de nas sman pa mkhas pa zhig 'ongs te/_skyes bu de la mar blud pa la sogs 
[\[274b.4\]]pa'i bya bas mkhris pa'i rims de zhi bar byas nas/_de phyis rnam pa sna tshogs su mi bla bar gyur na/_btsun pa 'od srung chen po 'di ji snyam du sems/_de las lha'am/_klu'am/_gnod sbyin byung bar gyur pa yod dam/_de la kho bos 'di skad ces smras so/_/'jam 
[\[274b.5\]]dpal de ni ma yin te/_'on kyang mar blud pa la sogs pa'i bya bas mkhris pa de zhi bar gyur to/_/'jam dpal gyis smras pa/_btsun pa 'od srung chen po skyes bu de la sman pa des phan pa chen po byas pa ma yin nam/_kho bos de la 'di skad ces smras so/_/'jam 
[\[274b.6\]]dpal ji skad smras pa de bzhin no/_/des smras pa/_btsun pa 'od srung chen po de bzhin du/_'jig rten gnas pa phyin ci log gi rims kyis btab pa dag bdag med la bdag tu 'du shes shing bdag med pa la bdag tu mngon par zhen nas 'khor ba na 'khor ro/_/de la sangs 
[\[274b.7\]]rgyas bcom ldan 'das thugs rje chen po dang ldan pa dag 'jig rten du byung ste/_dpe bstan pa de dang de dag dang /_chos la gzhug pa'i sgo de dang de dag gis bdag tu 'du shes pa yongs su shes pa dang /_phyin ci log spang bar bya ba'i phyir sems can de dag la chos 'chad do/_/
[\[275a\]]
[\[275a.1\]]de dag chos thos nas 'du shes thams cad dang bral zhing phyi phyir zhing mngon par mi chags te/_de dag bdag tu 'du shes pa spangs nas chu bo las brgal te/_de dag brgal ba dang /_pha rol tu phyin pa dang /_yongs su mya ngan las 'das pa zhes bya ba'i grangs 
[\[275a.2\]]su 'gro'o/_/btsun pa 'od srung chen po 'di ji snyam du sems/_de la bdag gam sems can nam/_srog gam skye ba po'am/_gang zag gang yongs su mya ngan las 'das par gyur pa yod dam/_kho bos de la smras pa/_'jam dpal de ni ma yin te/_'on 
[\[275a.3\]]kyang mnyam pa nyid yang dag par bstan pas phyin ci log spong ngo /_/'jam dpal gyis smras pa/_btsun pa 'od srung chen po 'di lta bu'i phyir sangs rgyas 'byung ste/_'di lta ste/_mnyam pa nyid yang dag par bstan pa'i phyir te/_skye ba'i phyir ma yin/_
[\[275a.4\]]'gag pa'i phyir ma yin gyi/_kun nas nyon mongs pa med pa 'ba' zhig rtogs par bya ba'i phyir ro/_/kho bos de la 'di skad smras so/_/'jam dpal byang chub sems dpa' gang dag rang bzhin de lta bu'i chos kyi dbyings la'ang rtog cing /_sems can thams 
[\[275a.5\]]cad yongs su smin par bya ba'i go cha yang mi 'dor la/_zhum par mi 'gyur/_rangs par mi 'gyur zhing rang bzhin gyis yongs su mya ngan las 'das pa'i sems can rnams kyi phyir go cha bgos pa ni dka' ba byed pa ma yin no/_/des smras pa/_btsun pa 'od srung 
[\[275a.6\]]chen po de ltar byang chub sems dpa' sems dpa' chen po ni go cha chen po bgos pa yin no/_/de la kho bos 'di skad ces smras so/_/'jam dpal khyod byang chub sems dpa'i go cha brtsam par spobs par gyis shig_/'jam dpal gyis smras pa/_btsun 
[\[275a.7\]]pa 'od srung chen po byang chub sems dpa'i go cha chen po ni sum cu rtsa gnyis te/_go cha de dag bgos pa'i byang chub sems dpa' rnams byang chub sems dpa'i spyad pa spyod do/_/sum cu rtsa gnyis gang zhe na/_btsun pa 'od srung chen po rmi lam gyi rang bzhin gyi 
[\[275b\]]
[\[275b.1\]]mtshan nyid kyis 'khor ba tshad med pa yongs su 'dzin pa ni byang chub sems dpa'i go cha'o/_/bdag med pa'i mtshan nyid kyis sems can tshad med pa yongs su smin par byed pa ni byang chub sems dpa'i go cha'o/_/chos kyi sku'i mtshan nyid kyis sangs rgyas tshad 
[\[275b.2\]]med pa la mchod pa dang rim gro byed pa ni byang chub sems dpa'i go cha'o/_/brag ca dang mnyam pa nyid kyi mtshan nyid kyis sangs rgyas kyis gsungs pa thams cad nyan cing 'dzin pa ni byang chub sems dpa'i go cha'o/_/chos kyi dbyings su yang dag par 'du ba'i mtshan 
[\[275b.3\]]nyid kyis sangs rgyas kyi chos thams cad srung ba ni byang chub sems dpa'i go cha'o/_/nyon mongs pa thams cad rang bzhin gyis yongs su dag pa'i mtshan nyid kyis bdud thams cad 'dul ba ni byang chub sems dpa'i go cha'o/_/yod pa dang med pa sel ba'i rten cing 'brel 
[\[275b.4\]]bar 'byung ba la 'jug pa'i mtshan nyid kyis phas kyi rgol ba thams cad chos dang 'thun pas shin tu tshar gcod pa ni byang chub sems dpa'i go cha'o/_/phung po thams cad spong ba'i mtshan nyid kyis bdog pa thams cad yongs su gtong ba ni byang chub sems dpa'i go cha 'o/_/
[\[275b.5\]]mngon par 'du bya ba med pa'i mtshan nyid kyis tshul khrims dang /_bslab pa dang /_sbyangs pa'i yon tan gyis yo byad bsnyungs pa thams cad yang dag par len pa ni byang chub sems dpa'i go cha'o/_/khong khro ba med pa'i mtshan nyid kyis bzod pa dang /_dul ba dang /_
[\[275b.6\]]des pa ni byang chub sems dpa'i go cha'o/_/lus dang sems dben pa'i mtshan nyid kyis blang ba med pa dang /_dor ba med pa'i brtson 'grus ni byang chub sems dpa'i go cha'o/_/rten thams cad dben pa'i mtshan nyid kyis bsam gtan dang /_rnam par thar pa dang /_
[\[275b.7\]]ting nge 'dzin dang /_snyoms par 'jug pa thams cad ni byang chub sems dpa'i go cha'o/_/ma rig pa'i gti mug gi lta ba yongs su dag pa'i mtshan nyid kyis thogs pa med pa'i shes rab kyi pha rol tu phyin pa ni byang chub sems dpa'i go cha'o/_/bya ba thams cad 
[\[276a\]]
[\[276a.1\]]ston pa'i mtshan nyid kyis thabs chen po ni byang chub sems dpa'i go cha'o/_/zhe 'gras pa med pa'i mtshan nyid kyis byams pa chen po ni byang chub sems dpa'i go cha'o/_/sor mo lnga dang nam mkha' mnyam pa'i mtshan nyid kyis snying rje chen po ni byang chub 
[\[276a.2\]]sems dpa'i go cha'o/_/yongs su mi skyo ba'i mtshan nyid kyis dga' ba chen po ni byang chub sems dpa'i go cha'o/_/bde ba dang sdug bsngal bar mi byed pa'i mtshan nyid kyis btang snyoms chen po ni byang chub sems dpa'i go cha'o/_/rnam par grol ba lag mthil 
[\[276a.3\]]du 'ongs kyang thob par mi byed pa'i mtshan nyid kyis bsam pa thams cad yongs su rdzogs par byed pa'i mtshan nyid ni byang chub sems dpa'i go cha'o/_/skyon med par mi ltung ba'i mtshan nyid kyis thams cad yid la mi byed pa ni byang chub sems dpa'i go cha'o/_/sgyu ma lta 
[\[276a.4\]]bu'i chos legs par shes pa'i mtshan nyid kyis phung po lnga gshed ma lta bur gyur pa yongs su srung ba ni byang chub sems dpa'i go cha'o/_/chos kyi dbyings mnyam pa nyid kyis khams bzhi la sbrul gdug pa lta bur 'dzin pa ni byang chub sems dpa'i go cha'o/_/yul 
[\[276a.5\]]thams cad la mi chags pa'i mtshan nyid kyis skye mched drug la grong stong pa lta bur rtog pa ni byang chub sems dpa'i go cha'o/_/kun gzhi med pa'i mtshan nyid kyis khams gsum dang mi 'dre ba ni byang chub sems dpa'i go cha'o/_/srid pa sel ba'i mtshan nyid kyis 
[\[276a.6\]]ched du srid pa len pa ni byang chub sems dpa'i go cha'o/_/phyir mi ldog pa'i mtshan nyid kyis dpa' ba chen po ni byang chub sems dpa'i go cha'o/_/sems can thams cad la so so ji ltar 'os par chos kyi sman sbyin pa'i mtshan nyid kyis sman pa chen po ni byang chub 
[\[276a.7\]]sems dpa'i go cha'o/_/theg pa gsum gyi lam ston pa'i mtshan nyid kyis ded dpon chen po ni byang chub sems dpa'i go cha'o/_/sangs rgyas thams cad la byas pa shes shing byas pa gzo ba'i mtshan nyid kyis dkon mchog gsum gyi gdung mi gcod 
[\[276b\]]
[\[276b.1\]]pa ni byang chub sems dpa'i go cha'o/_/mi skye ba'i chos la bzod pa thob pa'i mtshan nyid kyis chos thams cad rang bzhin gyis skye ba med pa'i mtshan nyid ni byang chub sems dpa'i go cha'o/_/nyan thos dang /_rang sangs rgyas thams cad kyi sa las 'da' ba'i mtshan 
[\[276b.2\]]nyid kyis phyir mi ldog pa'i sa thob pa ni byang chub sems dpa'i go cha'o/_/sems kyi skad cig gcig dang ldan pa'i shes rab kyis sangs rgyas kyi chos thams cad ji lta ba bzhin du rtogs pa'i mtshan nyid kyis byang chub kyi snying po brgyan pa ni byang chub sems dpa'i go cha'o/_/
[\[276b.3\]]btsun pa 'od srung chen po byang chub sems dpa'i go cha chen po sum cu rtsa gnyis ni de dag yin te/_go cha de dag bgos na 'byung ba chen po bzhi ni gzhan du 'gyur yang srid kyi/_byang chub sems dpa' bla na med pa yang dag par rdzogs pa'i byang chub las phyir ldog pa'i 
[\[276b.4\]]'jigs pa ni med do/_/de la kho bos 'di skad ces smras so/_/'jam dpal go cha de dag las 'ga' yang nyan thos dang /_rang sangs rgyas rnams la med do/_/des smras pa/_btsun pa 'od srung chen po de bas na nyan thos dang /_rang sangs rgyas rnams ni go cha 
[\[276b.5\]]chen po ma bgos pa zhes bya'o/_/btsun pa 'od srung chen po 'di ji snyam du sems/_go cha gang mthu dang ldan pa'i 'phong gi slob dpon gyis bgo bar bya ba'i go cha de mi phal gyis bgo bar bya'am/_kho bos de la 'di skad ces smras so/_/'jam dpal de ni ma yin te/_mi 
[\[276b.6\]]phal gyis go cha de bgo bar mi nus so/_/smras pa/_btsun pa 'od srung chen po de bzhin du go cha gang byang chub sems dpas bgo bar bya ba de dag nyan thos dang /_rang sangs rgyas thams cad mi gyon no/_/byang chub sems dpa'i go cha 'di bshad pa'i tshe lha'i bu khri nyis stong 
[\[276b.7\]]bla na med pa yang dag par rdzogs pa'i byang chub tu sems skyes so/_/tshe dang ldan pa shA ri'i bu 'jam dpal gzhon nur gyur pa'i rdzu 'phrul rnam par 'phrul pa dang /_chos ston pa rnam par 'phrul pa gang kho bos phyogs tsam zhig mngon sum du gyur pa ni de lta bu de dag 
[\[277a\]]
[\[277a.1\]]yin no/_/de nas tshe dang ldan pa byams ma'i bu gang pos tshe dang ldan pa shA ri'i bu la 'di skad ces smras so/_/tshe dang ldan pa shA ri'i bu kho bos 'jam dpal gzhon nur gyur pa'i rdzu 'phrul gyi cho 'phrul kha cig mngon sum du gyur te/_tshe dang ldan pa 
[\[277a.2\]]shA ri'i bu kho bos mngon par shes pa dus gcig na bcom ldan 'das yangs pa can gyi grong khyer gyi tshal chen po'i khang pa brtsegs pa'i khang pa na/_dge slong lnga brgya tsam gyi dge slong gi dge 'dun chen po dang thabs cig tu bzhugs so/_/tshe dang ldan pa sha ra 
[\[277a.3\]]dwa ti'i bu de'i tshe gcer bu ma'i bu bden pa po zhes bya ba gcer bu pa drug khris yongs su bskor cing mdun gyis bltas te/_bsti stang byas/_bla mar byas/_ri mo byas/_mchod pa byas shing yangs pa can gyi grong khyer na 'dug go/_/kho bo ting nge 'dzin la snyoms par 
[\[277a.4\]]zhugs te/_gzhan mu stegs can de dag gi dge ba'i rtsa ba la bltas na/_der kho bos sems can mu stegs can gdul bar bya ba brgya phrag mang po mthong nas/_kho bo der song ste de dag la chos bshad do/_/de dag kho bos chos bshad pa la sri zhu mi byed/_rna blags 
[\[277a.5\]]te mi nyan/_kun du shes par bya ba'i sems kyis mi gnas pa'i steng du kho bo la 'phya smod gad mos 'debs shing tshig rtsub po dag kyang rjod do/_/der kho bos zla ba gsum du sems can de dag las 'ga' yang yongs su smin par bya ma nus te skyo bar gyur to/_/kho bo skyo 
[\[277a.6\]]bar gyur nas slar song ngo /_/de la 'jam dpal gzhon nur gyur pas mu stegs can lnga brgya sprul te/_bdag nyid slob dpon du bzhag nas 'khor lnga brgya dang /_gcer bu ma'i bu bden pa po gang na ba der dong ste lhags pa dang /_gcer bu ma'i bu bden pa po'i rkang pa gnyis 
[\[277a.7\]]la mgo bos phyag 'tshal nas mdun du 'dug ste/_gcer bu ma'i bu bden pa po la 'di skad ces smras so/_/bdag cag gis 'phags pa'i grags pa'i sgra dang tshigs su bcad pa rgya chen po thos nas ljongs gzhan nas yangs pa can gyi grong khyer 'dir mchis te/_khyod 
[\[277b\]]
[\[277b.1\]]ni kho bo cag gi ston pa'o/_/kho bo cag ni khyod kyi slob ma'o/_/kho bo cag khyod las rjes su bstan pa nod do/_/ci nas kyang dge sbyong gau ta ma de dang /_de'i nyan thos rnams mi mthong ba dang /_ci nas kyang de las mi 'thun pa'i chos mi thos pa de ltar kho bo cag la mdzod 
[\[277b.2\]]cig_/gcer bu ma'i bu bden pa pos smras pa/_skyes bu dam pa dag legs so/_/legs so/_/dad pa dang ldan pa/_dang ba dang ldan pa khyod ring po mi thogs par nga'i chos bstan pa 'di shes par 'gyur ro/_/de nas gcer bu ma'i bu bden pa pos rang gi 
[\[277b.3\]]'khor rnams la smras pa/_tshur shog khyed cag bram ze'i bu lnga brgya po 'di dag dang lhan cig tu kun du dga' ba dang /_'thun pa dang /_phan tshun chos la dpyad pa dpyod cing lhan cig tu gnas par gyis shig_/'di dag gis gang [{]chung zad [,]cung zad [}]ci smras pa deng khyed kyis shin 
[\[277b.4\]]tu legs par zung shig_/de nas 'jam dpal gzhon nur gyur pa 'khor gcer bu pa lnga brgya sprul pa dang /_gzhan mu stegs can gyi nyan thos rnams dang lhan cig tu 'dug nas/_de dag gi dka' thub dang /_brtul zhugs dang /_spyod lam dang /_bslab pa'i 
[\[277b.5\]]tshig ji tsam du rgyun mi 'chad pa de bas kyang bdag dang 'khor la lhag par ston to/_/skabs skabs su dkon mchog gsum gyi bsngags brjod do/_/skabs skabs ni gcer bu ma'i bu bden pa po'i yang dag pa'i yon tan bsngags pa brjod de/_des de 
[\[277b.6\]]dag yid ches par byas nas dus gzhan dang /_tshod gzhan zhig na mu stegs can gzhan tshogs pa la 'jam dpal gzhon nur gyur pas 'di skad ces smras so/_/tshe dang ldan pa dag bdag cag gi bstan bcos pa dang /_sngags dang /_rig byed dang /_gzhung 
[\[277b.7\]]las 'byung ba bzhin dge sbyong gau ta ma de'i yang dag pa'i yon tan bsngags pa yang yod do/_/de ci'i phyir zhe na/_'di ltar dge sbyong gau ta ma ni rigs phun sum tshogs pa pha dang ma dag pa/_'khor los sgyur ba'i rgyal po'i rigs su skyes pa/_bsod nams brgya'i 
[\[278a\]]
[\[278a.1\]]mtshan dang ldan pa ste/_btsas pa tsam na brgya byin dang /_tshangs pas yongs su blangs shing /_stong gsum gyi stong chen po'i 'jig rten gyi khams rnam pa drug tu g.yos/_ma bzung bar gom pa bdun bor te/_tshig kyang nga ni 'jig rten gyi thu bo ste/_
[\[278a.2\]]skye ba dang 'chi ba mthar bya'o zhes de skad smra zhing /_chu'i rgyun gnyis byung ste/_brgya byin dang /_tshangs pa dang /_'jig rten skyong bas khrus byas/_lha'i dang mi'i rol mo dag kyang ma brdungs par sgra byung /_des 'od gang gis ngan song thams cad so sor thar pa dang /_
[\[278a.3\]]bdud kyi gnas thams cad zil gyis gnon pa de lta bu'i 'od kyang btang ste/_dbang po nyams pa thams cad kyang dbang po ma nyams par gyur/_yud tsam de la sems can thams cad kyi nyon mongs pa thams cad zhi ste mchog tu bde ba thob par gyur/_bram ze rig byed kyi 
[\[278a.4\]]cho ga shes pa rnams kyis kyang de ste khyim na 'dug na 'khor los sgyur ba'i rgyal por 'gyur ro/_/de ste nags su song na chos kyi rgyal po sangs rgyas su 'gyur ro zhes bsgo ste/_de'i 'khor los sgyur ba'i rgyal po bor nas rab tu byung ste/_des byang chub kyi snying por 
[\[278a.5\]]bdud kyi sde bye ba phrag brgya pa btul te byang chub thob/_des 'jig rten na dge sbyong ngam/_bram ze'am/_lha'am/_bdud dam/_tshangs pa'am/_sus kyang chos dang 'thun par bskor bar mi nus pa'i chos kyi 'khor lo bskor/_de chos kyang ston te/_tshangs par 
[\[278a.6\]]spyod pa thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba yang dag par rab tu ston to/_/de la de'i nyan thos dag gi thog mar dge ba de ni 'di lta 
[\[278a.7\]]ste/_lus kyi legs par spyod pa dang /_ngag gi legs par spyod pa dang /_yid kyi legs par spyod pa'o/_/bar du dge ba ni lhag pa'i tshul khrims dang /_sems dang /_shes rab la bslab par bya'o/_/tha mar dge ba ni rnam par thar pa'i sgo stong pa nyid dang /_mtshan 
[\[278b\]]
[\[278b.1\]]ma med pa dang /_smon pa med pa'o/_/gzhan yang thog mar dge ba ni 'dun pa dang /_brtson 'grus dang /_bag yod pa'o/_/bar du dge ba ni dran pa dang /_ting nge 'dzin dang /_sems rtse gcig pa'o/_/tha mar dge ba ni shes rab dang /_lhag mthong dang /_ye 
[\[278b.2\]]shes so/_/gzhan yang thog mar dge ba ni sangs rgyas la mi phyed par dad pa'o/_/bar du dge ba ni chos la mi phyed par dad pa'o/_/tha mar dge ba ni dge 'dun la mi phyed par dad pas 'bras bu thob pa'o/_/gzhan yang thog mar dge ba ni gzhan las nyan pa'o/_/
[\[278b.3\]]bar du dge ba ni tshul bzhin yid la byed pa'o/_/tha mar dge ba ni 'phags pa'i yang dag par lta ba'o/_/gzhan yang thog mar dge ba ni sdug bsngal yongs su shes pa dang /_kun 'byung ba spang ba'o/_/bar du dge ba ni lam bsgom pa'o/_/tha mar dge ba ni 
[\[278b.4\]]'gog pa mngon sum du byed pa ste/_'di dag ni nyan thos rnams kyi thog mar dge ba dang /_bar du dge ba dang /_tha mar dge ba'o/_de la byang chub sems dpa' rnams kyi thog mar dge ba dang /_bar du dge ba dang /_tha mar dge ba gang zhe na/_de la thog mar dge 
[\[278b.5\]]ba ni byang chub kyi sems mi gtong ba'o/_/bar du dge ba ni theg pa dman pa mi 'dod pa'o/_/tha mar dge ba ni thams cad mkhyen pa nyid du yongs su sngo ba'o/_/gzhan yang thog mar dge ba ni sems can thams cad la sems snyoms pas byams pa chen po'o/_/
[\[278b.6\]]bar du dge ba ni sems can thams cad la bya ba ji yod snyam pas snying rje chen po'o/_/tha mar dge ba ni dga' ba dang /_btang snyoms mnyam pa'i sems kyis nges par sems pa'o/_/gzhan yang thog mar dge ba ni ser sna'i sems tshar gcod pa dang /_'chal 
[\[278b.7\]]ba'i tshul khrims spong ba dang /_gnod sems sel ba dang /_le lo spong ba dang /_rnam par g.yeng ba kun du mi spyod pa dang /_'chal ba'i shes rab spong ba'o/_/bar du dge ba ni sbyin pa dang /_tshul khrims dang /_bzod pa dang /_brtson 'grus dang /_bsam 
[\[279a\]]
[\[279a.1\]]gtan dang /_shes rab kyi tshogs yongs su rdzogs par byed pa'o/_/tha mar dge ba ni pha rol tu phyin pa drug yongs su rdzogs pa dang /_thams cad mkhyen pa nyid du yongs su sngo ba'o/_/gzhan yang thog mar dge ba ni bsdu ba'i dngos po bzhis 
[\[279a.2\]]sems can yongs su smin par byed pa'o/_/bar du dge ba ni lus dang srog la mi lta bar dam pa'i chos yongs su 'dzin pa'o/_/tha mar dge ba ni skyon med par ltung ba'i 'jigs pa las srung ba'o/_/gzhan yang thog mar dge ba ni sems sa dang mtshungs pa mi 
[\[279a.3\]]gtong bas byang chub sems dpa'i spyod pa'o/_/bar du dge ba ni 'jug pa dang ldog pa'i shes pas phyir mi ldog pa'i sa 'o/_/tha mar dge ba ni dbang thob pas skye ba gcig gis thogs pa ste/_'di dag ni byang chub sems dpa' rnams kyi thog mar dge ba dang /_bar 
[\[279a.4\]]du dge ba dang /_tha mar dge ba'o/_/de ltar 'jam dpal gzhon nur gyur pa gzhan mu stegs can gyi 'khor de na/_de lta de ltar chos ston te/_gzhan mu stegs can lnga brgya ni chos kyi mig rdul med cing dri ma dang bral ba rnam par dag go/_/gzhan mu stegs can brgyad 
[\[279a.5\]]stong ni bla na med pa yang dag par rdzogs pa'i byang chub tu sems skyes so/_/de nas sprul pa lnga brgya po de dag gis yan lag lnga sa la gtugs te phyag 'tshal nas/_tshig tu yang sangs rgyas la phyag 'tshal lo/_/sangs rgyas la phyag 'tshal lo zhes brjod do/_/de 
[\[279a.6\]]dag gi rjes su slob pa'i tshul gyis gzhan mu stegs can gyi 'khor de dag thams cad kyis kyang yan lag lnga sa la gtugs te phyag 'tshal nas/_tshig tu'ang sangs rgyas la phyag 'tshal lo/_/sangs rgyas la phyag 'tshal lo zhes brjod do/_/lha rnams kyi dbang po 
[\[279a.7\]]brgya byin gyis kyang de dag la khyed 'dis bcom ldan 'das la mchod pa byos shig ces me tog man dA ra ba dag byin no//_//bam po bzhi pa ste tha ma/_de nas 'jam dpal gzhon nur gyur pa 'khor mang pos yongs su bskor cing mdun du bdar te/_smyig ma'i 
[\[279b\]]
[\[279b.1\]]ldum bu'i 'khor gyi khyams ga la ba dang /_bcom ldan 'das ga la ba der dong nas lhags pa dang /_bcom ldan 'das kyi zhabs gnyis la mgo bos phyag 'tshal nas phyogs gcig tu 'dug go/_/gzhan mu stegs can gyi 'khor de dag gis kyang me tog man dA ra ba 
[\[279b.2\]]de dag gis bcom ldan 'das la mchod pa byas nas bcom ldan 'das la lan gsum bskor ba byas te phyogs gcig tu 'khod do/_/de nas 'jam dpal gzhon nur gyur pa'i byin gyi rlabs kyis sprul pa lnga brgya po de dag gis bcom ldan 'das la 'di skad ces gsol to/_/
[\[279b.3\]]bcom ldan 'das de bzhin gshegs pa ni chos kyi sku ste/_bdag cag sangs rgyas la blta ba don du mi gnyer ro/_/bcom ldan 'das chos ni brjod du ma mchis pa ste/_bdag cag bcom ldan 'das kyi chos nyan pa don du mi gnyer ro/_/bcom ldan 'das bcom 
[\[279b.4\]]ldan 'das kyi nyan thos kyi dge 'dun ni 'dus ma byas kyis rab tu phye ba ste/_bdag cag dge 'dun la bsnyen bkur bgyid pa don du mi gnyer ro/_/bcom ldan 'das chos kyi dbyings ni yon tan dang phan yon ma mchis pa ste/_bdag cag yon tan don du mi 
[\[279b.5\]]gnyer ro/_/bcom ldan 'das chos thams cad ni shin tu ma byung ba ste/_bdag cag 'byung ba don du mi gnyer ro/_/bcom ldan 'das rnam par grol ba ni lo ma dang /_me tog dang /_'bras bu dang bral ba ste/_bdag cag thob pa don du mi gnyer ro/_/
[\[279b.6\]]bcom ldan 'das yongs su shes pa ni gnyis dang bral ba ste/_bdag cag sdug bsngal yongs su 'tshal ba don du mi gnyer ro/_/bcom ldan 'das chos thams cad ni shin tu ma byung ba ste/_bdag cag kun 'byung spong ba don du mi gnyer ro/_/bcom 
[\[279b.7\]]ldan 'das chos thams cad ni shin tu 'gags pa ste/_bdag cag 'gog pa mngon du bgyi ba don du mi gnyer ro/_/bcom ldan 'das lam ni mchis pa dang /_ma mchis pa dang bral ba ste/_bdag cag lam bsgom pa don du mi gnyer ro/_/bcom ldan 
[\[280a\]]
[\[280a.1\]]'das chos thams cad ni gnas na mi gnas pa ste/_bdag cag dran pa nye bar gzhag pa don du mi gnyer ro/_/bcom ldan 'das rnam par grol ba ni bsod nams dang /_bsod nams ma lags pa dang /_mi g.yo ba'i 'du byed dang bral ba 
[\[280a.2\]]ste/_bdag cag yang dag par spong ba don du mi gnyer ro/_/bcom ldan 'das gang nas kyang mchi ba ma mchis pa/_gang du yang mchi ba ma mchis par tshad mar bgyis te/_bdag cag rdzu 'phrul gyi rkang pa don du mi gnyer ro/_/bcom ldan 'das don ni dbang po 
[\[280a.3\]]dang bral ba ste/_bdag cag dbang po don du mi gnyer ro/_/bcom ldan 'das chos thams cad ni stobs ma mchis shing nyam chung ba ste/_bdag cag stobs don du mi gnyer ro/_/bcom ldan 'das 'di la don dam par na byang chub pa ni gang yang ma mchis te/_bdag 
[\[280a.4\]]cag byang chub kyi yan lag don du mi gnyer ro/_/bcom ldan 'das 'gro bas 'jig rten gyi mthar 'gro ba ma mchis te/_bdag cag lam don du mi gnyer ro/_/bcom ldan 'das zhi ba'i dbyings la g.yeng ba ma mchis te/_bdag cag zhi gnas don du mi gnyer ro/_/
[\[280a.5\]]bcom ldan 'das 'jig rten las 'das pa'i shes rab kyis [{]chung zad [,]cung zad [}]kyang mi mthong ba ste/_bdag cag lhag mthong don du mi gnyer ro/_/bcom ldan 'das de ltar blang ba dang dor ba shin tu ma mchis te/_bdag cag rtsol ba don du mi gnyer ro/_/bcom ldan 'das chos 
[\[280a.6\]]kyi dbyings ni yang dag par sangs ma rgyas pa ste/_bdag cag rnam par grol ba don du mi gnyer ro/_/bcom ldan 'das dge sbyong ni chags pa thams cad dang bral ba ste/_bdag cag dge sbyong don du mi gnyer ro/_/bcom ldan 'das bram ze ni sdig pa thams cad dang bral 
[\[280a.7\]]ba ste/_bdag cag bram ze don du mi gnyer ro/_/bcom ldan 'das chos kyi rang bzhin ni tha mi dad pa ste/_bdag cag dge slong gi dngos po don du mi gnyer ro/_/bcom ldan 'das 'di ltar skye mched drug nyid 'gags pa ste/_bdag cag pha rol tu mchi ba don du mi gnyer ro/_/bcom 
[\[280b\]]
[\[280b.1\]]ldan 'das 'di ltar 'jig pa ji tsam chung ngu la yang mi stod pa ste/_bdag cag 'dod pa chung ba ma lags so/_/bcom ldan 'das 'di ltar chos gang yang mi tshol ba ste/_bdag cag ni chog shes pa ma lags so/_/bcom ldan 'das 'di ltar lus dang /_sems kyis 
[\[280b.2\]]brjod par mi bgyi ba ste/_bdag cag dben pa ma lags so/_/bcom ldan 'das 'di ltar khams gsum du mi gnas pa ste/_bdag cag zag pa med pa ma lags so/_/bcom ldan 'das 'di ltar gnyis po yang dag par rjes su mi mthong ste/_bdag cag ma 'dres 
[\[280b.3\]]pa ma lags so/_/bcom ldan 'das 'di ltar khams gsum thams cad ni rnal 'byor pa'i dgon pa ste/_bdag cag dgon pa don du mi gnyer ro/_/bcom ldan 'das 'di ltar gnyen po ma mchis pas rtsod pa ma mchis pa ste/_bdag cag nyon mongs pa med par gnas pa 
[\[280b.4\]]ma lags so/_/bcom ldan 'das 'di ltar bsod snyoms kyi 'du shes spangs pa ste/_bdag cag bsod snyoms pa ma lags so/_/bcom ldan 'das 'di ltar 'khor ba nyid yang dag par na mi mthong ste/_bdag cag 'khor bas mi skrag go/_/bcom ldan 'das 'di 
[\[280b.5\]]ltar rtog par mi bgyid/_rnam par rtog par mi bgyid de/_bdag cag 'dod chags dang /_zhe sdang dang /_gti mug spong bar mi bgyid do/_/bcom ldan 'das 'di ltar chos rnams kyi rang bzhin nyon mongs pa ma mchis pa ste/_bdag cag nyon mongs pa spong ba la mi brtson 
[\[280b.6\]]no/_/bcom ldan 'das 'di ltar rang gi lus ni lus ma lags pa ste/_bdag cag rang gi lus las mi g.yo bar bgyi'o/_/bcom ldan 'das 'di ltar de bzhin nyid mi bskyod pa'i mtshan nyid de/_bdag cag lta bas bgyis pa mi bskyong bar bgyi'o/_/bcom ldan 'das 
[\[280b.7\]]'di ltar rnam par grol ba ni rtag pa dang /_bde ba dang /_bdag dang /_gtsang ba'i ngo bo nyid de/_bdag cag phyin ci log spong bar mi bgyid do/_/bcom ldan 'das 'di ltar tshu rol nas pha rol rjes su mi mthong bas bdag cag chu bo las rgal bar mi bgyid do/_/bcom ldan 'das 'di 
[\[281a\]]
[\[281a.1\]]ltar rnam par grol ba ni sgrib pa ma mchis shing rnam par ma brtags pa ste/_bdag cag sgrib pa rnams spong bar mi bgyid do/_/bcom ldan 'das 'di ltar yang dag pa'i mtha' ni kun nas ldang ba ma mchis pa ste/_bdag cag kun nas ldang ba rnam par 
[\[281a.2\]]gnon par mi bgyid do/_/bcom ldan 'das 'di ltar dge sbyong ni nongs pa ma mchis pa ste/_bdag cag 'gyod pa bsal bar mi bgyid do/_/bcom ldan 'das 'di ltar thog ma nas mos shing dad pa ste/_bdag cag the tsom sel bar mi bgyid do/_/bcom ldan 'das 
[\[281a.3\]]'di ltar mos pas rnam par grol ba rtogs pa ste/_bdag cag nem nur sel bar mi bgyid do/_/bcom ldan 'das 'di ltar chos thams cad ni shin tu yongs su mya ngan las 'das pa ste/_bdag cag yongs su mya ngan las 'das pa don du mi gnyer ro/_/bstan pa 'di 
[\[281a.4\]]bshad pa'i tshe dge slong nyis brgya ni nye bar len pa med par zag pa rnams las sems rnam par grol lo/_/dge slong bsam gtan bzhi thob pa srid pa tha ma pa/_ma thob par thob pa'i nga rgyal can nyis brgya ni stan las langs te/_kye ma'o 'di dag ni 'jig rten thams cad dang 
[\[281a.5\]]'gal bar chos 'chad de/_sngon bdag cag gis rjes su 'thun par chos 'chad par thos na/_da ltar ni chos ma yin pa/_'dul ba ma yin pa/_ston pa'i bstan pa ma yin pa 'chad do zhes tshig de skad smras te dong ngo /_/tshe dang ldan pa shA ri'i bu kho bos 'jam dpal gzhon nur 
[\[281a.6\]]gyur pa la 'di skad ces smras so/_/'jam dpal dge slong nyis brgya po 'di dag stan las langs te/_chos bshad pa 'di ni 'jig rten thams cad dang 'gal ba yin no zhes tshig de skad smras te dong ngo /_/'jam dpal gyis smras pa/_btsun pa gang po rnam grangs gang gis chos bshad 
[\[281a.7\]]pa 'di 'jig rten thams cad dang 'gal bar 'gyur ba yod do/_/de ci'i phyir zhe na/_btsun pa gang po 'jig rten ni phung po dang /_khams dang /_skye mched la mngon par zhen pa ste/_'khor ba spangs pas mya ngan las 'das pa tshol zhing 'khor ba rang bzhin gyis mi dmigs pa nyid mya ngan 
[\[281b\]]
[\[281b.1\]]las 'das pa yin par de ltar ni mi shes so/_/'di la gang 'khor ba'am/_mya ngan las 'das pa ni gang yang med de/_gang de lta bu'i bzod pa de ni mi 'gal ba'o/_/bden pa bzhi rnam par gzhag pa bstan pa la mngon par zhen pa de ni 'gal ba'i gnas nyid do/_/don dam pa'i bden pa 
[\[281b.2\]]la ni bden pa bzhi rnam par gzhag pa'ang med de/_de ni mi 'gal ba'o/_/lam gyi rgyu 'thun pa dang /_'bras bu thob ces bya ba de ni gnyis te/_gnyis gang yin pa de ni 'gal ba'o/_/lam mnyam pa nyid kyis chos thams cad mnyam pa nyid 'di ni gnyis su med pa ste/_gnyis su 
[\[281b.3\]]med pa gang yin pa de ni mi 'gal ba'o/_/ji srid du ngar 'dzin pa dang /_nga yir 'dzin pa la mngon par brtson pa de srid du mngon pa'i nga rgyal lo/_/ji srid du mngon pa'i nga rgyal ba de srid du 'gal ba'o/_/gang yang chad par mi byed/_lhag par mi byed/_mnyam pa nyid dang mnyam 
[\[281b.4\]]par mi byed/_mi mnyam pa nyid dang mi mnyam par mi byed cing /_byed pa ma yin pa/_rnam par byed pa ma yin pa de ni mngon pa'i nga rgyal med pa ste/_gang lhag pa'i nga rgyal med pa de ni mi 'gal ba'o/_/gang mi 'gal ba de ni gnyis su med pa ste/_de la dgongs nas bcom ldan 
[\[281b.5\]]'das kyis kyang nga ni 'jig rten dang lhan cig tu mi rtsod do/_/'jig rten ni nga dang lhan cig tu rtsod par byed do zhes de skad ces gsungs so/_/de ci'i phyir zhe na/_de bzhin gshegs pas ni rtsod pa'i rtsa ba bcad do/_/rtsod pa'i rtsa ba de bzhin gshegs pas bcad pa gang zhe na/_
[\[281b.6\]]'di lta ste/_'di ni bden pa'o/_/'di ni [{]brdzun [,]rdzun [}]pa'o zhes bya'o/_/de la bcom ldan 'das kyis kyang 'di skad ces bka' stsal to/_/bram ze bden pa zhes bya ba'i tshig kyang ci/_ci'i phyir na [{]brdzun [,]rdzun [}]pa zhes kyang brjod/_gang la mnyam pa dang mi mnyam pa med na/_de la su 
[\[281b.7\]]zhig rtsod pa sbyor bar byed ces gsungs so/_/de nas 'jam dpal gzhon nur gyur pas dge slong de dag lam gang nas dong ba de thams cad mes yongs su gang bar byin gyis brlabs nas/_de dag phyogs gang dang gang du dong ba de dang de dag thams cad mes yongs 
[\[282a\]]
[\[282a.1\]]su gang bar mthong ste/_me'i phung po de las rgal bar ma nus so/_/de dag rdzu 'phrul gyi stobs kyis steng gi bar snang la dong ba dang /_lcags kyi dra bas nam mkha'i dkyil thams cad yog par mthong ngo /_/'og tu bltas na yang chu'i phung po chen po 
[\[282a.2\]]mthong ste/_de dag phyogs bslad cing spu'i khung bu zing zhes byed par gyur nas/_rgyal bu rgyal byed kyi tshal gyi lam du bltas na me tog ud pa la dang /_pad ma dang /_ku mu da dang /_pad ma dkar pos yog cing /_lam de nas skye bo'i tshogs mang po dag bcom ldan 'das las 
[\[282a.3\]]chos mnyan pa'i phyir dong ba mthong ngo /_/mthong nas de nas de dag kyang phyir log ste/_rgyal bu rgyal byed kyi tshal mgon med zas sbyin gyi kun dga' ra ba ga la ba dang /_smyig ma'i ldum bu'i 'khor gyi khyams ga la ba dang /_bcom ldan 'das ga la ba der dong ste lhags pa dang /_bcom 
[\[282a.4\]]ldan 'das kyi zhabs gnyis la mgo bos phyag 'tshal nas/_bcom ldan 'das la lan gsum bskor ba byas te phyogs gcig tu 'khod do/_/phyogs gcig tu 'khod pa dang /_de dag la kho bos 'di skad ces smras so/_/tshe dang ldan pa dag gar dong dong /_gang nas 'ongs/_
[\[282a.5\]]de dag gis smras pa/_tshe dang ldan pa gang po kho bo cag ni dgra bcom pa zag pa zad pa/_bsam gtan thob pa/_rdzu 'phrul gyi rkang pa'i pha rol tu son pa ste/_kho bo cag 'jam dpal gzhon nur gyur pa 'di las mi 'thun pa'i chos bshad pa thos nas stan las langs te dong na/_kho bo 
[\[282a.6\]]cag gis sangs rgyas kyi zhing 'di thams cad mes yongs su gang bar mthong ste/_me'i phung po de las rgal bar ma nus so/_/kho bos bcom ldan 'das la zhus pa/_dgra bcom pa zag pa zad pa'i sa de gang lags/_de la bcom ldan 'das kyis kho bo la 'di skad ces bka' stsal 
[\[282a.7\]]to/_/gang po gang 'dod chags dang /_zhe sdang dang /_gti mug gi me la spyod pas me'i phung po las 'da' ba ni gnas ma yin no/_/lta ba'i dra bas bsgribs pas lcags kyi dra ba bcad pa dang /_sred pa'i chur zhugs pas chu'i phung po las rgal ba ni gnas ma yin no/_/de ci'i phyir zhe 
[\[282b\]]
[\[282b.1\]]na/_gang po 'di ltar dge slong 'di dag 'dod chags dang /_zhe sdang dang /_gti mug gi me la spyod de/_de dag me'i phung po chen po las 'da' bar mi nus so/_/de dag lta ba'i dra bas bsgribs te/_lcags kyi dra ba gcad par mi nus so/_/de dag sred pa'i chu bor zhugs te/_chu'i phung 
[\[282b.2\]]po las rgal bar mi nus so/_/gang po 'di lta ste dper na me'i phung po gang yin pa dang /_lcags kyi dra ba gang yin pa dang /_chu'i phung po gang yin pa'i chos de dag thams cad gang nas kyang ma 'ongs/_gang du yang ma song ste/_gzhan du na 'jam dpal gzhon nur gyur pa'i byin 
[\[282b.3\]]gyi rlabs kyis snang ngo /_/gang po de bzhin du 'dod chags dang /_zhe sdang dang /_gti mug gang yin pa dang /_lta bar byas pa gang yin pa dang /_srid pa'i sred pa gang yin pa'i chos de dag gang nas kyang ma 'ongs/_gang du yang ma song ste/_gzhan du na phyin ci log sngon du 'gro ba'i 
[\[282b.4\]]rtog pa dang /_rnam par rtog pa dang /_yongs su rtog pa las bdag po med pa/_bdag gi med pa/_yongs su gzung ba med pa'i bdag dang gzhan du sgro 'dogs par 'byung ngo /_/de la rnal 'byor pa rnal 'byor spyod pas rnam par g.yengs pa'i sems rtse gcig tu byed do/_/
[\[282b.5\]]sems rtse gcig pas zhi gnas sgrub par byed do/_/zhi gnas kyi tshogs kyis bsam gtan skyed par byed do/_/bsam gtan thob pas kyang rlom sems su mi byed/_mngon par zhen par mi byed do/_/bsam gtan las su rung bar byas pa'i sems kyis kyang chos rnams la 
[\[282b.6\]]rnam par lta ste/_chos gang gi rgyu dang /_rkyen du 'gyur zhes de so sor rtog pa na yang dag pa ji lta ba bzhin du so sor rtog par byed de/_'di lta ste/_ma rig pa'i rkyen gyis 'du byed rnams/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming 
[\[282b.7\]]dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 
[\[283a\]]
[\[283a.1\]]'don pa dang /_sdug bsngal ba dang /_yid mi bde ba dang /_'khrug pa rnams 'byung ste/_de ltar na sdug bsngal gyi phung po chen po 'di 'ba' zhig 'byung bar 'gyur te/_'di ni log par bsgrub pa'i 'du byed kyi lam zhes bya'o/_/ma rig pa 'gags pas 
[\[283a.2\]]'du byed rnams 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas 
[\[283a.3\]]tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga shi dang /_mya ngan dang /_smre sngags 'don pa dang /_sdug bsngal ba 
[\[283a.4\]]dang /_yid mi bde ba dang /_'khrug pa rnams 'gag ste/_de ltar na sdug bsngal gyi phung po chen po 'di 'ba' zhig 'gag par 'gyur te/_'di ni yang dag par sgrub pa 'dus ma byas su nges par 'jug pa'o/_/de la ma rig pa 'gags pa ni 'das pa ma yin/_ma 'ongs pa ma 
[\[283a.5\]]yin/_da ltar byung ba ma yin mod kyi 'on kyang gang tshul bzhin ma yin pa yid la byed pa byung bas ma rig pa 'byung ste/_de tshul bzhin yid la byed pas so sor rtog pa yid la byed na 'byung bar mi 'gyur ro/_/mi 'byung ba de ni shin tu 'gags pa ste/_de bas na ma rig pa 
[\[283a.6\]]'gag ces bya'o/_/de la tshul bzhin yid la byed pa ni 'byung ba chen po bzhi las byung ba'i lus 'di la 'di lta ste/_lus 'di ni bems po ste/_rtswa dang /_shing dang /_rtsig pa dang /_rdo ltar snang bar so sor rtog go/_/gang sems sam/_yid dam/_rnam par shes pa zhes bya ba 
[\[283a.7\]]de'ang gzugs med pa/_bstan du med pa/_thogs pa med pa/_rnam par mi rig pa/_sgyu ma dang /_rmi lam lta bu ste/_nang dang /_phyi dang /_gnyi ga ma yin par yang mi dmigs so zhes de ltar tshul bzhin yid la byed pa la brtson pa'i dge slong gi chos thams cad rang bzhin gyis ma 
[\[283b\]]
[\[283b.1\]]skyes par rtogs par 'gyur te/_gang ma skyes pa de ni don dam pa'o/_/bstan pa 'di bshad pa'i tshe dge slong nyis brgya po de dag gis nye bar len pa med par zag pa rnams las sems rnam par grol lo/_/de nas gcer bu ma'i bu bden pa po 'khor dmas par gyur te/_g.yog lnga brgya 
[\[283b.2\]]zhig dang spa gong bar gyur cing /_rgyal bu rgyal byed kyi tshal mgon med zas sbyin gyi kun dga' ra ba ga la ba dang /_smyig ma'i tshal ldum bu'i 'khor gyi khyams ga la ba dang /_bcom ldan 'das ga la ba der dong ste lhags pa dang /_bcom ldan 'das dang lhan cig kun dga' ba 
[\[283b.3\]]dang /_mgu bar 'gyur ba dang /_dga' bar 'gyur ba'i gtam sna tshogs byas nas bcom ldan 'das la 'di skad ces gsol to/_/kye gau ta ma dge sbyong gau ta ma ni gzhan gyi 'khor kha 'dren pa'i sgyus kha 'dren to zhes yang dang yang du thos na/_de da ni mngon sum du gyur te/_'di 
[\[283b.4\]]ltar 'jam dpal gzhon nur gyur pas kho bo'i 'khor phye ste dge sbyong gau ta ma la phul lo/_/dge sbyong gau ta mas kyang log pa'i gzung bas bzung ste/_de dag slar kho bo'i drung du mi 'ong /_bsnyen bkur mi byed/_rna blags te mi nyan/_kun shes par bya ba'i sems nye bar mi 'jog go/_/
[\[283b.5\]]de'i tshe kun du rgyu zla ba can zhes bya ba'i snag gi gnyen mtshams kun du rgyu rgyal ba'i blo gros zhes bya ba 'khor der 'dus te 'dug par gyur pa des gcer bu ma'i bu bden pa po la 'di skad ces smras so/_/gcer bu ma'i bu bden pa po bcom ldan 'das dang /_bcom ldan 'das kyi 
[\[283b.6\]]nyan thos rnams dang /_'jam dpal gzhon nur gyur pa la ma dad par ma byed cig_/khyod la yun ring por don med pa dang /_mi phan pa dang /_sdug bsngal ba dang /_rnam par ltung bar gyur ta re/_gcer bu pa 'di lta ste ngas dpe bya bar spobs so/_/gcer bu pa 'di lta ste dper 
[\[283b.7\]]na skyes bu byis pa'i rang bzhin can/_shes rab 'chal pa'i rang bzhin can la la zhig mar gyi nying khu 'dod cing mar tshol la des chu bum pa'i nang du blugs te bsrubs nas de ji tsam na don med pa dang chad pa'i skal ba can du gyur kyang de'i rgyus mar ram mar gyi nying khu ni mi rnyed do/_/
[\[284a\]]
[\[284a.1\]]gcer bu pa de bzhin du 'di las phyi rol gyi ya mtshan can thams cad rnal 'byor dang /_sgom pa dang /_dka' thub dang /_brtul zhugs de dag thams cad ni log par bzung ba ste/_de dag ni chu'i bum pa bsrubs pa lta bu'o zhes nga smra'i steng du/_de bzhin 
[\[284a.2\]]gshegs pas gsungs pa'i chos 'dul ba la sems gdug par byas pas sems can dmyal ba'i g.yang sar ltung bar 'gyur ro/_/gcer bu pa 'di lta ste dper na skyes bu mkhas pa'i rang bzhin can shes rab dang ldan pa'i rang bzhin can la la zhig mar gyi nying khu 'dod 
[\[284a.3\]]cing mar tshol la des 'o ma bum pa'i nang du blugs te bsrubs na de tshegs chung ngus mar sar 'byin par 'gyur te/_mar sar las mar ro/_/mar las mar gyi nying khu 'thob po/_/gcer bu pa de bzhin du khyim na gnas par 'gyur ba'am/_rab tu byung ba yang rung de 
[\[284a.4\]]bzhin gshegs pas gsungs pa'i chos 'dul ba 'di la dad pa dang ldan zhing mos pa mang bas sbyor bar byed/_rtsol bar byed/_'bad par byed na mar 'dod pa'i 'o ma'i bum pa las mar gyi nying khu thob pa bzhin de dag myur du 'phags pa'i rnam par grol ba thob bo/_/
[\[284a.5\]]gcer bu pa 'di lta ste/_dper na skyes bu zhig gis skyes bu gnyis pa'i 'jim pa las byas pa'i snod brgya stong bzhag ste/_de snyed kyi rin po che'i snod byin na gcer bu pa 'di ji snyam du sems/_ci skyes bu des skyes bu de bslus pa yin nam/_smras pa/_rgyal ba'i 
[\[284a.6\]]blo gros de ni ma yin no/_/smras pa/_gcer bu pa de bzhin du 'jim pa las byas pa'i snod lta bu'i mu stegs can gyi nyan thos rnams bcom ste/_de bzhin gshegs pa'i bstan pa la chos rin po che'i snod du byed na des mu stegs rnams gang yang bslus par mi 'gyur ro/_/gcer 
[\[284a.7\]]bu pa 'di lta ste dper na skyes bu ded dpon thabs la mi mkhas pa mngon pa'i nga rgyal can zhig gis 'dron pa mang po lam ngan par btsud pa las/_ded dpon thabs la mkhas pa lam shes pa/_lam mthong ba zhig gis lam ngan pa de nas bzlog ste/_yang dag pa'i lam du btsud pa de bzhin 
[\[284b\]]
[\[284b.1\]]du/_gcer bu pa khyed kyi ston pa drug po thams cad kyang lam mi shes pa/_lam mi mkhas pa ste/_des khyed cag sems can mang po rnams lam ngan par btsud do/_/de bzhin gshegs pa ni lam mkhyen pa/_lam la mkhas pa ste/_des sems can de dag lam ngan pa de las 
[\[284b.2\]]bzlog nas yang dag pa'i lam du 'dzud do/_/gcer bu pa de lta mod kyi khyod kyi 'khor 'di dag khrid de song shig_/de nas yang gcer bu pa khri nyis stong gcer bu ma'i bu bden pa po dang lhan cig tu dong ngo /_lhag ma rnams ni mngon par shes pa thob nas de dag bcom ldan 'das kyis 
[\[284b.3\]]dge slong tshur shog ces bya bas rab tu byung bar gyur to/_/de la bcom ldan 'das kyis kun du rgyu rgyal ba'i blo gros la 'di skad ces bka' stsal to/_/rgyal ba'i blo gros khyod kyis gang dag gcer bu ma'i bu bden pa po dang lhan cig tu dong ba'i gcer bu pa khri nyis stong po de dag mthong 
[\[284b.4\]]ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_rgyal ba'i blo gros de dag thams cad de bzhin gshegs pa byams pa'i 'dus pa dang po'i grangs su gtogs par 'gyur ro/_/de ci'i phyir zhe na/_de ltar de dag gis chos zab mo 'di 
[\[284b.5\]]bshad pa thos so/_/gcer bu ma'i bu bden pa po ni 'di lta ste dper na da ltar nga'i dge slong shA ri'i bu bzhin du/_de bzhin gshegs pa byams pa'i bstan pa la nyan thos rnams kyi nang na shes rab che ba'i mchog tu 'gyur ro/_/de ci'i phyir zhe na/_'di ltar de ni nga la mos pa yod 
[\[284b.6\]]do/_/lhag pa'i nga rgyal gyis ni lta ba yongs su mi gtong ngo /_/de nas 'jam dpal gzhon nur gyur pa la kun du rgyu rgyal ba'i blo gros kyis 'di skad ces smras so/_/'jam dpal phyi ma'i dus phyi ma'i tshe lnga brgya pa tha ma la dge slong mngon pa'i nga rgyal can ji snyed cig 
[\[284b.7\]]'byung bar 'gyur/_'jam dpal gyis smras pa/_rigs kyi bu phyi ma'i dus phyi ma'i tshe lnga brgya pa tha ma la dge slong mngon pa'i nga rgyal can 'byung ba ni dkon no/_/de ci'i phyir zhe na/_rigs kyi bu bsam gtan bzhi ma bskyed par mngon pa'i nga rgyal du ltung bar mi nus so/_/de ci'i 
[\[285a\]]
[\[285a.1\]]phyir zhe na/_de ltar de'i tshe dge slong de dag sems gnas pa yang dkon na gang bsam gtan bzhi la snyoms par 'jug pa de dag ci smos/_rigs kyi bu de lta bas na phyi ma'i dus phyi ma'i tshe lnga brgya pa tha ma la dge slong mngon pa'i nga rgyal can 'byung ba ni 
[\[285a.2\]]dkon no/_/rigs kyi bu 'on kyang 'di gnyis ni mngon pa'i nga rgyal can te/_gnyis gang zhe na/_lta ba la chags pas bsam gtan gyi mngon pa'i nga rgyal can dang /_rnyed pa dang bkur sti'i phyir 'phags pa'i rigs dang /_tshul khrims dang /_thos pa dang /_sbyangs pa'i 
[\[285a.3\]]yon tan dang /_yo byad bsnyungs pa tsam gyis mngon pa'i nga rgyal du ltung ba ste/_de gnyis ni mngon pa'i nga rgyal can no/_/gang yang mngon pa'i nga rgyal can du gyur te/_de bzhin gshegs pas gsungs pa'i chos 'dul ba spong ba de dag ni sems can dmyal ba dang /_dud 'gro'i 
[\[285a.4\]]skye gnas dang /_gshin rje'i 'jig rten du 'gro bar 'gyur ro/_/smras pa/_'jam dpal pha rol gyi sems mi shes par 'di ni mngon pa'i nga rgyal can no zhes ji ltar shes par bya/_smras pa/_gal te so so'i skye bo rnams mya ngan las 'da' bar 'gyur gyi/_dgra 
[\[285a.5\]]bcom pa rnams kyis ni ma yin no zhes de skad thos nas skrag par gyur na mngon pa'i nga rgyal can du rig par bya'o/_/gal te so so'i skye bo rnams kyis de bzhin gshegs pa mthong gi_/dgra bcom pa rnams kyis ni ma yin no zhes de skad thos nas skrag par gyur na mngon pa'i 
[\[285a.6\]]nga rgyal can du rig par bya'o/_/gal te so so'i skye bo rnams kyis sbyin pa yongs su sbyong bar byed kyi/_dgra bcom pa rnams kyis ni ma yin no zhes de skad thos nas skrag par gyur na mngon pa'i nga rgyal can du rig par bya'o/_/gal te so so'i skye bo rnams kyis de bzhin 
[\[285a.7\]]gshegs pa mnyes par byed kyi/_dgra bcom pa rnams kyis ni ma yin no zhes de skad thos nas skrag par gyur na mngon pa'i nga rgyal can du rig par bya'o/_/gang dag nyon mongs pa thams cad las mi g.yo ba de dag ni mi rten pa'o/_/gang dag mi rten pa de dag ni 'jig 
[\[285b\]]
[\[285b.1\]]rten na sbyin pa'i gnas so/_/gang yang nyon mongs pa las g.yo ba de dag ni rten pa'o/_/gang dag rten pa de dag ni 'jig rten na sbyin pa'i gnas ma yin no/_/de la gang dag rtsod par byed pa de dag ni mngon pa'i nga rgyal can du rig par bya'o/_/chos thams cad ni 'byung 
[\[285b.2\]]ba'o zhes bya ba'i chos zab mo'i tshul 'di gang gis mi rtogs pa de dag ni mngon pa'i nga rgyal can du rig par bya'o/_/chos thams cad yongs su shes par mi bya'o/_/spang bar mi bya'o/_/bsgom par mi bya'o/_/mngon du mi bya'o zhes bya ba'i bden pa'i tshul 'di la gang 
[\[285b.3\]]mi 'jug pa de dag ni mngon pa'i nga rgyal can du rig par bya'o/_/smras pa/_'jam dpal mngon pa'i nga rgyal med pa'i phyag rgya ji lta bu yin/_smras pa/_'gal ba med pa dang /_rtsod pa med pa ni mngon pa'i nga rgyal med pa'o/_/rigs kyi bu 'di lta ste/_dper 
[\[285b.4\]]na [{]ri dgas [,]ri dwags [}]kyi rgyal po seng ge ni sgra thams cad kyis mi skrag go/_/de bzhin du rigs kyi bu dge slong mngon pa'i nga rgyal med pa ni sgra thams cad kyis mi skrag go/_/de ci'i phyir zhe na/_'di ltar des chos thams cad sgra brnyan lta bur rig ste/_sgra brnyan la ni sems med/_
[\[285b.5\]]yid med/_rnam par shes pa med kyang de la rten cing sgra 'byung bar 'gyur ro/_/de bzhin du des sems dang yid kyang yang dag pa ji lta ba bzhin du shes te/_de sgra thams cad rkyen la rag las par rtogs nas de sgra thams cad la dga' ba yang mi skyed do/_/de sangs 
[\[285b.6\]]rgyas kyi sgra la yang rjes su chags par mi byed/_mu stegs can gyi sgra la yang khong khro bar mi byed/_rnam par byang ba'i sgra la yang rjes su chags par mi byed/_nyon mongs pa'i sgra la yang khong khro bar mi byed cing des sgra thams cad kyi sngon gyi mtha' dang /_phyi ma'i 
[\[285b.7\]]mtha' rtogs par gyur pa 'di ni rigs kyi bu mngon pa'i nga rgyal med pa'i phyag rgya zhes bya ste/_gzhag pa med pa dang /_gdeg pa med pa'i phyag rgya'o/_/ji lta ba bzhin gyi phyag rgya'o/_/yang dag par bsgrub pa'i phyag rgya'o/_/rang bzhin gyi mtshan nyid kyi phyag rgya'o/_/
[\[286a\]]
[\[286a.1\]]tshul gcig tu 'jug pa'i phyag rgya'o/_/chos kyi dbyings su yang dag par 'du ba'i phyag rgya'o/_/de bzhin nyid tha mi dad pa'i phyag rgya'o/_/yang dag pa'i mtha'i gnas kyi phyag rgya'o/_/don dam pa stong pa nyid kyi phyag rgya'o/_/dus gsum 
[\[286a.2\]]mnyam pa nyid kyi phyag rgya'o/_/gzod ma nas ma skyes pa'i phyag rgya'o/_/rang bzhin la so sor rtog pa'i phyag rgya ste/_/rigs kyi bu phyag rgya de dag gis btab pa'i chos thams cad mngon pa'i nga rgyal med pa'i dge slong gis thos na nam nur du mi 'gyur/_the tsom du mi 'gyur 
[\[286a.3\]]te/_bdag mi dmigs par rtogs par 'gyur ro/_/de nas bcom ldan 'das la kun du rgyu rgyal ba'i blo gros kyis 'di skad ces gsol to/_/bcom ldan 'das bdag gis sngon yang kun du rgyu lhag spyod dang /_snag gi gnyen mtshams kun du rgyu zla ba can las 
[\[286a.4\]]theg pa chen po 'di'i yon tan bsngags pa brjod pa kha cig thos par gyur to/_/bcom ldan 'das bdag gis da ltar yang 'jam dpal gzhon nur gyur pa las dam pa'i chos bshad pa thos nas bla na med pa yang dag par rdzogs pa'i byang chub tu sems bskyed do/_/bcom 
[\[286a.5\]]ldan 'das kyis kyang bdag la ci nas kyang bdag gis byang chub kyi phyogs kyi chos rnams bsags te/_myur du bla na med pa yang dag par rdzogs pa'i byang chub mngon par rdzogs par sangs rgyas nas/_sems can tshad ma mchis grangs ma mchis pa rnams kyi don bgyid 
[\[286a.6\]]par 'gyur ba da ltar chos bshad du gsol/_bcom ldan 'das kyis bka' stsal pa/_rgyal ba'i blo gros byang chub sems dpa' rnams kyi chos 'di gnyis ni myur du bla na med pa yang dag par rdzogs pa'i byang chub mngon par shes par byed pa'o/_/gnyis gang zhe na/_
[\[286a.7\]]'di lta ste/_brtson 'grus dang /_bag yod pa'o/_/de la brtson 'grus gang zhe na/_gang chos kyis btsal ba'i longs spyod bdog pa thams cad yongs su gtong ba'o/_/bag yod pa gang zhe na/_gang rnam par smin pa la mi re bas byang chub tu yongs su sngo ba'o/_/
[\[286b\]]
[\[286b.1\]]de la brtson 'grus ni gang mi dge ba'i chos thams cad spang ba dang /_dge ba'i chos thams cad yongs su rdzogs par bya ba'i phyir yang dag par rtsol ba'o/_/bag yod pa ni tshul khrims yongs su dag cing skye ba thams cad mi 'dod pas byang chub tu yongs su sngo ba'o/_/de la 
[\[286b.2\]]brtson 'grus ni gang lus dang sems la mi lta bas bzod cing des pa'o/_/bag yod pa ni gang khong khro ba med pa'i sems kyis sems can thams cad kun du srung ba'o/_/de la brtson 'grus ni gang dge ba'i chos yang dag par sgrub pas yongs su mi skyo ba'o/_/bag yod 
[\[286b.3\]]pa ni gang dge ba'i chos yang dag par bsgrubs pa rnams thams cad mkhyen pa nyid du yongs su sngo ba'o/_/de la brtson 'grus ni gang bsam gtan gyi yan lag yang dag par bsgrubs pas yongs su mi sngo ba'o/_/bag yod pa ni gang bsam gtan gyi ro myong bar byed pa 
[\[286b.4\]]las ldog pa'i shes pa'o/_/de la brtson 'grus ni gang mang du thos pa tshol bas chog mi shes pa'o/_/bag yod pa ni gang tshul bzhin yid la byed pa la gnas pa'i 'phags pa'i shes rab dang ye shes so/_/de la brtson 'grus ni gang bsdu ba'i dngos po rnams mi 'dor 
[\[286b.5\]]ba'o/_/bag yod pa ni gang sems can yongs su smin par bya ba'i thabs so/_/de la brtson 'grus ni gang lus dang sems rab tu 'dzin pa'o/_/bag yod pa ni gang lus dang sems dben pa'o/_/de la brtson 'grus ni gang sems can la dmigs pa'i 
[\[286b.6\]]byams pas sems can thams cad la sems mnyam pa'o/_/bag yod pa ni gang chos la dmigs pa'i byams pas chos thams cad mi dmigs pa'o/_/de la brtson 'grus ni gang sems can gzhan dang gang zag gzhan dag byang chub kyi sems la sbyor ba'o/_/
[\[286b.7\]]bag yod pa ni gang sgyu ma lta bu'i chos la so sor rtog pas byang chub kyi sems mi rjed pa'o/_/de la brtson 'grus ni gang mngon par shes pa'i ye shes skyed pa'o/_/bag yod pa ni gang zag pa zad par byed pas kun du bsrung ba'o/_/de la brtson 'grus ni gang mgo 
[\[287a\]]
[\[287a.1\]]dang gos la me 'bar ba lta bus bden pa tshol ba'o/_/bag yod pa ni gang 'gog pa mngon sum du bya bar mi ltung ba'o/_/de la brtson 'grus ni gang mtshan dang dpe byad bzang po yongs su rdzogs par bya ba'i phyir dge ba'i rtsa bas chog mi shes pa'o/_/
[\[287a.2\]]bag yod pa ni gang chos kyi sku la so sor rtog pa'o/_/de la brtson 'grus ni gang sangs rgyas kyi zhing yongs su dag pa'o/_/bag yod pa ni gang sems can kyi zhing yongs su dag pa'o/_/de la brtson 'grus ni gang byang chub kyi phyogs kyi chos sum cu rtsa bdun yongs su 
[\[287a.3\]]rdzogs pa'o/_/bag yod pa ni gang nye bar zhi ba'i rnam par grol bas rnam par grol ba'o/_/rigs kyi bu mdor na byang chub sems dpa'i thabs la mkhas pa'i las ji snyed pa de dag thams cad ni brtson 'grus dang ldan par blta bar bya'o/_/shes rab kyi pha rol 
[\[287a.4\]]tu phyin pa'i las ji snyed pa de dag thams cad ni bag yod pa dang ldan par blta ste/_de bas na thabs dang shes rab kyis yongs su zin pa'i byang chub sems dpa' la bla na med pa yang dag par rdzogs pa'i byang chub las phyir ldog pa'i 'jigs pa [{]chung zad [,]cung zad [}]kyang med 
[\[287a.5\]]do zhes bya'o/_/bstan pa 'di bshad pa'i tshe kun du rgyu rgyal ba'i blo gros kyis mi skye ba'i chos la bzod pa thob par gyur to/_/de sems dga' ba dang /_mgu ba dang /_rangs pa de nyid kyis de shing ta la bdun tsam du steng gi bar snang la mngon par 'phags par 
[\[287a.6\]]gyur to/_/stong gsum gyi stong chen po'i 'jig rten gyi khams 'di yang rnam pa drug tu g.yos so/_/snang ba chen pos kyang 'jig rten khyab par gyur to/_/steng gi bar snang las me tog gi char chen po yang mngon par bab bo/_/sil snyan dang glu dbyangs 
[\[287a.7\]]kyi sgra yang byung bar gyur to/_/de nas de'i tshe bcom ldan 'das kyis 'dzum pa mdzad do/_/sangs rgyas bcom ldan 'das rnams kyi chos nyid kyis nam 'dzum pa mdzad pa de'i tshe/_bcom ldan 'das kyi zhal gyi sgo nas 'od zer kha dog du ma kha dog sna tshogs pa 'di 
[\[287b\]]
[\[287b.1\]]lta ste/_sngon po dang /_ser po dang /_dmar po dang /_dkar po dang /_le brgan dang /_shel gyi kha dog dang /_dngul gyi kha dog lta bu dag byung ste/_des 'jig rten gyi khams mtha' dang mu med pa dag snang bas khyab par byas nas tshangs pa'i 'jig 
[\[287b.2\]]rten man chad du mngon par byung zhing nyi ma dang /_zla ba'i 'od kyang zil gyis mnan nas yang slar log ste/_bcom ldan 'das la lan gsum bskor ba byas nas/_bcom ldan 'das kyi dbu'i gtsug tu nub bo/_/de nas tshe dang ldan pa kun dga' bo stan las 
[\[287b.3\]]langs te bla gos phrag pa gcig tu gzar nas/_pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud de/_bcom ldan 'das la tshigs su bcad pa'i dbyangs kyis 'dzum pa'i don yongs su zhus pa/_
[\[287b.4\]]bsod nams ye shes stobs dpal dpe med 'dom gang 'od kyis brgyan/_/mtshan mchog sum cu rtsa gnyis brgyan cing dpe byad dag gis spras/_/seng ge dang mchog 'gying 'gro ltar ni brtson 'grus stobs kyis byung /_/ci slad 'dzum mdzad de ni bcom 
[\[287b.5\]]ldan 'das kyis bstan par gsol/_/thub pa dbyar gyi sprin dang rnga sgra seng ge'i sgra bas lhag_/ka la ping ka'i sgra dang dril sgra tshangs pa'i sgra bas lhag_/lha 'am de bzhin mi yi sgra gang stong gsum dag na snyan/_/de kun char yang mi 'gro bcom ldan thub 
[\[287b.6\]]pa'i gsung mchog go/_/dgra bcom mchog rab rang rgyal yang dag byang chub sems dpas kyang /_/dpe med thub dbang ye shes rmad byung yul ni mi rtogs pa/_/lha mi lha min klu gang thos nas byang chub mchog 'tshal bar/_/ye shes de yi stobs 
[\[287b.7\]]kyis ci phyir 'dzum bstan bshad du gsol/_/mthar 'dzin kun las thugs grol blo bzang dbus su khyod mi chags/_/chags med nyes med spyod pa gnas med nam mkha' tshad med bzhin/_/dpe mchog gang yang med cing 'jig rten mchog 'drar 
[\[288a\]]
[\[288a.1\]]bgrang ba med/_/mkha' 'dra'i blo mnga' sdig med khyod la ci slad 'dzum bstan zhu'o/_/khyod kyi zhal nas 'od zer sna tshogs sngo dang dmar dang dkar/_/dri med gser ltar 'tsher zhing dmar ba gang gA'i bye snyed byung /_/grangs 
[\[288a.2\]]med nam mkha'i khams mnyam phyogs kyi 'jig rten des snang byas/_/thub pa'i 'od kyis reg pa'i ngan song ma lus zhi zhing bde dang ldan/_/gal te 'od zer pus mor nub na dgra bcom khyod lung bstan/_/'od zer khyod kyi dpung par nub na rang 
[\[288a.3\]]sangs rgyas su bstan/_/deng ni phan mdzad thub khyod gtsug tu dri med 'od nub kyis/_/kun mkhyen mnyam nyid theg par nges par khyod ni lung ston to/_/de bas legs pa lha lhag lhas mchod 'jig rten gsum mchod 'os/_/srog chags mang po gang 
[\[288a.4\]]thos dga' zhing sems kyang mgu 'gyur bar/_/yang dag bden tshig nges par gsung dag de ni rgyal bas shod/_/ci phyir 'dzum mdzad the tsom chod de slob ma mgu bar mdzod/_/de skad ces gsol pa dang /_bcom ldan 'das kyis tshe dang ldan pa 
[\[288a.5\]]kun dga' bo la 'di skad ces bka' stsal to/_/kun dga' bo rigs kyi bu rgyal ba'i blo gros zhes bya ba bzod pa thob pa steng gi bar snang la ta la bdun tsam na 'dug ste/_thal mo sbyar nas nga la phyag 'tshal ba lha brgya stong dag gis mchod pa 'di khyod 
[\[288a.6\]]kyis mthong ngam/_gsol pa/_bcom ldan 'das mthong ngo /_/bcom ldan 'das kyis bka' stsal pa/_kun dga' bo rigs kyi bu rgyal ba'i blo gros 'dis 'khor los sgyur ba'i rgyal por gyur pa na sangs rgyas bye ba phrag bdun cu rtsa gnyis 
[\[288a.7\]]las dge ba'i rtsa ba bskyed de/_sangs rgyas bcom ldan 'das de dag thams cad bzhugs pa dang /_yongs su mya ngan las 'das pa la yang mchod do/_/sangs rgyas bye ba phrag bdun cu rtsa gnyis las tshangs par spyod pa spyad de/_thams cad 
[\[288b\]]
[\[288b.1\]]du yang dam pa'i chos yongs su bzung ngo /_/kun dga' bo rigs kyi bu rgyal ba'i blo gros 'di da phyin chad kyang de bzhin gshegs pa bgrang ba las 'das pa rnams mnyes par byed par 'gyur/_gus par byed par 'gyur/_btsun par byed par 
[\[288b.2\]]'gyur/_phu dud du byed par 'gyur/_mchod pa byed par 'gyur/_tshangs par spyad pa yang spyod par 'gyur/_sems can tshad med grangs med pa dag kyang byang chub tu yongs su smin par byed par 'gyur ro/_/de phyi ma'i dus na byang chub kyi phyogs kyi 
[\[288b.3\]]chos rnams yang dag par bsgrubs nas bskal pa grangs med pa na bskal pa rin po che gcig bkod pa zhes bya ba la 'jig rten gyi khams blta na sdug pa zhes bya bar de bzhin gshegs pa dgra bcom pa yang dag par rdzogs pa'i sangs rgyas ye shes 
[\[288b.4\]]phung po zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das su 'jig rten du 'byung bar 'gyur ro/_/
[\[288b.5\]]kun dga' bo 'jig rten gyi khams blta na sdug pa de'i longs spyod ni gzhan 'phrul dbang byed kyi lha'i dang 'dra bar 'gyur ro/_/sems can de dag gi mdun du yul drug las yid du mi 'ong ba'i chos gang yang 'byung bar mi 'gyur ro/_/sems can 
[\[288b.6\]]de dag thams cad gcig gis gcig mthong na dga' ba dang yid bde ba skye bar 'gyur ro/_/sems can de dag thams cad rmi lam du'ang de bzhin gshegs pa ye shes phung po de mthong zhing de dag sangs rgyas rjes su dran pa dang mi 'bral bar 'gyur 
[\[288b.7\]]te/_de bas na 'jig rten gyi khams de blta na sdug pa zhes bya'o/_/bskal pa de la de bzhin gshegs pa de gcig pu 'byung zhing /_de bzhin gshegs pa'i tshe'i tshad kyang bskal par thub par 'gyur te/_de bas na bskal pa de yang rin po che 
[\[289a\]]
[\[289a.1\]]gcig bkod pa zhes bya bar 'gyur ro/_/bcom ldan 'das de'i dge 'dun ni byang chub sems dpa' 'ba' zhig ste/_byang chub sems dpa' bye ba phrag dgu bcu rtsa gnyis su 'gyur ro/_/byang chub sems dpa' sems dpa' chen po 
[\[289a.2\]]thams cad kyang phyir mi ldog pa/_spobs pa thogs pa med pa/_tshig dbye ba la mkhas pa sha stag go/_/de bzhin gshegs pa ye shes phung po de nam yongs su mya ngan las 'da' ba de'i tshe yang /_byang chub sems dpa' seng ge'i rtsal gyis 'gro ba de la 
[\[289a.3\]]rigs kyi bu byang chub sems dpa' seng ge'i rtsal gyis 'gro ba 'di nga'i 'og tu/_de bzhin gshegs pa seng ge'i sgra sgrogs pa zhes bya bar 'gyur ro zhes lung bstan nas yongs su mya ngan las 'da'o/_/de bzhin gshegs pa ye shes kyi phung po de yongs su mya 
[\[289a.4\]]ngan las 'das nas bar gyi bskal pa bcur dam pa'i chos gnas par 'gyur ro/_/bcom ldan 'das de'i sku yang mi 'jig par 'gyur te/_gang la sems can de dag mchod par byed pa'i mchod rten rin po che las byas pa rgyar dpag tshad drug cu rtsa bzhi pa/_'phang 
[\[289a.5\]]du dpag tshad brgyad cu pa rin po che thams cad kyis smras pa gcig cig yod par 'gyur ro/_/de nas rigs kyi bu rgyal ba'i blo gros bar snang de las babs nas bcom ldan 'das kyi zhabs gnyis la mgo bos phyag 'tshal te/_bcom ldan 'das la lan 
[\[289a.6\]]gsum bskor ba byas nas/_bcom ldan 'das la chos kyi dbyings dang tha mi dad pa'i tshigs su bcad pa 'di dag gis mngon par bstod do/_/bdag gi dbyings dang sems can dbyings/_/chos kyi dbyings dang de dag mnyam/_/de yi dbyings ldan ye 
[\[289a.7\]]shes dbyings/_/de bas khyod kyis bdag lung bstan/_/chos kyi dbyings dang nyon mongs khams/_/stong pa'i dbyings dang de dag mnyam/_/chos kun de yi dbyings ldan te/_/de bas khyod kyis bdag lung bstan/_/'dod chags zhe sdang gti mug dang /_/gang 
[\[289b\]]
[\[289b.1\]]gzhan khams kyang gsum po dag_/nam mkha'i khams dang mnyam pa ste/_/de bas khyod kyis bdag lung bstan/_/'khor ba dang ni mya ngan 'das/_chos kyi dbyings dang de dag mnyam/_/rlung gi khams dang chu dang me/_/sa rnams de yi khams ldan 
[\[289b.2\]]no/_/phung po'i khams dang mnyam pa ste/_/mig la sogs pa'i khams rnams dang /_/yid kyi khams dang chos khams dang /_/de dag dbyings kun mnyam pa'o/_/'dus byas dbyings ni gang yin dang /_/'dus ma byas dbyings gang yin pa/_/de dag 
[\[289b.3\]]chos dbyings gnyis med de/_/de bas khyod kyis bdag lung bstan/_/phung po rnams ni shes dang bral/_/khams dang skye mched rnams kyang ste/_/ming la med cing gzugs la'ang med/_/nang na med cing phyi na'ang med/_/sgra gang dag gis rig 'gyur ba'i/_/
[\[289b.4\]]thub pas bdag ni lung bstan pa/_/ji lta bur ni sgra gsungs pa/_/de ltar bdag ni lung bstan to/_/gang gis bdag ni lung bstan pa'i/_/sems ni sangs rgyas mi mnga' ste/_/bdag la'ang yang dag byang chub tu/_/lung bstan rnam shes ma mchis so/_/
[\[289b.5\]]ji ltar sangs rgyas bdag de bzhin/_/bdag ltar bde gshegs de bzhin te/_/sems can kun kyang de dang 'dra/_/de bas khyod kyis bdag lung bstan/_/lung bstan 'di ni yang dag pa/_/de bzhin nyid dang ldan pa ste/_/yang dag mtha' la gnas pas na/_/chos 
[\[289b.6\]]kyi dbyings la tha dad med/_/chos kyi dbyings las yang dag byung /_/nam mkha' lta bur ye shes zab/_/thabs la mkhas shing legs sbyangs pa/_/bcom ldan khyod la bdag phyag 'tshal/_/de nas bcom ldan 'das la rigs kyi bu rgyal ba'i blo gros kyis chos kyi 
[\[289b.7\]]dbyings dang tha mi dad pa'i tshigs su bcad pa de dag gis mngon par bstod nas/_bcom ldan 'das kyi zhabs gnyis la mgo bos phyag 'tshal nas/_bcom ldan 'das la lan gsum bskor ba byas te/_phyogs gcig tu 'dug go/_/tshe dang ldan pa shA ri'i bu 'jam dpal 
[\[290a\]]
[\[290a.1\]]gzhon nur gyur pa'i rdzu 'phrul rnam par 'phrul pa'i cho 'phrul dang /_chos ston pa rnam par 'phrul pa'i cho 'phrul las gang kho bos phyogs tsam zhig mngon sum du gyur pa ni de lta bu de dag yin no/_/de bzhin du bcom ldan 'das kyi spyan snga na 'jam dpal gzhon 
[\[290a.2\]]nur gyur pa'i rdzu 'phrul rnam par rtse ba'i cho 'phrul dang /_chos bstan pa rnam par 'phrul pa'i cho 'phrul ji ltar mngon sum du gyur pa dag phan tshun du rjod do/_/de nas bcom ldan 'das kyis tshe dang ldan pa kun dga' bo la bka' stsal pa/_kun dga' bo chos kyi rnam 
[\[290a.3\]]grangs 'di zung shig_/chongs shig_/lhogs shig_/kun chub par gyis shig_/gzhan dag yang rgya cher yang dag par shod cig_/gsol pa/_bcom ldan 'das bdag gis chos kyi rnam grangs 'di gzung na/_bcom ldan 'das chos kyi rnam grangs 'di'i ming ci lags/_
[\[290a.4\]]'di ji ltar gzung bar bgyi/_bcom ldan 'das kyis bka' stsal pa/_de bas na kun dga' bo chos kyi rnam grangs 'di 'jam dpal gzhon nur gyur pa'i byin gyi rlabs rnam par 'phrul pa dang /_bdud dang phas kyi rgol ba thams cad chos dang 'thun pas 'joms shing tshar gcod pa 
[\[290a.5\]]dang /_dkon mchog 'byung gnas bstan pa dang /_dkon mchog gi za ma tog ces bya bar zung shig_/bcom ldan 'das kyis bka' stsal nas/_'jam dpal gzhon nur gyur pa dang /_byang chub sems dpa' rgyal ba'i blo gros dang /_tshe dang ldan pa kun dga' bo 
[\[290a.6\]]dang /_byang chub sems dpa' de dag dang /_nyan thos chen po de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do/_/dkon mchog gi za ma tog ces bya ba 
[\[290a.7\]]theg pa chen po'i mdo rdzogs so//_//zhu chen gyi lots+tsha ba ban de rat+narak+Shi tas zhus te skad gsar chad kyis kyang bcos nas gtan la phab pa//_//
[\[290b\]]
[\[290b.1\]{D118}]@##/_/rgya gar skad du/_Ar+ya rat+na ko Ti nA ma ma hA yA na sU tra/_bod skad du/_'phags pa rin po che'i mtha' zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gis thos 
[\[290b.2\]]pa dus gcig na/_bcom ldan 'das rgyal po'i khab na bya rgod kyi phung po'i ri la dge slong lnga brgya tham pa'i dge slong gi dge 'dun chen po dang thabs cig tu bzhugs te/_de nas 'jam dpal gzhon nur gyur pa mtshan mo srod la bcom ldan 'das kyi bzhugs 
[\[290b.3\]]khang ga la ba der song ste phyin nas bzhugs khang gi sgo drung na 'greng ste bcom ldan 'das la sdod do/_/de'i tshe bcom ldan 'das rin po che'i mtha' zhes bya ba'i ting nge 'dzin la snyoms par zhugs so/_/de nas bcom ldan 'das dran pa dang mkhyen bzhin du ting nge 
[\[290b.4\]]'dzin de las bzhengs nas 'jam dpal gzhon nur gyur pa sgo na 'dug pa gzigs so/_/gzigs nas kyang 'jam dpal khyod nang du shog ces de skad ces bka' stsal to/_/bcom ldan 'das legs so legs so zhes gsol te/_'jam dpal gzhon 
[\[290b.5\]]nur gyur pas bcom ldan 'das kyi ltar mnyan nas bcom ldan 'das ga la ba der song ste phyin nas/_bcom ldan 'das kyi zhabs la mgo bos phyag 'tshal te phyogs gcig tu 'greng ngo /_/'jam dpal gzhon nur gyur pa phyogs gcig tu 'greng ba dang /_
[\[290b.6\]]bcom ldan 'das kyis stan la 'dug ces gnang ba mdzad do/_/bcom ldan 'das kyis gnang bas de nas 'jam dpal gzhon nur gyur pa/_bcom ldan 'das ga la ba de logs su thal mo sbyar ba btud de phyogs gcig tu 'dug go/_/phyogs gcig tu 
[\[290b.7\]]'dug nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das da gdod ting nge 'dzin gang gis bzhugs bzhugs pa las bzhengs lags/_de skad ces gsol pa dang /_bcom ldan 'das kyis 'jam 
[\[291a\]]
[\[291a.1\]]dpal gzhon nur gyur pa la 'di skad ces bka' stsal to/_/'jam dpal rin po che'i mtha' zhes bya ba'i ting nge 'dzin yod do/_/ting nge 'dzin des nga da gdod gnas gnas pa las langs so/_/gsol pa/_bcom ldan 'das ci'i slad du 
[\[291a.2\]]de la rin po che'i mtha' zhes bgyi lags/_bcom ldan 'das kyis bka' stsal pa/_'jam dpal 'di lta ste/_dper na nor bu rin po che shin tu dag cing shin tu byi dor byas pa sa phyogs mnyam pa la bzhag na de gang dang gang kho nar bzhag pa de dang der rin po 
[\[291a.3\]]che bye ba gnas par 'gyur ro/_/'jam dpal de bzhin du nga ting nge 'dzin de la gnas nas shar phyogs su bltas te/_shar phyogs su bltas na ngas 'jig rten gyi khams dpag tu med grangs med pa dag na de bzhin gshegs pa dgra bcom pa yang dag par 
[\[291a.4\]]rdzogs pa'i sangs rgyas chos ston cing bzhugs pa dag mthong ngo /_/de bzhin du lho phyogs dang /_nub phyogs dang /_byang phyogs dang /_'og dang /_steng nas phyogs bcu'i bar du bltas na ngas 'jig rten gyi khams dpag tu med pa dag na de bzhin gshegs 
[\[291a.5\]]pa dgra bcom pa yang dag par rdzogs pa'i sangs rgyas chos ston cing bzhugs pa dag mthong ngo /_/'jam dpal ngas ting nge 'dzin 'di la gnas nas gang yang dag pa'i mtha' ma yin pa'i chos de gang yang yang dag par rjes su ma mthong ngo /_/'jam dpal 
[\[291a.6\]]yang dag pa'i mtha'i phyag rgya 'di ngas phyag rgyar bzhag ste/_dad pa can gyi rigs kyi bu rnams dang /_rigs kyi bu mo rnams kyis phyag rgya 'di la spyad na spobs pa mi chod pa 'dzin par 'gyur ro/_/gsol pa/_bcom ldan 'das bdag spobs lags so/_/
[\[291a.7\]]bde bar gshegs pa spobs lags so/_/bka' stsal pa/_'jam dpal khyod spobs par gyis shig_/gsol pa/_bcom ldan 'das dper bgyi na nor bu rin po che de nyid ngos gang dang gang kho nas phab ste gzhag pa'i rin po che'i ngos de dang de kho na 'bab cing gnas 
[\[291b\]]
[\[291b.1\]]par 'gyur lags so/_/bcom ldan 'das de bzhin du chos thams cad ni yang dag pa'i mtha' kho nas gnas lags so/_/bka' stsal pa/_'jam dpal khyod kyis yang dag pa'i mtha' shes sam/_gsol pa/_bcom ldan 'das 'tshal lags so/_/
[\[291b.2\]]bka' stsal pa/_'jam dpal 'o na yang dag pa'i mtha' gang na 'dug_/gsol pa/_bcom ldan 'das yang dag pa'i mtha' ni bdag gi mtha' gang na mchis pa de na mchis lags so/_/yang dag pa'i mtha' ni so so'i skye bo'i chos rnams gang na ma mchis 
[\[291b.3\]]pa de na mchis lags so/_/yang dag pa'i mtha' ni las sam/_rnam par smin pa yang ma lags la chos thams cad kyi mtha' yang de kho na lags so/_/bcom ldan 'das gang dag de ltar mos pa de dag ni gang las kyang rnam par grol ba ma mchis lags 
[\[291b.4\]]so/_/gang dag gang las kyang grol ba ma mchis pa de dag ni log pa las rnam par grol ba lags so/_/gang dag log pa las rnam par grol ba de dag ni yang dag par rnam par grol ba lags so/_/gang dag yang dag par rnam par grol ba de dag ni spyod yul 
[\[291b.5\]]ma lags pa la zhugs pa lags so/_/gang dag spyod yul ma lags pa la zhugs pa de dag ni yang dag par zhugs pa lags so/_/de ci'i slad du zhe na/_bcom ldan 'das spyod yul ma lags pa zhes bgyi ba ni spyod yul des bgyis lags pa ste/_
[\[291b.6\]]de'i slad du spyod yul ma lags pa zhes 'dogs lags so/_/bka' stsal pa/_'jam dpal spyod yul ma yin pa zhes bya ba de gang gi tshig [{]bla dgas [,]bla dwags [}]yin/_gsol pa/_bcom ldan 'das spyod yul ma lags pa zhes bgyi ba de ni yang dag pa'i mtha'i tshig 
[\[291b.7\]{]bla dgas [,]bla dwags [}]lags so/_/bka' stsal pa/_'jam dpal lam sgom pa zhes bya ba de gang gi tshig [{]bla dgas [,]bla dwags [}]yin/_gsol pa/_bcom ldan 'das lam bsgom pa zhes bgyi ba de ni lam sgom pa ma mchis pa'i tshig [{]bla dgas [,]bla dwags [}]lags so/_/bka' stsal pa/_'jam dpal 
[\[292a\]]
[\[292a.1\]]khyod las dang po pa'i rigs kyi bu rnams dang /_rigs kyi bu mo rnams la chos ji ltar ston/_gsol pa/_bcom ldan 'das bdag ni las dang po pa'i rigs kyi bu rnams dang /_rigs kyi bu mo rnams la 'jig tshogs dor du ma mchis par chos ston 
[\[292a.2\]]lags so/_/bdag ni 'dod chags dang /_zhe sdang dang /_gti mug rnams spang du ma mchis par chos ston pa lags so/_/de ci'i slad du zhe na/_bcom ldan 'das chos 'di rnams kyi rang bzhin gang lags pa de ni spang bar rngo mi thogs pa'i slad du lags so/_/
[\[292a.3\]]bcom ldan 'das 'jig tshogs sam/_'jig tshogs kun 'byung ba spong bar 'tshal ba de ni yang dag pa'i mtha' spong bar bas te/_bcom ldan 'das bdag ni las dang po pa'i rigs kyi bu rnams dang /_rigs kyi bu mo rnams la mngon par zhen pa ma mchis pa'i 
[\[292a.4\]]tshul gyis sangs rgyas kyi chos rnams gzung bar mi bgyi ba'am/_mngon sum du mi bgyi ba dang /_so so'i skye bo'i chos rnams lhag par mi dmigs pa'am/_spang bar mi bgyi ba de lta bur chos ston lags na gdul ba las dang po pa rnams la bcom ldan 'das ji 
[\[292a.5\]]ltar chos ston par mdzad lags/_bka' stsal pa/_'jam dpal nga ni gzugs rnam par 'jig pa med pa dang /_skye ba med par chos ston to/_/tshor ba dang /_'du shes dang /_'du byed rnams dang /_rnam par shes pa rnam par 'jig pa med pa dang /_skye ba 
[\[292a.6\]]med par chos ston to/_/'dod chags dang /_zhe sdang dang /_gti mug rnams rnam par 'jig pa med pa dang /_skye ba med pa dang /_bsam gyis mi khyab pa'i chos rnams kyang thob pa med par chos ston to/_/ngas ni 'di ltar chos gang yang ma bshig ma bskyed pa 
[\[292a.7\]]de ltar bla na med pa yang dag par rdzogs pa'i byang chub mngon par rdzogs par sangs rgyas so/_/'jam dpal sangs rgyas nyid ces bya ba de ni chos kyi dbyings kyi tshig [{]bla dgas [,]bla dwags [}]lags so/_/stobs rnams dang /_mi 'jigs pa rnams dang /_ma 'dres pa 
[\[292b\]]
[\[292b.1\]]la thug pa'i sangs rgyas kyi chos gang dag yin pa de dag kyang chos kyi dbyings kho na yin par khong du chud par bya'o/_/ngas ni chos kyi dbyings la 'di lta ste/_so so'i skye bo'i chos rnams sam/_dgra bcom pa'i chos rnams sam/_rang sangs rgyas kyi chos 
[\[292b.2\]]rnams sam/_sangs rgyas kyi chos rnams kyang rung ste/_de dag tha dad par yang dag par rjes su mi mthong ngo /_/de ci'i phyir zhe na/_'jam dpal dbyings de la ni bye brag med de/_'di lta ste/_chos kyi dbyings so/_/chos kyi dbyings ni ma 'dres pa'i 
[\[292b.3\]]dbyings so/_/'jam dpal 'di lta ste/_dper na chu klung ming tha dad pa dang /_kha dog tha dad pa dang /_ro tha dad pa rgya mtsho'i nang du bab pa rnams la ni 'di lta ste/_'di ni gang gA'o zhe'am si ta'o zhe'am/_ya mu na'o zhes bye brag tu dbye ba'am tha dad du byar mi nus 
[\[292b.4\]]so/_/'jam dpal de bzhin du ming tha dad pa'i chos rnams kyang chos kyi dbyings la 'di ni so so'i skye bo'i chos rnams so zhe'am/_nyan thos dang /_rang sangs rgyas dang /_byang chub sems dpa' dang /_sangs rgyas kyi chos rnams so zhes tha dad par gdags 
[\[292b.5\]]par mi nus so/_/'jam dpal 'di lta ste/_dper na 'bru'i phung po sna tshogs la ni 'di ni 'bru che ge mo zhig gi phung po'o/_/'di ni che ge mo zhig go zhes gdags su yod pa bzhin du chos kyi dbyings la ni 'di dag so so'i skye bo'i chos rnams so zhe'am/_nyan thos dang /_
[\[292b.6\]]rang sangs rgyas dang /_byang chub sems dpa' dang /_sangs rgyas kyi chos rnams so zhes tha dad par gdags par mi nus so/_/'jam dpal 'di lta ste/_dper na 'bru'i phung po sna tshogs la ni 'di ni 'bru che ge mo zhig gi phung po'o/_/'di ni che ge mo zhig go 
[\[292b.7\]]zhes gdags su yod pa bzhin du chos kyi dbyings la ni 'di dag ni so so'i skye bo'i chos rnams so/_/'di dag ni dgra bcom pa'i chos rnams so/_/'di dag ni rang sangs rgyas kyi chos rnams so/_/'di dag ni byang chub sems dpa'i chos rnams so/_/'di dag 
[\[293a\]]
[\[293a.1\]]ni sangs rgyas kyi chos rnams so zhes tha dad par gdags par mi nus so/_/'di ni chos kyi dbyings te de ni 'di na 'dug go zhe'am/_ga ge mo zhig na 'dug go zhes de ltar bstan pa'am gdags par mi nus so/_/de ci'i phyir zhe na/_'di ltar 
[\[293a.2\]]chos kyi dbyings ni bltar mi mthong zhing bstan du med de/_gdags par bya ba ma yin zhing gdags pa las yang dag par 'das pa'i phyir ro/_/'gro ba 'di de lta bu'i dbyings yin par ngas ji skad bstan pa la gal te mtshams med pa byed pa de ltar mos te/_mtshams 
[\[293a.3\]]med pa yang de lta bu'i dbyings yin par shes na/_de kun nas nyon mongs pa can du mi 'gyur ro/_/de ci'i phyir zhe na/_'jam dpal mtshams med pa ni chos kyi dbyings dang mtshungs par mnyam pa'i phyir te/_'di ltar mtshams med pa'i dbyings dang /_chos 
[\[293a.4\]]kyi dbyings 'di ni gnyis su med cing gnyis su dbyer med de/_'di la ni 'ong ba'am/_'gro ba'am/_kun nas ldang ba mi dmigs so/_/bcom ldan 'das kyis de skad ces bka' stsal pa dang /_'jam dpal gzhon nur gyur pas bcom ldan 'das la 'di skad 
[\[293a.5\]]ces gsol to/_/bcom ldan 'das bdag gis kyang chos kyi dbyings ngan song du mchi ba'am/_mtho ris su mchi ba'am/_mya ngan las 'das par mchi bar ma mthong lags so/_/bka' stsal pa/_'jam dpal gal te/_la la zhig khyod la 'di skad du 'dri ste/_
[\[293a.6\]]khyod kyi ston pa 'gro ba drug dang ldan pa'i 'khor ba ji ltar 'dogs zhes de skad dris na 'jam dpal khyod kyis ji skad lan gdab/_gsol pa/_bcom ldan 'das de skad du smras na bdag gis 'di skad du lan gdab par bgyi ste/_dper na mi gnyid kyis log pa'i rmi 
[\[293a.7\]]lam du sems can dmyal ba'am/_dud 'gro'i skye gnas sam/[ {]yi dgas [,]yi dwags [}]kyi yul lam/_lha ma yin gyi ris sam/_lha rnams sam/_mi rnams mthong na/_bcom ldan 'das ji ltar g.yar lam rmi ba'i mis sna tshogs mthong yang g.yar lam sna tshogs 
[\[293b\]]
[\[293b.1\]]ma mchis pa de bzhin du bdag gis 'gro ba tha dad pa bstan kyang chos kyi dbyings kyi ngo bo nyid tha dad pa gdags par rngo mi thogs te/_de lta lags pas bcom ldan 'das bdag gis ni de skad 'dri ba la de skad ces lan gdab par bgyi lags so/_/bcom ldan 'das de bzhin du sangs 
[\[293b.2\]]rgyas rnams dang /_byang chub sems dpa' rnams dang /_rang sangs rgyas rnams dang /_nyan thos kyi yongs su mya ngan las 'das pa yang tha dad par gdags par rngo mi thogs lags so/_/bcom ldan 'das de dag gis gnas pa dag kyang tha dad par gdags par rngo mi thogs lags so/_/de 
[\[293b.3\]]ci'i slad du zhe na/_'di ltar chos kyi dbyings las tha mi dad pa'i slad du lags so/_/bcom ldan 'das dper bgyi na rgya mtsho chen po'i rin po che sna tshogs dung dang /_man shel dang /_byi ru la sogs pa tha ma dang /_'bring dang /_mchog rnams la 'di ni rin po che che ge mo zhig go/_/'di 
[\[293b.4\]]ni rin po che che ge mo zhig go zhes tha dad par gdags su mchis lags kyi/_chos kyi dbyings la ni de ltar tha dad par gdags pa'i rngo mi thogs la/_gdags pa de la yang tha dad par dbyer ma mchis lags so/_/de la ni 'chi 'pho ba dang /_skye ba tha dad par gdags pa'i rngo mi thogs 
[\[293b.5\]]lags so/_/de ci'i slad du zhe na/_chos kyi dbyings la ni 'chi 'pho'am/_skye ba'am/_kun nas nyon mongs pa'am/_rnam par byang ba ma mchis pa'i slad du lags so/_/chos kyi dbyings ni kun nas nyon mongs pa can ma lags/_chos kyi dbyings ni 'dres pa ma lags te/_chos kyi 
[\[293b.6\]]dbyings la ni gang dag spang bar bgyi ba'am/_bskyed par bgyi ba'i chos de dag ma mchis lags so/_/de nas bcom ldan 'das kyis mkhyen bzhin du 'jam dpal gzhon nur gyur pa la 'di skad ces bka' stsal to/_/'jam dpal khyod kyis chos kyi dbyings shes sam/_gsol pa/_
[\[293b.7\]]gal te dmigs na bdag gis 'tshal lags so/_/bka' stsal pa/_'jam dpal 'jig rten gang la spyod shes sam/_gsol pa/_bcom ldan 'das 'jig rten ni sgyu ma sprul pa'i mi gang kho na la spyod pa de la spyod lags so/_/bcom ldan 'das 'jig rten zhes bgyi ba de ni ming tsam du bas te/_
[\[294a\]]
[\[294a.1\]]bdag gis ni gang bstan par bgyi ba'i 'jig rten gyi dngos po dang /_'jig rten gang la spyod pa yang yang dag par rjes su ma mthong lags te/_bdag gis ni 'jig rten gyi chos kyi dbyings las tha dad par yang dag par rjes su ma mthong lags so/_/de ci'i slad du zhe na/_ma mchis 
[\[294a.2\]]pa'i slad du lags so/_/bcom ldan 'das kyis 'jig rten gang la spyod ces bka' stsal pa de yang /_gzugs kyi ngo bo nyid gang lags pa de la ni 'chi 'pho dang /_skye ba yang ma mchis/_de la ni 'jig pa'am/_rab tu 'jig pa yang ma mchis na gang la spyod par 'gyur lags/_de bzhin du tshor ba dang /_
[\[294a.3\]]'du shes dang /_'du byed dang /_rnam par shes pa rnams kyi ngo bo nyid gang lags pa de ni gtan ma mchis pa'i slad du skye ba'am 'gag pa ma mchis la/_mtshan nyid gcig las mi 'da' ste/_'di lta ste mtshan nyid gcig pa lags so/_/bka' stsal pa/_'jam dpal 'di ji snyam du sems/_nga da ltar 
[\[294a.4\]]de bzhin gshegs pa dgra bcom pa yang dag par rdzogs pa'i sangs rgyas su 'gyur ba 'di la khyod 'di snyam du 'di yongs su mya ngan las 'das par 'gyur ba'am/_mi snang bar 'gyur ro snyam du sems sam/_gsol pa/_bcom ldan 'das de ni ma lags so/_/de ci'i slad du zhe na/_chos kyi 
[\[294a.5\]]dbyings ni yang dag par grub pa ma lags pa'i slad du lags so/_/bcom ldan 'das gal te chos kyi dbyings yang dag par grub pa zhig lags na ni de'i slad du de mi 'da' bar yang 'gyur ba zhig na/_de la ni yang dag par grub pa mi dmigs pa ste/_de mi gda' ba'am/_yongs su mya ngan 
[\[294a.6\]]las 'da' bar lta ga la 'gyur lags/_de bzhin gshegs pa ni de lta bu'i dbyings lags te/_de'i slad du bcom ldan 'das ni skyes pa yang ma lags/_yongs su mya ngan las 'da' bar mi 'gyur lags so/_/bcom ldan 'das kyis bka' stsal pa/_'jam dpal 'o na khyod 
[\[294a.7\]]'das pa'i de bzhin gshegs pa gang gA'i klung gi bye ma snyed po de dag yongs su mya ngan las 'das so zhes de la khyod ji ltar mos/_gsol pa/_gal te de dag gi skye ba yang dag par rjes su mthong na ni bdag mos lags so/_/bka' stsal pa/_khyod so so'i skye bo shi ba rnams nyid 
[\[294b\]]
[\[294b.1\]]mtshams sbyor bar 'dod dam/_gsol pa/_bcom ldan 'das so so'i skye bo nyid kyang bdag gis yang dag par rjes su ma mthong mi dmigs na de'i nying mtshams sbyor ba lta ga la dmigs lags/_bka' stsal pa/_'jam dpal de bzhin gshegs pa chos gnas par bzhed kyis khyod spobs 
[\[294b.2\]]par gyis shig_/gsol pa/_ci zhig las brtsams te spobs par bgyi lags/_bka' stsal pa/_chos kyi dbyings las rtsoms shig_/gsol pa/_bcom ldan 'das gang chos kyi dbyings ma lags pa'i chos de bdag gis yang dag par rjes su ma mthong lags so/_/bka' stsal 
[\[294b.3\]]pa/_'jam dpal mngon pa'i nga rgyal can rnams skrag par 'gyur ro/_/gsol pa/_bcom ldan 'das gal te yang dag pa'i mtha' skrag par 'gyur na ni de'i slad du mngon pa'i nga rgyal can yang skrag par 'gyur lags so/_/de ci'i slad du zhe na/_bcom ldan 'das yang dag pa'i mtha' yang 
[\[294b.4\]]gzhan la mngon pa'i nga rgyal can yang gzhan pa ni ma lags kyi/_mngon pa'i nga rgyal can rnams kyi mtha' gang lags pa'i mtha' de nyid yang dag pa'i mtha' lags la/_yang dag pa'i mtha' gang lags pa de yang chos thams cad kyi mtha' lags te/_de'i slad du mi skrag lags so/_/chos 
[\[294b.5\]]thams cad yang dag par ma bsgrubs pa zhes bgyi ba 'di ni rdo rje'i gzhi lags so/_/bcom ldan 'das kyis bka' stsal pa/_'jam dpal ci'i phyir na 'di rdo rje'i gzhi zhes bya/_gsol pa/_bcom ldan 'das chos thams cad ni mi phyed pa lags te/_de'i slad du 'di rdo rje'i gzhi lags 
[\[294b.6\]]so/_/de bzhin gshegs pa bsam gyis mi khyab pa'i slad du chos thams cad bsam gyis mi khyab pa 'di ni rdo rje'i gzhi lags te/_ci'i slad du rdo rje'i gzhi zhes bgyi zhe na/_chos thams cad sems ma mchis pa'i slad du lags so/_/chos thams cad byang chub ces bgyi ba 'di ni rdo rje'i gzhi 
[\[294b.7\]]lags te/_de ci'i slad du zhe na/_chos thams cad brjod pa ma mchis pa'i slad du ste/_'di na ming gang dang gang gis chos gang dang gang brjod pa'i chos de dang de chos de dang de la ma mchis lags so/_/gang ma mchis pa de ni stong pa lags so/_/gang stong pa de ni med pa lags so/_/gang med pa de ni 
[\[295a\]]
[\[295a.1\]]brjod pa'i rngo mi thogs pa lags so/_/brjod du ma mchis pa de ni byang chub lags te/_de'i slad du/_'di ni rdo rje'i gzhi lags so/_/chos thams cad ni de bzhin gshegs pa'i yul lags te/_'di ni rdo rje'i gzhi lags so/_/bka' stsal pa/_ci'i phyir rdo rje'i gzhi zhes bya/_
[\[295a.2\]]gsol pa/_bcom ldan 'das chos thams cad ni rang gi yul las dben pa lags te/_de'i slad du 'di rdo rje'i gzhi lags so/_/bka' stsal pa/_'jam dpal dge slong kun dga' bo de yang chos kyi rnam grangs 'di kun 'dzin par 'gyur na/_'dir 'ongs pa'i mtshan ma ngas bya'am/_gsol pa/_bcom 
[\[295a.3\]]ldan 'das 'di ni chos brjod pa'am/_bstan pa mchis lags sam/_bdag gis ni yi ge gcig kyang bstan par yang dag par rjes su ma mthong lags na/_mang po lta ga la mthong lags/_bka' stsal pa/_'jam dpal legs so legs so/_/'jam dpal khyod 'di skad du 'chad pa ni khyod kyi tshig 
[\[295a.4\]]'di legs par smras pa yin te/_'jam dpal khyod legs so/_/'jam dpal ngas ni phyogs bcu'i 'jig rten gyi khams dpag tu med grangs med pa dag na de bzhin gshegs pa dgra bcom pa yang dag par rdzogs pa'i sangs rgyas rnams chos nyid 'di kho na ston cing bzhugs pa dag mthong ngo /_/
[\[295a.5\]]de nas tshe dang ldan pa shA ri'i bu rang gi gnas khang nas byung nas/_'jam dpal gzhon nur gyur pa'i gnas khang ga la ba der song ste phyin nas 'jam dpal gzhon nur gyur pa ma mthong ste/_bcom ldan 'das kyi bzhugs khang ga la ba der song nas/_bzhugs khang gi phyi sgo na 'greng ba dang /_gsung 
[\[295a.6\]]ba'i gsung thos so/_/de nas bcom ldan 'das kyis 'jam dpal gzhon nur gyur pa la 'di skad ces bka' stsal to/_/'jam dpal dge slong shA ri'i bu 'di gnas khang gi phyi sgo na 'greng ste/_chos nyan par 'dod na 'jam dpal shA ri'i bu chos nyan par nang du 'ong bar gyis shig_/gsol pa/_mtha' 
[\[295a.7\]]'di ni yang dag pa'i mtha' lags na/_gang gi slad rol dang /_nang dang gnyis ka ma mchis par gda' lags sam/_bka' stsal pa/_'jam dpal de ni ma yin no/_/gsol pa/_bcom ldan 'das de lta lags pas yang dag pa'i mtha' ni mtha' ma mchis pa lags te/_de lta bu'i mtha' 
[\[295b\]]
[\[295b.1\]]gang lags pa de la ni tshur mchi ba'am/_phar mchi ba ma mchis te/_bcom ldan 'das de lta bu'i mtha' can gyi btsun pa shA ri'i bu de ni tshur mchi ba'am/_nang du mchi ba'i mi rigs lags so/_/bka' stsal pa/_'jam dpal gal te nga gnas khang gi nang na nyan thos dag dang lhan cig tu gtam zer 
[\[295b.2\]]zhing 'dug la/_khyod ni phyi rol na 'dug ste/_nang du 'ong du yang mi dbang na ci khyod sdug bsngal bar mi 'gyur ram/_gsol pa/_bcom ldan 'das de ni ma lags te/_de ci'i slad du zhe na/_chos thams cad ni chos kyi dbyings su yang dag par 'du ba'i slad du ste/_'di ni de bzhin gshegs pa zhes 
[\[295b.3\]]brjod pa gang lags pa 'di yang chos kyi dbyings lags te/_mtshan nyid gcig pa'i slad du de bzhin gshegs pa yang gzhan la chos kyi dbyings kyang gzhan ma lags so/_/chos sam chos bstan pa zhes bgyi ba'am/_chos nyan pa zhes bgyi ba'i chos 'di dag kyang gnyis su ma mchis pa'i 
[\[295b.4\]]slad du tha dad pa ma mchis te/_de'i slad du yang chos kyi dbyings las tha dad pa ma lags so/_/'jam dpal zhes bgyi ba'i yi ge gang lags pa 'di dag kyang chos kyi dbyings su gtogs te/_bcom ldan 'das rnam grangs des na bdag [{]chung zad [,]cung zad [}]kyang gdung ba ma mchis lags so/_/bcom ldan 'das 
[\[295b.5\]]bskal pa gang gA'i klung gi bye ma snyed du chos ston du lags kyang bdag der mchi yang mi mchi/_der mchir dga' ba'am/_yongs su gdung ba yang mi skyed lags so/_/de ci'i slad du zhe na/_bcom ldan 'das gnyis shig mchis na ni dga' ba'am/_yongs su gdung ba skyed par 'gyur na chos kyi 
[\[295b.6\]]dbyings de ni gnyis su ma mchis te/_de'i slad du bdag dga' ba'am/_yongs su gdung bar mi 'gyur lags so/_/bcom ldan 'das chos ston pa mdzad pa'i chos bstan pa des kyang chos gang yang sogs pa'am/_'bri ba'am/_'phel ba'am/_'grib par mi bgyid de/_'di ltar chos bstan 
[\[295b.7\]]pa de ni chos gang yang dmigs pas nye bar gnas pa ma lags te/_bcom ldan 'das de'i slad du yang bdag dga' bar mi 'gyur zhing yongs su gdung bar mi 'gyur lags so/_/de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod kyis 'jam dpal gzhon 
[\[296a\]]
[\[296a.1\]]nur gyur pa'i spobs pa thos sam/_gsol pa/_bcom ldan 'das thos lags te/_bcom ldan 'das bdag ni bcom ldan 'das dang 'jam dpal gzhon nur gyur pa'i spobs pa thos kyang ci ma rung snyam ste/_de'i slad du bdag 'di na mchis lags so/_/de nas bcom 
[\[296a.2\]]ldan 'das la 'jam dpal gzhon nur gyur pas 'di skad ces gsol to/_/bcom ldan 'das tshe dang ldan pa shA ri'i bu nang du mchi bar mdzad du gsol/_de nas bcom ldan 'das kyis tshe dang ldan pa shA ri'i bu la 'di skad du shA ri'i bu khyod gnas khang gi nang du shog ces bka' stsal to/_/de nas 
[\[296a.3\]]tshe dang ldan pa shA ri'i bu gnas khang du 'ongs nas/_bcom ldan 'das kyi zhabs la phyag 'tshal te phyogs gcig tu 'dug go/_/phyogs gcig tu 'dug pa dang /_tshe dang ldan pa shA ri'i bu la 'jam dpal gzhon nur gyur pas 'di skad ces smras so/_/btsun pa shA ri'i bu khyod don gyi dbang gang 
[\[296a.4\]]mthong bas 'dir 'ongs/_smras pa/_'jam dpal kho bo ni chos nyan par 'dod pa'i phyir 'dir 'ongs te/_'di ltar gang na bcom ldan 'das dang /_skyes bu dam pa khyod lta bu gnas pa de na bstan pa zab mo yang dag par phul du byung ba yod de/_de'i phyir kho bo 'ongs so/_smras pa/_btsun pa shA ri'i bu de ni de 
[\[296a.5\]]bzhin te bstan pa 'di ni zab bo/_/smras pa/_bcom ldan 'das nyid dang thabs cig tu brtsams pa'i chos bstan pa de ji tsam du zab/_smras pa/_de ni btsun pa shA ri'i bus rtogs par mi 'gyur te/_dgra bcom pa zag pa zad pa ni chos bstan pa 'di'i snod ma yin no/_/de ci'i phyir zhe na/_'di ltar chos 
[\[296a.6\]]bstan pa 'di ni so so'i skye bo'i chos la zhugs pa ma yin/_dgra bcom pa nyid kyi chos la zhugs pa ma yin/_rang sangs rgyas kyi chos la zhugs pa ma yin/_de bzhin gshegs pa'i chos la zhugs pa ma yin pa'i phyir ro/_/'di ni chos gang dmigs pa'i phyir yang zhugs pa ma yin no/_/'di ni gang 
[\[296a.7\]]du zhugs pa'am ldog pa yang med de/_chos thams cad shin tu dben pa'i phyir ro/_/smras pa/_'jam dpal khyod kyis ci las bsams te/_dgra bcom pa zag pa zad pa chos bstan pa 'di'i snod ma yin zhes de skad smra/_smras pa/_btsun pa shA ri'i bu dgra bcom pa nyid ni/_'dod 
[\[296b\]]
[\[296b.1\]]chags dang /_zhe sdang dang /_gti mug zad pa yin na de gang gi snod yin zhing /_de gang ji lta bu zhig gi snod du 'gyur snyam ste/_de las bsams nas dgra bcom pa zag pa zad pa/_chos bstan pa 'di'i snod ma yin no zhes kho bo de skad smra'o/_/smras pa/_'jam dpal kho bo ni chos bstan 
[\[296b.2\]]pa 'di'i don du gtsug lag khang nas gtsug lag khang dang /_gnas khang nas gnas khang dang /_phug nas phug tu khyod tshol te/_bdag gis khyod las zab pa zab pa yang dag pa'i spobs pa 'di lta bu 'di dag thos kyang ci ma rung snyam ste/_'jam dpal kho bo ni bcom ldan 'das dang /_
[\[296b.3\]]khyod kyi chos bstan pa la chog mi shes so/_/smras pa/_btsun pa shA ri'i bu khyod chos bstan pas chog mi shes sam/_smras pa/_kho bo chog mi shes so/_/smras pa/_btsun pa shA ri'i bu ci chos kyi dbyings chos tshol bar byed dam/_smras pa/_'jam dpal mi byed do/_/smras pa/_chos kyi dbyings 
[\[296b.4\]]kyang gzhan la/_tshe dang ldan pa shA ri'i bu ni gzhan pa ni ma yin na ci'i phyir tshe dang ldan pa shA ri'i bu chos mnyan pa la chog mi shes/_de ci'i phyir zhe na/_btsun pa shA ri'i bu chos kyi dbyings ni chos tshol bar mi byed pa'i phyir ro/_/gal te de tshol bar byed na ni de'i phyir de chog shes par 'gyur ba 
[\[296b.5\]]zhig na gang gi phyir tshol bar mi byed pa de'i phyir chog mi shes so/_/smras pa/_'jam dpal de bzhin gshegs pa ma gtogs par kho bo lta bu chos nyan pa de lta bu khyod kyis ga la rnyed/_smras pa/_btsun pa shA ri'i bu khyod shA ri'i bu yongs su mya ngan las mi 'da' ba'i chos can yin par 
[\[296b.6\]]mos sam/_smras pa/_mos so/_/smras pa/_ji ltar mos/_smras pa/_chos thams cad yongs su ma grub pas na kho bo yang yongs su mya ngan las mi 'da' ba'i chos can yin no snyam du de ltar mos so/_/smras pa/_btsun pa shA ri'i bu khyod shi 'pho med pa dang /_skye ba med pa'i 
[\[296b.7\]]chos can yin par mos sam/_smras pa/_mos so/_/smras pa/_ji ltar mos/_smras pa/_chos kyi dbyings su gtogs pa'i phyir te/_chos kyi dbyings la 'chi 'pho'am skye ba med pa de ltar mos so/_/smras pa/_btsun pa shA ri'i bu khyod dgra bcom pa zag pa zad pa mi shes 
[\[297a\]]
[\[297a.1\]]pa dang ldan par mos sam/_smras pa/_mos so/_/smras pa/_ji ltar mos/_smras pa/_shes pa dang /_mi shes pa mnyam pa nyid kyi phyir dgra bcom pa zag pa zad pa mi shes pa dang ldan te 'di ltar mi shes pa dang /_shes pa ni mi zad pa'i chos can yin pa'i phyir dben pa ste/_
[\[297a.2\]]de bas na mi shes pa dang /_shes par rnam par mi rtogs pa'i phyir dgra bcom pa zag pa zad pa mi shes pa dang ldan par mos so/_/smras pa/_btsun pa shA ri'i bu khyod dgra bcom pa zag pa zad pa/_shes pa dang bral bar mos sam/_smras pa/_mos so/_/smras pa/_ji ltar mos/_smras pa/_
[\[297a.3\]]'di ltar chos thams cad ni ngo bo nyid dang bral ba ste/_de bas na dgra bcom pa zag pa zad pa shes pa dang bral bar mos so/_/smras pa/_btsun pa shA ri'i bu khyod dgra bcom pa zag pa zad pa/_rnam par ma grol ba'i chos can du mos sam/_smras pa/_mos so/_/smras pa/_ji ltar mos/_smras pa/_nyon 
[\[297a.4\]]mongs pa med pa'i phyir te/_'di ltar nyon mongs pa med na gang dag las rnam par grol bar 'gyur te/_de ltar mos so/_/smras pa/_btsun pa shA ri'i bu khyod sngon gyi de bzhin gshegs pa rnams ma byung zhing yongs su mya ngan las ma 'das par mos sam/_smras pa/_mos so/_/smras pa/_ji ltar 
[\[297a.5\]]mos/_smras pa/_'jam dpal bsam gyis mi khyab pa'i dbyings la ni skye ba med de/_gang mi skye ba de la mi snang bar 'gyur ba'am/_yongs su mya ngan las 'da' bar 'gyur ba ga la yod de de ltar mos so/_/smras pa/_btsun pa shA ri'i bu khyod sangs rgyas thams cad gcig yin par 
[\[297a.6\]]mos sam/_smras pa/_mos so/_/smras pa/_ji ltar mos/_smras pa/_'jam dpal chos kyi dbyings la ni tha dad pa med pa de de ltar mos so/_/smras pa/_btsun pa shA ri'i bu khyod sangs rgyas kyi zhing thams cad sangs rgyas kyi zhing gcig yin par mos sam/_smras pa/_mos so/_/smras 
[\[297a.7\]]pa/_ji ltar mos/_smras pa/_'jam dpal sangs rgyas kyi zhing thams cad ni mi zad pa nyid kyi zhing yin te de ltar mos so/_/smras pa/_btsun pa shA ri'i bu khyod chos thams cad yongs su shes par bya ba ma yin pa dang /_spang bar bya ba ma yin pa dang /_mngon sum du bya ba ma yin pa dang /_
[\[297b\]]
[\[297b.1\]]bsgom par bya ba ma yin par mos sam/_smras pa/_mos so/_/smras pa/_ji ltar mos/_smras pa/_'jam dpal ngo bo nyid kyis ngo bo nyid yongs su mi shes pa dang /_rang bzhin gyis rang bzhin spong ba dang /_mngon sum du mi byed pa dang /_sgom par mi byed pa dang /_skyed par mi byed pa dang /_'gag 
[\[297b.2\]]par mi byed pa dang /_len par mi byed pa dang /_'dor bar mi byed pa dang /_mtha' de ni mi gnas pa nyid de/_de ltar mos so/_/smras pa/_btsun pa shA ri'i bu khyod chos kyi dbyings ni phung por mi 'dug pa'i dbyings yin pa dang /_chos gang yang skye ba'am/_'gag pa med pa dang /_chos gang yang phung por 'dug pa 
[\[297b.3\]]med par mos sam/_smras pa/_mos so/_/smras pa/_ji ltar mos/_smras pa/_'jam dpal chos gang yang skye ba'am/_'gag pa'am/_phung por 'dug pa de mi dmigs te de ltar mos so/_/smras pa/_btsun pa shA ri'i bu khyod shes rab gang yin pa de chos kyi dbyings yin la/_chos kyi dbyings gang yin pa de 
[\[297b.4\]]shes rab yin te/_chos kyi dbyings zhes bya ba'i ming yang thob pa dang /_de'i phyir yang dgra bcom pa zhes bya bar mos sam/_smras pa/_mos so/_/smras pa/_ji ltar mos/_smras pa/_'jam dpal rtogs par 'gyur ba'i shes rab kyis dgra bcom pa nyid du 'gyur ba de bzhin du chos kyi dbyings yongs su 
[\[297b.5\]]shes par zad kyi chos kyi dbyings yongs su shes pa ni 'dod chags kyi bdag nyid dam/_zhe sdang gi bdag nyid dam/_gti mug gi bdag nyid kyang ma yin la/_chos kyi dbyings las kyang dgra bcom pa gud na med de de ltar mos so/_/smras pa/_btsun pa shA ri'i bu khyod chos thams cad sangs rgyas kyi khyu 
[\[297b.6\]]mchog dang mnyam par mos sam/_smras pa/_mos so/_/smras pa/_ji ltar mos/_smras pa/_'jam dpal 'di ltar bcom ldan 'das kyis ni chos thams cad rang bzhin gyis dben par mngon par rdzogs par sangs rgyas te/_de ltar mos so/_/smras pa/_btsun pa shA ri'i bu khyod kyi yul ji tsam pa de tsam du 
[\[297b.7\]]khyod kyis lan btab pa legs so legs so/_/de tsam zhig khyod la dris kyis da ni rang gi gnas su song shig_/shA ri'i bus smras pa/_'jam dpal 'di ltar 'di nyid ni bdag gi ji srid 'tsho'i bar gyi gnas yin no/_/de nas bcom ldan 'das kyis tshe dang ldan pa shA ri'i bu la bka' stsal pa/_shA ri'i bu rigs 
[\[298a\]]
[\[298a.1\]]kyi bu'am rigs kyi bu mo gang la la chos kyi rnam grangs 'di 'dzin pa'am/_'chang ba'am/_klog pa'am/_kun chub par byed pa des ni spobs pa myur du thob par 'gyur ro/_/gsol pa/_bcom ldan 'das de ni de lta lags te/_ji skad bka' stsal pa bzhin du rigs kyi bu'am 
[\[298a.2\]]rigs kyi bu mo gang dag gi slad du chos kyi phyag rgya 'di bzhag pa de dag ni sngon gyi rgyal ba rnams la bgyi ba bgyis pa lags te/_de dag de ltar rig par bya'o/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das chos kyi rnam grangs 'di'i ming ci lags/_
[\[298a.3\]]'di ji ltar gzung bar bgyi/_de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu de'i phyir khyod kyis chos kyi rnam grangs 'di 'jam dpal gzhon nur gyur pas zhus nas ngas lan btab pa zhes bya bar zung shig_/chos kyi 
[\[298a.4\]]dbyings zhes bya bar yang zung shig_/yang dag pa'i mtha' zhes bya ba dang /_rin po che'i mtha' zhes bya bar yang zung shig_/shA ri'i bu rigs kyi bu'am/_rigs kyi bu mo gang dag chos kyi rnam grangs 'di 'dzin pa dang /_'chang ba dang /_klog pa dang /_kun chub par byed pa dang /_sgom pa 
[\[298a.5\]]dang /_sbyor ba la brtson par gnas pa de dag ni rin po che dang 'dra ba yin te/_mi skye ba'i chos rnams la yang bzod pa myur du thob par 'gyur ro/_/gzhan dag la yang dge ba'i rtsa ba rnams yang dag par bskyed par 'gyur ro/_/chos nyung ngu kun chub par byas pas kyang chos mang po ston 
[\[298a.6\]]par 'gyur ro/_/spobs pa mi chod par yang 'gyur ro/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_tshe dang ldan pa shA ri'i bu dang /_lha dang mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis 
[\[298a.7\]]gsungs pa la mngon par bstod do/_/'phags pa rin po che'i mtha' zhes bya ba theg pa chen po'i mdo rdzogs so//_//rgya gar gyi mkhan po pradz+nyA barma dang /_zhu chen gyi lots+tsha ba ban de ye shes sde la sogs pas bsgyur cing zhus te gtan la phab pa//_//
