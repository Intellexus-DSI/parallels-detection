[\[1a\]]
[\[1a.1\]]@#/_/dkon brtsegs ga pa bzhugs so/_/
[\[1b\]]
[\[1b.1\]]@##/_/'phags pa byang chub sems dpa'i sde snod ces bya ba theg pa chen po'i mdo/_bam po bzhi pa/_shA ri'i bu ji ltar na byang chub sems dpa' de bzhin gshegs pa rnams kyi de 
[\[1b.2\]]bzhin gshegs pa'i 'od bsam gyis mi khyab pa la mngon par dad/_yid ches/_rab tu rtog_/the tshom mi za/_rgya cher dga' mgu ste/_rangs pa rnyed cing ngo mtshar dang rmad du 'du shes skyed ce 
[\[1b.3\]]na/_'di la shA ri'i bu de bzhin gshegs pas chos kyi dbyings rab tu rtogs te/_de rab tu rtogs pas de bzhin gshegs pa stong gsum gyi stong chen po'i 'jig rten gyi khams 'dir mngon par gshegs 
[\[1b.4\]]nas lam me/_lhan ne/_lhang nger mdzad do/_/de 'di lta ste dper na sprin med pa'i nam mkha' la nyi ma mngon par shar nas lam me lhan ne/_lhang nge ba de bzhin du shA ri'i bu de bzhin gshegs pa dgra 
[\[1b.5\]]bcom pa yang dag par rdzogs pa'i sangs rgyas kyang stong gsum gyi stong chen po'i 'jig rten gyi khams 'dir mngon par gshegs nas lam me/_lhan ne/_lhang nger mdzad do/_/shA ri'i bu srin bu me khyer 
[\[2a\]]
[\[2a.1\]]gyi 'od de bas ni gang 'bru mar gyi mar me'i 'od 'di shin tu 'phags/_shin tu mchog_/shin tu kha dog dang ldan/_shin tu 'od gsal/_shin tu rgya che'o/_/'bru mar gyi mar me'i 'od de bas ni rtsig pa chen po'i 'od 'di shin tu 'phags/_shin tu mchog pa nas 
[\[2a.2\]]shin tu rgya che ba'i bar du'o/_/gang rtsig pa chen po'i 'od de bas ni me'i phung po chen po'i 'od gang yin pa dang /_sman dang skar ma'i 'od gang yin pa'i bar du rgyas par bya ste/_zla ba'i 'od dang /_nyi ma'i 'od dang /_rgyal chen bzhi'i ris kyi lha rnams kyi 'od dang /_gzhal med khang dang /_lus kyi rgyan rnams 
[\[2a.3\]]dang /_de bzhin du sum cu rtsa gsum pa rnams dang /_'thab bral ba rnams dang /_dga' ldan pa rnams dang /_'phrul dga' ba rnams dang /_gzhan 'phrul dbang byed kyi lha rnams kyi ra ba dang /_gzhal med khang dang /_lus kyi rgyan rnams dang /_gang tshangs pa rnams dang /_tshangs ris pa rnams 
[\[2a.4\]]dang /_tshangs pa'i mdun na 'don pa rnams dang /_tshangs 'khor ba rnams dang /_tshangs chen gyi lha rnams kyi ra ba dang /_gzhal med khang dang /_lus kyi rgyan rnams kyi 'od 'di shin tu 'phags/_shin tu bzang /_shin tu mchog_/shin tu kha dog dang ldan/_shin tu 'od gsal/_shin tu rgya che'o/_/
[\[2a.5\]]gang tshangs pa rnams dang /_tshangs ris pa rnams dang /_tshangs pa'i mdun na 'don pa rnams dang /_tshangs 'khor ba rnams dang /_tshangs chen gyi lha rnams kyi 'od kyang rgyas par bya ste/_'od chen dang /_'od chung dang /_tshad med 'od dang /_'od gsal nas/_dge rgyas kyi bar dang /_'bras bu che dang /_
[\[2a.6\]]'du shes can dang /_'du shes med pa dang /_'du shes med 'du shes med min dang /_mi che ba dang /_mi gdung ba dang /_gya nom snang ba dang /_shin tu mthong gi ra ba dang /_gzhal med khang dang /_lus kyi 'od dang /_gang 'og min gyi lha rnams kyi ra ba dang /_gzhal med khang rnams dang /_lus 
[\[2b\]]
[\[2b.1\]]kyi 'od 'di shin tu 'phags/_shin tu bzang /_shin tu mchog_/shin tu kha dog dang ldan shin tu 'od gsal/_shin tu rgya che'o/_/gang 'og min gyi lha rnams kyi ra ba dang /_gzhal med khang rnams dang /_lus kyi 'od bas ni gang de bzhin gshegs pa dgra bcom pa yang dag par rdzogs pa'i 
[\[2b.2\]]sangs rgyas kyi 'od 'di shin tu 'phags/_shin tu bzang /_shin tu mchog_/shin tu kha dog dang ldan shin tu 'od gsal/_shin tu rgya che'o/_/de ci'i phyir zhe na/_/shA ri'i bu de bzhin gshegs pa tshul khrims dpag tu med pa dang /_ting nge 'dzin dpag tu med pa dang /_shes rab dpag tu med pa dang /_
[\[2b.3\]]rnam par grol ba dpag tu med pa dang /_rnam par grol ba'i ye shes mthong ba dpag tu med pa'i phyir ro/_/de ltar shA ri'i bu ji tsam stong gsum gyi stong chen po'i 'jig rten gyi khams na 'od tu btag sa pa gdags pas btags pa de thams cad ni de bzhin gshegs pa'i 'od kyi brgya yi char yang nye 
[\[2b.4\]]bar mi 'gro ba nas/_rgyu'i bar du yang nye bar mi 'gro'o/_/de 'di lta ste dper na/_shA ri'i bu 'dzam bu chu bo'i gser gyi nang du gser tha mal pa gzhag na snag tsha'i gar bu bzhin du 'gyur te lam mer mi 'gyur/_lhan ner mi 'gyur/_lhang nger mi 'gyur ro/_/de bzhin du shA ri'i bu stong gsum 
[\[2b.5\]]gyi stong chen po'i 'jig rten gyi khams 'di na 'od tu gdags pas btags pa ji snyed yod pa de thams cad de bzhin gshegs pa'i 'od kyi mdun na lam mer mi 'gyur/_lhan ner mi 'gyur/_lhang nger mi 'gyur ro/_/'od gsal bar mi 'gyur te/_de bzhin gshegs pa'i 'od ni de dag gi nang na 
[\[2b.6\]]mchog ces bya/_dam pa zhes bya/_bla na med pa zhes bya'o/_/shA ri'i bu gang de bzhin gshegs pa'i nyi tshe ba'i 'od las kyi rnam par smin pa las mngon par grub pa'i 'od des kyang stong gsum gyi stong chen po'i 'jig rten gyi khams snang bas shin tu khyab par 'gyur te/_shA ri'i bu zla ba dang nyi ma'i 'od 
[\[2b.7\]]kyis snang ba yang mi 'byung /_nyin mor yang mi shes/_mtshan mor yang mi shes/_zla ba phyed dang /_zla ba gcig par yang mi shes/_dus dang lor yang mi shes mod kyi/_'di lta ste/_de bzhin gshegs pas sems can la thugs brtse ba'i phyir 'od 'dom gang tsam du byin gyis rlob ste/_shA ri'i bu 
[\[3a\]]
[\[3a.1\]]de bzhin gshegs pa dgra bcom pa yang dag par rdzogs pa'i sangs rgyas bzhed na 'jig rten gyi khams grangs med pa 'od kyis khyab par mdzad do/_/de ci'i phyir zhe na/_shA ri'i bu de bzhin gshegs pa ni shes rab kyi pha rol tu phyin pa'i dam pa'i pha rol tu phyin pa brnyes pa ste/_shA 
[\[3a.2\]]ri'i bu don de nyid rab tu rtogs par bya ba'i phyir khyod la dpe bstan to/_/shA ri'i bu skyes bu la la zhig gis stong gsum gyi stong chen po'i 'jig rten gyi khams kyi rdul ji snyed pa thams cad rdul phra rab tu byas nas rdul de dag thu bar blugs te/_shar phyogs su song nas rdul phra mo de ji snyed pa de snyed kyi 'jig 
[\[3a.3\]]rten gyi khams 'das nas/_rdul phra rab gnyis pa bor zhing shar phyogs su song na/_shA ri'i bu rdul phra rab de thams cad ni zad par 'gyur gyis/_shA ri'i bu shar phyogs kyi 'jig rten gyi khams ni zad pa med do/_/de bzhin du lho dang /_nub dang /_byang nas phyogs bcu kun gyi bar du'o/_/shA ri'i 
[\[3a.4\]]bu de ji snyam du sems/_'jig rten gyi khams de dag gi mtha' dang /_mu gzung bar nus sam/_gsol pa/_bcom ldan 'das de mi nus so/_/bde bar gshegs pa de mi nus so/_/bka' stsal pa/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas 
[\[3a.5\]]bzhed na 'jig rten gyi khams de thams cad 'od kyis khyab par mdzad de/_'jig rten gyi khams de dag na ji tsam 'od tu btags pa gdags pas btags pa de thams cad ni de bzhin gshegs pa'i 'od kyi mdun na brgya'i char yang nye bar mi 'gro ba nas/_rgyu'i bar du yang mi bzod de/_de ltar shA ri'i 
[\[3a.6\]]bu de bzhin gshegs pa dgra bcom pa yang dag par rdzogs pa'i sangs rgyas shes rab kyi pha rol tu phyin pa'i dam pa'i pha rol tu phyin pa'o/_/yang shA ri'i bu de bzhin gshegs pa'i 'od la ni rtsig pa 'am/_shing ngam/_ljon pa'am/_khor yug gi ri 'am/_khor yug chen po'am/_
[\[3a.7\]]ri spos kyi ngad ldang ngam/_ri btang bzung ngam/_ri btang bzung chen po'am/_gangs ri 'am/_ri gnya' shing 'dzin tam/_de ma yin pa gzhan ri na nag po 'am/_ri'i rgyal po ri rab dang /_gang gis kyang sgrib par mi nus te/_de dag thams cad las thal nas stong gsum gyi stong chen 
[\[3b\]]
[\[3b.1\]]po'i 'jig rten gyi khams 'di khyab par byas kyang dman pa la mos pa'i sems can rnams mos par mi 'gyur te/_de la sems can la las ni de bzhin gshegs pa'i 'od 'dom gang tsam du mthong ngo /_/gang de bas rgya che ba de dag gis ni 'od 'dom do tsam du mthong ngo /_/gang de bas shin 
[\[3b.2\]]tu rgya che ba de dag gis ni 'od rgyang grags tsam du mthong ba nas gang de bas kyang shin tu rgya chen pos ni 'od stong gsum gyi stong chen po tsam gyi bar du mthong ste/_de ltar na shA ri'i bu stong phrag brgya pa'i tshangs pas ni 'jig rten gyi khams stong phrag brgya'i bar du 'od kyis khyab par mthong ste rgyas 
[\[3b.3\]]par bya'o/_/sa thob pa'i byang chub sems dpas ni de bzhin gshegs pa'i 'od kyis 'jig rten gyi khams mu med pa'i bar du khyab par mthong ngo /_/de ltar shA ri'i bu nam mkha'i khams ji tsam pa sems can gyi khams kyang de tsam ste/_de bzhin gshegs pa sems can la thugs 
[\[3b.4\]]brtse ba'i phyir de tsam du 'od kyis khyab par mdzad do/_/de byang chub sems dpas thos nas the tshom med/_som nyi mi za/_mngon par dad/_yid ches/_rab tu rtog_/rgya cher dga' mgu ste/_rangs pa rnyed nas ngo mtshar dang rmad du 'du shes skyed do/_/'di la chos nyid ni 'di yin te/_de la 
[\[3b.5\]]'di skad ces bya'o/_/nyi ma zla ba'i 'od gang dang /_/brgya byin tshangs 'od gang yod dang /_/'og min bar gyi 'od rnams kyis/_/bcu drug char yang mi phod do/_/'og min gyi ni 'od rnams dang /_/gang rnams stong gsum khyab gyur pas/_/sangs rgyas spu'i 'od zer gyi/_/bcu drug char yang 
[\[3b.6\]]mi phod do/_/nam mkha' dag ni ji tsam par/_/de tsam 'od kyis khyab byed pa/_/blo gros rgya chen sems can gyis/_/de 'dra bar ni 'od mthong ngo /_/sangs rgyas 'od ni mtha' yas te/_/nam mkha' dag ni mtshungs mnyam pa/_/ji ltar 'dul bar 'gyur rnams kyis/_/de 'dra bar ni 'od mthong 
[\[3b.7\]]ngo /_/ji ltar skyes bu dmus long gis/_/nyi ma'i 'od ni de 'dra bar/_/ma mthong bas ni 'od de la/_/'od ni yod pa min zhes smra/_/de bzhin sems can dman pa gang /_rgyal ba'i 'od ni mi mthong ste/_/ma mthong bas na rgyal ba yi/_/'od ni yod pa min zhes zer/_/la las 'dom do tsam du 
[\[4a\]]
[\[4a.1\]]mthong /_/la las rgyang grags dpag tshad dang /_la las stong gsum thams cad du/_/'od kyis khyab par gyur pa mthong /_/sa brgyad pa dang dgu pa dang /_/bcu pa la ni gang gnas pa/_/byang chub sems dpa' shes rab che/_/sa chen la ni gang gnas pa/_/de dag 
[\[4a.2\]]sangs rgyas rnams kyi 'od/_/mtha' yas dkyil 'khor 'jug byed cing /_/bsam yas sangs rgyas zhing rnams su/_/sangs rgyas dag gi bya ba byed/_/de ltar sangs rgyas bsam yas te/_/sangs rgyas 'od zer bsam mi khyab/_/bsam mi khyab la dad byas na/_/bsod nams phung po 
[\[4a.3\]]bsam mi khyab/_/yang shA ri'i bu ji ltar na de bzhin gshegs pa rnams kyi de bzhin gshegs pa'i tshul khrims bsam gyis mi khyab pa la mngon par dad/_yid ches/_rab tu rtog_/the tshom mi za/_rgya cher dga' mgu ste/_rang sa pa rnyed nas ngo mtshar dang /_rmad du 'du shes skyed pa 
[\[4a.4\]]dang /_de bzhin gshegs pa rnams kyi de bzhin gshegs pa'i ting nge 'dzin bsam gyis mi khyab pa la mngon par dad/_yid ches/_rab tu rtog pa nas ngo mtshar dang rmad kyi bar du 'du shes skyed ce na/_shA ri'i bu 'di ltar yang dag par smra bas smra ba tshul khrims yongs su dag pa'i sems can 'jig 
[\[4a.5\]]rten du byung ste/_lus kyi las yongs su dag pa dang ldan pa/_ngag gi las yongs su dag pa dang ldan pa/_yid kyi las yongs su dag pa dang ldan pa 'jig rten du byung zhing skyes nas 'jig rten gyi chos kyis ma gos pa/_bram ze sdig pa spangs pa/_dge sbyong zhi ba/_bsam gtan pa'i 
[\[4a.6\]]mchog_/ting nge 'dzin dam pa'i pha rol tu son pa'i sems can 'jig rten du byung ba de ni de bzhin gshegs pa yin par yang dag par smra bas smra'o/_de ci'i phyir zhe na/_shA ri'i bu lhar bcas pa'i 'jig rten dang /_tshangs par bcas pa dang /_bdud dang bcas pa dang /_
[\[4a.7\]]dge sbyong du bcas pa dang /_bram zer bcas pa'i skye dgu dang /_lha dang /_mi dang /_lha ma yin du bcas pa'i 'jig rten na ji ltar de bzhin gshegs pa dgra bcom pa yang dag par rdzogs pa'i sangs rgyas ltar tshul khrims dang /_ting nge 'dzin gyi phung po yongs su dag pa/_tshad 
[\[4b\]]
[\[4b.1\]]med pa de lta bu ngas ma mthong ngo /_/de ci'i phyir zhe na/_shA ri'i bu de bzhin gshegs pa ni tshul khrims dang /_ting nge 'dzin gyi pha rol tu phyin pa'i dam pa'i pha rol tu son pa'o/_/shA ri'i bu khyod de bzhin gshegs pa'i tshul khrims dang /_ting nge 'dzin tshad med pa'i dpe tsam nyan par 
[\[4b.2\]]'dod dam/_gsol pa/_bcom ldan 'das 'di ltar dge slong dag la de bzhin gshegs pa'i tshul khrims dang /_ting nge 'dzin gyi pha rol tu phyin pa las brtsams te/_dpe tsam bshad na bcom ldan 'das las ji ltar thos pa de bzhin du 'dzin par 'gyur te/_bcom ldan 'das de'i 
[\[4b.3\]]dus ni 'di lags so/_/bde bar gshegs pa de'i dus ni 'di lags so/_bcom ldan 'das kyis bka' stsal pa/_shA ri'i bu de ji snyam du sems/_sems can gyi khams dang sa'i khams gang mang /_gsol pa/_ji ltar bcom ldan 'das kyis gsungs pa'i don bdag gis 'tshal 
[\[4b.4\]]ba ltar na bcom ldan 'das sems can gyi khams ni rab tu mang gi sa'i khams ni ma lags so/_/bka' stsal pa/_de de bzhin no/_/shA ri'i bu de de bzhin te/_shA ri'i bu sems can gyi khams rab tu mang gi sa'i khams ni ma yin no/_/shA ri'i bu stong gsum gyi stong chen po'i 
[\[4b.5\]]'jig rten gyi khams na/_sems can ji snyed sgo nga las skyes pa'am/_mngal nas skyes pa 'am/_drod gsher las skyes pa 'am/_rdzus te skyes pa 'am/_gzugs can nam/_gzugs med pa 'am/_'du shes can nam/_'du shes med pa'am/_'du shes med 'du shes med min 
[\[4b.6\]]gyi sems can rnams ji tsam du sems can du gdags pas btags pa de thams cad yongs su brtag pa bzung ste/_skad cig thang cig yud tsam cig gis snga phyi med par mi yi lus thob par gyur la/_shA ri'i bu mir gyur pa'i sems can de dag thams cad skad cig thang cig yud tsam cig gis snga phyi med par 
[\[4b.7\]]bla na med pa yang dag par rdzogs pa'i byang chub mngon par rdzogs par sangs rgyas par gyur cing yongs su brtag pa bzung ste/_de bzhin gshegs pa re res kyang de bzhin gshegs pa de dag ji snyed pa de snyed kyi de bzhin gshegs pa mngon par sprul te/_de bzhin gshegs pa re re la yang dbu stong stong du gyur/_
[\[5a\]]
[\[5a.1\]]dbu re re la yang zhal stong stong du gyur/_zhal re re la yang ljags stong stong du gyur la/_de bzhin gshegs pa de dag thams cad stobs bcu dang ldan par gyur/_mi 'jigs pa bzhi dang /_de bzhin gshegs pa'i so so yang dag par rig pa bzhi dang /_chags pa 
[\[5a.2\]]med pa sgrib pa med pa'i sangs rgyas kyi spobs pa dang ldan par gyur la/_/shA ri'i bu de lta bu'i de bzhin gshegs pas de bzhin gshegs pa gcig gi tshul khrims kyi pha rol tu phyin pa las brtsams te/_bskal pa bye ba khrag khrig brgya stong du bsngags pa brjod kyang de bzhin gshegs pa'i tshul khrims 
[\[5a.3\]]kyi phung po ni de 'dra ste/_/shA ri'i bu de bzhin gshegs pa'i tshul khrims kyi phung po yang mi zad/_de bzhin gshegs pa de dag gi shes rab dang /_spobs pa bla na med pa yang mi zad de/_de bzhin gshegs pa de dag thams cad de'i bar du yongs su mya ngan las 'da' bar 'gyur ro/_/de 
[\[5a.4\]]ci'i phyir zhe na/_'di lta ste/_de bzhin gshegs pa'i tshul khrims kyi phung po dang /_de bzhin gshegs pa de dag gi shes rab dang /_spobs pa bla na med pa dang de gnyis ni tshad med grangs med/_bsam gyis mi khyab/_nam mkha' dang mnyam zhing mtshungs so/_/shA ri'i bu stong 
[\[5a.5\]]gsum gyi stong chen po'i 'jig rten gyi khams kyi sems can lta zhog la/_/shA ri'i bu shar phyogs kyi 'jig rten gyi khams gang gA'i klung gi bye ma snyed na sems can ji snyed pa dang /_de bzhin du lho dang /_nub dang /_byang dang /_'og dang /_steng gi phyogs dang /_de bzhin du phyogs mtshams 
[\[5a.6\]]dang /_/phyogs bcu kun gyi 'jig rten gyi khams gang gA'i klung gi bye ma snyed kyi sems can de dag thams cad skad cig thang cig yud tsam cig gis mi'i lus thob par gyur pa nas/_bla na med pa yang dag par rdzogs pa'i byang chub mngon par rdzogs par sangs rgyas par gyur pa'i bar du gong ma 
[\[5a.7\]]bzhin du rgyas par bya ste/_'di lta ste/_de bzhin gshegs pa'i tshul khrims kyi phung po dang /_sangs rgyas bcom ldan 'das de dag gi shes rab dang /_spobs pa bla na med pa dang /_de gnyis tshad med grangs med/_bsam gyis mi khyab nam mkha' dang mnyam zhing mtshungs te/_de 
[\[5b\]]
[\[5b.1\]]ltar shA ri'i bu de bzhin gshegs pa ni tshul khrims kyi pha rol tu phyin pa'i dam pa'i pha rol tu son pa'o/_/shA ri'i bu khyod de bzhin gshegs pa'i ting nge 'dzin gyi pha rol tu phyin pa'i dpe tsam du bya ba nyan par 'dod dam/_gsol pa/_'di ltar dge slong rnams bcom ldan 'das las thos 
[\[5b.2\]]nas de bzhin du 'dzin par 'gyur te/_bcom ldan 'das de'i dus 'di lags so/_bde bar gshegs pa de'i tshod 'di lags so/_/bcom ldan 'das kyis bka' stsal pa/_/shA ri'i bu de'i dus de'i tshod 'byung ste/_nyi ma bdun 'jig rten du byung bar gyur nas stong gsum gyi stong 
[\[5b.3\]]chen po'i 'jig rten gyi khams 'di 'bar/_kun tu 'bar/_kun tu rab tu mched cing 'bar te/_'bar ba gcig tu gyur par 'gyur ro/_/shA ri'i bu 'jig rten gyi khams 'bar ba gcig tu gyur pa de'i sa phyogs gang na de bzhin gshegs pa 'chag gam/_bzhengs sam/_bzhugs 
[\[5b.4\]]sam/_mnal ba'i sa phyogs de ngo mtshar dang rmad kyi chos bcu dang ldan par 'gyur ro/_/bcu gang zhe na/_sa phyogs de lag mthil ltar mnyam par 'gyur te/_sa phyogs de ngo mtshar dang rmad kyi chos dang po 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_
[\[5b.5\]]kun tu 'bar/_kun tu rab tu mched cing 'bar te/_'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_bzhugs sam/_mnal ba'i sa phyogs de gseg ma dang /_gyo mo med cing mtho bar gyur pa'i gzugs su 'gyur te/_sa phyogs 
[\[5b.6\]]de ngo mtshar dang rmad kyi chos gnyis pa 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_kun tu 'bar/_kun tu rab tu mched cing 'bar te/_'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_
[\[5b.7\]]bzhugs sam/_mnal ba'i sa phyogs de de bzhin gshegs pa yongs su longs spyod pa'i phyir yangs shing mnyam par 'gyur te/_shA ri'i bu sa phyogs de ngo mtshar dang rmad kyi chos gsum po 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_kun tu 'bar/_
[\[6a\]]
[\[6a.1\]]kun tu rab tu mched cing 'bar te/_'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_bzhugs sam/_mnal ba'i sa phyogs der rtswa sngo ba/_'khyil pa/_'jam pa/_g.yas phyogs su 
[\[6a.2\]]'khyil pa/_ka tsa lin di ka ltar reg na bde ba/_dri rab tu zhim pa skye bar 'gyur te/_shA ri'i bu sa phyogs de ngo mtshar dang rmad kyi chos bzhi pa 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_kun tu 'bar/_kun tu rab tu mched cing 'bar te/_
[\[6a.3\]]'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_bzhugs sam/_mnal ba'i sa phyogs der yan lag brgyad dang ldan pa'i chu grang ba/_yang ba/_'jam pa/_dang ba/_rnyog pa med pa/_rab tu dang ba/_'thung 'dod 
[\[6a.4\]]pa/_mang du 'thungs kyang nad du mi 'gyur ba yan lag 'di brgyad dang ldan pa'i chu 'byung bar 'gyur te/_shA ri'i bu sa phyogs da ngo mtshar dang rmad kyi chos lnga pa 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_kun tu 'bar/_kun tu rab tu mched cing 'bar 
[\[6a.5\]]te/_'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_bzhugs sam/_mnal ba'i sa phyogs der/_de bzhin gshegs pa'i sngon gyi las kyi rnam par smin pas rab tu bsil ba'i rlung ldang ba de 'di lta ste dper na/_shA 
[\[6a.6\]]ri'i bu sos ka'i tha ma'i zla ba tsha bas gdungs pa'i dus na/_skyes bu la la zhig gang gA'i klung du zhugs nas/_lus bsil bar byas te/_rims dang snyom pa thams cad zhi bar byas nas gang gA'i klung nas byung zhing slar byung nas 'chag cing 'gro ba las ha cang yang mi ring ba zhig na nags stug po yal ga 
[\[6a.7\]]dang /_lo ma dang /_'dab ma grib ma stug po dang ldan pa zhig mthong nas de nags stug po gang na yod pa der song ste phyin pa dang /_nags stug po'i dbus na khri'i steng du phyar bu bting ba/_be'u ras kyis g.yogs pa/_ka tsa lin di ka'i gding ba bting ba/_de'i steng dar gyis g.yogs pa/_
[\[6b\]]
[\[6b.1\]]ya tog ma tog tu sngas dmar po bshams pa zhig mthong nas de de la 'dug go_/de de la 'dug ste/_'greng zhing phyogs bzhi kun nas bsil ba'i rlung ldang bar 'gyur ba de bzhin du/_shA ri'i bu sa phyogs der bsil ba'i rlung ldang bar 'gyur te/_shA ri'i bu sa phyogs de ngo mtshar 
[\[6b.2\]]dang rmad kyi chos drug pa 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_kun tu 'bar/_kun tu rab tu mched cing 'bar te/_'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_
[\[6b.3\]]bzhugs sam/_mnal ba'i sa phyogs der chu las skye ba'i me tog ud pa la dang /_pad ma dang /_ku mud dang /_pad ma dkar po skye bar 'gyur te/_shA ri'i bu sa phyogs de ngo mtshar dang rmad kyi chos bdun pa 'di dang ldan par 'gyur ro/_gzhan yang shA ri'i bu 'jig rten gyi 
[\[6b.4\]]khams 'bar/_kun du 'bar/_kun du rab tu mched cing 'bar te/_'bar ba gcig tu gyur nas/_'tshig pa der sa phyogs gang na de bzhin gshegs pa 'chag gam/_bzhengs sam/_bzhugs sam/_mnal ba'i sa phyogs der thang las skyes pa'i me tog 'di lta ste/_a ti mug ta ka 
[\[6b.5\]]dang /_tsam pa ka dang /_sna ma'i me tog dang /_ba ri sha ka dang /_mya ngan 'tshang dang /_skya snar dang /_dong ka'i me tog dang /_ta ra ni dang /_gota ra ni la sogs pa thang las skyes pa'i me tog sna tshogs kha dog dang ldan pa/_dri dang ldan pa 'byung bar 'gyur te/_shA ri'i bu sa phyogs de ngo mtshar dang 
[\[6b.6\]]rmad kyi chos brgyad pa 'di dang ldan par 'gyur ro/_/gzhan yang shA ri'i bu 'jig rten gyi khams 'bar/_kun tu 'bar/_kun tu rab tu mched cing 'bar te/_'bar ba gcig tu gyur nas 'tshig pa der sa phyogs gang na de bzhin gshegs pa 'chag gam/_bzhengs sam/_bzhugs sam/_
[\[6b.7\]]mnal ba'i sa phyogs de sra zhing mi shigs pa/_sa gzhi rdo rjer 'gyur te/_shA ri'i bu sa phyogs de ni ngo mtshar dang rmad kyi chos dgu pa 'di dang ldan par 'gyur ro/_/gzhan yang shA ri'i bu stong gsum gyi stong chen po'i 'jig rten gyi khams lam me/_rab tu lam me/_kun tu rab tu lam me/_
[\[7a\]]
[\[7a.1\]]'bar kun tu 'bar/_kun tu rab tu mched cing 'bar te/_'bar ba gcig tu gyur nas/_'tshig pa der sa phyogs gang na de bzhin gshegs pa dgra bcom pa yang dag par rdzogs pa'i sangs rgyas 'chag gam/_bzhengs sam/_bzhugs sam/_mnal ba'i 
[\[7a.2\]]sa phyogs de lhar bcas pa'i 'jig rten dang /_bdud du bcas pa dang tshangs par bcas pa dang /_dge sbyong dang bram zer bcas pa'i skye dgu dang /_lha dang mi dang lha ma yin du bcas pa'i 'jig rten gyi mchod rten du 'gyur te/_shA ri'i bu sa phyogs de ngo mtshar dang /_rmad kyi chos bcu bo 'di dang ldan par 'gyur te/_shA 
[\[7a.3\]]ri'i bu sa phyogs de ni ngo mtshar dang /_rmad kyi chos bcu po de dag dang ldan par 'gyur ro/_/yang shA ri'i bu de bzhin gshegs pas chos kyi rtogs te/_de rtogs pas de bzhin gshegs pa dgra bcom pa yang dag par rdzogs pa'i sangs rgyas ji ltar mnyam par gzhag pa'i 
[\[7a.4\]]sems la gcig tu bde bar so sor yang dag par myong bar 'gyur ba de lta bu'i ting nge 'dzin la snyoms par zhugs nas/_bskal pa gang gA'i klung gi bye ma snyed du bzhugs kyang de bzhin gshegs pa'i ting nge 'dzin yongs su 'bri ba med par ngas bshad do/_/shA ri'i bu de bzhin gshegs pa bsod 
[\[7a.5\]]snyoms gcig gis bskal par gnas sam/_bskal pa brgya 'am/_bskal pa stong ngam/_bskal pa stong phrag brgya 'am/_bskal pa bye ba'am/_bskal pa bye ba brgya 'am/_bskal pa bye ba stong ngam/_bskal pa bye ba stong phrag brgya 'am/_bskal pa bye ba khrag khrig brgya stong ngam/_
[\[7a.6\]]de las lhag par yang bzhugs so/_/de ci'i phyir zhe na/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas ni pha rol tu phyin pa'i mchog gi dam pa'i pha rol tu son pa ste/_shA ri'i bu de bzhin gshegs pa ni de ltar rdzu 'phrul che/_de ltar mthu che/_de ltar 
[\[7a.7\]]dbang che bar grags pa'o/_/'di lta ste/_dper na shA ri'i bu 'du shes med 'du shes med min gyi skye mched kyi lha'i nang du lha'i bu skyes pa de dmigs pa gcig la gnas pa'i rnam par shes pas bskal pa brgyad khri bzhi stong du 'dug ste/_bsam gtan gyis tshe'i mtha' 'chi ba'i dus ma byas 
[\[7b\]]
[\[7b.1\]]kyi bar du rnam par shes pa de las rnam par shes pa gzhan du mi 'gyur ro/_/de bzhin du shA ri'i bu gang gi nub mo de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas pa dang /_gang gi nub mo phung po'i lhag ma med pa'i mya ngan las 'das pa'i dbyings 
[\[7b.2\]]su yongs su mya ngan las 'das pa de'i bar du de bzhin gshegs pa ting nge 'dzin las nyams pa med/_sems 'gyur ba med/_sems rgyu ba med/_sems rnam par rgyu ba med/_sems rab tu rgyu ba med/_sems rgyas pa med/_sems kyi 'dren pa med/_sems g.yeng ba med/_sems 
[\[7b.3\]]mtho ba med/_sems dma' ba med/_sems kun tu srung ba med/_sems sbed pa med/_sems tshim pa med/_sems mi 'thun pa med/_sems 'dud pa med/_sems g.yo ba med/_sems rab tu dga' bar byed pa med/_sems zhum pa med/_sems rtog pa med/_
[\[7b.4\]]sems rnam par rtog pa med/_sems yongs su rtog pa med/_sems kyi rjes su 'brang ba'i rnam par shes pa med/_sems mig la gnas pa med/_rna ba dang /_sna dang /_lce dang /_lus dang /_yid la gnas pa med/_sems gzugs la gnas pa med/_sems sgra dang dri dang /_ro 
[\[7b.5\]]dang /_reg bya dang chos la gnas pa med/_sems chos la 'jug pa med/_sems rnam par shes pa la 'jug pa med/_sems 'das pa la yang mi lta/_sems ma 'ongs pa la yang mi lta/_sems da ltar byung ba la yang mi lta ste/_de ltar na shA ri'i bu de bzhin gshegs pa dgra 
[\[7b.6\]]bcom pa yang dag par rdzogs pa'i sangs rgyas ting nge 'dzin la gnas nas/_sems las chos gang yang btsal ba med mod kyi/_lhun gyis grub pa'i tshul gyis chos thams cad la thogs pa med pa'i ye shes mthong ba 'jug go_/'di ltar shA ri'i bu de bzhin gshegs pa'i ting nge 'dzin ni 
[\[7b.7\]]sems dang /_yid dang /_rnam par shes pa dang bral mod kyi gnas kyang mi 'dor te/_lhun gyis grub pa'i tshul gyis sangs rgyas kyi bya ba thams cad kyang mdzad do/_/bcom ldan 'das kyis de skad ces bka' stsal te/_bde bar gshegs pas de skad gsungs nas/_ston pa yang 'di skad 
[\[8a\]]
[\[8a.1\]]gsung ngo /_/bskal pa brgya stong dpag tu med cing gzhal yas par/_/sngon gyi srid pa'i 'gro bar byang chub spyod spyad tshe/_/tshul khrims dang ni thos dang ting 'dzin bag yod dang /_/bzod pa dag kyang byang chub mchog phyir 'dren pas bsgoms/_/rgyal ba'i rtogs 
[\[8a.2\]]dang 'bras bu dge ba 'di 'dra bas/_/tshul khrims shin tu yongs dag 'jig rten kun gyi mchog_/ji ltar nam mkha' dri med rnam par spros med ltar/_/stobs bcu'i tshul khrims dri ma med pa nam mkha' bzhin/_/gang gi nub mo rgyal bas dang po byang chub rtogs/_/gang gi 
[\[8a.3\]]nub mo tha mar mya ngan 'das gshegs tshe/_/stobs bcu rnams la sems rgyu rab tu rgyu ba med/_/de bzhin bsam gtan ting 'dzin nyams pa nam yang med/_/stobs bcu rnams kyi tshul khrims phung po nyams med de/_/rdzu 'phrul stobs dang rnam thar nyams pa'i char 'gyur 
[\[8a.4\]]med/_/bskal pa brgya phrag stong du sems ni gcig gis gnas/_/'dren pa la ni rtog dang rnam par rtog pa med/_/'dren pa rnams kyi rnam rtog spyod yul nam mkha' 'dra/_/dus gsum dag la sangs rgyas ye shes thogs med 'jug_/stobs bcu rnams la sems yid rnam 
[\[8a.5\]]par rgyu ba dang /_/rtog dang stong pa med par sangs rgyas sras rnams dang /_/de ltar shA ri'i bu byang chub sems dpa' rnams de bzhin gshegs pa rnams kyi de bzhin gshegs pa'i tshul khrims dang /_ting nge 'dzin bsam gyis mi khyab pa la mngon par dad/_yid ches/_rab tu rtog_/
[\[8a.6\]]som nyi med/_the tshom mi za/_rgya cher dga' mgu ste/_rangs pa rnyed nas ngo mtshar dang /_rmad du 'du shes skyed do/_/shA ri'i bu ji ltar na byang chub sems dpa' de bzhin gshegs pa rnams kyi de bzhin gshegs pa'i rdzu 'phrul gyi stobs bsam gyis mi khyab pa la mngon par dad/_yid 
[\[8a.7\]]ches/_rab tu rtog_/som nyi med/_the tshom mi za/_rgya cher dga' mgu ste/_rangs pa rnyed nas/_ngo mtshar dang rmad du 'du shes skyed ce na/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas kyis 'di skad du gnas brtan maud gal gyi bu chen po 'di ni nga'i 
[\[8b\]]
[\[8b.1\]]nyan thos rdzu 'phrul che ba'i nang na mchog go zhes gsungs te/_byang chub sems dpa' nyan thos kyi rdzu 'phrul de la 'jal zhing yongs su dpyod/_byang chub sems dpa'i rdzu 'phrul la yang 'jal zhing yongs su dpyod do/_/gzhal te yongs su dpyad nas byang chub sems dpa'i rdzu 'phrul 
[\[8b.2\]]dang mtshungs shing mnyam par ma mthong ngo /_/byang chub sems dpa'i rdzu 'phrul la 'jal la gzhal cing yongs su dpyad nas de bzhin gshegs pa'i rdzu 'phrul la 'jal zhing yongs su dpyod do/_/gzhal te yongs su dpyad nas de bzhin gshegs pa'i rdzu 'phrul dang mtshungs shing mnyam 
[\[8b.3\]]par ma mthong nas de 'di snyam du sems te/_de bzhin gshegs pa rnams kyi de bzhin gshegs pa'i rdzu 'phrul ni bsam gyis mi khyab bo snyam nas de bzhin gshegs pa'i rdzu 'phrul yongs su grub par bya ba'i phyir rgya cher brtson 'grus rtsom mo/_/shA ri'i bu de bzhin gshegs pa'i rdzu 'phrul las 
[\[8b.4\]]brtsams te dpe tsam du bya ba de bzhin gshegs pa las khyod nyan par 'dod dam/_bcom ldan 'das de'i dus 'di lags so/_/bde bar gshegs pa de'i tshod lags so/_/'di ltar bcom ldan 'das kyis dge slong rnams la de bzhin gshegs pa'i rdzu 'phrul las brtsams te dpe bshad 
[\[8b.5\]]na/_dge slong rnams bcom ldan 'das las de thos nas de bzhin du 'dzin par 'gyur ro/_/bcom ldan 'das kyis bka' stsal pa/_de'i phyir shA ri'i bu legs par rab tu nyon la yid la zung shig dang bshad do/_/bcom ldan 'das de bzhin no zhes gsol nas/_tshe dang ldan pa shA 
[\[8b.6\]]ri'i bu bcom ldan 'das kyi ltar nyan pa dang /_bcom ldan 'das kyis 'di skad ces bka' stsal to/_/shA ri'i bu de ji snyam du sems/_gnas brtan maud gal gyi bu chen po rdzu 'phrul che ba yin nam gsol pa/_dge slong nyan thos rdzu 'phrul che ba'i nang na 'di ltar gnas brtan maud gal gyi bu chen po 
[\[8b.7\]]'di ni mchog go zhes bdag gis bcom ldan 'das las mngon sum du thos te mngon sum du bzung ngo /_/bka' stsal pa/_shA ri'i bu gal te stong gsum gyi stong chen po'i 'jig rten gyi khams 'di nyan thos rdzu 'phrul chen po maud gal gyi bu lta bus 'di lta ste dper na/_bu ram shing stug po'am/_
[\[9a\]]
[\[9a.1\]]'dam bu stug po 'am/_'od ma stug po'am/_til gyi zhing ngam/_'bras kyi zhing bzhin du gang bar gyur la/_de ltar gcig tu 'dus pa'i nyan thos kyi tshogs de lta bus mthu dang brtson 'grus thams cad dang /_rdzu 'phrul dang /_cho 'phrul gyi stobs thams cad bstan kyang de 
[\[9a.2\]]bzhin gshegs pa'i cho 'phrul gyi brgya'i char yang nye bar mi 'gro_/stong gi char yang /_brgya stong gi char yang /_bye ba'i char yang /_bye ba brgya'i char yang /_bye ba stong gi char yang /_bye ba brgya stong gi char yang /_grangs su yang /_char yang /_bgrang bar yang /_dper yang /_
[\[9a.3\]]rgyur yang nye bar mi 'gro'o/_/de ci'i phyir zhe na/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas ni rdzu 'phrul dang /_cho 'phrul gyi dam pa'i pha rol tu son pa'o/_/shA ri'i bu gal te de bzhin gshegs pas sa 'di la yungs kar gyi 'bru gcig bzhag na/_
[\[9a.4\]]de bzhin gshegs pas yungs kar gyi 'bru bzhag pa de yang de lta bu'i nyan thos kyi tshogs kyi mthu dang /_stobs dang /_brtson 'grus dang /_drag shul thams cad dang /_rdzu 'phrul dang /_cho 'phrul gyi stobs thams cad bstan kyang de bzhin gshegs pas bzhag pa'i yungs kar gyi 'bru skra'i 
[\[9a.5\]]rtse mo gcig tsam yang bskyod par mi nus so/_/de ci'i phyir zhe na/_shA ri'i bu de bzhin gshegs pa dgra bcom pa yang dag par rdzogs pa'i sangs rgyas ni rdzu 'phrul gyi pha rol tu phyin pa'i dam pa'i pha rol tu son pa'o/_/shA ri'i bu stong gsum gyi stong chen po'i 'jig rten gyi khams 'di lta zhog la/_
[\[9a.6\]]shA ri'i bu shar phyogs kyi 'jig rten gyi khams gang gA'i klung gi bye ma snyed na sems can ji snyed yod pa dang /_de bzhin du lho dang /_nub dang /_byang dang /_'og dang /_steng dang /_phyogs mtshams dang /_phyogs bcu kun gyi 'jig rten gyi khams gang gA'i klung gi bye ma snyed ni sems can ji 
[\[9a.7\]]tsam sgo nga las skyes pa'am/_mngal nas skyes pa nas 'du shes med 'du shes med min gyi bar gyi sems can de dag thams cad yongs su brtag pa bzung ste/_nyan thos rdzu 'phrul chen po 'di lta ste dper na/_maud gal gyi bu chen po lta bur gyur la/_shA ri'i bu de lta bu'i nyan thos kyi tshogs 
[\[9b\]]
[\[9b.1\]]thams cad kyis stobs dang /_mthu dang /_drag shul thams cad dang /_rdzu 'phrul dang /_cho 'phrul gyi stobs thams cad bstan kyang yungs 'bru yang gdeg par mi nus te/_tha na skra'i rtse mo'i cha tsam yang bskyod par mi nus so/_/de ci'i phyir zhe na/_shA ri'i bu de bzhin gshegs pa ni 
[\[9b.2\]]rdzu 'phrul gyi pha rol tu phyin pa'i dam pa'i pha rol tu son pa ste/_shA ri'i bu de bzhin gshegs pa ni de ltar rdzu 'phrul che/_de ltar mthu che/_de ltar dbang che bar grags pa'o/_/de nas yang bcom ldan 'das kyis tshe dang ldan pa shA ri'i bu la bka' stsal pa/_shA ri'i bu khyod kyis nam 
[\[9b.3\]]'jig pa'i bskal pa'i dus kyi tsher gyur pa de na kun tu 'jom pa zhes bya'i rlung ldang ste/_rlung de langs pas stong gsum gyi stong chen po'i 'jig rten gyi khams 'di yi ri'i rgyal po ri rab dang /_khor yug gi ri dang /_khor yug gi ri chen po dang /_gling chen po bzhi dang /_gling brgyad 
[\[9b.4\]]khri dang /_ri chen po dang /_rgya mtsho chen po yang dpag tshad srid du mngon par 'phen cing rab tu 'thor bar 'gyur ba khyod kyis thos sam/_gsol pa/_bdag gis bcom ldan 'das las mngon sum du thos te mngon sum du bzung ngo /_/bka' stsal pa/_shA ri'i bu nam 'jig pa'i rlung 
[\[9b.5\]]'byung ba de ni kun tu 'jom pa chen po zhes bya'i rlung ldang ste/_stong gsum gyi stong chen po'i 'jig rten gyi khams 'di ri rab dang bcas/_khor yug dang bcas/_ri dang bcas/_rgya mtsho dang bcas/_dpag tshad brgyar mngon par 'phen cing rab tu 'thor/_dpag tshad nyis brgya dang /_dpag tshad 
[\[9b.6\]]sum brgya dang /_dpag tshad bzhi brgya dang /_dpag tshad lnga brgya dang /_dpag tshad stong dang /_dpag tshad nyis stong dang /_sum stong dang /_bzhi stong dang /_lnga stong du mngon par 'phen cing rab tu 'thor/_dpag tshad brgya phrag mang po dang /_dpag tshad stong phrag mang po dang dpag tshad 
[\[9b.7\]]brgya stong phrag mang por mngon par 'phen cing rab tu 'thor te/_de dag gi rdul yang mi snang na ri dang rdo rnams lta ci smos/_'thab bral gyi lha rnams kyi gzhal med khang rnams kyang dkrugs bcom/_rab tu gtor te/_de dag gi rdul yang mi snang na gzhal med khang rnams lta ci smos/_dga' 
[\[10a\]]
[\[10a.1\]]ldan pa rnams dang /_'phrul dga' ba rnams dang /_gzhan 'phrul dbang byed kyi bdud kyi ris rnams dang /_tshangs pa rnams dang 'od gsal ba rnams dang /_dge rgyas kyi lha rnams kyi gzhal med khang gi bar du de bzhin du rgyas par bya'o/_/ji ltar 'thab bral gyi dkrugs 
[\[10a.2\]]bcom rab tu gtor te/_dkrugs bcom rab tu gtor ba de dag gi rdul yang mi snang na gzhal med khang dang ra ba rnams lta ci smos/_shA ri'i bu gal te de lta bu'i rlung langs kyang des de bzhin gshegs pa'i chos gos kyi mtha' ma'i rtse mo tsam yang g.yos par mi nus na/_chos gos sam/_
[\[10a.3\]]chos gos kyi gra lta ci smos/_de ci'i phyir zhe na/_de bzhin gshegs pa dgra bcom pa yang dag par rdzogs pa'i sangs rgyas ni bsam gyis mi khyab pa'i rdzu 'phrul dang /_bsam gyis mi khyab pa'i spyod lam dang /_bsam gyis mi khyab pa'i lam dang /_bsam gyis mi khyab pa'i snying rje 
[\[10a.4\]]chen po dang ldan no/_/shA ri'i bu gal te 'di lta bu'i rlung gi dkyil 'khor shar phyogs dang /_lho dang /_nub dang /_byang dang /_'og dang /_steng dang /_phyogs mtshams dang /_phyogs bcu kun gyi 'jig rten gyi khams gang gA'i klung gi bye ma snyed du rlung mngon par ldang yang /_shA 
[\[10a.5\]]ri'i bu 'jig rten gyi khams 'jigs par byed pa'i rlung gi dkyil 'khor de de bzhin gshegs pa'i sor mo'i rtse mos zlog kyang de bzhin gshegs pa'i rdzu 'phrul dang /_cho 'phrul gyi stobs bri ba yang med do/_/de ci'i phyir zhe na/_shA ri'i bu de bzhin gshegs pa rnams kyi de bzhin gshegs 
[\[10a.6\]]pa'i rdzu 'phrul bsam gyis mi khyab ste/_de la byang chub sems dpa' mngon par dad/_yid ches/_som nyi med/_the tshom mi za/_rgya cher dga' mgu ste/_rangs pa rnyed nas ngo mtshar dang /_rmad du 'du shes skyed do/_/de nas bcom ldan 'das kyis don 'di nyid rgya cher rab tu bstan 
[\[10a.7\]]pa'i phyir de'i tshe tshigs su bcad pa 'di dag gsungs so/_/khams gsum sems can ji snyed pa/_/gnas brtan maudagal bu bzhin du/_/rdzu 'phrul pha rol phyin pa yi/_/nyan thos mkhas par kun gyur pas/_/rdzu 'phrul thams cad rab brtan kyang /_/de bzhin gshegs pas 
[\[10b\]]
[\[10b.1\]]sa 'di la/_/yungs kar gyi ni 'bru gzhag pa/_/g.yo bar bya bar mi nus so/_gang rnams phyogs bcu'i 'jig rten khams/_/gang gA yi ni bye ma snyed/_/rnam 'thor rlung dang kun 'joms pa/_/rlung rnams phyogs bcur langs par gyur/_/de lta bu yi rlung chen des/_/thams 
[\[10b.2\]]cad gzigs pa'i chos gos/_/mtha' ma skra yi rtse tsam yang /_/g.yo bar bya bar mi nus so/_/thub pa chen po'i spu gcig gis/_/rlung de rab tu zlog par mdzad/_/sangs rgyas rdzu 'phrul 'di 'dra ba/_/mtha' yas pa ni nam mkha' bzhin/_/de ltar shA ri'i bu byang chub 
[\[10b.3\]]sems dpa' de bzhin gshegs pa rnams kyi de bzhin gshegs pa'i rdzu 'phrul bsam gyis mi khyab pa la mngon par dad/_yid ches pa nas ngo mtshar dang rmad kyi bar du 'du shes skyed do/_/yang shA ri'i bu ji ltar na byang chub sems dpa' de bzhin gshegs pa rnams kyi de bzhin gshegs pa'i 
[\[10b.4\]]stobs bsam gyis mi khyab pa la mngon par dad/_yid ches/_rab tu rtog_/som nyi med/_the tshom mi za/_rgya cher dga' mgu ste/_rangs pa rnyed nas/_ngo mtshar dang rmad du 'du shes skyed ce na/_shA ri'i bu de bzhin gshegs pa rnams kyi de bzhin gshegs pa'i stobs ni bcu 
[\[10b.5\]]po 'di dag ste/_stobs de dag dang ldan pas de bzhin gshegs pa khyu mchog gi gnas su dam 'cha' zhing dge sbyong ngam/_bram ze 'am/_lha 'am/_bdud dam/_tshangs pa'am/_sus kyang 'jig rten 'dir chos dang 'thun par ma bskor ba'i tshangs pa'i 'khor lo rab tu bskor to/_/
[\[10b.6\]]bcu gang zhe na/_'di lta ste/_gnas dang gnas ma yin pa mkhyen pa'i stobs dang /_las dang rnam par smin pa mkhyen pa'i stobs dang /_mos pa du ma dang /_mos pa sna tshogs mkhyen pa'i stobs dang /_khams du ma dang /_khams sna tshogs mkhyen pa'i stobs dang /_dbang po 
[\[10b.7\]]dang /_brtson 'grus kyi rim pa mkhyen pa'i stobs dang /_thams cad du 'gro ba'i lam mkhyen pa'i stobs dang /_bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_ldang ba mkhyen pa'i stobs 
[\[11a\]]
[\[11a.1\]]dang /_sngon gyi gnas rjes su dran pa mngon sum du byed pa mkhyen pa'i stobs dang /_'chi 'pho dang /_skye ba mngon sum du byed pa mkhyen pa'i stobs dang /_zag pa zad pa mngon sum du byed pa mkhyen pa'i stobs so/_shA ri'i bu de bzhin gshegs pa'i stobs bcu po 
[\[11a.2\]]de dag ste/_stobs de dag dang ldan pas de bzhin gshegs pa 'khor gyi nang du yang dag par seng ge'i sgra sgrog cing khyu mchog gi gnas su zhal gyi 'che ba nas/_sus kyang 'jig rten du chos dang 'thun par ma bskor ba tshangs pa'i 'khor lo rab tu skor ba'i bar du'o/_/de la de bzhin gshegs 
[\[11a.3\]]pa'i gnas dang /_gnas ma yin pa mkhyen pa'i stobs gang zhe na/_'di la shA ri'i bu de bzhin gshegs pas bla na med pa'i de bzhin gshegs pa'i ye shes kyi stobs kyis gnas kyang gnas su/_gnas ma yin pa'ang gnas ma yin par yang dag pa ji lta ba bzhin du rab tu mkhyen to/_
[\[11a.4\]]de la gnas gang /_gnas ma yin pa gang zhe na/_shA ri'i bu gang lus kyis nyes par spyod pa'i rnam par smin pa 'dod pa dang /_sdug pa dang /_dga' ba dang /_yid du 'ong ba mngon par 'grub pa de ni gnas ma yin te/_skabs med do/_/gang lus kyis nyes par spyad pa dang /_ngag gis 
[\[11a.5\]]nyes par spyad pa dang /_yid kyis nyes par spyad pa'i rnam par smin pa mi 'dod pa dang /_mi sdug pa dang /_mi dga' ba dang /_yid du mi 'ong ba mngon par 'grub pa de ni gnas yin te skabs yod do/_/gang lus kyis legs par spyad pa dang /_ngag gis legs par spyad pa dang /_yid kyis 
[\[11a.6\]]legs par spyad pa'i rnam par smin pa mi 'dod pa dang /_mi sdug pa dang /_mi dga' ba dang /_yid du mi 'ong ba mngon par 'grub pa de ni gnas ma yin te/_skabs med do/_/gang lus kyis legs par spyad pa dang /_ngag gis legs par spyad pa dang /_yid kyis legs par spyad pa'i rnam 
[\[11a.7\]]par smin pa/_'dod pa dang /_sdug pa dang /_dga' ba dang /_yid du 'ong ba mngon par 'grub pa de ni gnas yin te/_skabs yod do/_shA ri'i bu 'di ni gnas ma yin zhing skabs med de/_gang ser snas longs spyod chen po mngon par 'grub pa de ni gnas ma yin no/_/gang ser snas dbul 
[\[11b\]]
[\[11b.1\]]por 'gyur ba de ni gnas yin te/_skabs yod do/_/'di ni gnas ma yin zhing skabs med de/_gang sbyin bas dbul por 'gyur ba de ni gnas ma yin no/_/gang sbyin pas longs spyod chen po mngon par 'grub pa de ni gnas yin te skabs yod do/_/shA ri'i bu 'di ni gnas ma yin zhing 
[\[11b.2\]]skabs med de/_gang 'chal ba'i tshul khrims kyis lha dang mir skye ba rnyed pa de ni gnas ma yin no/_/gang 'chal pa'i tshul khrims kyis sems can dmyal ba dang /_dud 'gro'i skye gnas dang /_gshin rje'i 'jig rten du skye ba de ni gnas yin te/_skabs yod do/_/shA ri'i bu 'di ni gnas 
[\[11b.3\]]ma yin zhing skabs med de/_gang tshul khrims kyis sems can dmyal ba dang /_dud 'gro'i skye gnas dang /_gshin rje'i 'jig rten du skye ba de ni gnas ma yin no/_/gang tshul khrims kyis lha dang mir skye ba thob pa de ni gnas yin te skabs yod do/_/shA ri'i bu gnas ma yin zhing skabs 
[\[11b.4\]]med de/_gang gnod sems kyis gzugs mdzes pa mngon par 'grub pa de ni gnas ma yin no/_/gang gnod sems kyis gzugs mi sdug pa mngon par 'grub pa de ni gnas yin te skabs yod do/_/shA ri'i bu gnas ma yin zhing skabs med de/_gang bzod pas gzugs mi sdug pa mngon 
[\[11b.5\]]par 'grub pa de ni gnas ma yin no/_/gang bzod pas gzugs mdzes pa mngon par 'grub pa de ni gnas yin te skabs yod do/_/shA ri'i bu gnas ma yin zhing skabs med de/_gang le los 'thob pa dang /_mngon par rtogs par 'gyur ba de ni gnas ma yin no/_/gang le los 'thob pa dang /_
[\[11b.6\]]mngon par rtogs par mi 'gyur ba de ni gnas yin te skabs yod do/_/shA ri'i bu gnas ma yin zhing skabs med de/_gang brtson 'grus kyis 'thob pa dang /_mngon par rtogs par mi 'gyur ba de ni gnas ma yin no/_/gang brtson 'grus kyis 'thob pa dang /_mngon par rtogs par 'gyur ba de ni 
[\[11b.7\]]gnas yin te skabs yod do//shA ri'i bu gnas ma yin zhing skabs med de/_gang sems g.yengs pas nges par gyur pa la 'jug par 'gyur ba de ni gnas ma yin no//gang sems g.yengs pas nges par 'gyur ba la mi 'jug pa de ni gnas yin te skabs yod do//shA ri'i bu gnas ma yin 
[\[12a\]]
[\[12a.1\]]zhing skabs med de/_gang sems rtse gcig pa nges par gyur pa la mi 'jug par mi 'gyur ba de ni gnas ma yin no/_/gang sems rtse gcig pa nges par gyur ba la 'jug par 'gyur ba de ni gnas yin te skabs yod do/_/shA ri'i bu gnas ma yin zhing skabs med de/_gang 'chal 
[\[12a.2\]]ba'i shes rab kyis bag chags kyi mtshams sbyor ba thams cad yang dag par 'jom pa de ni gnas ma yin no/_/gang 'chal ba'i shes rab kyis bag chags kyi mtshams sbyor ba thams cad yang dag par 'jom pa ra mi 'gyur ba de ni gnas yod de skabs yod do/_/shA ri'i bu gnas ma yin 
[\[12a.3\]]zhing skabs med de/_/gang shes rab kyis bag chags kyi mtshams sbyor ba thams cad yang dag par 'jom par mi 'gyur ba de ni gnas ma yin no/_/gang shes rab kyis bag chags kyi mtshams sbyor ba thams cad yang dag par 'jom par mi 'gyur ba de ni gnas yin te skabs yod do/_/shA ri'i bu gnas 
[\[12a.4\]]ma yin zhing skabs med de/_/gang srog gcod pa'i skyes bu gang zag srog gcod pa'i rgyus tshe ring por 'gyur ba de ni gnas ma yin no/_/yang shA ri'i bu srog gcod pa'i skyes bu gang zag tshe thung bar 'gyur ba de ni gnas yin te skabs yod do/_/shA ri'i bu gnas ma yin zhing skabs med de/_
[\[12a.5\]]gang srog gcod pa spangs pa'i skyes bu gang zag tshe thung bar 'gyur ba de ni gnas ma yin no/_/yang shA ri'i bu gang srog gcod pa spangs pa'i skyes bu gang zag tshe ring por 'gyur ba de ni gnas yin te skabs yod do/_/shA ri'i bu gnas ma yin zhing skabs med de/_gang ma byin par len pa'i skyes bu 
[\[12a.6\]]gang zag longs spyod chen po rnyed pa de ni gnas ma yin no/_/yang shA ri'i bu ma byin par len pa'i skyes bu gang zag dbul por 'gyur ba de ni gnas yin te skabs yod do/_/yang shA ri'i bu gnas ma yin zhing skabs med de/_gang ma byin par len pa spangs pa'i skyes bu gang zag dbul por 'gyur 
[\[12a.7\]]ba de ni gnas ma yin no/_/gang ma byin par len pa spangs pa'i skyes bu gang zag longs spyod chen por 'gyur ba de ni gnas yin te skabs yod do/_/shA ri'i bu gnas ma yin zhing skabs med de/_gang 'dod pa la log par g.yem pa'i skyes bu gang zag chung ma 'gran zla med pa rnyed pa de ni gnas ma 
[\[12b\]]
[\[12b.1\]]yin no/_yang shA ri'i bu 'dod pa la log par g.yem pa skyes bu gang zag chung ma 'gran zla yod pa rnyed pa de ni gnas yin te skabs yod do/_/shA ri'i bu gnas ma yin zhing skabs med de/_gang 'dod pa la log par g.yem pa spangs pa'i skyes bu gang zag chung ma 'gran zla dang bcas pa rnyed 
[\[12b.2\]]pa de ni gnas ma yin no/_/yang shA ri'i bu 'dod pa la log par g.yem pa spangs pa'i skyes bu gang zag chung ma 'gran zla med pa rnyed pa de ni gnas yin te skabs yod do/_/gong ma bzhin du sbyar te/_dge ba dang mi dge ba'i las kyi lam gsum po de dag bstan pa de bzhin du mi dge ba bcu'i las kyi 
[\[12b.3\]]lam thams cad la'ang bya'o/_/gang [{]brdzun [,]rdzun [}]du smra ba des skur pa thob par mi 'gyur ba de ni gnas ma yin no/_/gang thob par 'gyur ba de ni gnas so/_/gang [{]brdzun [,]rdzun [}]du smra ba spangs pas skur pa thob par 'gyur ba de ni gnas ma yin no/_/gang thob par mi 'gyur ba de ni gnas so/_/gang phra ma zer 
[\[12b.4\]]bas mi phyed pa'i g.yog rnyed pa de ni gnas ma yin no/_/gang rnyed par mi 'gyur ba de ni gnas so/_/gang phra ma spangs pa'i g.yog phyed par 'gyur ba de ni gnas ma yin no/_/gang g.yog mi phyed pa rnyed pa de ni gnas so/_/gang tshig rtsub po smra bas rtag par yid du 'ong ba thos par 'gyur ba de ni gnas 
[\[12b.5\]]ma yin no/_/gang yid du mi 'ong ba thos par 'gyur ba de ni gnas so/_/gang tshig rtsub po spangs pas yid du mi 'ong ba thos par 'gyur ba de ni gnas ma yin no/_/gang yid du 'ong ba thos par 'gyur ba de ni gnas so/_/gang tshig kyal pa smra bas shin tu gdon mi za ba'i spobs par 'gyur ba ni 
[\[12b.6\]]gnas ma yin no/_/gang mi 'gyur ba de ni gnas so/_/gang kyal par smra ba spangs pas shin tu gdon mi za ba'i spobs par mi 'gyur ba ni gnas ma yin no/_/gang shin tu gdon mi za ba'i spobs par 'gyur ba ni gnas so/_/gang brnab sems can longs spyod rab tu nyams par mi 'gyur ba ni gnas ma 
[\[12b.7\]]yin no/_/gang 'gyur ba ni gnas so/_/gang brnab sems spangs pa longs spyod rab tu nyams par 'gyur ba ni gnas ma yin no/_/gang mi 'gyur ba ni gnas so/_/gang gnod sems can sems can dmyal bar mi 'gro ba ni gnas ma yin no/_/gang 'gro ba ni gnas so/_/gang gnod sems 
[\[13a\]]
[\[13a.1\]]spangs pa bde 'gro mtho ris kyi 'jig rten du mi 'gro ba de ni gnas ma yin no/_/gang 'gro ba ni gnas so/_/shA ri'i bu gnas ma yin zhing skabs med de/_gang log par lta ba'i skyes bu gang zag log par lta ba bzung ba'i rgyur lam rnyed par 'gyur ba de ni gnas ma yin no/_/yang shA ri'i bu 
[\[13a.2\]]gang log par lta ba'i skyes bu gang zag log par lta ba bzung ba'i rgyus lam mi rnyed pa ni gnas yin te skabs yod do/_/shA ri'i bu gang yang dag par lta ba'i skyes bu gang zag yang dag par lta ba bzung ba'i rgyus 'phags pa'i lam mi rnyed pa de ni gnas ma yin te skabs med do/_/yang shA ri'i bu yang 
[\[13a.3\]]dag par lta ba'i skyes bu gang zag yang dag par lta ba bzung ba'i rgyus 'phags pa'i lam rnyed pa de ni gnas yin te skabs yod do/_/gang mtshams med pa byed pa'i sems gnas par 'gyur ba ni gnas ma yin no/_/gang mi 'gyur ba ni gnas so/_/gang tshul khrims yongs su dag pa'i 
[\[13a.4\]]sems gnas par mi 'gyur ba ni gnas ma yin no/_/gang 'gyur ba ni gnas so/_/gang dmigs par lta ba'i rjes su 'thun pa'i bzod pa 'thob pa de ni gnas ma yin no/_/gang 'thob par 'gyur ba ni gnas so/_/gang stong pa nyid la mos pas rjes su 'thun pa'i bzod pa mi 'thob pa ni gnas ma yin no/_/
[\[13a.5\]]gang 'thob par 'gyur ba ni gnas so/_/gang 'gyod pa la gnas pa'i sems shin tu byang ba rjes su 'thob par 'gyur ba ni gnas ma yin no/_/gang mi 'thob pa ni gnas so/_/gang kun tu dkris te 'dug pa'i sems las sems shin tu byang bar 'gyur ba ni gnas ma yin no/_/gang mi 'gyur 
[\[13a.6\]]ba ni gnas so/_/gang bud med 'khor los sgyur ba'i rgyal por 'gyur ba ni gnas ma yin no/_/gang skyes bu 'gyur ba ni gnas so/_/gang bud med lha'i dbang po brgya byin du 'gyur ba ni gnas ma yin no/_/gang skyes bu 'gyur ba ni gnas so/_/gang bud med tshangs pa dbang byed du 'gyur ba ni 
[\[13a.7\]]gnas ma yin no/_/gang skyes bu 'gyur ba ni gnas so/_/gang bud med sangs rgyas su 'jig rten du 'byung ba ni gnas ma yin no/_/gang bud med kyi lus bsgyur nas sangs rgyas su 'jig rten du 'byung ba ni gnas so/_/gang skyes bu gang zag brgyad pa 'bras bu ma thob par ldang ba ni gnas ma yin 
[\[13b\]]
[\[13b.1\]]no/_/gang 'bras bu thob nas ldang ba ni gnas so/_/gang rgyun tu zhugs pa srid pa brgyad pa mngon par sgrub pa ni gnas ma yin no/_/gang phung po de nyid kyis yongs su mya ngan las 'da' ba ni gnas so/_/gang lan cig phyir 'ong ba srid pa gsum pa mngon par sgrub pa ni gnas ma yin no/_/
[\[13b.2\]]gang phung po de nyid kyis yongs su mya ngan las 'da' ba ni gnas so/_/gang phyir mi 'ong ba 'jig rten 'dir 'ong ba ni gnas ma yin no/_/gang de nyid du yongs su mya ngan las 'da' ba ni gnas so/_/gang dgra bcom pa mtshams sbyor ba'i gnas su 'gyur ba ni gnas ma yin no/_/gang mi 'gyur ba 
[\[13b.3\]]ni gnas so/_/gang 'phags pa'i gang zag ston pa gzhan tshol ba'am/_rgyal mtshan gzhan bzung nas spyod pa ni gnas ma yin no/_/lha gzhan med par 'gyur ba ni gnas so/_/gang mi skye ba la bzod pa thob pa'i byang chub sems dpa' phyir ldog pa ni gnas ma yin no/_/gang byang chub rjes su 
[\[13b.4\]]thob par 'gyur ba ni gnas so/_/gnas ma yin zhing skabs med de/_gang byang chub kyi snying po la 'dug nas byang chub mngon par rdzogs par sangs ma rgyas par ldang ba de ni gnas ma yin no/_/gang byang chub sems dpa' byang chub kyi snying po la 'dug nas bla na med pa yang dag par rdzogs pa'i byang chub 
[\[13b.5\]]mngon par rdzogs par sangs rgyas nas ldang ba de ni gnas yin te skabs yod do/_/shA ri'i bu gnas ma yin zhing skabs med de/_gang de bzhin gshegs pa la bag chags kyi mtshams sbyor ba snang ba de ni gnas ma yin no/_/gang yang sangs rgyas bcom ldan 'das kyis bag chags kyi mtshams 
[\[13b.6\]]sbyor ba thams cad yang dag par bcom pa ni gnas yin te skabs yod do/_/shA ri'i bu gang de bzhin gshegs pa'i ye shes thogs par 'gyur ba de ni gnas ma yin te skabs med do/_/gang sangs rgyas bcom ldan 'das rnams kyi ye shes thogs pa med pa ni gnas yin te skabs yod do/_/shA ri'i bu 
[\[13b.7\]]gnas ma yin zhing skabs med de/_gang de bzhin gshegs pa'i gtsug tor la las bltar mthong ba de ni gnas ma yin no/_/gang sangs rgyas bcom ldan 'das rnams kyi gtsug tor ltar mi mthong ba ni gnas yin te skabs yod do/_/shA ri'i bu gnas ma yin zhing skabs med de/_de bzhin 
[\[14a\]]
[\[14a.1\]]gshegs pa'i sems dang spyod pa snang ba ni gnas ma yin no/_/yang shA ri'i bu sangs rgyas bcom ldan 'das rnams kyi sems dang spyod pa mi snang ba ni gnas yin te skabs yod do/_/shA ri'i bu gnas ma yin zhing skabs med de/_gang de bzhin gshegs pa la mnyam par ma bzhag 
[\[14a.2\]]pa'i sems dmigs par 'gyur ba de ni gnas ma yin no/_/yang shA ri'i bu gang sangs rgyas bcom ldan 'das rnams mnyam par bzhag pa ni gnas yin te skabs yod do/_/shA ri'i bu gnas ma yin zhing skabs med de/_gang de bzhin gshegs pa la mi bden pa'i tshig 'byung ba de ni gnas 
[\[14a.3\]]ma yin no/_/gang sangs rgyas bcom ldan 'das rnams log par mi gsung zhing gzhan ma yin par gsung ba ni gnas yin te skabs yod do/_/shA ri'i bu gnas ma yin zhing skabs med de/_gang sangs rgyas bcom ldan 'das rnams la 'khrul pa dmigs par 'gyur ba de ni gnas ma yin no/_/sangs 
[\[14a.4\]]rgyas bcom ldan 'das rnams la 'khrul pa med de/_sangs rgyas bcom ldan 'das rnams tshig mi 'khrul pa ni gnas yin te skabs yod do/_/de bzhin du mi 'jigs pa bzhi dang sangs rgyas kyi chos ma 'dres pa bco brgyad rnams rgyas par bya ste/_shA ri'i bu gnas ma yin zhing skabs med de/_
[\[14a.5\]]gang de bzhin gshegs pa da ltar byung ba'i dus la chags pa dang /_sgrib par bcas pa'i ye shes gzigs pa 'jug pa'i bar du de ni gnas ma yin no/_/sangs rgyas bcom ldan 'das rnams da ltar gyi dus la chags pa med cing sgrib pa med pa'i ye shes mthong ba 'jug pa ni gnas yin te 
[\[14a.6\]]skabs yod do/_/de ltar shA ri'i bu de bzhin gshegs pa'i gnas dang gnas ma yin pa mkhyen pa'i stobs mtha' yas mu med do/_/'di ltar shA ri'i bu de bas na de bzhin gshegs pa'i gnas dang /_gnas ma yin pa mkhyen pa'i stobs mtha' yas mu med de/_/shA ri'i bu gang nam mkha'i mtha' 
[\[14a.7\]]'dod pa de ni de bzhin gshegs pa dgra bcom pa yang dag par rdzogs pa'i sangs rgyas kyi gnas dang /_gnas ma yin pa mkhyen pa'i stobs kyi mtha' 'dod do/_/byang chub sems dpa' de bzhin gshegs pa'i gnas dang gnas ma yin pa mkhyen pa'i stobs bsam gyis mi khyab pa de thos nas 
[\[14b\]]
[\[14b.1\]]mngon par dad/_yid ches/_rab tu rtog_/som nyi med/_the tshom mi za/_rgya cher dga' mgu ste/_rang sa pa rnyed nas ngo mtshar dang /_rmad du 'du shes skyed do/_/bcom ldan 'das kyis de skad ces bka' stsal te/_bde bar gshegs pas de skad gsungs nas ston pa yang 'di skad 
[\[14b.2\]]gsung ngo /_/ji ltar phyogs bcu'i nam mkha' tshad med mtha' yas pa/_/de bzhin rgyal ba'i gnas dang gnas min mkhyen mtha' yas/_/'gro ba'i gnas dang gnas min de bzhin rab mkhyen nas/_/ston pa chos mchog rgya chen yang dag rab tu 'chad/_/mi gang thar pa 
[\[14b.3\]]dag gi lam gyi snod gyur pa/_/ston pas de dag spyod pa mkhyen nas chos kyang 'chad/_/sems can gang dag snod du gyur pa ma yin pa/_/gnas dang gnas min rig nas de dag btang snyoms 'jog/_/nam mkha' 'di g.yos sa la 'bras bu 'byung yang ni/_/bde bar 
[\[14b.4\]]gshegs pa'i gnas dang gnas min gzhan mi 'gyur/_/'jig rten pa las 'jig rten 'das pa stobs bcu ldan/_/yon tan mchog 'chad rnams kyi ye shes bsam mi khyab/_/shA ri'i bu 'di ni de bzhin gshegs pa rnams kyi de bzhin gshegs pa'i stobs dang po ste/_stobs 
[\[14b.5\]]de dang ldan pas de bzhin gshegs pa dgra bcom pa yang dag par rdzogs pa'i sangs rgyas 'khor gyi nang du seng ge'i sgra yang dag par sgrog ste/_khyu mchog gi gnas su zhal gyis 'che zhing tshangs pa'am/_brgya byin nam/_sus kyang 'jig rten du chos dang 'thun par ma bskor ba'i chos kyi 'khor 
[\[14b.6\]]lo rab tu skor ba'i bar du'o/_/de la de bzhin gshegs pa'i las kyi rnam par smin pa mkhyen pa'i stobs gang zhe na/_'di la shA ri'i bu de bzhin gshegs pa bla na med pa'i de bzhin gshegs pa'i ye shes kyi stobs kyis 'das pa dang /_ma 'ongs pa dang /_da ltar byung ba'i las len pa 
[\[14b.7\]]rnams kyi rnam par smin pa gnas dang /_rgyu yang dag pa ji lta ba bzhin du rab tu mkhyen to//ji ltar rab tu mkhyen ce na/_'di la shA ri'i bu de bzhin gshegs pa dgra bcom pa yang dag par rdzogs pa'i sangs rgyas kyis gang 'das pa'i las len pa dge ba'i rgyu las byung ba/_mi dge ba 
[\[15a\]]
[\[15a.1\]]dang bral ba/_gang ma 'ongs pa'i dus na dge ba'i rgyu 'byin pa de yang de bzhin gshegs pas rab tu mkhyen to/_/las len pa gang mi dge ba'i rgyu las byung ba/_dge ba dang bral ba gang ma 'ongs pa'i dus na mi dge ba'i rgyu 'byin pa de yang de bzhin gshegs pas rab tu 
[\[15a.2\]]mkhyen to/_/las len pa gang ma 'ongs pa'i dus na dman pa la sten par 'gyur ba de yang de bzhin gshegs pas rab tu mkhyen to/_/las len pa gang da ltar gyi dus na khyad par la sten par 'gyur ba de yang de bzhin gshegs pas rab tu mkhyen to/_/las len pa gang da ltar gyi 
[\[15a.3\]]dus na khyad par du sten la ma 'ongs pa'i dus na dman pa la sten par 'gyur ba de yang de bzhin gshegs pas rab tu mkhyen to/_/las len pa gang da ltar gyi dus na dman pa la sten la ma 'ongs pa'i dus na khyad par du sten par 'gyur ba de yang de bzhin gshegs pas rab tu mkhyen to/_/las 
[\[15a.4\]]len pa gang da ltar gyi dus na yang dman pa la sten la ma 'ongs pa'i dus na yang dman pa la sten par 'gyur ba de yang de bzhin gshegs pas rab tu mkhyen to/_/las len pa gang da ltar gyi dus na yang khyad par du sten la ma 'ongs pa'i dus na yang khyad par du sten par 'gyur ba de yang de bzhin 
[\[15a.5\]]gshegs pas rab tu mkhyen to/_/las len pa gang 'das pa'i dus na sbyor ba dman la ma 'ongs pa'i dus na sbyor ba rgya chen por 'gyur ba de yang de bzhin gshegs pas rab tu mkhyen to/_/las len pa gang rtsom pa chung la khyad par chen por 'gyur ba de yang de bzhin gshegs pas rab tu mkhyen to/_/
[\[15a.6\]]las len pa gang rtsom pa che la khyad par chung ngur 'gyur ba de yang de bzhin gshegs pas rab tu mkhyen to/_/las len pa gang nyan thos su 'gyur ba'i rgyu 'byin pa de yang de bzhin gshegs pas rab tu mkhyen to/_/las len pa gang rang sangs rgyas kyi rgyu 'byin pa de yang de bzhin gshegs 
[\[15a.7\]]pas rab tu mkhyen to/_/las len pa gang sangs rgyas su 'gyur ba'i rgyu 'byin pa de yang de bzhin gshegs pas rab tu mkhyen to/_/las len pa gang da ltar sdug bsngal la ma 'ongs pa'i dus na rnam par smin pa bde ba de yang de bzhin gshegs pas rab tu mkhyen to/_/las len pa gang 
[\[15b\]]
[\[15b.1\]]da ltar bde la ma 'ongs pa na rnam par smin pa sdug bsngal ba de yang de bzhin gshegs pas rab tu mkhyen to/_/las len pa gang da ltar yang sdug bsngal la ma 'ongs pa na yang rnam par smin pa sdug bsngal ba de yang de bzhin gshegs pas rab tu mkhyen to/_/las len pa gang da ltar yang 
[\[15b.2\]]bde la/_ma 'ongs pa na yang rnam par smin pa bde ba de yang de bzhin gshegs pas rab tu mkhyen to/_/'di ltar shA ri'i bu 'das pa dang /_ma 'ongs pa dang /_da ltar gyi dus na sems can thams cad kyi las gang dang /_rgyu gang dang /_rnam par smin pa gang de bzhin dang /_de bzhin 
[\[15b.3\]]nyid dang /_gzhan ma yin pa dang /_gzhan ma yin par sten pa de yang de bzhin gshegs pas rab tu mkhyen to/_/mkhyen nas kyang de bzhin du de bzhin gshegs pa chos ston to/_/de ltar na shA ri'i bu de bzhin gshegs pa dgra bcom pa yang dag par rdzogs pa'i sangs rgyas kyi 
[\[15b.4\]]'das pa dang /_ma 'ongs pa dang /_da ltar gyi las len pa'i rgyu gang yin pa dang /_gnas gang yin pa dang /_rnam par smin pa mkhyen pa gang yin pa de ni mtha' yas mu med do/_/'di lta ste dper na shA ri'i bu nam mkha' mtha' yas mu med pa de bzhin du shA ri'i bu de bzhin gshegs pa'i las 
[\[15b.5\]]kyi rnam par smin pa mkhyen pa'i stobs de yang mtha' yas mu med do/_/shA ri'i bu gang de bzhin gshegs pa dgra bcom pa yang dag par rdzogs pa'i sangs rgyas kyi las kyi rnam par smin pa mkhyen pa'i stobs kyi mtha' 'dod pa de ni nam mkha'i mtha' 'dod do/_/byang chub sems dpa' de bzhin 
[\[15b.6\]]gshegs pa'i las kyi rnam par smin pa mkhyen pa'i stobs bsam gyis mi khyab pa de thos nas/_mngon par dad/_yid ches/_rab tu rtog_/som nyi med/_the tshom mi za/_rgya cher dga' mgu ste/_rangs pa rnyed nas nam mkha' lta bur bsam gyis mi khyab pa'i phyir ngo mtshar dang rmad du 
[\[15b.7\]]'du shes skyed do/_/'di la chos nyid ni 'di yin te de la 'di skad ces bya'o/_/de bzhin gshegs pa rgyu dang smin la mkhas/_/spyan ldan las rnams kun gyi sgrub pa mkhyen/_/dus gsum la ni rgyal ba chags pa med/_/sems can kun gyi spyod pa rab tu mkhyen/_/'gro ba lnga 
[\[16a\]]
[\[16a.1\]]yi sems can thams cad kyi/_/bde dang sdug bsngal rgyur ni gang 'gyur dang /_/'jug pa gang dag sdug bsngal rgyur 'gyur ba/_/de dag de bzhin bde gshegs rab tu mkhyen/_/dkar nag las rnams kyi ni rnam smin dang /_/rgyu dang rnam smin ji ltar 'gyur ba 
[\[16a.2\]]yang /_/de dag de bzhin bde gshegs rab mkhyen te/_/phyag gi mthil na yid bzhin nor bu bzhin/_/las gang rnam smin chung ngu'i rgyu dag las/_/'bras bu dag ni tshad med 'byin pa dang /_/tshad med gang dag chung ngu'i rgyur 'gyur ba/_/de dag de bzhin bde gshegs 
[\[16a.3\]]rab tu mkhyen/_/nyan thos nyid du 'bras bu smin 'gyur dang /_/rang rgyal byang chub rgyur ni gang 'gyur dang /_/bla med ye shes stobs ni sbyin 'gyur ba/_/de dag ma lus bde gshegs rab tu mkhyen/_/las kyi rgyu gang sdug bsngal smin byed pa/_/de yang bde ba'i 
[\[16a.4\]]'bras bu smin byed dang /_/las kyi rgyu gang bde ba smin byed pa/_/sdug bsngal 'bras bu bya ba thams cad mkhyen/_/sdug bsngal rgyus ni sdug bsngal nyid gnas dang /_/bde ba'i rgyus kyang bde ba nyid gnas dang /_/las kyi rang bzhin rang bzhin ma yin pa/_/rgyu ldan bde bar 
[\[16a.5\]]gshegs pas rab tu mkhyen/_/'gro ba lnga yi sems can thams cad kyi/_/dus gsum sdug bsngal bgrod pa gang 'jug pa/_/nyams med de nyid de bzhin gzhan min par/_/sangs rgyas mkhyen pas rgyal bar ba tu mkhyen/_/shA ri'i bu 'di ni de bzhin gshegs pa 
[\[16a.6\]]rnams kyi de bzhin gshegs pa'i stobs gnyis pa ste/_stobs de dang ldan pas de bzhin gshegs pa 'khor gyi nang du seng ge'i sgra yang dag par sgrog cing /_dge sbyong ngam/_bram ze 'am/_lha 'am/_bdud dam/_tshangs pa gang gis kyang 'jig rten 'dir chos dang 'thun par ma 
[\[16a.7\]]bskor ba tshangs pa'i 'khor lo rab tu skor ro//_//bam po lnga pa/_gzhan yang shA ri'i bu de bzhin gshegs pas mos pa du ma dang /_mos pa sna tshogs mkhyen pa'i stobs kyis sems can gzhan rnams dang /_gang zag gzhan dag gi mos pa du ma dang /_mos 
[\[16b\]]
[\[16b.1\]]pa sna tshogs rnams yang dag pa ji lta ba bzhin du rab tu mkhyen to/_/skyes bu gang zag gang 'dod chags la gnas shing zhe sdang la mos pa'ang rgyas par bya ste/_gti mug la gnas shing zhe sdang la mos pa de dag kyang de bzhin gshegs pas rab tu mkhyen to/_/gang zag 
[\[16b.2\]]gang mi dge ba la gnas shing mi dge ba la mos pa de dag kyang de bzhin gshegs pas rab tu mkhyen to/_/gang zag gang dge ba la gnas shing dge ba la mos pa de dag kyang de bzhin gshegs pas yang dag pa ji lta ba bzhin du rab tu mkhyen to/_/gang zag gang sbyor 
[\[16b.3\]]ba dman zhing rgya chen po la mos pa de dag kyang de bzhin gshegs pas yang dag pa ji lta ba bzhin rab tu mkhyen to/_/gang zag gang sbyor ba rgya che zhing dman pa la mos pa de dag kyang de bzhin gshegs pas yang dag pa ji lta ba bzhin rab tu mkhyen to/_/gang zag gang sbyor ba dman 
[\[16b.4\]]zhing khyad par la gnas par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mos pa gang gis khyad par la sbyor ba dman pa la gnas par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mos 
[\[16b.5\]]pa gang gis log pa nyid du nges pa'i khams thob par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mos pa gang gis yang dag pa nyid du nges pa'i khams thob par 'gyur ba de dag kyang de bzhin gshegs pas yang dag pa ji lta ba bzhin rab 
[\[16b.6\]]tu mkhyen to/_/mos pa gang gis yang dag pa nyid rab tu nges pa'i rnam par grol ba thob par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_mos pa gang gis 'dod pa'i khams su 'gro bar 'gyur ba de dag kyang de bzhin gshegs pas 
[\[16b.7\]]yang dag pa ji lta ba bzhin rab tu mkhyen to/_/mos pa gang gis gzugs kyi khams su 'gro bar 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mos pa gang gis gzugs med pa'i khams su 'gro bar 'gyur ba de dag kyang de bzhin 
[\[17a\]]
[\[17a.1\]]gshegs pas yang dag pa ji lta ba bzhin rab tu mkhyen to/_/mos pa gang gis khams gsum du 'gro bar 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mos pa gang gis dman pa la sten cing dman pa nyid gnon pa 
[\[17a.2\]]dang /_khyad par la sten cing khyad par la gnon pa de dag kyang de bzhin gshegs pas yang dag pa ji lta ba bzhin rab tu mkhyen to/_/mos pa gang gis khyad par du song nas dman pa la gnas par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen 
[\[17a.3\]]to/_/mos pa gang gis skye ba tha dad pa dang /_kha dog tha dad pa dang /_yongs su longs spyod pa tha dad pa rab tu 'dzin par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mos pa gang gis rtse mo las nyams par 'gyur ba de dag kyang de bzhin 
[\[17a.4\]]gshegs pas yang dag pa ji lta ba bzhin rab tu mkhyen to/_/mos pa gang gis rnam par grol ba thob par 'gyur ba de dag kyang de bzhin gshegs pas yang dag pa ji lta ba bzhin rab tu mkhyen to/_/mkhyen nas kyang de bzhin du chos ston to/_/de ltar na shA ri'i bu de bzhin 
[\[17a.5\]]gshegs pa'i mos pa sna tshogs mkhyen pa'i stobs gang yin pa de ni mtha' yas mu med de/_nam mkha' dang mtshungs shing mnyam mo/_/byang chub sems dpa' de bzhin gshegs pa'i mos pa sna tshogs mkhyen pa'i stobs de thos nas mngon par dad/_yid ches/_rab tu rtog_/
[\[17a.6\]]som nyi med/_the tshom mi za/_rgya cher dga' mgu ste rangs pa rnyed nas nam mkha' lta bur bsam gyis mi khyab pa'i phyir ngo mtshar dang rmad du 'du shes skyed do/_/de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag gsungs so/_/
[\[17a.7\]]'jig rten 'di mos sna tshogs dang /_/de bzhin blo gros tshad med pa/_/de dag gi ni mos pa'i sems/_/thams cad 'dren pas rab tu mkhyen/_/gang dag 'dod chags mos pa la/_/zhe sdang la ni gnas 'gyur dang /_/zhe sdang gnas shing gti mug la/_/gang dag mos pa 
[\[17b\]]
[\[17b.1\]]rab tu mkhyen/_/gti mug gnas shing 'dod chags kyi/_/sems rgyud bsam gyis mi khyab pa/_/bar bar du ni 'jug pa dag_/de dag 'dren pas rab tu mkhyen/_/gang dag sbyor ba dman 'gyur la/_/rgya chen la ni mos pa dang /_/sbyor ba dam pa de dag gi_/
[\[17b.2\]]dman par 'gyur ba 'dren pas mkhyen/_/log pa'i rjes su song ba dang /_/'gro ba med par byung ba dang /_/khams gsum las ni rnam grol ba'i/_/mos pa dag kyang rab tu mkhyen/_/skye dang kha dog tha dad dang /_/nye bar spyod pa'i khyad par dang /_/gang dag spyi bo las 
[\[17b.3\]]nyams pa/_/rkang gnyis gtso bos rab tu mkhyen/_/mos pa sna tshogs rab mkhyen nas/_/'dren pa chos rnams ston pa mdzad/_/sangs rgyas kyi ni stobs gsum la/_/rgyal ba'i thugs sras rab tu mos/_/shA ri'i bu 'di ni de bzhin gshegs pa rnams kyi de bzhin gshegs 
[\[17b.4\]]pa'i stobs gsum pa ste/_de bzhin gshegs pa'i stobs de dang ldan pas de bzhin gshegs pa dgra bcom pa yang dag par rdzogs pa'i sangs rgyas khyu mchog gi gnas su zhal gyis 'che zhing 'khor gyi nang du seng ge'i sgra yang dag par sgrog ste/_dge sbyong ngam/_bram ze 'am/_lha 
[\[17b.5\]]'am/_bdud dam/_tshangs pa'am/_sus kyang 'jig rten du chos dang 'thun par ma bskor ba tshangs pa'i 'khor lo rab tu bskor to/_/gzhan yang shA ri'i bu de bzhin gshegs pas khams du ma dang /_/khams sna tshogs mkhyen pa'i stobs kyis 'jig rten rnams yang dag pa ji lta ba 
[\[17b.6\]]bzhin rab tu mkhyen to/_/khams gang gis 'jig rten bsod nams kyi 'du byed sogs pa de yang de bzhin gshegs pas yang dag pa ji lta ba bzhin rab tu mkhyen to/_/khams gang gis bsod nams ma yin pa'i 'du byed sogs pa de yang de bzhin gshegs pas yang dag pa ji 
[\[17b.7\]]lta ba bzhin rab tu mkhyen to/_/khams gang gis mi g.yo ba'i 'du byed sogs pa de yang de bzhin gshegs pas yang dag pa ji lta ba bzhin rab tu mkhyen to/_/khams gang gis 'byung ba'i khams su 'jog par 'gyur ba de yang de bzhin gshegs pas yang dag pa ji lta ba 
[\[18a\]]
[\[18a.1\]]bzhin rab tu mkhyen to/_/gzhan yang shA ri'i bu de bzhin gshegs pas mig gi khams dang /_gzugs kyi khams dang /_mig gi rnam par shes pa'i khams kyang rab tu mkhyen to/_/ji ltar rab tu mkhyen ce na/_nang stong pa nyid dang /_phyi sto pa nyid 
[\[18a.2\]]dang /_phyi nang stong pa nyid du rab tu mkhyen to/_/yid kyi khams dang /_chos kyi khams dang /_yid kyi rnam par shes pa'i khams kyi bar du yang rab tu mkhyen to/_/ji ltar rab tu mkhyen ce na/_nang stong pa nyid dang /_phyi stong pa nyid dang /_phyi nang stong pa nyid du rab tu mkhyen to/_/
[\[18a.3\]]sa'i khams dang /_chu'i khams dang /_me'i khams dang /_rlung gi khams rab tu mkhyen to/_/ji ltar rab tu mkhyen ce na/_nam mkha'i khams ji lta ba de bzhin du rab tu mkhyen to/_/'dod pa'i khams dang /_gzugs kyi khams dang /_gzugs med pa'i khams rab tu mkhyen 
[\[18a.4\]]to/_/ji ltar rab tu mkhyen ce na/_kun tu rtog pa las byung bar rab tu mkhyen to/_/'dus byas kyi khams ni mngon par 'du byed pa'i mtshan nyid du rab tu mkhyen to/_/'dus ma byas kyi khams ni mngon par 'du mi byed pa'i mtshan nyid du rab tu mkhyen to/_/kun nas nyon mongs pa'i 
[\[18a.5\]]khams ni phyis 'byung ba'i nyon mongs pa'i mtshan nyid du rab tu mkhyen to/_/rnam par byang ba'i khams ni rang bzhin gyis 'od gsal ba'i mtshan nyid du rab tu mkhyen to/_/'du byed kyi khams ni tshul bzhin ma yin pa ma rig pa'i mtshan nyid du rab tu mkhyen to/_/mya ngan las 
[\[18a.6\]]'das pa'i dbyings ni tshul bzhin rig pa'i mtshan nyid du rab tu mkhyen to/_/'di ltar 'jig rten gnas pa'i khams gang yin pa dang /_'jig rten gnas pa khams gang la gnas pa dang /_khams gang la rjes su chags pa dang /_khams gang la gnas pa dang /_khams 
[\[18a.7\]]gang la sbyor ba dang /_khams gang gi bsam pa dang /_khams gang la nges par sems pa dang /_khams gang la rten pa de yang de bzhin gshegs pas yang dag pa ji lta ba bzhin rab tu mkhyen to/_/mkhyen nas kyang chos ston to/_/de ltar shA ri'i bu de bzhin gshegs pa'i khams 
[\[18b\]]
[\[18b.1\]]du ma dang /_khams sna tshogs mkhyen pa'i stobs mtha' yas mu med de nam mkha' dang mtshungs shing mnyam mo/_/byang chub sems dpa' de bzhin gshegs pa'i khams du ma dang /_khams sna tshogs mkhyen pa'i stobs la mngon par dad/_yid ches/_rab tu rtog_/som 
[\[18b.2\]]nyi med/_the tshom mi za/_rgya cher dga' mgu ste/_rangs pa rnyed nas nam mkha' lta bur bsam gyis mi khyab pa'i phyir ngo mtshar dang /_rmad du 'du shes skyed do/_/'di la chos nyid ni 'di yin te/_de la 'di skad ces bya'o/_/'jig rten kun na sems can gang /_/sna tshogs 
[\[18b.3\]]khams la gnas pa dag_/khams gang 'jug pa ci 'dra ba/_/sangs rgyas kyis ni rab tu mkhyen/_/bsod nams bsod nams min mi g.yo/_/'byung bar 'gyur ba'ang de bzhin te/_/khams rnams gang la gnas nas su/_/mya ngan 'das pa zhi la reg_/mig gi khams 
[\[18b.4\]]dang gzugs kyi khams/_/mig gi rnam par shes nyid dang /_/rna ba sna dang lce dang lus/_/yid kyi khams kyang rab tu mkhyen/_/chos kyi khams dang yid kyi ni/_/rnam par shes pa nyid kyang mkhyen/_/nang gi khams ni stong pa dang /_/phyi rol dag kyang stong par mkhyen/_/sa dang 
[\[18b.5\]]chu dang me dag dang /_/rlung gi khams kyang de bzhin te/_/khams rnams bzhi po de dag ni/_/nam mkha' mtshungs par rab tu mkhyen/_/'dod pa'i khams dang gzugs kyi khams/_/gzugs med pa yi khams nyid kyang /_/kun tu rtog las byung bar ni/_/de ltar sangs rgyas 
[\[18b.6\]]rab tu mkhyen/_/ji ltar nam mkha' mtha' yas pa/_/de bzhin khams rnams mu med de/_/thams cad sangs rgyas rab mkhyen kyang /_/mkhyen to snyam du rlom sems med/_/khams ni skye ba ma yin zhing /_/rnam pa kun tu 'gag med de/_/khams 'di mya ngan 'das par 
[\[18b.7\]]ni/_/skyes bu dam pas rab tu mkhyen/_/ji ltar nam mkha' mtha' yas pa/_/sangs rgyas ye shes de 'dra ste/_/mos pa sna tshogs rab sprul pa/_/ye shes des ni rab tu mkhyen/_/mos pa sna tshogs mkhyen nas su/_/sems can bye ba rnam par 'dul/_/sangs 
[\[19a\]]
[\[19a.1\]]rgyas stobs ni bzhi pa la/_/rgyal ba'i thugs sras dad par byed/_/shA ri'i bu 'di ni de bzhin gshegs pa rnams kyi de bzhin gshegs pa'i stobs bzhi pa ste/_sus kyang 'jig rten 'dir chos dang 'thun pa zhes bya ba'i bar du rgyas par bya'o/_/
[\[19a.2\]]gzhan yang shA ri'i bu de bzhin gshegs pa'i dbang po dang /_brtson 'grus kyi rim pa mkhyen pa'i stobs kyis sems can gzhan dang /_gang zag gzhan rnams kyi dbang po dang /_brtson 'grus kyi rim pa yang dag pa ji lta ba bzhin rab tu mkhyen to/_/ji ltar 
[\[19a.3\]]rab tu mkhyen ce na/_dbang po rtul ba'ang rab tu mkhyen to/_/dbang po bar ma'ang rab tu mkhyen to/_/dbang po rno ba'ang rab tu mkhyen to/_/dbang po khyad par du 'phags pa yang rab tu mkhyen to/_/dbang po dman pa'ang rab tu mkhyen to/_/yongs su rtog pa'i dbang po ji 
[\[19a.4\]]lta bus mthar phyin pa'i 'dod chags skye ba dang /_mthar phyin pa'i zhe sdang skye ba dang /_mthar phyin pa'i gti mug skye ba de yang de bzhin gshegs pas yang dag pa ji lta ba bzhin rab tu mkhyen to/_/yongs su rtog pa'i dbang po ji lta bus 'dod chags dang /_zhe sdang dang /_
[\[19a.5\]]gti mug brtan pa skye ba de yang de bzhin gshegs pas yang dag pa ji lta ba bzhin rab tu mkhyen to/_/yongs su rtog pa'i dbang po ji lta bus 'dod chags dang /_zhe sdang dang /_gti mug yang ba skye ba de yang de bzhin gshegs pas yang dag pa ji lta ba bzhin rab tu 
[\[19a.6\]]mkhyen to/_/yongs su rtog pa'i dbang po ji lta bus snrel zhi'i 'dod chags dang /_zhe sdang dang /_gti mug skye ba de yang de bzhin gshegs pas yang dag pa ji lta ba bzhin rab tu mkhyen to/_/yongs su rtogs pa'i dbang po ji lta bus tshar bcad cing 'dod chags dang /_
[\[19a.7\]]zhe sdang dang /_gti mug skye ba de yang de bzhin gshegs pas yang dag pa ji lta ba bzhin rab tu mkhyen to/_/dbang po gang dag mi dge ba'i rgyu las byung ba dang /_dbang po gang dag dge ba'i rgyu las byung ba dang /_dbang po gang dag mi g.yo ba'i rgyu las byung ba dang /_dbang 
[\[19b\]]
[\[19b.1\]]po gang dag 'byung ba'i rgyu las byung ba de dag kyang de bzhin gshegs pas yang dag pa ji lta ba bzhin rab tu mkhyen to/_/gzhan yang shA ri'i bu de bzhin gshegs pas mig gi dbang po yang dag pa ji lta ba bzhin rab tu mkhyen pa nas gong ma bzhin du sbyar te/_rna ba dang /_sna 
[\[19b.2\]]dang /_lce dang /_lus dang /_yid kyi dbang po yang yang dag pa ji lta ba bzhin rab tu mkhyen to/_/pho'i dbang po dang /_mo'i dbang po dang /_srog gi dbang po dang /_bde ba'i dbang po dang /_sdug bsngal gyi dbang po dang /_yid mi bde ba'i dbang po dang /_yid bde ba'i dbang po dang /_
[\[19b.3\]]btang snyoms kyi dbang po yang yang dag pa ji lta ba bzhin rab tu mkhyen to/_/dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po yang yang dag pa ji lta ba bzhin rab tu mkhyen to/_/mi shes pa kun 
[\[19b.4\]]shes par byed pa'i dbang po dang /_kun shes pa'i dbang po dang /_kun shes pa dang ldan pa'i dbang po yang yang dag pa ji lta ba bzhin rab tu mkhyen to/_/dbang po gang mig gi dbang po'i rgyu las byung la rna ba'i dbang po la gnas par 'gyur te/_sna la ma yin/_lce la ma yin/_lus 
[\[19b.5\]]kyi dbang po la ma yin pa de yang de bzhin gshegs pas yang dag pa ji lta ba bzhin rab tu mkhyen to/_/gang rna ba'i dbang po'i rgyu las byung la sna'i dbang po la gnas par 'gyur ba dang /_gang sna'i dbang po'i rgyu las byung la lce'i dbang po la gnas par 'gyur ba dang /_gang lce'i dbang po'i 
[\[19b.6\]]rgyu las byung la lus kyi dbang po la gnas par 'gyur ba de yang de bzhin gshegs pas yang dag pa ji lta ba bzhin rab tu mkhyen to/_/sems can gang sbyin pa'i dbang po can yin la de yang tshul khrims la sbyor ba de la de bzhin gshegs pas dbang po mchog dang /_mchog ma yin pa 
[\[19b.7\]]mkhyen pas de la sbyin pa'i gtam ston to/_/gang zag gang tshul khrims kyi dbang po can yin la de yang sbyin pa la sbyor ba de la de bzhin gshegs pas dbang po mchog dang /_mchog ma yin pa mkhyen pas tshul khrims kyi gtam ston to/_/sems can gang bzod pa'i dbang po can 
[\[20a\]]
[\[20a.1\]]yin la de yang brtson 'grus la sbyor ba de la de bzhin gshegs pas dbang po mchog dang /_mchog ma yin pa mkhyen pas bzod pa'i gtam ston to/_/sems can gang brtson 'grus kyi dbang po can yin la de yang bzod pa la sbyor ba de la de bzhin gshegs 
[\[20a.2\]]pas dbang po mchog dang /_mchog ma yin pa mkhyen pas brtson 'grus kyi gtam ston to/_/sems can gang bsam gtan gyi dbang po can yin la de yang shes rab la sbyor ba de la de bzhin gshegs pas dbang po mchog dang /_mchog ma yin pa mkhyen pas bsam gtan gyi gtam ston 
[\[20a.3\]]to/_/sems can gang shes rab kyi dbang po can yin la de yang shes rab la sbyor ba de la de bzhin gshegs pas dbang po mchog dang /_mchog ma yin pa mkhyen pas shes rab kyi gtam ston to/_/gong ma bzhin du sbyar te/_byang chub kyi phyogs kyi chos thams cad la yang 
[\[20a.4\]]bya'o/_/sems can gang nyan thos kyi theg pa'i dbang po can yin la/_de yang rang sangs rgyas kyi theg pa la sbyor ba de la de bzhin gshegs pas dbang po mchog dang /_mchog ma yin pa mkhyen pas nyan thos kyi theg pa'i gtam ston to/_/sems can gang rang sangs rgyas kyi 
[\[20a.5\]]theg pa'i dbang po can yin la de yang nyan thos kyi theg pa la sbyor ba de la de bzhin gshegs pas dbang po mchog dang /_mchog ma yin pa mkhyen pas rang sangs rgyas kyi theg pa'i gtam ston to/_/sems can gang theg pa chen po'i dbang po can yin la/_de yang rang sangs 
[\[20a.6\]]rgyas kyi theg pa la sbyor ba de la de bzhin gshegs pas dbang po mchog dang /_mchog ma yin pa mkhyen pas theg pa chen po'i gtam ston to/_/sems can gang tha ma'i dbang po can yin la/_de yang theg pa chen po la sbyor ba de la de bzhin gshegs pas dbang po mchog dang /_
[\[20a.7\]]mchog ma yin pa mkhyen pas dbang po tha ma pa'i gtam ston to/_/sems can skal ba med pa'i dbang po can skal ba med par snang ba de dag de bzhin gshegs pas skal ba med cing snod ma yin par rig nas btang snyoms su 'jog go_/sems can skal ba yod pa'i dbang po can 
[\[20b\]]
[\[20b.1\]]skal ba yod par snang ba dag la de bzhin gshegs pas skal ba yod cing snod du rig nas ri mor byas shing chos ston te/_de ltar shA ri'i bu de bzhin gshegs pas sems can thams cad kyi dbang po yongs su smin pa rnams kyang rab tu mkhyen/_dbang po yongs su ma smin pa rnams kyang 
[\[20b.2\]]rab tu mkhyen/_'byung ba'i dbang po rnams kyang rab tu mkhyen/_'byung ba ma yin pa'i dbang po rnams kyang rab tu mkhyen to/_/sems can gyi dbang po'i rnam pa gang yin pa dang /_sbyor ba gang yin pa dang /_bsam pa gang yin pa dang /_gang gi rgyu las byung ba dang /_rkyen 
[\[20b.3\]]gang yin pa dang /_dmigs pa gang yin pa dang /_rgyu 'thun pa gang yin pa dang /_sems can gyi dbang po'i mtha' gang yin pa de dag thams cad de bzhin gshegs pas yang dag pa ji lta ba bzhin rab tu mkhyen to/_/bcom ldan 'das kyis de skad gsungs te/_bde bar 
[\[20b.4\]]gshegs pas de skad bka' stsal nas ston pa yang 'di skad gsung ngo /_/'gro ba'i dbang po de ni dbang po'i pha rol song /_/sems can rnams kyi spyod dang bsam pa'i cho ga mkhyen/_/'gro ba gang dag gi ni dbang po ci 'dra ba/_/de 'drar mi yi seng ge de la chos 'chad do/_/
[\[20b.5\]]dbang po dag ni rab 'bring tha mar gyur pa rnams/_/de la bde gshegs ye shes rmad du byung ba 'jug_/sems can bsam pa thar pa'i snod du gyur mkhyen nas/_/spyod pa mkhyen cing mkhas pa mchog gi chos ston to/_/gang dag mthar phyin skye zhing nyon mongs brten pa dang /_/
[\[20b.6\]]mi gang rnams kyi dbang po yang bar gyur pa dang /_/skyes bu gang gi dbang po snrel zhir gyur pa yi/_/spyod pa mkhyen nas de ltar 'thun pa'i chos ston to/_/skyes bu gang gi dge ba'i dbang por gyur pa dang /_/mi dge'i dbang por gyur pa rnams kyang de bzhin mkhyen/_/mig 
[\[20b.7\]]nas bzung ste yid kyi bar gyi dbang po dang /_/yid mi bde dang sdug bsngal dbang mkhyen chos kyang ston/_/dad brtson dran dang ting 'dzin de bzhin shes rab dag_/skyes bu gang la dbang po 'di dag yod pa ni/_/de la dad pa'i gtam ston de bzhin brtson 'grus dang /_/bsam 
[\[21a\]]
[\[21a.1\]]gtan shes rab dag kyang dam pa'i don du ston/_/mi yi dbang po'i rnam pa spyod pa'i bye brag gang /_/mi gang bsam pa ci 'jug de yi dbang po yang /_/chos mchog rtogs pas de dag gi ni spyod mkhyen nas/_/sdug bsngal kun las thar bar byed pa'i chos 
[\[21a.2\]]'chad do/_/gang gi dbang po sangs rgyas byang chub phyir nges pa/_/nyan thos shes pa'i rjes 'jug cho ga mi shes pa/_/de la byang chub reg 'gyur rgya chen gtam rab ston/_/bde gshegs stobs ni mtha' yas thub dka' lnga pa'o/_/'di ni de bzhin gshegs pa 
[\[21a.3\]]rnams kyi de bzhin gshegs pa'i stobs lnga pa ste/_sus kyang 'jig rten 'dir chos dang 'thun par zhes bya ba'i bar du'o/_/de la de bzhin gshegs pa'i thams cad du 'gro ba'i lam mkhyen pa'i stobs gang zhe na/_'di la shA ri'i bu de bzhin gshegs pas thams cad du 
[\[21a.4\]]'gro ba'i lam yang dag pa ji lta ba bzhin rab tu mkhyen to/_/ji ltar rab tu mkhyen ce na/_yang dag par nges pa'i sems can gyi khams rab tu mkhyen/_yang dag par ma nges pa'i sems can gyi khams rab tu mkhyen/_log par nges pa'i sems can gyi khams rab tu 
[\[21a.5\]]mkhyen/_ma nges pa'i sems can gyi khams kyang de bzhin du rab tu mkhyen to/_/rgyu'i stobs can sngon gyi sbyor ba phun sum tshogs pa zur tsam gyis go ba dbang po rno ba'i sems can de dag la de bzhin gshegs pas chos bstan kyang rung /_ma bstan kyang rung /_de rnam par grol 
[\[21a.6\]]ba'i skal ba yod pa de dag de bzhin gshegs pas sngon gyi rgyu'i stobs mkhyen nas de bzhin du 'thun par chos ston to/_/ma nges pa'i sems can gyi khams rkyen gyi stobs can yongs su smin par bya ba'i mtshan nyid can/_gal te 'thun par 'doms shing rjes su ston pa dang phrad na rnam 
[\[21a.7\]]par grol bar 'gyur gyi/_rjes su ston pa dang ma phrad na rnam par grol bar mi 'gyur ba de dag la yang de bzhin gshegs pa de ltar rgyu dang rkyen dang ldan pa'i gtam yang dag par gsungs te/_'di ltar de bzhin gshegs pa las chos de thos nas tshul bzhin rab tu sbyor 'bras 
[\[21b\]]
[\[21b.1\]]bu thob par 'gyur te/_de dag gi don du sangs rgyas bcom ldan 'das rnams 'jig rten du 'byung ngo /_/log par nges pa'i sems can gyi khams yongs su sbyong bar ma byas pa/_kho re chung ba blun pa snod du ma gyur pa'i sems can de dag la de bzhin gshegs pas chos 
[\[21b.2\]]bstan kyang rung /_ma bstan kyang rung ste/_rnam par grol ba'i skal ba med pa de dag kyang de bzhin gshegs pas snod ma yin par rig nas btang snyoms su 'jog ste/_de dag gi phyir byang chub sems dpa' rnams go gyon to/_/gzhan yang shA ri'i bu de bzhin gshegs 
[\[21b.3\]]pas 'dod chags kyi lam rnam pa gsum rab tu mkhyen te/_'dod chags kyi lam sdug pa'i rnam pa las skye ba yang yod/_'dod chags kyi lam rjes su chags pa'i rnam pa las skye ba yang yod/_'dod chags kyi lam sngon gyi rgyu las skye ba yang yod do/_/zhe sdang gi 
[\[21b.4\]]lam rnam pa gsum yang rab tu mkhyen te/_zhe sdang gi lam khong khro ba'i mtshan ma las skye ba yang yod/_bsam pa yongs su rdzogs pa las skye ba yang yod/_sngon gyi bag la nyal las skye ba yang yod do/_/gti mug gi lam rnam pa gsum yang rab tu mkhyen te/_/gti mug 
[\[21b.5\]]gi lam ma rig pa'i rgyu las skye ba yang yod/_gti mug gi lam 'jig tshogs la lta ba'i rgyu las skye ba yang yod/_/gti mug gi lam the tshom gyi rgyu las skye ba yang yod de/_de dag kyang de bzhin gshegs pas yang dag pa ji lta ba bzhin rab tu mkhyen to/_/gzhan yang 
[\[21b.6\]]shA ri'i bu dbang po rno ba'i phyir mngon par shes pa myur la sla ba'i lam yang de bzhin gshegs pas rab tu mkhyen to/_/dbang po rtul ba'i phyir mngon par shes pa bul la dka' ba'i lam yang rab tu mkhyen to/_/dbang po rno ba'i phyir mngon par shes pa myur la sla ba'i lam yang rab 
[\[21b.7\]]tu mkhyen to/_/dbang po rtul ba'i phyir mngon par shes pa bul la sla ba'i lam yang rab tu mkhyen to/_/dmigs pa bor ba'i phyir mngon par shes pa bul la bul ba'i lam yang rab tu mkhyen to/_/lam gyi rgyun ma bcad pa'i phyir mngon par shes pa myur la bul ba'i lam yang rab tu 
[\[22a\]]
[\[22a.1\]]mkhyen to/_/yongs su thug pa med par dbugs 'byin pa'i phyir mngon par shes pa bul la myur ba'i lam yang rab tu mkhyen to/_/de la ma chags pa'i phyir mngon par shes pa myur la bul ba'i lam yang rab tu mkhyen to/_/so sor rtog pa'i stobs yongs 
[\[22a.2\]]su rdzogs par byed la sgom pa'i stobs la ma yin pa'i lam yang yod/_sgom pa'i stobs yongs su rdzogs par byed la/_so sor rtog pa'i stobs la ma yin pa'i lam yang yod/_sgom pa'i stobs dang /_so sor rtog pa'i stobs yongs su rdzogs par byed pa'i lam yang 
[\[22a.3\]]yod/_so sor rtog pa'i stobs dang /_sgom pa'i stobs yongs su rdzogs par mi byed pa'i lam yang yod de de dag kyang de bzhin gshegs pas yang dag pa ji lta ba bzhin rab tu mkhyen to/_/bsam pa phun sum tshogs la sbyor ba phun sum tshogs pa ma yin pa'i lam yang yod 
[\[22a.4\]]sbyor ba phun sum tshogs la bsam pa phun sum tshogs pa ma yin pa'i lam yang yod/_bsam pa yang phun sum tshogs pa ma yin la sbyor ba'ang phun sum tshogs pa ma yin pa'i lam yang yod/_bsam pa yang phun sum tshogs la sbyor ba'ang phun sum tshogs pa'i lam yang 
[\[22a.5\]]yod de/_de yang de bzhin gshegs pas yang dag pa ji lta ba bzhin rab tu mkhyen to/_/lus sbyong la ngag la ma yin/_sems la ma yin pa'i lam yang yod/_ngag sbyong la lus la ma yin/_sems la ma yin pa'i lam yang yod/_sems sbyong la lus la ma yin/_
[\[22a.6\]]ngag la ma yin pa'i lam yang yod/_lus la ma yin/_ngag la ma yin la sems kyang mi sbyong ba'i lam yang yod/_lus dang /_ngag dang /_sems sbyong ba'i lam yang yod de/_de dag kyang de bzhin gshegs pas yang dag pa ji lta ba bzhin rab tu mkhyen to/_/de ltar shA ri'i bu 
[\[22a.7\]]sems can thams cad kyi 'jug pa'i rgyu dang /_ldog pa'i rgyu'i lam ji snyed pa thams cad du de bzhin gshegs pa'i ye shes thogs pa med pa 'jug go_/de ltar shA ri'i bu de bzhin gshegs pa'i kun tu 'gro ba'i lam mkhyen pa'i stobs de ni mtha' yas mu med de nam mkha' 
[\[22b\]]
[\[22b.1\]]dang mtshungs shing mnyam mo/_/byang chub sems dpas de thos nas mngon par dad/_yid ches/_rab tu rtog_/som nyi med/_the tshom mi za/_rgya cher dga' mgu ste/_rangs pa rnyed cing nam mkha' lta bur bsam gyis mi khyab pa'i phyir ngo mtshar dang rmad du 'du shes 
[\[22b.2\]]skyed do/_/de nas bcom ldan 'das kyis don de nyid rgya cher bstan pa'i phyir de'i tshe tshigs su bcad pa 'di dag gsungs so/_/thams cad lam ni bde gshegs rab tu mkhyen/_/sems can khams ni nges rgyu bcas pa mkhyen/_/yongs su smin pa'i mtshan nyid ma 
[\[22b.3\]]nges dang /_/de bzhin dbang po rgyu dang ldan pa mkhyen/_/'dod chags lam ni rnam pa gsum ldan dang /_/zhe sdang lam gsum de bzhin gti mug ldan/_/rnam gsum rgya chen mtha' yas nyon mongs ldan/_/lam la rkyen dang rgyu ni ston pas mkhyen/_/dka' ba'i lam la rno bar 
[\[22b.4\]]'gyur ba dang /_/de bzhin dbang po rtul zhing bul ba dang /_/sla ba'i lam la rno bar 'gyur ba dang /_/de bzhin bul ba'ang 'jig rten mgon pos mkhyen/_/bul ba'i lam la sbyor ba bul ba yod/_/de bzhin bul ba yin la sbyong ba rno/_/myur ba'i lam la bul bar 'gyur 
[\[22b.5\]]ba dang /_/de bzhin de la ma chags myur ba 'ang yod/_/lam ni so sor rtog pa skyed byed la/_/yang dag sgom pa skyed pa ma yin dang /_/sgom pa dag ni skyed par byed pa dang /_/gnyi ga khyad par sbyor ldan skyed pa yod/_/lam ni bsam pa yongs su sbyong byed la/_/sbyor ba dag ni 
[\[22b.6\]]sbyong bar mi byed yod/_/res 'ga' gnyi ga sbyong bar byed pa'ang yod/_de dag sangs rgyas thams cad gzigs pas mkhyen/_/lus la rnam par sbyong la ngag mi sbyong /_/sems kyang rnam par sbyong ba ma yin dang /_/ngag rnams dang ni lus kyang rab sbyong la/_/sems ni 
[\[22b.7\]]res 'ga' mi sbyong ba yang yod/_/sems ni rab sbyong ngag la ma yin te/_/lus kyang rnam par sbyong ba ma yin dang /_/ngag dang de bzhin sems kyang rab sbyong la/_/res 'ga' lus ni sbyong bar mi 'gyur yod/_/lus dang de bzhin ngag sems sbyong lam dang /_/ji ltar ldog 
[\[23a\]]
[\[23a.1\]]dang 'jug par 'gyur ba rnams/_/sangs rgyas thams cad gzigs pas rab mkhyen te/_/'di ni de bzhin gshegs pa'i stobs drug pa/_/shA ri'i bu 'di ni de bzhin gshegs pa'i stobs drug pa ste/_stobs de dang ldan pas de bzhin gshegs pa khyu mchog gi 
[\[23a.2\]]gnas su zhal gyis 'che ba nas sus kyang 'jig rten du chos dang 'thun par zhes bya ba'i bar du'o/_/de la de bzhin gshegs pa'i bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_
[\[23a.3\]]ldang ba mkhyen pa'i stobs gang zhe na/_'di la shA ri'i bu de bzhin gshegs pa bdag dang pha rol gyi bsam gtan dang /_rnam par thar pa dang /_ting nge 'dzin dang /_snyoms par 'jug pa'i kun nas nyon mongs pa dang /_rnam par byang ba dang /_ldang ba yang dag pa ji lta ba 
[\[23a.4\]]bzhin rab tu mkhyen to/_/ji ltar rab tu mkhyen ce na/_sems can rnams kyi kun nas nyon mongs pa'i rgyu gang yin pa dang /_rkyen gang yin pa de yang de bzhin gshegs pas yang dag pa ji lta ba bzhin rab tu mkhyen to/_/sems can rnams kyi rnam par dag pa'i rgyu gang yin 
[\[23a.5\]]pa dang /_rkyen gang yin pa de yang de bzhin gshegs pas yang dag pa ji lta ba bzhin rab tu mkhyen to/_/de la rgyu gang /_rkyen gang zhe na/_sems can thams cad kyi kun nas nyon mongs pa'i rgyu ni tshul bzhin ma yin pa yid la byed pa'o/_/sems can thams cad kyi 
[\[23a.6\]]kun nas nyon mongs pa'i rkyen ni ma rig pa'o/_/ma rig pa ni rgyu'o/_/'du byed ni rkyen to/_/'du byed ni rgyu'o/_/rnam par shes pa ni rkyen to/_/rnam par shes pa ni rgyu'o/_/ming dang gzugs ni rkyen to/_/ming dang gzugs ni rgyu'o/_/skye mched drug ni rkyen to/_/
[\[23a.7\]]skye mched drug ni rgyu'o/_/reg pa ni rkyen to/_/reg pa ni rgyu'o/_/tshor ba ni rkyen to/_/tshor ba ni rgyu'o/_/sred pa ni rkyen to/_/sred pa ni rgyu'o/_/len pa ni rkyen to/_/len pa ni rgyu'o/_/srid pa ni rkyen to/_/srid pa ni rgyu'o/_/skye ba ni rkyen to/_/skye ba ni rgyu'o/_/rga shi ni 
[\[23b\]]
[\[23b.1\]]rkyen to/_/nyon mongs pa ni rgyu'o/_/las ni rkyen to/_/lta ba ni rgyu'o/_/sred pa ni rkyen to/_/bag la nyal ni rgyu'o/_/kun nas ldang ba ni rkyen to/_/sems can rnams kyi kun nas nyon mongs par 'gyur ba'i rgyu ni 'di rkyen ni 'di yin te de dag kyang de bzhin gshegs 
[\[23b.2\]]pas yang dag pa ji lta ba bzhin rab tu mkhyen to/_/de la sems can rnams kyi rnam par dag par 'gyur ba'i rgyu gang /_rkyen gang zhe na/_sems can rnams kyi rnam par dag par 'gyur ba'i rgyu gnyis rkyen gnyis te/_gzhan las rjes su 'thun pa'i sgra dang /_so so bdag nyid tshul 
[\[23b.3\]]bzhin yid la byed pa'o/_/'di lta ste/_zhi gnas la rtse gcig pa dang /_lhag mthong la mkhas pa'o/_/gzhan yang rgyu gnyis dang /_rkyen gnyis te/_'gro ba med par shes pa dang /_'ong ba med par shes pa'o/_/gzhan yang rgyu gnyis dang /_rkyen gnyis te/_skye ba 
[\[23b.4\]]med par rab tu rtogs pa dang /_nges par gyur pa la mi reg pa'o/_/gzhan yang rgyu gnyis dang /_rkyen gnyis te/_rkang par ldan pa dang /_rig pas rnam par grol ba mngon sum du byed pa'o/_/gzhan yang rgyu gnyis dang /_rkyen gnyis te/_rnam par thar pa'i sgo la sgom 
[\[23b.5\]]pa dang /_rang bzhin gyis rnam par grol bar shes pa'o/_/gzhan yang rgyu gnyis dang /_rkyen gnyis te/_zad pa shes pa dang /_mi skye ba shes pa'o/_/gzhan yang rgyu gnyis dang /_rkyen gnyis te/_bden pa rjes su rtogs pa dang /_bden pa rjes su thob pa'o/_/
[\[23b.6\]]rgyu de dang rkyen de dag ni sems can rnams rnam par dag par 'gyur ba ste/_de dag kyang de bzhin gshegs pas yang dag pa ji lta ba bzhin rab tu mkhyen to/_/gzhan yang shA ri'i bu sems can rnams kyi kun nas nyon mongs pa la dmigs pa yang tshad med/_rnam par dag par 
[\[23b.7\]]dmigs pa yang tshad med de/_yang dag pa ji lta ba bzhin du so sor rtog pas kun nas nyon mongs pa la dmigs pa/_rnam par dag pa'i dmigs pa la 'jog pa yang yod do/_/yang dag pa ji lta ba bzhin du so sor rtog pas rnam par dag pa la dmigs pa yang kun nas nyon mongs 
[\[24a\]]
[\[24a.1\]]par dmigs pa la 'jog pa yang yod mngon pa'i nga rgyal gyi 'dzin pas kun nas nyon mongs par dmigs pa la 'jog pa dang /_rnam par dag pa'i dmigs pa la 'jog pa'ang yod de/_de las snrel zhi'i rnam grangs kyis de bzhin gshegs pa'i ye shes 'jug 
[\[24a.2\]]go_/shA ri'i bu de bzhin gshegs pa ni ye shes 'di lta bu dang ldan pas 'dod pa dag las dben pa/_sdig pa mi dge ba'i chos rnams las dben pa/_rtog pa dang bcas pa dpyod pa dang bcas pa/_dben pa las skyes pa'i dga' ba dang /_bde ba can bsam gtan dang po 
[\[24a.3\]]rdzogs par byas te gnas so/_/bsam gtan dang po rdzogs par byas te gnas nas 'gog pa las ldang ba dang /_'gog pa la snyoms par zhugs nas bsam gtan dang po las ldang ba'i bar du'o/_/rnam par thar pa brgyad la rjes su 'thun par snyoms par 'jug go_/
[\[24a.4\]]mi 'thun par yang snyoms par 'jug go_/rjes su 'thun pa dang mi 'thun par snyoms par 'jug ste/_brgyad gang zhe na/_/'di lta ste/_gzugs can gzugs rnams la lta ba 'di ni rnam par thar pa dang po'o/_/nang gzugs med par 'du shes pas phyi rol gyi gzugs 
[\[24a.5\]]rnams la lta ba 'di ni rnam par thar pa gnyis pa'o/_/sdug pa'i rnam par thar pa sdug pa nyid du mos par 'gyur ba de ni rnam par thar pa gsum pa'o/_/nam mkha' mtha' yas skye mched la snyoms par 'jug pa de ni rnam par thar pa bzhi pa'o/_/rnam shes mtha' yas skye 
[\[24a.6\]]mched la snyoms par 'jug pa de ni rnam par thar pa lnga pa'o/_ci yang med pa'i skye mched la snyoms par 'jug pa de ni rnam par thar pa drug pa'o/_/'du shes med 'du shes med min skye mched la snyoms par 'jug pa de ni rnam par thar pa bdun pa'o/_/'du shes dang tshor ba 'gog 
[\[24a.7\]]pa de ni rnam par thar pa brgyad pa ste/_rnam par thar pa brgyad po 'di dag la rjes su 'thun pa dang /_mi 'thun par yang snyoms par 'jug snrel zhir yang snyoms par 'jug go_/ting nge 'dzin la yang ting nge 'dzin ston la snyoms par 'jug pas rtogs par ston kyang de bzhin gshegs 
[\[24b\]]
[\[24b.1\]]pa'i ting nge 'dzin la tha dad par 'gyur ba gang yang med/_de bzhin gshegs pa ni ting nge 'dzin la dmigs pa las ting nge 'dzin la mnyam par gzhag par bya ba med/_de bzhin gshegs pa ni ting nge 'dzin gcig gis ting nge 'dzin thams cad 'grub bo/_/de bzhin gshegs 
[\[24b.2\]]pa ni ting nge 'dzin las ma bzhengs par ting nge 'dzin thams cad la snyoms par 'jug kyang de bzhin gshegs pa ni sems gcig nas gcig tu 'jug pa med do/_/de bzhin gshegs pa la sems mnyam par ma bzhag pa mi dmigs so/_/de bzhin gshegs pa'i ting nge 'dzin ni sus kyang 
[\[24b.3\]]blta mi nus te/_nyan thos kyi ting nge 'dzin ni rang sangs rgyas kyi ting nge 'dzin gyis zil gyis non to/_/rang sangs rgyas kyi ting nge 'dzin ni byang chub sems dpa'i ting nge 'dzin gyis zil gyis non to/_/byang chub sems dpa'i ting nge 'dzin ni sangs rgyas kyi ting nge 'dzin gyis zil gyis 
[\[24b.4\]]non to/_/de bzhin gshegs pa'i ting nge 'dzin ni zil gyis ma non pa ste/_de bzhin gshegs pa'i ye shes ni zil gyis ma non par 'jug go_/gdams pa gang dang rjes su bstan pa gang gis nyan thos rnams kyi ting nge 'dzin skyed pa de yang de bzhin gshegs pas rab tu mkhyen to/_/de bzhin du 
[\[24b.5\]]rang sangs rgyas kyi dang /_de bzhin du byang chub sems dpa'i de dag kyang de bzhin gshegs pas rab tu mkhyen to/_/mkhyen nas kyang de bzhin du 'doms shing de bzhin du rjes su ston to/_/de ltar shA ri'i bu de bzhin gshegs pa'i bsam gtan dang /_rnam par thar pa dang /_ting nge 'dzin dang /_
[\[24b.6\]]snyoms par 'jug pa'i kun nas nyon mongs pa dang /_rnam par byang ba dang /_ldang ba mkhyen pa'i stobs de ni mtha' yas mu med de/_nam mkha' dang mtshungs shing mnyam mo/_/byang chub sems dpa' de thos nas mngon par dad/_yid ches/_rab tu rtog_/
[\[24b.7\]]som nyi med/_the tshom mi za/_rgya cher dga' mgu ste/_rangs pa rnyed cing nam mkha' lta bur bsam gyis mi khyab pa'i phyir ngo mtshar dang /_rmad du 'du shes skyed do/_/'di la chos nyid ni 'di yin te/_de la 'di skad ces bya'o/_/gang gis sems can nyon mongs shing /_/gang 
[\[25a\]]
[\[25a.1\]]gis sems can rnam dag 'gyur/_/de yang dpa' bo chen pos mkhyen/_/mkhyen nas gtam rnams ston par mdzad/_/gang du ma rig skye 'gyur ba/_/nyon mongs rgyu ni tshul bzhin min/_/de yi rkyen ni 'du byed de/_/sdug bsngal rab tu skye bar 'gyur/_/
[\[25a.2\]]srid pa'i yan lag skyed pa yi/_/thams cad rtsa ba tshul bzhin min/_/de nyid sangs rgyas rab mkhyen nas/_/de bzhin du yang ston par mdzad/_/las kyi rtsa ba nyon mongs pa/_/mi mkhas mngon par 'du byed de/_/sdug bsngal 'byung bar 'gyur ba'i bar/_/de yi rkyen ni 
[\[25a.3\]]rnam par shes/_/gang gis sems can dag 'gyur pa/_/rgyu gnyis dang ni rkyen gnyis te/_/gzhan las rjes su 'thun sgra dang /_mang du tshul bzhin lta ba'o/_/tshul bzhin rgyu ni zhi gnas te/_/lhag mthong yang ni rkyen yin no/_/sems can gang gis 'gror 
[\[25a.4\]]'gyur ba/_/de yang 'dren pas rab tu mkhyen/_/tshul khrims la ni rnal 'byor gnas/_/chos rnams stong par rab tu rtog_/thar pa'i lam ni bsgoms pas na/_/srid pa dog las thar bar 'gyur/_/de dag sangs rgyas rab mkhyen nas/_/rnam sbyong skyes pa bud med 
[\[25a.5\]]la/_/stong pa nyid dang mtshan med dang /_/rnam par thar pa rab tu ston/_/bsam gtan la ni snyoms zhugs pa/_/rang rgyal dang ni nyan thos rnams/_/de dag rnams kyang dog par bshad/_/de ni 'gran zla yod par gsungs/_/sangs rgyas bsam gtan rnam thar 
[\[25a.6\]]la/_/dgra dang bcas med dog pa med/_/sangs rgyas kyi ni stobs bdun pa/_/pha rol rgol bas thul bar dka'/_/shA ri'i bu 'di ni de bzhin gshegs pa rnams kyi de bzhin gshegs pa'i stobs bdun pa ste stobs de dang ldan pas de bzhin gshegs pa khyu mchog gi gnas su zhal gyis 'che 
[\[25a.7\]]ba nas sus kyang 'jig rten 'dir chos dang 'thun par zhes bya ba'i bar du'o/_/de la de bzhin gshegs pa'i sngon gyi gnas rjes su dran pa mngon sum du byed pa mkhyen pa'i stobs gang zhe na/_'di la shA ri'i bu de bzhin gshegs pas bla na med pa'i ye shes kyis bdag dang sems can gzhan 
[\[25b\]]
[\[25b.1\]]rnams dang /_gang zag gzhan dag gi sngon gyi gnas rnam pa du ma rjes su dran no/_/'di lta ste/_skye ba gcig gam/_/gnyis sam/_/gsum mam/_bzhi'am/_lnga 'am/_bcu 'am/_nyi shu 'am/_sum cu 'am/_bzhi bcu 'am/_lnga bcu 'am/_skye ba brgya 'am/_skye ba stong ngam/_
[\[25b.2\]]skye ba brgya stong nas skye ba bye ba khrag khrig brgya stong gi bar du rjes su dran no/_/'jig pa'i bskal pa'am/_'chags pa'i bskal pa'am/_'jigs pa dang /_'chags pa'i bskal pa 'am/_'jig pa'i bskal pa du ma 'am/_'chags pa'i bskal pa du ma 'am/_'jig pa dang /_'chags 
[\[25b.3\]]pa'i bskal pa du ma zhig nang sngon che ge mo zhig tu byung ste/_ming ni 'di zhes bya/_rus ni 'di zhes bya/_rigs ni 'di zhes bya/_zas ni 'di lta bu zhig za za/_kha dog ni 'di lta bu/_mtshan ma ni 'di lta bu/_dbyibs ni 'di lta bu/_tshe ni 'di tsam zhig thub/_yun ni 'di srid cig gnas 
[\[25b.4\]]gnas/_bde ba dang sdug bsngal ni 'di lta bu zhig myong ste/_bdag de nas shi 'phos nas che ge mo zhig tu skyes so/_/bdag de nas shi 'phos nas 'dir skyes so/_/zhes 'di lta bu'i rnam pa dang bcas/_yul phyogs dang bcas/_gzhi ci las gyur pa dang bcas par bdag dang gzhan gyi sngon gyi 
[\[25b.5\]]gnas du ma rjes su dran no/_/sems can gang gi sngon gyi rgyu ji lta bu dang /_rgyu gang gis sems can du gyur pa'i rgyu de yang de bzhin gshegs pas rab tu mkhyen te/_mkhyen nas kyang de bzhin du chos ston to/_/'das pa'i sems can thams cad kyi 'das pa'i sems can gyi rgyud kyang rab tu 
[\[25b.6\]]mkhyen to/_/sems gang gi 'og tu gang la dmigs pa'i sems skyes pa dang /_dmigs pa gang ma tshang bas 'gags pa de thams cad kyang de bzhin gshegs pas rab tu mkhyen to/_/de ltar shA ri'i bu gang sems can gcig gi sems gcig nas gcig tu sems 'di lta bu zhig 
[\[25b.7\]]gi 'og tu sems 'di lta bu zhig byung ngo /_/zhes bya ba de ni bskal pa gang gA'i klung gi bye ma snyed du yang tshig gis bshad pas ston mi nus te/_de bzhin du sems can thams cad kyi yang thams cad de bzhin du de bzhin gshegs pas rab tu mkhyen to/_/tha ma'i mtha'i bar gyi bskal par 
[\[26a\]]
[\[26a.1\]]de bzhin gshegs pas sems can dag gi sems rnams bshad kyang de bzhin gshegs pa'i ye shes mthar thug par mi 'gyur ro/_/de ltar shA ri'i bu de bzhin gshegs pa'i sngon gyi gnas rjes su dran pa mngon sum du byed pa mkhyen pa'i stobs ni bsam gyis mi khyab/_
[\[26a.2\]]mtshungs pa med/_tshad med/_grangs med/_brjod du med de de'i mtha'i gnas ni bde bar bstan mi nus so/_/sangs rgyas kyi khyu mchog tu gyur pas de bzhin gshegs pa sems can de dag la kye sems can rnams dge ba'i rtsa ba de dang de sangs rgyas la bskyed pa'am/_nyan thos la bskyed pa'am/_/
[\[26a.3\]]rang sangs rgyas la bskyed pa'am/_chos la bskyed pa de dag dran par gyis shig ces dran par mdzad do/_/'di lta ste/_de dag kyang sangs rgyas kyi mthus dran par 'gyur ro/_/de bzhin gshegs pas de dag la dge ba'i rtsa ba la dmigs pa de las chos 'di lta 'di lta bur ston te/_/ci nas 
[\[26a.4\]]sems can de dag bla na med pa yang dag par rdzogs pa'i byang chub las phyir mi ldog par 'gyur zhing mos pa ji lta ba bzhin du la la ni nyan thos kyi theg pas/_la la ni rang sangs rgyas kyi theg pas 'byung bar 'gyur ro/_/la la ni bla na med pa yang dag par rdzogs pa'i byang chub tu sems 
[\[26a.5\]]skyed do/_/de ltar shA ri'i bu de bzhin gshegs pa'i sngon gyi gnas rjes su dran pa mngon sum du byed pa shes pa'i stobs ni mtha' yas mu med de nam mkha' dang mtshungs shing mnyam mo/_/byang chub sems dpa' de thos nas/_mngon par dad/_yid ches/_/rab tu rtog_/som nyi med/_the 
[\[26a.6\]]tshom mi za ba nas/_nam mkha' lta bur bsam gyis mi khyab pa'i bar du'o/_/bcom ldan 'das kyis de skad gsungs te/_bde bar gshegs pas de skad bka' stsal nas ston pa yang 'di skad gsung ngo /_/bdag gi dang ni de bzhin gzhan dag gi/_'jig rten sgron mas sngon gyi dran pa ni/_/
[\[26a.7\]]bskal pa bye ba khrag khrig mtha' yas pa/_/skyu ru ra lnga lag mthil bzhag pa bzhin/_/ming rus de bzhin kha dog rnam par rtog_/tshe dang gnas dang 'chi 'pho 'gro ba dang /_/gang gi rgyu la sems can brtson ldan pa/_/dus mkhyen pa ni de la chos kyang 'chad/_/'gro ba rnams kyi sems 
[\[26b\]]
[\[26b.1\]]dang sems byung chos/_/gang dag 'das pa mtha' yas mu med pa/_/gang gi 'og tu sems gang byung ba kun/_/rgyal ba ye shes chen po mnga' bas mkhyen/_/sems can gcig gi sems rgyu sngon 'das pa/_/bde bar gshegs pas rab tu mkhyen pa na pa ni/_/bskal pa gang gA'i klung 
[\[26b.2\]]gi bye snyed du/_/bshad kyang de yi mtha' mar phyin mi 'gyur/_/sngon gyi spyod pa ji snyed de dag ni/_/phyi ma'i mtha' yi bar du ngas bshad kyang /_/mtshungs pa med pa'i ye shes mi zad de/_/bcom ldan ye shes rgya mtsho 'di 'dra'o/_/sngon gyi rgyal la bsti stang gang byas shing /_/
[\[26b.3\]]sems can gang dag dge ba'i bsam gyur pa/_/sangs rgyas rdzu 'phrul stobs kyi shugs la gnas/_/sngon dag dge ba byas pa rnams kyang dran/_/sngon ni bsod nams ci 'dra byas pa rnams/_/de dag rnams kyang ston pa'i mthus dran te/_/de dag dran nas gnas ni gsum la 'khod/_/
[\[26b.4\]]thar pa'i gnas las phyir yang mi ldog 'gyur/_/bde gshegs sngon gyi sbyor ba mtha' yas te/_/sems can thams cad kyis ni bsam mi nus/_/mtha' yas grags pa'i stobs ni brgyad pa la/_/rgyal sras bdag nyid chen po dad par 'gyur/_/shA ri'i bu 'di ni de bzhin 
[\[26b.5\]]gshegs pa rnams kyi de bzhin gshegs pa'i stobs brgyad pa ste/_stobs de dang ldan pas zhes bya ba nas chos dang 'thun par zhes bya ba'i bar du'o/_/de la de bzhin gshegs pa'i lha'i mig rjes su dran pa mngon sum du byed pa mkhyen pa'i stobs gang zhe na/_'di la shA ri'i bu de bzhin 
[\[26b.6\]]gshegs pas bla na med pa'i ye shes dang /_mi'i las shin tu 'das pa'i lha'i mig rnam par dag pas sems can rnams 'chi 'pho ba dang /_skye ba dang /_bzang po dang /_ngan pa dang /_kha dog mdzes pa dang /_kha dog mi sdug pa dang /_bde 'gror 'gro ba dang /_ngan 'gror 'gro ba 
[\[26b.7\]]rnams gzigs so/_/sems can 'di dag ni lus kyis nyes par spyod pa dang ldan/_ngag gis nyes par spyod pa dang ldan/_yid kyis nyes par spyod pa dang ldan pa/_'phags pa la skur pa 'debs pa/_log par lta ba dag ste/_de dag log par lta ba'i las yang dag par blangs 
[\[27a\]]
[\[27a.1\]]pa'i rgyus lus zhig ste/_shi ba'i 'og tu ngan song ngan 'gro log par ltung ba sems can dmyal bar skye'o/_/dud 'gro'i skye gnas dang /_gshin rje'i 'jig rten du'ang de bzhin no/_/yang sems can 'di dag ni lus kyis legs par spyod pa dang ldan/_ngag gis 
[\[27a.2\]]legs par spyod pa dang ldan/_yid kyis legs par spyod pa dang ldan te/_'phags pa rnams la skur pa mi 'debs pa yang dag par lta ba ste/_de dag yang dag par lta ba yang dag par blangs pa'i rgyus lus zhig nas bde 'gro mtho ris kyi 'jig rten du lhar skye'o/_/zhes sems 
[\[27a.3\]]can rnams kyi las ji ltar bsags pa rnams rab tu mkhyen to/_/de la de bzhin gshegs pa'i lha'i mig de ni phyogs bcu'i sangs rgyas kyi zhing nam mkha'i mtha' chos kyi dbyings tshad med pa/_brjod du med pa/_gang gA'i klung gi bye ma las kyang shin tu 'das pa thams cad na sangs rgyas kyi 
[\[27a.4\]]zhing gang ji snyed snang bar gyur pa de dag thams cad ni 'tshig pa dang /_'jig pa dang /_'chags par gzigs so/_/sems can gang dag kha cig snang bar gyur pa de dag thams cad ni 'chi 'pho ba dang skye bar gzigs so/_/byang chub sems dpa' gang dag kha cig snang bar gyur pa de 
[\[27a.5\]]dag thams cad ni dga' ldan gnas nas 'chi 'pho ba dang /_ma'i rum du 'jug pa dang /_btsa' ba dang gom pa bdun 'dor ba dang /_btsun mo'i 'khor gyi nang du 'jug pa dang /_mngon par 'byung bar gzigs so/_/sangs rgyas bcom ldan 'das gang dag kha cig snang bar gyur pa de 
[\[27a.6\]]dag thams cad ni byang chub mngon par rdzogs par 'tshang rgya bar gzigs so/_/chos kyi 'khor lo rab tu skor ba dang /_tshe'i 'du byed 'dor ba dang /_yongs su mya ngan las 'da' bar yang gzigs so/_/nyan thos gang dag kha cig snang bar gyur pa de dag thams cad ni shin tu yongs su mya ngan las 
[\[27a.7\]]'das pas yongs su mya ngan las 'da' bar gzigs so/_/rang sangs rgyas gang dag kha cig snang bar gyur pa de dag thams cad ni rdzu 'phrul ston cing yon sbyong bar gzigs so/_/sems can gang dag snang bar ma gyur pa phyi rol gyi drang srong mngon par shes pa lnga dang ldan pa rnams kyi mig gi lam du mi 'gro ba dang /_
[\[27b\]]
[\[27b.1\]]nyan thos dang /_rang sangs rgyas dang /_/byang chub sems dpa' rnams kyis kyang mthong bar mi 'gyur ba de dag de bzhin gshegs pa'i lha'i mig gis gzigs so/_/yang de bzhin gshegs pas shing rta'i 'phang lo'i tshad tsam la snang bar ma gyur pa'i sems can rnams gzigs pa de dag 
[\[27b.2\]]ni shin tu mang gi/_stong gsum gyi stong chen po'i 'jig rten gyi khams kyi lha dang /_mi rnams ni de lta ma yin te/_de ltar mi snang bar gyur pa'i sems can gyi khams kyang tshad med do/_/'di ltar shA ri'i bu de bzhin gshegs pa ni lha'i mig gis sangs rgyas kyi zhing na sems can 
[\[27b.3\]]gang sangs rgyas kyis 'dul bar 'gyur zhes sems can gyi khams la gzigs te/_sems can ji tsam sangs rgyas kyis 'dul bar 'gyur ba de dag gi mdun na de bzhin gshegs pa bzhugs shing sems can de dag 'dul yang sems can gzhan gyis mi shes so/_/de ltar shA ri'i bu de bzhin 
[\[27b.4\]]gshegs pa'i lha'i mig rjes su dran pa mngon sum du byed pa mkhyen pa'i stobs ni mtha' yas mu med de/_nam mkha' dang mtshungs shing mnyam mo/_/byang chub sems dpas de thos nas mngon par dad pa nas/_nam mkha' lta bur bsam gyis mi khyab pa'i phyir zhes bya ba'i bar du'o/_/
[\[27b.5\]]de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag gsungs so/_/bde bar gshegs pa'i lha mig dri med de/_/bskal pa bye bar dge ba'i las kyis sbyangs/_/des ni rgyal bas phyogs bcu sangs rgyas zhing /_/rgya chen bsam gyis 
[\[27b.6\]]mi khyab rnams kyang gzigs/_/'byung ba dang ni 'jig pa ji snyed pa/_/kha cig me yis 'khor cing sems can gnas/_/kha cig sangs rgyas ldan zhing kha cig stong /_/thams cad rang byung gi ni spyan gyis gzigs/_/sems can khams ni rgya chen bsam mi khyab/_/gzugs 
[\[27b.7\]]can gzugs med gang dag ji snyed dang /_/gang dag ngan 'gror ltung dang bder 'gro ba/_/thams cad rang byung gi ni spyan gyis gzigs/_/sangs rgyas bye ba mang po gang bzhugs dang /_/rang byung 'dren pa mya ngan gang 'das dang /_/rang rgyal gang dang nyan thos gang yod pa/_/
[\[28a\]]
[\[28a.1\]]thams cad rang byung gi ni spyan gyis gzigs/_/byang chub sems dpa' srog chags phan 'dod pa/_/gang dag byang chub spyod pa mchog spyod cing /_/la la gzhi med gnas ni rtog gyur pa/_/thams cad rang byung 'dren pa dag gis gzigs/_/gang gis srog 
[\[28a.2\]]chags shin tu phra mthong ba/_/bde gshegs mig ni 'di 'dra dri ma med/_/mig stobs bsam gyis mi khyab dgu pa ste/_/rgyal sras des pa rnams ni mngon par dad/_/sha ri'i bu 'di ni de bzhin gshegs pa rnams kyi de bzhin gshegs pa'i stobs dgu pa ste/_stobs de dang 
[\[28a.3\]]ldan pas khyu mchog gi gnas su zhal gyis 'che zhing 'khor gyi nang du seng ge'i sgra yang dag par sgrog pa nas/_sus kyang 'jig rten 'dir chos dang 'thun pa zhes bya ba'i bar du'o/_/de la de bzhin gshegs pa'i zag pa zad pa mngon sum du byed pa mkhyen pa'i stobs gang zhe na/_'di la 
[\[28a.4\]]shA ri'i bu de bzhin gshegs pa bla na med pa'i de bzhin gshegs pa'i ye shes kyi stobs kyis zag pa thams cad zad pas bdag skye ba ni zad/_tshangs par spyod pa la ni bsten/_bya ba ni byas te/_'di las srid pa gzhan mi shes so zhes zag pa med pa/_sems rnam par grol ba/_rang gi mngon 
[\[28a.5\]]par shes pas mngon sum du byas nas rdzogs par byas te gnas so/_/de la de bzhin gshegs pa'i zag pa zad pa mkhyen pa'i stobs de ni bag chags kyi mtshams sbyor ba thams cad yang dag par bcom pa'o/_/nyan thos kyi theg pa pa'i zag pa zad pa ni tshad du byas pa'i bag chags yang dag 
[\[28a.6\]]par bcom pa'o/_/rang sangs rgyas kyi theg pa zag pa zad pa ni tshad yod pa ste/_snying rje chen po dang bral ba/_spobs pa dang bral ba'o/_/de bzhin gshegs pa'i zag pa zad pa ni rnam pa thams cad kyi mchog dang ldan pa bag chags kyi mtshams sbyor ba thams cad yang dag par 
[\[28a.7\]]bcom pa/_snying rje chen pos kun tu bzung ba/_mi 'jigs pa dang /_spobs pa la lta ba 'jig rten thams cad kyis zil gyis mi non pa ste/_skad cig gcig dang ldan pa'o/_/de ci'i phyir zhe na/_de bzhin gshegs pa la las kyi bag chags med/_nyon mongs pa'i bag chags 
[\[28b\]]
[\[28b.1\]]med/_spyod lam 'khrul pa'i bag chags med do/_/'di lta ste/_/shA ri'i bu nam mkha' yongs su dag pas rdul dang du ba'i 'khrug pa dang lhan cig tu mi gnas pa de bzhin du shA ri'i bu de bzhin gshegs pa'i zag pa zad pa mkhyen pa'i stobs kyang nyon mongs pa'i bag chags thams 
[\[28b.2\]]cad dang lhan cig tu mi gnas so/_/de zag pa zad par mkhyen pa de lta bu la rab tu gnas nas zag pa dang bcas pa len pa dang bcas pa'i sems can rnams la zag pa zad par bya ba'i phyir chos ston to/_/len pa spang ba'i phyir chos ston to/_/kye ma sems can rnams ni yang dag pa 
[\[28b.3\]]ma yin pa kun rtog pa las byung ste/_zag pa dang /_len pa rnams mi bskyed pa'i phyir yang dag pa ji lta ba bzhin du khyed kyis rab tu rtogs shig ces/_de dag la de bzhin gshegs pas dpe dang tshul gyis ci nas kyang zag pa rnams yang dag pa ma yin pa'o zhes yang dag par 
[\[28b.4\]]ji lta ba bzhin rab tu shes par 'gyur zhing shes nas kyang chos gang yang mi len te/_len pa med par yongs su mya ngan las 'da' bar 'gyur ba de lta bu de lta bur chos ston to/_/de ltar shA ri'i bu de bzhin gshegs pas sems can thams cad kyi zag pa rnams rab tu mkhyen to/_/
[\[28b.5\]]zag pa kun 'byung ba dang /_zag pa 'gag pa dang /_zag pa 'gag par 'gyur ba'i lam yang yang dag pa ji lta ba bzhin rab tu mkhyen te mkhyen nas kyang de bzhin du chos ston to/_/byang chub sems dpas de bzhin gshegs pa'i zag pa zad pa mngon sum du byed pa mkhyen pa'i 
[\[28b.6\]]stobs de thos nas mngon par dad/_yid ches/_rab tu rtog_/som nyi med cing the tshom mi za ba nas ngo mtshar dang rmad kyi bar du 'du shes skyed do/_/'di la chos nyid ni 'di yin te/_de la 'di skad ces bya'o/_/'dren pa'i zag pa med pa'i ye shes ni/_/rgya chen sgrib med dag pa tshad 
[\[28b.7\]]med de/_/stobs bcu'i stobs ni de dang ldan pas na/_/zhi ba'i byang chub mchog 'di rab tu gsung /_/nyan thos rnams kyi zag zad ye shes ni/_/bag chags ma bcom tshad dang ldan pa yin/_/mi yi dam pa 'dren pa mchog rab kyi/_/bag chags bcom zhing tshad dang ldan ma yin/_/
[\[29a\]]
[\[29a.1\]]de bzhin rang rgyal byang chub gang reg pa/_/de la snying rje che dang spobs pa med/_/bcom ldan 'das ni zag pa yongs zad pa/_/snying rje che dang spobs pa tshad med do/_/sangs rgyas zag zad mkhyen la gnas nas ni/_/'gro ba'i zag pa yang dag ma yin zhing /_/rigs 
[\[29a.2\]]pa'i gnas kyi tshul 'di ma shes pas/_/chos 'di thams cad log par zhugs mkhyen te/_de la rgyal ba snying rje cher bskyed nas/_/chos 'di mi rtag stong pa bdag med chos/_/dngos med gsog ste mchog tu zhi ba yi/_/sa la rtogs shing ltos shes rab tu ston/_/'di la 
[\[29a.3\]]skyes bu srog dang gang zag dang /_/shed skyes shed bu byed pa po yang med/_/chos 'di thams cad log par chags pas na/_/ston pa snying rje bskyed nas thar ston kyang /_/bde bar gshegs la skyo ba yod med de/_/yang dag ye shes nams kyang nyams pa med/_/de'i phyir 
[\[29a.4\]]rgyal ba rtag tu rnal 'byor sbyor/_/'gro la phan phyir chos rnams rab tu ston/_/'di ni pha rol smra ba 'joms pa'i stobs/_/mtha' yas nam mkha' 'dra ba bcu pa ste/_/mgon po stobs bcu de la gnas gyur nas/_/mtshungs med 'khor lo dam pa rab tu bskor/_/sha ri'i bu 
[\[29a.5\]]'di ni de bzhin gshegs pa rnams kyi de bzhin gshegs pa'i stobs bcu pa ste/_stobs de dang ldan pas de bzhin gshegs pa khyu mchog gi gnas su zhal gyis 'che zhing 'khor gyi nang du seng ge'i sgra yang dag par sgrog ste/_'jig rten 'dir dge sbyong ngam/_bram ze'i bar du 
[\[29a.6\]]sus kyang chos dang 'thun par rab tu ma bskor ba/_tshangs pa'i 'khor lo rab tu bskor to/_/de ltar sha ri'i bu byang chub sems dpa' de bzhin gshegs pa'i yon tan bsam gyis mi khyab pa'i phyir de bzhin gshegs pa'i stobs rnams la mngon par dad/_yid ches/_rab 
[\[29a.7\]]tu rtog pa nas ngo mtshar dang /_rmad kyi bar du 'du shes skyed do//_//bam po drug pa/_yang shA ri'i bu ji ltar na byang chub sems dpa' de bzhin gshegs pa rnams kyi de bzhin gshegs pa'i mi 'jigs pa bsam gyis mi khyab pa la mngon par dad/_yid ches 
[\[29b\]]
[\[29b.1\]]rab tu rtog som nyi mi byed/_the tshom mi za ba nas/_ngo mtshar dang /_rmad kyi bar du 'du shes skyed ce na/_de bzhin gshegs pa rnams kyi de bzhin gshegs pa'i mi 'jigs pa ni bzhi po 'di dag ste/_mi 'jigs pa de dag dang ldan pas de bzhin gshegs pa 'khor gyi nang du seng ge'i 
[\[29b.2\]]sgra yang dag par sgrog cing khyu mchog gi gnas su zhal gyis 'che ste/_dge sbyong ngam/_bram ze 'am/_lha'am/_bdud dam/_sus kyang 'jig rten du chos dang 'thun par ma bskor ba tshangs pa'i 'khor lo rab tu bskor to/_/bzhi gang zhe na/_'di la shA ri'i bu de bzhin gshegs pa 
[\[29b.3\]]bla na med pa'i de bzhin gshegs pa'i ye shes dang ldan pas 'khor gyi nang du nga yang dag par rdzogs pa'i sangs rgyas so zhes zhal gyis 'che ba de la lha dang bcas pa'i 'jig rten gyis de bzhin gshegs pa la khyod kyis chos 'di mngon par rdzogs par sangs ma rgyas so zhes chos dang 'thun par 
[\[29b.4\]]rgol bar byed mi nus so/_/de la ji ltar na de bzhin gshegs pa dgra bcom pa yang dag par rdzogs pa'i sangs rgyas zhes bya zhe na/_de bzhin gshegs pas chos thams cad mi mnyam pa med par yang dag par mngon par sangs rgyas te/_so so'i skye bo'i chos rnams gang yin pa 
[\[29b.5\]]dang /_'phags chos pa'i rnams gang yin pa dang /_sangs rgyas kyi chos rnams gang yin pa dang /_slob pa'i chos rnams gang yin pa dang /_mi slob pa'i chos rnams gang yin pa dang /_rang sangs rgyas kyi chos rnams gang yin pa dang /_byang chub sems dpa'i chos rnams 
[\[29b.6\]]mnyam pa nyid kyis mnyam pa gang yin pa dang /_'jig rten gyi chos rnams gang yin pa dang /_'jig rten las 'das pa'i chos rnams gang yin pa dang /_/kha na ma [(]tho ba [,]thos [)]dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'dus 
[\[29b.7\]]byas dang /_'dus ma byas de dag thams cad mnyam pa nyid kyis mnyam par de bzhin gshegs pas mngon par rdzogs par sangs rgyas te/_de'i phyir de bzhin gshegs pa yang dag par rdzogs pa'i sangs rgyas shes bya'o/_/de la mnyam pa nyid gang zhe na/_lta ba'i ngo bo nyid 
[\[30a\]]
[\[30a.1\]]kyis stong pa nyid tu mnyam mo/_/mtshan ma'i ngo bo nyid kyis mtshan ma med par mnyam mo/_/khams gsum pa'i ngo bo nyid kyis smon pa med par mnyam mo/_/skye ba'i ngo bo nyid kyis mi skye bar mnyam mo/_/mngon par 'du byed pa'i ngo bo nyid kyis mngon par 
[\[30a.2\]]'du mi byed par mnyam mo/_/'byung ba'i ngo bo nyid kyis mi 'byung bar mnyam mo/_/kun gzhi'i ngo bo nyid kyis kun gzhi med par mnyam mo/_/dus gsum gyi ngo bo nyid kyis ji lta ba bzhin du mnyam mo/_/ma rig pa dang /_srid pa dang /_sred pa'i ngo bo nyid kyis rig pa dang /_
[\[30a.3\]]rnam par grol bar mnyam mo/_/'khor ba'i ngo bo nyid kyis mya ngan las 'das par mnyam mo/_/de ltar shA ri'i bu de bzhin gshegs pas chos thams cad mnyam par mngon par rdzogs par sangs rgyas te/_de'i phyir de bzhin gshegs pa yang dag par rdzogs pa'i sangs rgyas zhes bya'o/_/
[\[30a.4\]]de bzhin gshegs pa'i mi 'jigs pa de yang 'khor thams cad shes par byed pa/_'khor thams cad mgu bar byed pa/_'khor thams cad kyi lus sim par byed pa/_'khor thams cad kyi sems tshim pa skyed pa/_'khor thams cad dga' ba dang /_rab tu dga' ba dang dad pa skyed pa/_
[\[30a.5\]]snying rje chen pos sbyor ba/_de bzhin nyid kyis mnyam pa/_de kho na nyid/_de bzhin nyid/_gzhan ma yin pa nyid/_mi 'gyur ba nyid/_mi 'khrugs pa nyid/_'byung ba med pa nyid/_'jig pa med pa nyid/_rtsod pa med pa nyid de de bzhin gshegs pa'i mi 'jigs pa la rtsod pa gang yang med do/_/
[\[30a.6\]]de bzhin gshegs pa'i mi 'jigs pa ni rtsod pa med pa 'thab pa med pa'o/_/de bzhin nyid kyis mnyam zhing chos kyi dbyings ngos mnyam pa/_phyogs bcu'i 'jig rten gyi khams rab 'byam ma lus pa thams cad la thogs pa med pa'o/_/ji ltar de bzhin gshegs pas 'di lta bu'i chos zab 
[\[30a.7\]]mo phra ba/_shes par dka' ba de dag mngon par rdzogs par sangs rgyas pa de bzhin du snying rje chen po la gnas nas bstan pa sna tshogs dang /_rnam grangs sna tshogs kyi sems can gzhan rnams dang /_gang zag gzhan dag la chos thams cad yang dag par rab tu ston te/_de'i chos de 
[\[30b\]]
[\[30b.1\]]yang de byed pa'i sdug bsngal yang dag par zad pa'i phyir 'byung ngo /_/gang ston pa ma yin la ston pa'o zhes khas 'che ba yang dag par rdzogs pa'i sangs rgyas ma yin la/_yang dag par rdzogs pa'i sangs rgyas so zhes khas 'che ba de dag de bzhin gshegs pa'i mi 'jigs pas zil gyis 
[\[30b.2\]]non nas de dag rgyags pa chad de phan tshun du 'bros so/_'di ltar shA ri'i bu de bzhin gshegs pa'i mi 'jigs pa mtha' yas mu med de/_'di lta ste/_nam mkha' mtha' yas mu med pa de bzhin du shA ri'i bu de bzhin gshegs pa'i mi 'jigs pa yang mtha' yas mu med do/_shA ri'i bu gang de bzhin 
[\[30b.3\]]gshegs pa'i mi 'jigs pa'i mtha' 'dod pa ni nam mkha'i mtha' 'dod do/_/byang chub sems dpas de bzhin gshegs pa'i mi 'jigs pa'i bsam gyis mi khyab pa de thos nas mngon par dad/_yid ches/_rab tu rtog pa nas ngo mtshar dang /_rmad kyi bar du 'du shes skyed de 'di 
[\[30b.4\]]ni mi 'jigs pa dang po'o/_/gzhan yang shA ri'i bu de bzhin gshegs pa bla na med pa'i de bzhin gshegs pa'i ye shes dang ldan pas 'khor gyi nang du gshegs nas nga'i zag pa zad do zhes zhal gyis 'che ste/_de la khyod kyi zag pa 'di dag ma zad do zhes de bzhin gshegs pa la lha dang 
[\[30b.5\]]bcas pa'i 'jig rten gyis chos dang 'thun pas rtsod par byed pa med do/_/de bzhin gshegs pa'i zag pa zad pa ni 'di dag ste/_de bzhin gshegs pa'i 'dod pa'i zag pa las sems rnam par grol bas 'dod chags la spyod pa'i bag chags thams cad bcom mo/_/srid pa'i zag 
[\[30b.6\]]pa las sems rnam par grol bas zhe sdang la spyod pa'i bag chags thams cad bcom mo/_/ma rig pa'i zag pa las sems rnam par grol bas gti mug la spyod pa'i bag chags thams cad bcom mo/_/lta ba'i zag pa las sems rnam par grol bas nyon mongs pa spyod pa'i bag chags 
[\[30b.7\]]thams cad bcom ste/_de'i phyir 'jig rten gyi kun rdzob bzung ste/_de bzhin gshegs pa zag pa zad pa'o zhes bya'o/_/don dam par na 'phags pa'i shes rab dang /_ye shes kyi mdun na chos gang yongs su shes pa'am/_spang ba'am/_bsgom pa 'am/_mngon du bya bar 'gyur 
[\[31a\]]
[\[31a.1\]]ba'i chos gang yang mi 'dug go_/de ci'i phyir zhe na/_gang zad pa zhes bya ba de ni nam du yang mi zad pa ma yin no/_/de ni shin tu zad pa nyid yin gyi/_gnyen pos zad pa zhes mi bya ste/_de ni ji lta ba bzhin du zad pa'o/_/gang ji lta ba bzhin du zad pa de 
[\[31a.2\]]la zad pa gang yang med do/_/gang la zad pa gang yang med pa de 'dus ma byas pa'o/_/de la skye ba med pa/_'jig pa med pa/_gnas pa med de/_de'i phyir de bzhin gshegs pa byung yang rung /_ma byung yang rung ste/_chos nyid chos kyi dbyings ni gnas pa nyid de/_de 
[\[31a.3\]]bzhin du de la ye shes zhugs so/_/gang la 'jug pa med cing mi 'jug pa yang med pa yang de ltar zhugs te/_de lta bu'i chos kyi tshul gyis zag pa dang zad pa spong ba mi dmigs te/_de bzhin gshegs pa ni snying rje chen po la gnas nas zag pa spang ba'i phyir chos ston to/_/de bzhin 
[\[31a.4\]]gshegs pa'i mi 'jigs pa de ni 'khor thams cad shes par byed pa/_'khor thams cad mgu bar byed pa/_'khor thams cad kyi lus sim par byed pa/_'khor thams cad kyi sems tshim pa skyed pa/_'khor thams cad dga' ba dang /_rab tu dga' ba dang /_dad pa skyed pa/_snying 
[\[31a.5\]]rje chen pos sbyor ba/_de bzhin nyid kyis mnyam pa/_de kho na nyid/_de bzhin nyid/_gzhan ma yin pa nyid/_mi 'gyur ba nyid/_mi 'khrugs pa nyid/_'byung ba med pa nyid/_'jig pa med pa nyid/_/rtsod pa med pa nyid de/_de bzhin gshegs pa'i mi 'jigs pa la rtsod pa 
[\[31a.6\]]gang yang med do/_/de bzhin gshegs pa'i mi 'jigs pa ni rtsod pa med pa 'thab pa med pa'o/_/de bzhin nyid kyis mnyam zhing chos kyi dbyings ngos mnyam pa/_'jig rten gyi khams rab 'byam ma lus pa thams cad la thogs pa med do/_/de ltar de bzhin gshegs pa tshad 
[\[31a.7\]]med bsam gyis mi khyab/_grangs med/_dpag tu med pa'i chos dang ldan zhing snying rje chen pos yang dag par zin pa'i sems kyis zag pa spang ba'i phyir sems can rnams la chos ston to/_/de ltar shA ri'i bu de bzhin gshegs pa rnams kyi de bzhin gshegs pa'i mi 'jigs pa mtha' yas pa 
[\[31b\]]
[\[31b.1\]]nas/_gang de bzhin gshegs pa'i mi 'jigs pa'i mtha' 'dod pa de nam mkha'i mtha' 'dod do zhes bya ba'i bar du ste byang chub sems dpa' de bzhin gshegs pa'i mi 'jigs pa bsam gyis mi khyab pa de thos nas mngon par dad/_yid ches/_rab tu rtog pa nas/_ngo mtshar dang 
[\[31b.2\]]rmad kyi bar gyi 'du shes skyed do/_/shA ri'i bu 'di ni de bzhin gshegs pa'i mi 'jigs pa gnyis pa ste/_de bzhin gshegs pa'i mi 'jigs pa de dang ldan zhes bya ba nas/_'jig rten 'dir chos dang 'thun par zhes bya ba'i bar du'o/_/gzhan yang shA ri'i bu de bzhin gshegs pa 
[\[31b.3\]]bla na med pa'i de bzhin gshegs pa'i ye shes dang ldan pas/_'khor gyi nang du gshegs nas bar du gcod pa'i chos rnams la bar du gcod do zhes zhal gyis 'che ba de la gong ma bzhin du sbyar te/_de bzhin gshegs pa la lhar bcas pa'i 'jig rten gyis 'di ni bar du gcod pa'i 
[\[31b.4\]]chos ma yin no zhes rgol bar byed pa med pa'i bar du'o/_/de la bar du gcod pa'i chos gang zhe na/_'di lta ste/_bar du gcod par 'gyur ba'i chos gcig ste/_gcig gang zhe na/_'di lta ste/_bag med pa'i sems so/_/bar du gcod par 'gyur ba'i chos gnyis te/_gnyis 
[\[31b.5\]]gang zhe na/_'di lta ste/_ngo tsha mi shes pa dang /_khrel med pa'o/_/bar du gcod par 'gyur ba'i chos gsum ste/_gsum gang zhe na/_'di lta ste/_lus kyis nyes par spyad pa dang /_ngag gis nyes par spyad pa dang /_yid kyis nyes par spyad pa'o/_/bar du gcod par 'gyur 
[\[31b.6\]]ba'i chos bzhi ste/_bzhi gang zhe na/_'di lta ste/_'gro ba ma yin par 'gro ba bzhi la 'dun pas 'gro ba ma yin par 'gro ba dang /_zhe sdang dang /_gti mug dang /_'jigs pas 'gro ba ma yin par 'gro ba'o/_/bar du gcod par 'gyur ba'i chos lnga ste/_lnga gang zhe na/_'di lta ste/_
[\[31b.7\]]srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_chang 'thung ba'o/_/bar du gcod par 'gyur ba'i chos drug ste/_drug gang zhe na/_'di lta ste/_sangs rgyas la ma gus pa dang /_chos dang /_dge 'dun dang /_
[\[32a\]]
[\[32a.1\]]bslab pa dang /_ting nge 'dzin dang /_gtong ba la ma gus pa'o/_/bar du gcod par 'gyur ba'i chos bdun ste/_bdun gang zhe na/_'di lta ste/_nga rgyal dang /_che ba'i nga rgyal dang /_nga rgyal las kyang nga rgyal dang /_nga'o snyam pa'i nga rgyal dang /_log 
[\[32a.2\]]pa'i nga rgyal dang /_mngon pa'i nga rgyal dang /[ {]chung zad [,]cung zad [}]snyam pa'i nga rgyal lo/_/bar du gcod par 'gyur ba'i chos brgyad de/_brgyad gang zhe na/_'di lta ste/_log pa'i lta ba dang /_log pa'i rtog pa dang /_log pa'i ngag dang /_log pa'i las kyi mtha' dang /_log pa'i 'tsho ba dang /_
[\[32a.3\]]log pa'i rtsol ba dang /_log pa'i dran pa dang /_log pa'i ting nge 'dzin to/_/bar du gcod par 'gyur ba'i chos dgu ste/_dgu gang zhe na/_'di lta ste/_bdag la gnod pa byas so zhes kun nas mnar sems skyed pa dang /_gnod pa byed do zhes kun nas mnar sems skyed pa dang /_
[\[32a.4\]]gnod pa byed par 'gyur ro zhes kun nas mnar sems skyed pa dang /_bdag gi mdza' bo la gnod pa byas so/_/byed do/_/byed par 'gyur ro zhes sems la kun nas mnar sems skyed pa dang /_bdag dang mi mdza' ba'i don byas so/_/byed do/_/byed par 'gyur ro zhes kun nas mnar sems 
[\[32a.5\]]skyed pa'o/_/bar du gcod par 'gyur ba'i chos bcu ste/_bcu gang zhe na/_'di lta ste/_mi dge ba bcu'i las kyi lam rnams yin te/_'di lta ste/_srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma dang /_ngag rtsub 
[\[32a.6\]]mo dang /_tshig kyal pa dang /_brnab sems dang /_gnod sems dang /_log par lta ba'o/_/de ltar shA ri'i bu tshul bzhin ma yin pa yid la byed pa dang ldan pa'i kun tu sbyor ba ji snyed pa'i chos de dag gis ro myang ba la rjes su lta zhing gnas pa dang /_/phyin ci log dang ldan pa dang /_'byung ba la kun 
[\[32a.7\]]nas ldang ba dang /_sred pa dang /_lta ba la mngon par zhen pa'i zang zing dang bcas/_phung po dang bcas pa'i lus kyi las dang /_ngag gi las dang /_yid kyi las de dag thams cad de bzhin gshegs pas bar du gcod par mkhyen te/_bar du gcod par mkhyen nas kyang yang dag pa ji 
[\[32b\]]
[\[32b.1\]]lta ba bzhin du ston to/_/chos bcu po de dag ni bar du gcod par 'gyur ba ste/_de dag zhi bar bya ba dang /_nye bar zhi bar bya ba dang /_spong ba'i phyir de bzhin gshegs pa chos ston to/_/de bzhin gshegs pa'i mi 'jigs pa de yang 'khor thams cad shes par byed pa/_'khor 
[\[32b.2\]]thams cad mgu bar byed pa/_'khor thams cad kyi lus sim par byed pa/_'khor thams cad kyi sems tshim pa skyed pa/_'khor thams cad dga' ba dang /_rab tu dga' ba dang /_dad pa skyed pa dang /_snying rje chen pos sbyor ba/_de bzhin nyid kyis mnyam pa/_de kho na nyid/_
[\[32b.3\]]gzhan ma yin pa de bzhin nyid/_mi 'gyur ba nyid/_mi 'khrugs pa nyid/_'byung ba med pa nyid/_'jig pa med pa nyid/_rtsod pa med pa nyid de/_de bzhin gshegs pa'i mi 'jigs pa la rtsod pa gang yang med do/_/de bzhin gshegs pa'i mi 'jigs pa ni rtsod pa med pa 
[\[32b.4\]]'thab pa med pa'o/_/de bzhin nyid dang mnyam zhing chos kyi dbyings ngos mnyam pa/_'jig rten gyi khams rab 'byam ma lus pa thams cad la thogs pa med do/_/de ltar de bzhin gshegs pa tshad med/_grangs med/_bsam gyis mi khyab/_gzhal du med/_brjod du med pa'i chos 
[\[32b.5\]]dang ldan zhing snying rje chen pos yang dag par zin pa'i sems kyis bar du gcod pa'i chos rnams zhi bar bya ba dang /_spang bar bya ba'i phyir chos ston to/_/de ltar shA ri'i bu de bzhin gshegs pa'i mi 'jigs pa mtha' yas mu med pa nas gang de bzhin gshegs pa'i mi 'jigs pa'i mtha' 'dod 
[\[32b.6\]]pa de nam mkha'i mtha' 'dod pa zhes bya ba'i bar du ste/_byang chub sems dpa' de bzhin gshegs pa'i mi 'jigs pa bsam gyis mi khyab pa de thos nas mngon par dad/_yid ches/_rab tu rtog_/som nyi med/_the tshom mi za ba nas/_ngo mtshar dang rmad kyi bar du 'du shes skyed do/_/
[\[32b.7\]]shA ri'i bu 'di ni de bzhin gshegs pa'i mi 'jigs pa gsum pa ste/_mi 'jigs pa de dang ldan pas de bzhin gshegs pa 'khor gyi nang du gshegs na zhes bya ba nas/_sus kyang 'jig rten du chos dang 'thun par zhes bya ba'i bar du'o/_/gzhan yang shA ri'i bu de bzhin gshegs pa 
[\[33a\]]
[\[33a.1\]]bla na med pa'i ye shes de bzhin gshegs pa'i ye shes dang ldan pas sems can rnams gang la bsten pas nges par 'byung bar 'gyur ba 'phags pa'i nges par 'byung ba de byed pa'i sdug bsngal yang dag par zad par 'gyur ba'i lam rab tu mkhyen te/_de la 'di ni nges par 'byung ba'i 
[\[33a.2\]]lam ma yin no/_/zhes de bzhin gshegs pa la lha dang bcas pa'i 'jig rten gyis chos dang 'thun par rgol bar byed mi nus so/_/nges par 'byung ba'i lam gcig ste gcig gang zhe na/_'di lta ste/_bgrod pa gcig pu'i lam ste/_gang sems can rnams rnam par dag par 'gyur ba'o/_/
[\[33a.3\]]nges par 'byung ba'i chos gnyis te gnyis gang zhe na/_'di lta ste/_zhi gnas dang /_lhag mthong ngo /_/nges par 'byung ba'i chos gsum ste/_gsum gang zhe na/_'di lta ste/_stong pa nyid dang /_mtshan ma med pa dang /_smon pa med pa'o/_/nges par 'byung ba'i chos bzhi ste/_bzhi gang zhe na/_
[\[33a.4\]]'di lta ste/_lus su gtogs pa'i dran pa dang /_tshor bar gtogs pa'i dran pa dang /_sems su gtogs pa'i dran pa dang /_chos su gtogs pa'i dran pa ste 'di ni nges par 'byung ba'i chos bzhi'o/_/nges par 'byung ba'i chos lnga ste/_lnga gang zhe na/_'di lta ste/_dad pa'i dbang po dang /_
[\[33a.5\]]brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ste/_'di ni nges par 'byung ba'i chos lnga'o/_/nges par 'byung ba'i chos drug ste/_drug gang zhe na/_'di lta ste/_sangs rgyas rjes su dran pa dang /_chos rjes su dran pa dang /_dge 'dun 
[\[33a.6\]]rjes su dran pa dang /_tshul khrims rjes su dran pa dang /_gtong ba rjes su dran pa dang /_lha rjes su dran pa ste/_'di ni nges par 'byung chos drug go_/nges par ba'i 'byung ba'i chos bdun te/_bdun gang zhe na/_'di lta ste/_dran pa yang dag byang chub kyi yan lag dang /_chos rnam par 
[\[33a.7\]]'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi yan lag dang /_ting nge 'dzin yang dag byang chub kyi yan lag dang /_btang snyoms yang dag byang chub 
[\[33b\]]
[\[33b.1\]]kyi yan lag ste/_'di bdun yang gong ma bzhin no/_/nges par 'byung ba'i chos brgyad de/_brgyad gang zhe na/_'di lta ste/_'phags pa'i lam yan lag brgyad pa'o/_/'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' 
[\[33b.2\]]dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin te 'di brgyad kyang gong ma bzhin no/_/mchog tu dge ba'i rtsa ba las skyes pa'i chos dgu ste/_dgu gang zhe na/_'di lta ste/_mchog tu dga' ba dang dga' ba dang shin 
[\[33b.3\]]tu sbyangs pa dang /_bde ba dang /_ting nge 'dzin dang /_yang dag pa ji lta ba bzhin du ye shes mthong ba dang /_mya ngan las 'das pa dang /_'dod chags dang bral ba dang /_rnam par grol ba ste/_'di dgu yang gong ma bzhin no/_/nges par 'byung ba'i chos bcu ste/_bcu gang zhe na/_'di 
[\[33b.4\]]lta ste/_dge ba bcu'i las kyi lam mo/_/'di lta ste/_srog gcod pa spangs pa dang /_ma byin par len pa spangs pa dang /_'dod pa la log par g.yem pa spangs pa dang /[ {]brdzun [,]rdzun [}]du smra ba spangs pa dang /_phra ma spangs pa dang /_ngag rtsub po spangs pa dang /_tshig kyal pa spangs pa 
[\[33b.5\]]dang /_brnab sems med pa dang /_gnod sems med pa dang /_yang dag par lta ba ste/_'di yang gong ma bzhin te/_lam 'di ni nges par 'byung bar 'gyur ba'o/_/'di ltar shA ri'i bu byang chub kyi phyogs kyi chos kyi dge ba ji snyed pa tshul khrims kyi phung po dang ldan pa'am/_ting nge 'dzin 
[\[33b.6\]]gyi phung po dang ldan pa'am/_shes rab kyi phung po dang ldan pa'am/_rnam par grol ba'i phung po dang ldan pa'am/_rnam par grol ba'i ye shes mthong ba'i phung po dang ldan pa'am/_'phags pa'i bden pa dang ldan pa de dag kyang nges par 'byung ba'i lam zhes bya'o/_/gzhan yang nges par 'byung ba zhes 
[\[33b.7\]]bya ba ni yang dag par sgrub pa gang yin pa ste/_gang yang dag par sgrub pa de la ni chos gang yang sogs pa'am/_'bri ba'am/_blang ba'am/_dor ba'am/_gzung ba'am/_spang ba med do/_/de ci'i phyir zhe na/_yang dag par sgrub pa la zhugs pa ni gnyis la blo mi 'jug ste/_chos thams cad gnyis 
[\[33xa\]]
[\[33xa.1\]]su med par yang dag pa ji lta ba bzhin du ye shes mthong ba ni nges par 'byung ba'i lam ste/_de bzhin gshegs pa sems can rnams la nges par 'byung ba'i lam yang dag par rab tu ston to/_/de bzhin gshegs pa'i mi 'jigs pa de yang 'khor thams cad shes par byed pa/_
[\[33xa.2\]]'khor thams cad mgu bar byed pa/_'khor thams cad kyi lus sim par byed pa/_'khor thams cad kyi sems tshim pa skyed pa/_'khor thams cad dga' ba dang /_rab tu dga' ba dang /_dad pa skyed pa/_snying rje chen pos sbyor ba/_de bzhin nyid kyi mnyam pa de kho na nyid/_de bzhin 
[\[33xa.3\]]nyid gzhan ma yin pa nyid/_mi 'gyur ba nyid/_mi 'khrugs pa nyid/_'byung ba med pa nyid/_'jig pa med pa nyid/_rtsod pa med pa nyid de de bzhin gshegs pa'i mi 'jigs pa la rtsod pa gang yang med do/_/de bzhin gshegs pa'i mi 'jigs pa ni rtsod pa med pa/_'thab pa med pa'o/_/de 
[\[33xa.4\]]bzhin nyid dang mnyam zhing chos kyi dbyings ngos mnyam pa 'jig rten gyi khams rab 'byam ma lus pa thams cad la thogs pa med pa'o/_/de ltar de bzhin gshegs pa tshad med/_grangs med/_bsam gyis mi khyab/_gzhal du med/_dpag tu med/_brjod du med pa'i chos dang ldan zhing snying 
[\[33xa.5\]]rje chen pos zin pa'i sems kyis sems can rnams la nges par 'byung ba'i lam yang dag par rab tu ston te/_de so sor rtogs pas sems can der 'jug pa rnams der byed pa'i sdug bsngal yang dag par zad cing nges par 'byung bar 'gyur ro/_/shA ri'i bu 'di ni de bzhin gshegs pa rnams kyi de 
[\[33xa.6\]]bzhin gshegs pa'i mi 'jigs pa bzhi pa ste/_mi 'jigs pa de dang ldan pas de bzhin gshegs pa 'khor gyi nang du seng ge'i sgra yang dag par sgrog cing khyu mchog gi gnas su zhal gyis 'che ste/_dge sbyong ngam/_bram ze 'am/_lha 'am/_bdud dam/_tshangs pa 'am/_sus kyang 'jig 
[\[33xa.7\]]rten 'dir chos dang 'thun par ma bskor ba tshangs pa'i 'khor lo rab tu bskor to/_/de ltar shA ri'i bu de bzhin gshegs pa'i mi 'jigs pa bzhi mtha' yas mu med do/_/'di lta ste/_dper na shA ri'i bu nam mkha' mtha' yas mu med pa de bzhin du de bzhin gshegs pa'i mi 'jigs pa bzhi yang 
[\[33xb\]]
[\[33xb.1\]]mtha' yas mu med de/_sems can thams cad kyis zad par mi 'gyur ro/_/shA ri'i bu gang de bzhin gshegs pa'i mi 'jigs pa'i mtha' 'dod pa de ni nam mkha'i mtha' 'dod do/_/byang chub sems dpa' de bzhin gshegs pa rnams kyi de bzhin gshegs pa'i mi 'jigs pa bsam gyis mi 
[\[33xb.2\]]khyab pa thos nas/_mngon par dad/_yid ches/_rab tu rtog_/som nyi med/_the tshom mi za/_rgya cher dga' mgu ste rangs pa rnyed nas nam mkha' lta bur bsam gyis mi khyab pa'i phyir/_ngo mtshar dang /_rmad kyi bar du 'du shes skyed do/_/de nas bcom ldan 'das kyis de'i tshe tshigs su bcad pa 'di 
[\[33xb.3\]]dag gsungs so/_/chos kun mnyam pa nyid mnyam par/_/rang byung bas ni rjes su rtogs/_/de phyir yang dag mngon sangs rgyas/_/de bzhin gshegs pa mnyam pa gzigs/_/so so'i skye bo'i chos gang yin/_/de dag sangs rgyas chos dang mnyam/_/slob dang mi slob chos rnams dang /_/
[\[33xb.4\]]rang rgyal gyi ni chos nyid dang /_/gang dag 'jig rten chos rnams dang /_/gang dag 'jig rten 'das chos dang /_/dge dang mi dge mi g.yo rnams/_/mya ngan 'das pa'i lam dang 'dra/_/stong pa nyid dang mtshan ma med/_/smon lam dag ni rnam par spangs/_/ma skyes mngon par 'du mi byed/_/
[\[33xb.5\]]'di ni mnyam pa nyid du brten/_/'di dag mnyam pa nyid rtogs nas/_/thub pa chen po mi 'jigs pa/_/gang gis sems can 'grol 'gyur ba/_/de bzhin du yang rab tu ston/_/'jig rten gsum las rnam par grol/_/rnam par thar pa rab tu ston/_/mi dbang gi ni mi 'jigs pa/_/gnyis 
[\[33xb.6\]]pa yang dag rab tu bstan/_/rgyal bas gang chos rjes su sangs rgyas pa/_/ma bsten par ni rnam par grol mi 'thob/_/bag med pa dang khrel ba med gyur dang /_/gang la ngo tsha ci yang med pa dang /_/lus dang ngag rnams dang ni yid kyis su/_/gang dag sdom pa nam yang yod min dang /_/'dun 
[\[33xb.7\]]dang zhe sdang gti mug 'jigs pa dang /_/srog gcod pa dang gzhan la 'tshe ba dang /_/gzhan gyi chung ma de bzhin [{]brdzun [,]rdzun [}]dang chang /_/nga rgyal mi gus de ni bdun pa'o/_/gang dag log par smra ba brgyad pa ste/_/thams cad rnam par grol ba'i lam rgyun gcod/_/gang dag mnar sems dgu dang 
[\[34a\]]
[\[34a.1\]]nyes mang dang /_/mi dge bcu yi las kyi lam rnams dang /_/gang dag tshul min zhi ba mi shes pa/_/de dag la ni nam yang thar pa med/_/phyin ci log la zhugs par rig gyur nas/_/bag med yang dag ma yin smra la chags/_/rgyal ba rnams kyi mi 'jigs gsum pa ste/_/chos nyid 'di dag la ni bsnyen 
[\[34a.2\]]par bya/_/gang dag rnam sbyong sgo ni tshad med la/_/mi gang ston pa byang chub reg par 'gyur/_/rgyal ba nyid kyis ma thos thams cad rig_/shes nas mi 'chir 'gro ba'i chos 'chad do/_/ji tsam dge ba'i chos ni mang yod pa/_/byang chub phyogs dge rgyal bas bsngags pa la/_/sten pa rnam 
[\[34a.3\]]par thar pa mi 'thob pa/_/gnas med par ni stobs bcu rnams kyis bshad/_/tshul bzhin gyis ni nyon mongs mang po zhi/_/yang dag chos dge mnyam pa med ldan zhing /_/chos dang chos ma yin la de mi chags/_/zhi ba mya ngan med pa rnam grol reg_/gsog gso ba nam mkha' 'dra 
[\[34a.4\]]zhing ya ma brla/_/sgyu ma'i gzugs 'dra nam mkha' lta bu dang /_/dge chos rnam pa gang gis rab shes pa/_/de ni srid pa'i mtsho las thar par 'gyur/_/thub pa stobs bcu rnams kyi chos 'di ni/_/'gro ba gang mos srid par 'gro ba la/_/snying rje snying brtse byas nas thar byed de/_/mi 
[\[34a.5\]]'jigs bzhi pa nam mkha' 'dra ba'o/_/de ltar shA ri'i bu byang chub sems dpa' de bzhin gshegs pa'i mi 'jigs pa bsam gyis mi khyab pa la mngon par dad/_/yid ches/_rab tu rtog_/som nyi med/_the tshom mi za ba nas/_nam mkha' lta bur bsam gyis mi khyab pa'i phyir/_ngo mtshar 
[\[34a.6\]]dang /_rmad kyi bar du 'du shes skyed do/_/shA ri'i bu ji ltar na byang chub sems dpa' de bzhin gshegs pa rnams kyi de bzhin gshegs pa'i snying rje chen po bsam gyis mi khyab pa la mngon par dad/_yid ches/_rab tu rtog_/som nyi med/_the tshom mi za ba nas/_ngo mtshar dang /_rmad 
[\[34a.7\]]kyi bar du 'du shes skyed ce na/_'di la shA ri'i bu de bzhin gshegs pa rnams kyi snying rje chen po ni sems can thams cad rjes su mi gtong zhing rtag tu 'jug pa/_sems can yongs su smin par 'gyur ba ste/_mi ldog par rig par bya'o/_/de bzhin gshegs pa'i snying rje chen po de 
[\[34b\]]
[\[34b.1\]]yang ji ltar ngag gi las kyis kyang khong du chud par bya ba sla ba ma yin pa de ltar tshad med/_de ltar bsam gyis mi khyab/_de ltar mtshungs pa med/_de ltar dpag tu med/_de ltar brjod du med/_de ltar mi zad cing khong du chud par dka'o/_/de ci'i phyir zhe na/_ji ltar de bzhin gshegs pas byang 
[\[34b.2\]]chub thob pa de ltar sems can la de bzhin gshegs pa'i snying rje chen po 'jug ste/_byang chub ci 'dra ba snying rje chen po yang de 'dra'o/_/de bzhin gshegs pas byang chub ji ltar thob ce na/_de bzhin gshegs pas rtsa ba med pa/_gnas med pa'i byang chub thob bo/_/de la rtsa ba gang /_gnas 
[\[34b.3\]]gang zhe na/_'jig tshogs ni rtsa ba'o/_/yang dag pa ma yin pa kun rtog pa ni gnas so/_/de bzhin gshegs pas byang chub mnyam pa nyid kyi phyir de dag mnyam par mkhyen te/_de'i phyir de bzhin gshegs pa rtsa ba med pa/_gnas med pa'i byang chub mngon par rdzogs par sangs rgyas 
[\[34b.4\]]shes bya ste/_sems can 'di dag ni rtsa ba med pa gnas med par mi shes pas de dag shes par bya'o zhes sems can rnams la de bzhin gshegs pa'i snying rje chen po 'jug go_/gzhan yang shA ri'i bu byang chub ni zhi ba dang /_nye bar zhi ba'o/_/de ji ltar zhi/_ji ltar nye bar zhi zhe na/_nang zhi ba'o/_/
[\[34b.5\]]phyi rol nye bar zhi ba'o/_/de ci'i phyir zhe na/_mig ni bdag dang bdag gis stong ste/_de'i rang bzhin ni 'di yin pas na de'i phyir zhi ba zhes bya'o/_/de bzhin du rna ba dang /_sna dang /_lce dang /_lus dang /_yid ni bdag dang bdag gis stong ste/_de'i rang bzhin 'di yin pas na/_de'i phyir zhi ba zhes 
[\[34b.6\]]bya'o/_/de'i mig stong par yongs su shes nas/_gzugs la mi rgyug ste/_de'i phyir nye bar zhi ba zhes bya'o/_/yid kyi bar du yang stong par yongs su shes nas chos la mi rgyug ste/_de'i phyir nye bar zhi ba zhes bya na/_sems can 'di dag ni zhi ba dang nye bar zhi ba 'di mi shes te/_de dag shes par bya'o/_/
[\[34b.7\]]zhes sems can rnams la de bzhin gshegs pa'i snying rje chen po 'jug go_/gzhan yang shA ri'i bu ngas ni rang bzhin gyis 'od gsal bar byang chub mngon par rdzogs par sangs rgyas so/_/ji ltar 'od gsal zhe na/_rang bzhin gang yin pa de ni kun nas nyon mongs pa med pa ste/_nam mkha' lta bu'o/_/
[\[35a\]]
[\[35a.1\]]nam mkha'i rang bzhin no/_/nam mkha'i rjes su 'brang ba'o/_/nam mkha' dang mnyam pa nyid kyis mnyam pa ste/_de ni rang bzhin gyis shin tu 'od gsal ba na rang bzhin gyis 'od gsal ba 'di khong du ma chud pas byis pa so so'i skye bo rnams blo bur gyi nyon mongs pas kun nas nyon mongs te/_
[\[35a.2\]]sems can rnams rang bzhin gyis 'od gsal ba 'di mi shes pas de dag rang bzhin gyis 'od gsal ba khong du chud par bya'o zhes sems can rnams la de bzhin gshegs pa'i snying rje chen po 'jug go/_gzhan yang shA ri'i bu ngas ni blang ba med pa dang /_dor ba med par byang chub mngon par rdzogs par sangs 
[\[35a.3\]]rgyas so/_/de la blang ba med pa gang dor ba med pa gang zhe na/_blang ba med pa zhes bya ba ni chos thams cad mi 'dzin pa'o/_/dor ba med pa zhes bya ba ni chos thams cad rab tu 'dzin pa med pa'o/_/de la de bzhin gshegs pas blang ba med pa dang /_dor ba med pa'i ngo bo nyid mnyam pa nyid du gzigs te/_ji 
[\[35a.4\]]ltar de bzhin gshegs pas tshu rol med pa dang /_pha rol med par gzigs pa de ltar chos thams cad tshu rol dang /_pha rol dang bral bar de bzhin gshegs pas mngon par rdzogs par sangs rgyas te de'i phyir de bzhin gshegs pa zhes bya'o/_/blang ba med pa dang /_dor ba med pa 'di sems can 
[\[35a.5\]]rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/gzhan yang shA ri'i bu ngas mtshan ma med pa dang /_dmigs pa med par byang chub mngon par rdzogs par sangs rgyas so/_/de la mtshan ma med pa gang /_dmigs pa med 
[\[35a.6\]]pa gang zhe na/_mig gi rnam par shes pa mi dmigs pa ni mtshan ma med pa'o/_/gzugs yang dag par rjes su mi mthong ba ni dmigs pa med pa'o/_/yid kyi rnam par shes pa'i bar du mi dmigs pa ni mtshan ma med pa'o/_/chos yang dag ra rjes su mi mthong ba ni dmigs pa med pa'o/_/de ltar 
[\[35a.7\]]shA ri'i bu mtshan ma med pa dang /_dmigs pa med pa ni 'phags pa rnams kyi spyod yul lo/_/'phags pa rnams kyi spyod yul gang zhe na/_khams gsum pa ni 'phags pa rnams kyi spyod yul te/_gang 'phags pa rnams kyi spyod yul de ni byis pa so so'i skye bo thams cad kyi spyod yul ma yin pas de khong 
[\[35b\]]
[\[35b.1\]]du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni 'das pa ma yin/_ma 'ongs pa ma yin/_da ltar byung ba ma yin te/_dus gsum mnyam pa nyid 'khor gsum yongs su chad pa'o/_/de la 'khor gsum yongs su chad pa gang zhe na/_
[\[35b.2\]]gang 'das pa la sems mi 'jug pa dang /_ma 'ongs pa la rnam par shes pa rjes su mi rgyug pa dang /_da ltar byung ba la yid la byed pa mi 'jug pa ste/_de sems dang /_yid dang /_rnam par shes pa la mi gnas pas 'das pa la mi rtog_/ma 'ongs pa la rlom sems su mi byed/_da ltar byung ba la spros par mi 
[\[35b.3\]]byed pa 'di ni dus gsum mnyam pa nyid 'khor gsum yongs su dag pa yin na sems can rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu ngas byang chub ni lus med pa mngon par 'dus ma byas par mngon par 
[\[35b.4\]]rdzogs par sangs rgyas te/_de ni mig gi rnam par shes pas rnam par shes pa bya ba ma yin pa nas/_yid kyi rnam par shes pa'i bar gyis rnam par shes par bya ba ma yin no/_/'dus ma byas zhes bya ba ni gang ma skyes pa/_mi 'jig pa/_mi gnas pa de ni 'khor gsum dang bral ba/_'dus ma 
[\[35b.5\]]byas shes bya'o/_/'dus ma byas ji lta bar 'dus byas kyang de ltar khong du chud par bya'o/_/de ci'i phyir zhe na/_gang chos thams cad kyi rang bzhin de ni dngos po med pa'o/_/gang dngos po med pa de la gnyis med de/_lus med pa/_mngon par 'dus ma byas pa de sems can rnams kyis khong du ma 
[\[35b.6\]]chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu ngas byang chub ni dbyer med pa dang /_gnas su mngon par rdzogs par sangs rgyas so/_/de la dbyer med pa gang /_gnas gang zhe na/_de la de bzhin nyid ni gnas so/_/gnas 
[\[35b.7\]]med pa ni dbyer med pa'o/_/chos kyi dbyings ni gnas so/_/tha dad pa med pa ni dbyer med pa'o/_/yang dag pa'i mtha' ni gnas so/_/g.yo ba med pa ni dbyer med pa'o/_/stong pa nyid ni gnas so/_/dmigs su med pa ni dbyer med pa'o/_/mtshan ma med pa ni gnas so/_/rnam par mi rtog 
[\[36a\]]
[\[36a.1\]]pa ni dbyer med pa'o/_/smon pa med pa ni gnas so/_/'jug pa med pa ni dbyer med pa'o/_/sems can med pa ni gnas so/_/sems can med pa'i rang bzhin ni dbyer med pa'o/_/nam mkha' ni gnas so/_/mi dmigs pa ni dbyer med pa'o/_/mi skye ba ni gnas so/_/mi 
[\[36a.2\]]'gag pa ni dbyer med pa'o/_/'dus ma byas ni gnas so/_/rgyu ba med pa ni dbyer med pa'o/_/byang chub ni gnas so/_/nye bar zhi ba ni dbyer med pa'o/_/mya ngan las 'das pa ni gnas so/_/mngon par mi 'grub pa ni dbyer med pa'o/_/de ltar shA ri'i bu dbyer med pa'i gnas 'di sems can 
[\[36a.3\]]rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni lus kyis mngon par rdzogs par sangs ma rgyas te sems kyis kyang ma yin no/_/de ci'i phyir zhe na/_lus ni bems po g.yo ba med pa/_byed pa med 
[\[36a.4\]]pa/_rtswa dang /_rtsig pa dang shing dang /_rdo dang /_mig yor lta bu'o/_/sems ni sgyu ma dang /_smig rgyu dang /_chu zla lta bu ste/_gang gis lus dang /_sems de ltar khong du chud pa de ni byang chub ces bya'o/_/byang chub ni tha snyad tsam du bzung ba ste/_byang chub ni lus sam/_sems sam/_chos 
[\[36a.5\]]sam/_chos ma yin pa 'am/_yang dag pa 'am/_yang dag pa ma yin pa'am/_bden pa 'am/[ {]brdzun [,]rdzun [}]pa gang gis kyang brjod par bya ba ma yin no/_/de ci'i phyir zhe na/_byang chub ni chos thams cad kyis brjod par bya ba ma yin te/_byang chub la ni gang gis kyang tshig gi tha snyad du 'gyur ba'i gnas cung 
[\[36a.6\]]zad kyang med do/_/ji ltar nam mkha' gnas med cing tshig med pa de bzhin du byang chub kyang gnas med pa/_brjod par bya ba ma yin pa'o/_/de ltar shA ri'i bu yang dag pa ji lta ba bzhin du tshol ba na chos thams cad tshig med pa ste/_chos la tshig med/_tshig 
[\[36a.7\]]la yang chos med do/_/de lta bu'i chos kyi tshul mi shes shing khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni gzung ba med pa/_kun gzhi med pa'o/_/de la gzung ba med pa gang /_kun 
[\[36b\]]
[\[36b.1\]]gzhi med pa gang zhe na/_'di lta ste/_mig yongs su shes pa ni gzung ba med pa'o/_/gzugs yang dag par rjes su mi mthong ba ni kun gzhi med pa'o/_/yid kyi bar du yongs su shes pa ni gzung ba med pa'o/_/chos mi dmigs pa ni kun gzhi med pa ste/_de ltar shA ri'i bu de bzhin gshegs 
[\[36b.2\]]pas gzung ba med pa/_kun gzhi med par byang chub mngon par rdzogs par sangs rgyas so/_/mngon par rdzogs par sangs rgyas nas mig mi 'dzin pa dang /_gzugs kun gzhi med pas rnam par shes pa mi gnas so/_/yid kyi bar du mi 'dzin cing chos kun gzhi med pas rnam par shes pa mi gnas so/_/
[\[36b.3\]]de rnam par shes pa mi gnas pas sems can thams cad kyi sems kyi gnas shes so/_/ji ltar shes zhe na/_sems can rnams kyi sems kyi gnas ni bzhi ste/_bzhi gang zhe na/_'di lta ste/_gzugs ni sems kyi gnas so/_/tshor ba dang /_'du shes dang 'du byed ni sems can rnams kyi 
[\[36b.4\]]sems kyi gnas te/_'di bzhi ni sems can rnams kyi sems kyi gnas so/_/gnas de yang gnas med par de bzhin gshegs pas mkhyen te/_gnas med pa'i mtha' 'di sems can rnams kyis khong du ma chud pas de khong du chud par bya'o zhes sems can rnams la de bzhin gshegs pa'i 
[\[36b.5\]]snying rje chen po 'jug go_/shA ri'i bu byang chub ces bya ba ni stong pa nyid kyi tshig [{]bla dgas [,]bla dwags [}]so/_/stong pa nyid gang gis byang chub stong pa stong pa nyid des chos thams cad stong ste/_de dag stong pa ji lta ba bzhin du de ltar de bzhin gshegs pas chos thams cad mngon par rdzogs par sangs rgyas mod kyi 
[\[36b.6\]]stong pa nyid kyis stong pa nyid mngon par rdzogs par sangs rgyas pa ni ma yin pas stong pa nyid dam/_byang chub ces bya ba 'di ni tshul gcig pa'i ye shes so/_/de la gnyis po gang gis stong pa nyid dang /_byang chub tu gnyis su dbye ba'i gnyis gang yang med do/_/chos de ni gnyis su med cing gnyis su dbyer med 
[\[36b.7\]]de ming med pa/_mtshan ma med pa/_'jug pa med pa/_rab tu rgyu ba med pa/_spyod pa med pa'o/_/gang stong pa zhes bya ba ni mngon par chags pa dang /_'dzin pa dang bral ba'o/_/don dam par chos gang yang mi dmigs pas stong pa nyid gang yin pa de stong pa zhes bya'o/_/ji ltar nam mkha' nam mkha' zhes kyang 
[\[37a\]]
[\[37a.1\]]bya la nam mkha' ni brjod par bya ba'ang ma yin no/_/de bzhin du stong pa stong pa zhes kyang bya la stong pa nyid brjod par bya ba ma yin no/_'di lta ste/_ming tsam du tha snyad 'dogs pa 'di ni chos thams cad la 'jug pa ste/_ming de yang yul na mi gnas/_phyogs na mi gnas so/_/
[\[37a.2\]]ji ltar ming yul na mi gnas/_phyogs na mi gnas pa de bzhin du chos kyi ming gis tha snyad du 'dogs pa'i chos de yang yul na mi gnas/_phyogs na mi gnas te/_de ltar de bzhin gshegs pas chos thams cad mkhyen to/_/thog ma nas ma skyes ma byung bar de ltar mkhyen pas de ltar rnam par grol 
[\[37a.3\]]te bcings pa yang med/_grol ba yang med na de byis pa so so'i skye bo rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni nam mkha' dang mnyam ste/_nam mkha' ni mnyam pa yang ma yin mi mnyam pa'ang ma yin no/_/byang 
[\[37a.4\]]chub kyang mnyam pa 'ang ma yin/_mi mnyam pa 'ang ma yin te/_ji ltar chos rnams yang dag par yongs su grub pa med pa de mnyam pa'am mi mnyam pa zhes brjod pa ma yin no/_/de ltar shA ri'i bu de bzhin gshegs pas chos thams cad mnyam pa 'ang ma yin/_mi mnyam par yang ma 
[\[37a.5\]]yin par mngon par rdzogs par sangs rgyas so/_/ji ltar chos rdul tsam yang mnyam par byas pa yang ma yin/_mi mnyam par byas pa yang ma yin pa de ltar mngon par rdzogs par sangs rgyas so/_/chos ji snyed pa de dag yang dag pa'i ye shes kyis shes so/_/yang dag pa'i ye shes gang 
[\[37a.6\]]zhe na/_chos ma byung ba rnams 'byung ba dang /_byung nas 'jig par 'gyur ba de dag ni bdag po med par 'byung /_bdag po med par 'jig ste/_rkyen gyis 'byung ba dang /_'jig par 'gyur zhing 'di la 'jug pa 'am/_ldog pa gang yang med de/_lam gcad pa'i phyir de bzhin gshegs 
[\[37a.7\]]pa chos ston to/_/lam gcad pa 'di sems can rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub de ni ji lta ba bzhin gyi gnas so/_/byang chub ji lta bar gzugs kyang de bzhin te de bzhin nyid 
[\[37b\]]
[\[37b.1\]]kyis mi 'byung ngo /_/byang chub ji lta ba bzhin du tshor ba dang /_'du shes dang /_'du byed dang /_rnam par shes pa 'ang de bzhin te/_de bzhin nyid kyis mi 'byung ngo /_/byang chub ji lta ba bzhin du sa'i khams dang /_chu'i khams dang /_me'i khams dang /_rlung gi khams kyang de bzhin te/_
[\[37b.2\]]de bzhin nyid kyis mi 'byung ngo /_/byang chub ji lta ba bzhin du mig gi khams dang /_gzugs kyi khams dang /_mig gi rnam par shes pa'i khams nas/_yid kyi khams dang /_chos kyi khams dang /_yid kyi rnam par shes pa'i khams kyi bar du'o/_/chos rnams kyi btags pa ni 'di tsam du zad 
[\[37b.3\]]de de ni phung po dang /_khams dang /_skye mched rnams su btags pa ste/_de dag kyang de bzhin gshegs pas ji lta ba bzhin du mngon par rdzogs par sangs rgyas so/_/phyin ci ma log par mngon par rdzogs par sangs rgyas pas na sngon ji lta bar phyis kyang de bzhin/_bar du yang de bzhin te/_
[\[37b.4\]]sngon gyi mtha' nas ma skyes/_phyi ma'i mthar mi 'pho'o/_/bar du yang dben pa ste/_de ltar de dag ni ji lta ba bzhin gyi gnas yin no/_/gcig ji lta bar thams cad kyang de bzhin no/_/thams cad ji lta bar gcig kyang de bzhin te/_/ji lta ba bzhin ni gcig gam mang por mi 'gyur ro/_/ji 
[\[37b.5\]]lta ba bzhin gyi gnas de sems can rnams kyis khong du ma chud pas de khong du chud par bya'o/_/zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni rnam pa la 'jug pa rnam pa med pa la zhugs pa'o/_/de la rnam pa gang /_rnam pa med pa gang zhe na/_shA 
[\[37b.6\]]ri'i bu rnam pa zhes bya ba ni dge ba'i chos rnams rtsom pa'o/_/rnam pa med pa zhes bya ba ni chos thams cad mi dmigs pa'o/_/rnam pa zhes bya ba ni mi gnas pa'i sems kyi gnas so/_/rnam pa med pa zhes bya ba ni rnam par thar pa'i sgo mtshan ma med pa'i ting nge 'dzin to/_/rnam pa zhes bya ba ni sems 
[\[37b.7\]]gzhal ba dang /_bgrang ba dang /_so sor rtog pa'o/_/rnam pa med pa zhes bya ba ni gzhal ba las yang dag par 'das pa'o/_/gzhal ba las yang dag par 'das pa gang zhe na/_gang na rnam par shes pa'i las med pa'o/_/rnam pa zhes bya ba ni gang na 'dus byas la so sor rtog pa'o/_/rnam pa 
[\[38a\]]
[\[38a.1\]]med pa ni 'dus ma byas mngon sum du byed pa ste/_rnam pa dang rnam pa med pa la 'jug pa 'di byis pa so so'i skye bo rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni zag pa med pa/_len pa 
[\[38a.2\]]med pa'o/_/de la zag pa med pa gang /_len pa med pa gang zhe na/_zag pa med pa zhes bya ba ni zag pa bzhi dang bral ba ste/_'dod pa'i zag pa dang bral ba dang /_srid pa'i zag pa dang bral ba dang /_ma rig pa'i zag pa dang bral ba dang /_lta ba'i zag pa dang bral ba'o/_/nye bar len pa med pa 
[\[38a.3\]]zhes bya ba ni len pa bzhi dang bral ba ste/_'dod pa'i len pa dang bral ba dang /_srid pa'i len pa dang bral ba dang /_lta ba'i len pa dang bral ba dang /_tshul khrims dang brtul zhugs kyi len pa dang bral ba'o/_/de la nye bar len pa bzhi po de dag thams cad ni ma rig pas mdongs par byas pa dang /_srid 
[\[38a.4\]]pa'i chus g.yogs pa dang /_bdag tu mngon par chags pas phung po dang /_khams dang /_skye mched len to/_/de la de bzhin gshegs pas bdag nye bar len pa'i rtsa ba yongs su mkhyen pa'i phyir bdag rnam par dag pas sems can rnam par dag par mkhyen to/_/bdag rnam par dag pa gang yin 
[\[38a.5\]]pa de la yongs su rtog pa gang gis tshul bzhin ma yin pa yid la byed par 'gyur ba'i yongs su rtog pa gang yang med de/_de ni tshul bzhin yid la byed pa dang ldan pas ma rig pa kun nas mi slong ngo /_/ma rig pa kun nas mi slong bas srid pa'i yan lag bcu gnyis kun nas mi ldang ba de ni skye ba med 
[\[38a.6\]]pa'o/_/gang skye ba med pa de ni nges par gyur pa'o/_/gang nges par gyur pa de ni nges pa'i don to/_/gang nges pa'i don de ni don dam pa'o/_/gang don dam pa de gang zag med pa'i don to/_/gang gang zag med pa'i don de brjod du med pa'i don to/_/gang brjod du med pa'i don de rten cing 'brel bar 'byung 
[\[38a.7\]]ba'i don to/_/gang rten cing 'brel par 'byung ba'i don de chos kyi don to/_/gang chos kyi don de de bzhin gshegs pa'i don te de'i phyir sus rten cing 'brel bar 'byung ba mthong ba des chos mthong ngo /_/sus chos mthong ba des de bzhin gshegs pa mthong ste/_'di ltar de bzhin nyid du btsal 
[\[38b\]]
[\[38b.1\]]na ci yang mi mthong ba de ltar mthong /_de la ci yang zhes bya ba gang zhe na/_'di lta ste/_mtshan ma med pa dang /_dmigs pa med pa'o/_/gang gis mtshan ma med pa dang /_dmigs pa med pa mthong ba des yang dag par mthong ste/_de ltar de bzhin gshegs pas chos thams cad mnyam pa 
[\[38b.2\]]nyid du mnyam par mngon par rdzogs par sangs rgyas so/_/zag pa med pa dang /_len pa med pa 'di byis pa so so'i skye bo rnams kyis khong du ma chud pas de khong du chud par bya'o zhes sems can rnams la de bzhin gshegs pa'i snying rje chen po 'jug go_/shA ri'i bu byang chub ni dag pa/_dri ma 
[\[38b.3\]]med pa/_nyon mongs pa med pa'o/_/de la dag pa gang /_dri ma med pa gang /_nyon mongs pa med pa gang zhe na/_stong pa nyid ni dag pa'o/_/mtshan ma med pa ni dri ma med pa'o/_/smon pa med pa ni nyon mongs pa med pa'o/_/skye ba med pa ni dag pa'o/_/mngon par 'du mi byed pa ni dri ma 
[\[38b.4\]]med pa'o/_/nye bar len pa med pa ni nyon mongs pa med pa'o/_/rang bzhin ni dag pa'o/_/yongs su dag pa ni dri ma med pa'o/_/'od gsal ba ni nyon mongs pa med pa'o/_/spros pa med pa ni dag pa'o/_/ma spros pa ni dri ma med pa'o/_/spros pa nye bar zhi ba ni nyon mongs pa med pa'o/_/de 
[\[38b.5\]]bzhin nyid ni dag pa'o/_/chos kyi dbyings ni dri ma med pa'o/_/yang dag pa'i mtha' ni nyon mongs pa med pa'o/_/go 'byed pa ni dag pa'o/_/nam mkha' ni dri ma med pa'o/_/nam mkha' ni nyon mongs pa med pa'o/_/nang yongs su shes pa ni dag pa'o/_/phyi rol du mi rgyug pa ni dri ma med pa'o/_/
[\[38b.6\]]phyi dang nang mi dmigs pa ni nyon mongs pa med pa'o/_/phung po yongs su shes pa ni dag pa'o/_/khams kyi rang bzhin ni dri ma med pa'o/_/skye mched spong ba ni nyon mongs pa med pa'o/_/'das pa la zad pa shes pa ni dag pa'o/_/ma 'ongs pa la mi skye ba shes pa ni dri ma med pa'o/_/da ltar byung ba 
[\[38b.7\]]la chos kyi dbyings la gnas pa'i ye shes ni nyon mongs pa med pa ste/_de ltar dag pa dang dri ma med pa dang /_nyon mongs pa med pa gnas gcig tu 'jug par 'gyur ba ni 'di lta ste/_zhi ba'i gnas so/_/gang zhi ba de ni rab tu zhi ba/_de ni nye bar zhi ba ste/_thub pa zhes bya'o/_/de lta bas na nam mkha' 
[\[39a\]]
[\[39a.1\]]ji lta bar byang chub kyang de bzhin no/_/byang chub ji lta bar chos kyang de bzhin no/_/chos ji lta bar sems can yang de bzhin no/_/sems can ji lta bar zhing yang de bzhin no/_/zhing ji lta bar mya ngan las 'das pa yang de bzhin no/_/de bas na chos thams cad ni mya ngan las 'das pa dang /_
[\[39a.2\]]mnyam pa zhes bya ste/_mthar thug pa'i rnam pas gnyen po med do/_/gnyen po med pa'i rnam pas thog ma nas rnam par dag pa'o/_/thog ma nas dri ma med pa'o/_/thog ma nas nyon mongs pa med pa'o/_/de la de bzhin gshegs pas 'di ltar gzugs can dang /_gzugs med pa'i chos thams 
[\[39a.3\]]cad mngon par rdzogs par sangs rgyas nas sems can gyi khams la rnam par gzigs shing sems can rnams la dag pa dang /_dri ma med pa/_nyon mongs pa med pas rnam par rol pa zhes bya ba'i snying rje chen po 'jug go/_de ltar shA ri'i bu de bzhin gshegs pa'i snying rje chen po dag pa dang /_dri ma med pa 
[\[39a.4\]]dang /_nyon mongs pa med par lhun gyis grub pas rtag tu 'jug ste/_phyis gtang bar bya ba med cing phyogs bcu'i 'jig rten gyi khams rab 'byam ma lus par thogs pa med do/_/de ltar shA ri'i bu de bzhin gshegs pa'i snying rje chen po ni mtha' yas mu med de/_gang de bzhin gshegs pa'i 
[\[39a.5\]]snying rje chen po'i mtha' 'dod pa de ni nam mkha'i mtha' 'dod do/_/byang chub sems dpas de bzhin gshegs pa'i snying rje chen po bsam gyis mi khyab pa de thos nas/_mngon par dad/_yid ches/_rab tu rtog_/som nyi med/_the tshom mi za ba nas nam mkha' lta bur bsam gyis mi khyab pa'i phyir ngo 
[\[39a.6\]]mtshar dang /_rmad kyi bar du 'du shes skyed do/_/de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag gsungs so/_/rtsa ba med cing gnas med pa/_/sangs rgyas kyis ni byang chub reg_/ji ltar rtogs pa de bzhin du/_/srog chags rnams ni kun 
[\[39a.7\]]la ston/_/nang gi mig ni stong pa ste/_/phyi rol gzugs kyang stong pa'o/_/zhi dang nye bar zhi ba yi/_/sangs rgyas kyis ni byang chub reg_/zhi dang nye bar zhi ba de/_/sems can khong du ma chud pas/_/tshig don rtogs nas sems can la/_/de dag la ni snying rje 'jug_/byang chub rang 
[\[39b\]]
[\[39b.1\]]bzhin 'od gsal zhing /_/rnam dag nam mkha' 'dra ba de/_/sems can rnams kyis mi shes pas/_/de dag la yang snying rje 'jug_/chos rnams kun la 'dzin pa dang /_/rab tu 'dzin pa yod ma yin/_/blang med dor ba med pa yi/_/sangs rgyas kyis ni byang chub reg_/sems can 
[\[39b.2\]]'di dag mi shes pas/_/de dag la ni snying rje 'jug_/mtshan ma med cing dmigs pa med/_/'phags pa rnams kyi spyod yul 'di/_/byis pa'i spyod yul ma yin pa/_/sangs rgyas kyis ni byang chub reg_/gang dag mi mkhas bcings pa yi/_/so so'i skye bos mi shes pas/_/de bzhin gshegs 
[\[39b.3\]]pa sems can la/_/snying rje chen po rab tu 'jug_/rang bzhin gyis ni 'dus ma byas/_/skye ba med cing 'jig pa med/_/de la gnas pa yod min te/_/mtshan nyid gsum las rnam par grol/_/'dus byas rnams kyi rang bzhin ni/_/byis pas khong du mi chud pas/_/de dag la yang snying rje 'jug_/
[\[39b.4\]]tshul 'di gang gis sangs rgyas pa/_/byang chub lus kyis mi rtogs te/_/sems kyis kyang ni 'tshang mi rgya/_/lus ni bems po'i rang bzhin te/_/sems kyang sgyu ma lta bu'o/_/lus dang sems kyi rang bzhin te/_/byis pas khong du ma chud pas/_/tshul 'di khong du chud gyur nas/_/de dag la ni snying rje 
[\[39b.5\]]'jug_/rang byung ba ni byang chub dam pa rgya chen mchog reg ste/_/shing mchog drung du bzhugs nas sems can khams la rnam par gzigs/_/'khor ba'i 'khor lor zhugs shing 'gro rgyud sna tshogs 'khyam gyur pa/_/de dag gzigs nas sangs rgyas kyi ni snying rje mi zad 'jug_/nga dang rgyags pa 
[\[39b.6\]]dag la chags shing lta ba'i dra bas gzings/_/sdug bsngal ba de dang mi rtag rtag dang sdug par 'du shes shing /_/bdag dang sems can dang ni srog tu lta bar chags pa rnams/_/gzigs nas de dag la ni sangs rgyas snying rje mi zad 'jug_/sems can khams ni gti mug ling tog khebs shing 
[\[39b.7\]]bsgribs pa kun/_/nyi ma sprin khebs bzhin du snang med lam mer mi 'gyur ba/_/de dag gzigs nas ye shes snang ba dri med 'od bya zhes/_/de dag la yang sangs rgyas kyi ni snying rje mi zad 'jug_/ngan tshogs 'gro bar zhugs shing lam stong rab tu 'khyams pa rnams/_/sems can sems 
[\[40a\]]
[\[40a.1\]]can dmyal dang dud 'gro [{]yi dgas [,]yi dwags [}]rgyud lhung ba/_/de dag gzigs nas sngon gyi rgyal bas bsnyen pa'i lam bstan ces/_/de dag la yang sangs rgyas kyi ni snying rje mi zad 'jug_/de bzhin nyid ltar de bzhin nyid du chos rnams thams cad ni/_/nam mkha' mtshungs 'dra de dag ma 
[\[40a.2\]]bcings ma grol rab mkhyen te/_/'gro ba dag cing bzang ba'i chos rnams mi shes gzigs nas su/_/de dag la yang sangs rgyas kyi ni snying rje mi zad 'jug_/de ltar shA ri'i bu byang chub sems dpa' de bzhin gshegs pa'i snying rje chen po bsam gyis mi khyab pa la mngon par dad/_yid 
[\[40a.3\]]ches/_rab tu rtog_/som nyi med/_the tshom mi za/_rgya cher dga' mgu ste rangs pa rnyed nas nam mkha' lta bur bsam gyis mi khyab pa'i phyir ngo mtshar dang rmad du 'du shes skyed do//_//bam po bdun pa/_yang shA ri'i bu ji ltar na byang chub sems dpa' de bzhin gshegs pa'i sangs 
[\[40a.4\]]rgyas kyi chos ma 'dres pa la mngon par dad/_yid ches/_rab tu rtog pa nas/_ngo mtshar dang /_rmad kyi bar du 'du shes skyed ce na/_/shA ri'i bu de bzhin gshegs pa'i sangs rgyas kyi chos ma 'dres pa ni [{]bcwa [,]bco [}]brgyad po 'di dag ste/_chos de dag dang ldan pas de bzhin gshegs pa 'khor gyi 
[\[40a.5\]]nang du seng ge'i sgra yang dag par sgrog cing khyu mchog gi gnas su zhal gyis 'che ste/_dge sbyong ngam/_bram ze 'am/_lha 'am/_bdud dam/_sus kyang 'jig rten du chos dang 'thun par ma bskor ba tshangs pa'i 'khor lo rab tu bskor to/_/sangs rgyas kyi chos ma 'dres pa [{]bcwa [,]bco [}]brgyad gang zhe na/_
[\[40a.6\]]'di la shA ri'i bu gang gi phyir lus kyi 'khrul pa gang las byis pa'am/_mkhas pa chos dang 'thun pas rgol bar byed pa'i lus kyi 'khrul pa de bzhin gshegs pa la med do/_/de ci'i phyir zhe na/_sangs rgyas bcom ldan 'das rnams ni lus kyi las 'khrul pa med pa ste/_de bzhin 
[\[40a.7\]]gshegs pa'i spyod lam ma mdzes pas kun du gzigs pa dang /_rnam par gzigs pa dang /_bskum pa dang /_snyang ba dang /_chos gos snam sbyar dang /_chos gos dang /_lhung bzed bsnams pa dang /_mngon du gshegs pa dang /_slar gshegs pa dang /_byon pa dang /_bzhud pa dang /_
[\[40b\]]
[\[40b.1\]]bzhengs pa dang /_bzhugs pa dang /_mnal ba dang /_grong dang grong khyer du 'jug pa dang 'byung ba na zhabs kyi mthil sa la mi reg ste/_'khor lo rtsibs stong pas las 'byung zhing dri yid du 'ong ba'i pad ma mngon par 'byung ste/_de la de bzhin gshegs pa'i zhabs 'jog go_/de la gang dud 'gro'i skye gnas su song ba'i sems can 
[\[40b.2\]]dag gis de bzhin gshegs pa'i zhabs la reg na de dag zhag bdun du rab tu bde ba dang ldan par 'gyur/_shi 'phos nas kyang bde 'gro'i mtho ris kyi 'jig rten du skye bar 'gyur ro/_/de bzhin gshegs pa'i sku la chos gos sor bzhi tsam gyis mi reg mod kyi/_rnam par 'thor rlung gis kyang bzlog par mi nus 
[\[40b.3\]]so/_/sku'i 'od kyis mnar med pa'i bar gyi sems can bde ba'i tshor ba myong bar 'gyur te/_de'i phyir de bzhin gshegs pa'i sku la 'khrul pa med ces bya'o/_/yang shA ri'i bu gang gi phyir ngag 'khrul pa gang las byis pa'am/_mkhas pa chos dang 'thun pas rgol bar byed pa'i ngag gi 'khrul 
[\[40b.4\]]pa de bzhin gshegs pa la med do/_/de ci'i phyir zhe na/_shA ri'i bu de bzhin gshegs pa ni dus su smra ba/_yang dag par smra ba/_bden par smra ba/_tshigs su smra ba/_ji skad smra ba de bzhin du byed pa'o/_/shin tu nges pa'i tshig go_/sems can thams cad tshim par byed pa'i tshig go_/mi 
[\[40b.5\]]zlos pa'i tshig go_/don dang yi ges shin tu brgyan pa'i tshig go_/skad cig brjod pas sems can thams cad kyi bsam pa tshim par byed pa ste/_de'i phyir sangs rgyas bcom ldan 'das rnams kyi ngag gi las 'khrul pa med ces bya'o/_/yang shA ri'i bu sems 'khrul pa gang las byis pa'am/_mkhas pa chos 
[\[40b.6\]]dang 'thun pas rgol bar byed pa'i sems kyi 'khrul pa de bzhin gshegs pa la med do/_/de ci'i phyir zhe na/_'di la shA ri'i bu de bzhin gshegs pa ni mnyam par gzhag pa'i dngos po mi 'dor zhing sangs rgyas kyi bya ba thams cad byed kyang sems der mi gtong zhing chos thams cad la de'i chags 
[\[40b.7\]]pa med pa'i ye shes mthong ba 'jug ste/_de'i phyir de bzhin gshegs pa la sems 'khrul pa med ces bya'o/_/ji ltar de'i sems 'khrul pa med pa de ltar sems can rnams kyi sems 'khrul pa spang ba'i phyir chos ston te 'di ni sangs rgyas kyi chos ma 'dres pa dang po'o/_/gzhan yang shA 
[\[41a\]]
[\[41a.1\]]ri'i bu ca co gang las bdud dam/_bdud kyi ris kyi lha'i bu 'am/_gzhan mu stegs can gyis glags rnyed par 'gyur ba'i ca co de bzhin gshegs pa la med do/_/yang shA ri'i bu de bzhin gshegs pa la ca co 'am/_rjes su ca co 'byin pa med de/_de bzhin gshegs 
[\[41a.2\]]pa ni rjes su chags pa dang /_khong khro ba dang bral ba ste/_de sems can thams cad kyis bkur sti byas kyang mthos par mi sems/_sems can thams cad kyis bkur sti ma byas kyang 'khrug pa med do/_/de gang las 'gyod pa'am/_rjes su ca co 'byin par 'gyur ba'i bya ba mchog gam/_
[\[41a.3\]]mthar phyin pa ci yang de bzhin gshegs pa la med de/_de bzhin gshegs pa ni 'jig rten dang mi rtsod pas de'i phyir de bzhin gshegs pa la ca co med do/_/de bzhin gshegs pa ni nyon mongs pa med par gnas pa ste/_nga'i ba med/_'dzin pa med/_len pa med/_mdud pa thams 
[\[41a.4\]]cad dang bral ba ste/_de'i phyir de bzhin gshegs pa la ca co med do/_/ji ltar de la ca co med pa de ltar sems can thams cad kyi ca co thams cad spang ba'i phyir chos ston te 'di ni sangs rgyas kyi chos ma 'dres pa gnyis pa'o/_/gzhan yang shA ri'i bu bsnyel ba gang las chos gang la yang rmongs 
[\[41a.5\]]par 'gyur ba'i bsnyel ba de bzhin gshegs pa la med de/_bsam gtan dang /_rnam par thar pa dang /_ting nge 'dzin dang /_snyoms par 'jug pa la thogs pa med cing sems can thams cad kyi sems kyi spyod pa dang /_g.yo ba la rnam par lta ba'i phyir de bzhin gshegs pa la rmongs 
[\[41a.6\]]pa med do/_/so sor ci rigs par chos ston pa'i phyir kun tu nyams pa med do/_/'das pa dang /_ma 'ongs pa dang /_da ltar la thogs pa med pa'i ye shes mthong ba'i phyir don dang /_chos dang /_nges pa'i tshig dang /_spobs pa so so yang dag par rig pa la kun tu nyams pa med do/_/ji ltar bdag 
[\[41a.7\]]kun tu nyams pa med cing 'das pa dang /_ma 'ongs pa dang /_da ltar la thogs pa med pa'i ye shes mthong ba de ltar sems can thams cad brjed ngas par mi 'gyur bar bya ba'i phyir chos ston te/_'di ni sangs rgyas kyi chos ma 'dres pa gsum pa'o/_/gzhan yang shA ri'i bu de bzhin gshegs pa la/_
[\[41b\]]
[\[41b.1\]]mnyam par ma bzhag pa'i sems mi dmigs te/_de bzhin gshegs pa ni 'chag gam/_bzhengs sam/_bzhugs sam/_mnal tam/_bshos gsol lam/_gsung ngam/_cang mi gsung bar gyur kyang rung ste/_rtag tu mnyam par gzhag cing ting nge 'dzin zab mo dam 
[\[41b.2\]]pa'i mthar phyin pa/_sgrib pa med pa'i bsam gtan la bsam gtan byed pa ste/_de bzhin gshegs pa'i byin gyi rlabs ma gtogs par sems can gyi ris na sems can gang mnyam par bzhag kyang rung /_mnyam par ma bzhag kyang rung ste/_su yang de bzhin gshegs pa'i sems 
[\[41b.3\]]la lta bar nus pa med do/_/ji ltar de bzhin gshegs pa rtag tu mnyam par gzhag pa de ltar ting nge 'dzin la lta bas sems can rnams la chos ston te/_'di ni de bzhin gshegs pa'i sangs rgyas kyi chos ma 'dres pa bzhi pa'o/_/gzhan yang shA ri'i bu de tha dad pa'i 'du shes 
[\[41b.4\]]gang las sems mi mnyam par gnas par 'gyur ba'i tha dad pa'i 'du shes de bzhin gshegs pa la med de/_de ci'i phyir zhe na/_nam mkha' bzhin du zhing mi zad pa'i phyir de bzhin gshegs pa la zhing tha dad pa'i 'du shes med do/_/rang bzhin gyis tha dad pa med pa'i phyir de bzhin 
[\[41b.5\]]gshegs pa la sems can tha dad pa'i 'du shes med do/_/chos kyi dbyings dbyer med cing /_mnyam pa nyid kyi ye shes kyi phyir de bzhin gshegs pa la sangs rgyas kyi zhing tha dad pa'i 'du shes med do/_/'dod chags dang bral ba'i chos nyid kyi phyir de bzhin gshegs pa la chos tha dad pa'i 
[\[41b.6\]]'du shes med do/_/de bzhin gshegs pa ni tshul khrims dang ldan pa'i sems can la yang rjes su chags pa med/_tshul khrims 'chal pa la yang khong khro ba med/_phan par gyur pa la yang lan du phan 'dogs pa med/_gnod par gyur pa la yang gnod par byed pa med/_'dul bar 
[\[41b.7\]]'os pa la yang mnyam pa nyid du ma yin/_log par nges pa'i sems can la yang dmod pa ma yin gyi/_de bzhin gshegs pa ni chos thams cad la mnyam par gnas te/_de'i phyir de bzhin gshegs pa la tha dad pa'i 'du shes med ces bya'o/_/ji ltar de bzhin gshegs pa la tha dad 
[\[42a\]]
[\[42a.1\]]pa'i 'du shes med pa de ltar sems can thams cad kyi tha dad pa'i 'du shes spang ba'i phyir chos ston te/_'di ni de bzhin gshegs pa'i sangs rgyas kyi chos ma 'dres pa lnga pa'o/_/gzhan yang shA ri'i bu de bzhin gshegs pa la so sor ma brtags pa'i btang snyoms med do/_/
[\[42a.2\]]de ci'i phyir zhe na/_de bzhin gshegs pa'i btang snyoms ni lam bsgoms pa'i yin te/_lam ma bsgoms pa'i ma yin no/_/de bzhin gshegs pa'i btang snyoms ni sems bsgoms pa dang /_tshul khrims bsgoms pa dang /_shes rab bsgoms pa'i yin te/_shes rab ma bsgoms pa'i 
[\[42a.3\]]ma yin no/_/de bzhin gshegs pa'i btang snyoms ni ye shes dang ldan pa'i yin te/_gti mug dang ldan pa'i ma yin no/_/de bzhin gshegs pa'i btang snyoms ni 'jig rten las 'das pa'i yin gyi 'jig rten pa'i rnam par lhung ba ma yin no/_/de bzhin gshegs pa'i btang snyoms ni 
[\[42a.4\]]'phags pa'i nges par 'byung ba yin la 'phags pa'i ma yin pa nges par mi 'byung ba ma yin no/_/de bzhin gshegs pa'i btang snyoms ni tshangs pa'i 'khor lo bskor ba ste/_sems can la snying rje dang bral ba ni ma yin no/_/de bzhin gshegs pa'i btang snyoms ni rang gi ngang gis grub 
[\[42a.5\]]pa ste/_gnyen po'i rjes su song ba ni ma yin no/_/yang shA ri'i bu de bzhin gshegs pa'i btang snyoms de ni mtho ba yang ma yin/_dma' ba yang ma yin te/_mtho dma' med par gnas pa mi g.yo bar gyur pa/_gnyis dang bral ba/_rtog pa dang sel ba las shin tu 'das pa dus la lta ba dus 
[\[42a.6\]]las ma yol ba/_mi g.yo ba/_rlom sems med pa/_ma brtags pa/_rnam par ma brtags pa/_ma bsgoms pa/_bstan du med pa/_yang dag pa/_de kho na/_de bzhin nyid/_ma nor ba de bzhin nyid/_gzhan ma yin pa de bzhin nyid de/_shA ri'i bu de bzhin gshegs pa ni de lta bu'i btang 
[\[42a.7\]]snyoms phun sum tshogs pas sems can thams cad btang snyoms yongs su rdzogs par bya ba'i phyir chos ston te/_shA ri'i bu 'di ni sangs rgyas kyi chos ma 'dres pa drug pa'o/_/gzhan yang shA ri'i bu de bzhin gshegs pa la 'dun pa nyams pa med do/_/de la 'dun pa gang zhe na/_'di lta ste/_
[\[42b\]]
[\[42b.1\]]dge ba'i chos la 'dun pa'o/_/de yang gang zhe na/_de bzhin gshegs pa byams pa la 'dun pa nyams pa med do/_/snying rje chen po la 'dun pa nyams pa med do/_/chos ston pa la 'dun pa nyams pa med do/_/sems can 'dul ba la 'dun pa nyams pa med do/_/rab tu dben pa la 'dun pa 
[\[42b.2\]]nyams pa med do/_/byang chub sems dpar yang dag par 'dzud pa la 'dun pa nyams pa med do/_/dkon mchog gsum rgyun mi gcod pa la 'dun pa nyams pa med do/_/de bzhin gshegs pa ni 'dun pas 'gro ba ma yin gyi/_ye shes sngon du 'gro ba ste/_'di ni de bzhin gshegs pa'i 'dun 
[\[42b.3\]]pa'o/_/sems can thams cad bla na med pa'i thams cad mkhyen par 'dun pa yongs su rdzogs par bya ba'i phyir chos ston te/_'di ni sangs rgyas kyi chos ma 'dres pa bdun pa'o/_/gzhan yang shA ri'i bu de bzhin gshegs pa'i brtson 'grus nyams pa med do/_/de la de bzhin gshegs pa'i 
[\[42b.4\]]brtson 'grus ni 'di lta ste/_'dul ba'i sems can yal bar mi 'dor ba'i brtson 'grus dang /_chos nyan pa la brnyas pa med pa'i brtson 'grus so/_/gal te de bzhin gshegs pas chos kyi snod chos nyan pa gang bskal par nyan kyang skyo bar mi 'gyur ba de lta bu brnyes na/_de bzhin gshegs 
[\[42b.5\]]pa yang chos ston cing zhal zas dang bral ba'i rgyud kyis bskal par yang mi bzhengs so/_/de bzhin gshegs pa sems can la lta bas tha na gang na sangs rgyas kyis 'dul ba'i sems can gcig gi phyir yang sangs rgyas kyi zhing gang gA'i klung gi bye ma snyed 'da' zhing bzhud de/_de bzhin 
[\[42b.6\]]gshegs pa la lus ngal ba'am/_ngag ngal ba'am/_sems ngal ba med do/_/de bzhin gshegs pa ni lus dang sems shin tu sbyangs pa'o/_/brtson 'grus brtsams pa'o/_/brtson 'grus kyi bsngags pa gsung ba ste/_brtson 'grus kyis yang dag par rab tu sbyor ba gang 
[\[42b.7\]]gis sems can 'phags pa'i rnam par grol ba thob par 'gyur ba'i brtson 'grus de sems can rnams la bsngags par mdzad de/_/shA ri'i bu 'di ni de bzhin gshegs pa'i sangs rgyas kyi chos ma 'dres pa brgyad pa'o/_/gzhan yang shA ri'i bu de bzhin gshegs pa ni thams 
[\[43a\]]
[\[43a.1\]]cad kyi thams cad rnam pa thams cad kyi thams cad du dran pa nyams pa med cing de bzhin gshegs pa'i dran pa ni bsnyel ba med do/_/de ci'i phyir zhe na/_gang de bzhin gshegs pa bla na med pa yang dag par rdzogs pa'i byang chub mngon par rdzogs par sangs rgyas ma thag tu 
[\[43a.2\]]'das pa dang /_ma 'ongs pa dang /_da ltar gyi sems can gyi sems kyi rgyud la rnam par bltas kyang de la de bzhin gshegs pa la phyis shin tu dran pa bsnyel ba med do/_/sems can gyi spyod pa ji lta ba bzhin du shes kyang de la de bzhin gshegs pa'i ye shes phyis gtang bar bya ba med do/_/
[\[43a.3\]]phung po gsum du rnam par gzhag pa dang /_sems can gyi dbang po la 'jug pa dang /_sems can gyi bsam pa la 'jug pa dang /_sems can gyi spyod pa rnam par lta bas de bzhin gshegs pa'i dran pa la yongs su nyams pa med do/_/de bzhin gshegs pa'i dran pa ni dran par bya ba dang /_
[\[43a.4\]]bsam par bya ba dang brtag par bya ba med kyang sems can rnams la chos ston pa 'bri bar mi 'gyur ro/_/de ci'i phyir zhe na/_'di ltar de'i dran pa la nyams pa med do/_/de ji ltar dran pas bdag dran zhing mi brjed pa de bzhin du sems can rnams la chos ston te/_'di ni de bzhin 
[\[43a.5\]]gshegs pa'i sangs rgyas kyi chos ma 'dres pa dgu pa'o/_/gzhan yang shA ri'i bu de bzhin gshegs pa'i ting nge 'dzin nyams pa med do/_/gang de bzhin gshegs pa'i ting nge 'dzin de ni chos thams cad mnyam pa nyid de/_chos thams cad mi mnyam pa ma yin no/_/chos thams cad ni 
[\[43a.6\]]ji lta ba bzhin pa'o/_/ci'i phyir de bzhin gshegs pa ting nge 'dzin las mi nyams zhe na/_de bzhin nyid gang dang mnyam pa ting nge 'dzin kyang de dang mnyam mo/_/ting nge 'dzin gang dang mnyam pa de bzhin nyid kyang de dang mnyam ste/_mnyam pa nyid de la zhugs pas de'i 
[\[43a.7\]]phyir mnyam pa zhes bya'o/_/'dod chags kyi mtha' gang dang mnyam pa 'dod chags med pa'i mtha' yang de dang mnyam mo/_/zhe sdang gi mtha' gang dang mnyam pa zhe sdang med pa'i mtha' yang de dang mnyam mo/_gti mug gi mtha' gang dang mnyam pa gti mug med pa'i mtha' yang de dang mnyam mo/_/'dus 
[\[43b\]]
[\[43b.1\]]byas kyi mtha' gang dang mnyam pa 'dus ma byas kyi mtha' yang de dang mnyam mo/_/'khor ba'i mtha' gang dang mnyam pa mya ngan las 'das pa'i mtha' yang de dang mnyam mo/_/mnyam pa nyid de la snyoms par zhugs pas de'i phyir de bzhin gshegs pa'i ting nge 'dzin nyams pa med ces bya'o/_/de 
[\[43b.2\]]ci'i phyir zhe na/_mnyam pa nyid mi nyams/_yongs su mi nyams so/_/de bzhin gshegs pa'i ting nge 'dzin de yang mig dang ldan pa ma yin/_rna ba dang /_sna dang /_lce dang /_lus dang /_yid dang ldan pa ma yin mod kyi/_de bzhin gshegs pa dbang po ma tshang ba yang ma yin no/_/ting nge 'dzin ni 
[\[43b.3\]]sa'i khams la mi gnas/_chu dang /_me dang /_rlung gi khams la mi gnas/_'dod pa dang /_gzugs dang /_gzugs med pa'i khams la mi gnas 'jig rten pha rol la mi gnas te/_mi gnas pas na nyams pa med do/_/de'i phyir de bzhin gshegs pa'i ting nge 'dzin nyams pa med de/_
[\[43b.4\]]sems can thams cad kyang de bzhin gshegs pa'i ting nge 'dzin rnyed par bya ba'i phyir chos ston to/_/shA ri'i bu 'di ni de bzhin gshegs pa'i sangs rgyas kyi chos ma 'dres pa bcu pa'o/_/gzhan yang shA ri'i bu de bzhin gshegs pa'i shes rab nyams pa med do/_/de bzhin gshegs pa'i shes 
[\[43b.5\]]rab gang zhe na/_gang chos thams cad rab tu shes pa ste/_gzhan gyi dring mi 'jog pa'i shes pa'o/_/sems can gzhan rnams dang /_gang zag gzhan dag la chos go bar byed pa'i shes pa'o/_/so so yang dag par rig pa mi zad pa la mkhas pa'i shes pa'o/_/tshig thams cad rab tu 
[\[43b.6\]]dbye ba shes pa'o/_/tshig gcig la 'jug pas bskal pa brgya stong du mi chad par ston pa shes pa'o/_/ji lta bu ci 'dra zhes dris pa ji lta ba bzhin du the tshom gcod pa'i shes pa'o/_/thams cad du thogs pa med pa'i shes pa'o/_/theg pa gsum rnam par dgod pa bstan pa shes pa'o/_/sems 
[\[43b.7\]]can gyi sems kyi spyod pa brgyad khri bzhi stong yongs su shes pa'i shes pa'o/_/chos kyi phung po brgyad khri bzhi stong ci rigs par yang dag par rab tu ston pa shes pa'o/_/'di ni shes rab mi zad pa bstan pa'i phyir de bzhin gshegs pa'i shes rab mtha' yas mu med zad mi shes pa'o/_/gang gi 
[\[44a\]]
[\[44a.1\]]phyir de bzhin gshegs pa'i shes rab nyams pa med pa de bzhin du sems can rnams kyi shes rab kyang mi zad par bya ba'i phyir chos ston te/_/shA ri'i bu 'di ni de bzhin gshegs pa'i sangs rgyas kyi chos ma 'dres pa bcu gcig pa'o/_/gzhan yang shA ri'i bu de bzhin gshegs 
[\[44a.2\]]pa'i rnam par grol ba nyams pa med do/_/de bzhin gshegs pa'i rnam par grol ba gang zhe na/_nyan thos rnams kyi rnam par grol ba ni sgra'i rjes su 'gro ba'o/_/rang sangs rgyas rnams kyi rnam par grol ba ni rkyen khong du chud pa'o/_/sangs rgyas bcom ldan 'das rnams kyi rnam par grol ba ni 
[\[44a.3\]]chags pa dang /_gnyis su 'dzin pa thams cad dang bral bas rnam par grol ba zhes bya ste/_sngon gyi mthar yang ma bcings/_phyi ma'i mthar yang mi 'pho/_da ltar byung ba la yang mi gnas te/_mig dang gzugs la gnyis su 'dzin pa las rnam par grol ba'o/_/de bzhin 
[\[44a.4\]]du rna ba dang /_sgra dang /_sna dang /_dri dang /_lce dang /_ro dang /_lus dang /_reg bya la gnyis su 'dzin pa las rnam par grol ba ste/_mi 'dzin/_mngon par mi chags par gnas pa'i rnam par grol ba'o/_/sems rang bzhin gyis 'od gsal ba de bzhin du shes pas de de'i phyir sems 
[\[44a.5\]]kyi skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par sangs rgyas zhes bya'o/_/ji ltar mngon par rdzogs par sangs rgyas pa de ltar de bzhin gshegs pa sems can rnams la chos ston te/_shA ri'i bu 'di ni de bzhin gshegs 
[\[44a.6\]]pa'i sangs rgyas kyi chos ma 'dres pa bcu gnyis pa'o/_/gzhan yang shA ri'i bu de bzhin gshegs pa'i lus kyi las thams cad ye shes sngon du 'gro zhing ye shes kyi rjes su 'brang ngo /_/lus kyi las de dang ldan pas de bzhin gshegs pa gzigs pas kyang sems can 'dul/_
[\[44a.7\]]gsung bas kyang sems can 'dul/_cang mi gsung bas kyang sems can 'dul/_bshos gsol bas kyang sems can 'dul/_spyod lam gyis kyang sems can 'dul/_mtshan gyis kyang sems can 'dul/_dpe byad bzang pos kyang sems can 'dul/_gtsug tor bltar mi snang ba dang /_
[\[44b\]]
[\[44b.1\]]bltas pa tsam dang /_'od gtong ba dang /_gom pa 'dor ba dang /_'jog pa dang /_grong khyer du 'jug pa dang /_'byung bas kyang sems can 'dul te/_sangs rgyas bcom ldan 'das kyi spyod lam gang gis kyang sems can 'dul bar mi 'gyur ba med do/_/de'i phyir de bzhin gshegs 
[\[44b.2\]]pa'i lus kyi las thams cad ye shes sngon du 'gro zhing ye shes kyi rjes su 'brang ba zhes bya ste/_shA ri'i bu 'di ni de bzhin gshegs pa'i sangs rgyas kyi chos ma 'dres pa bcu gsum pa'o/_/gzhan yang shA ri'i bu de bzhin gshegs pa'i ngag gi las thams cad ye shes sngon du 'gro zhing ye shes 
[\[44b.3\]]kyi rjes su 'brang ngo /_/de ci'i phyir zhe na/_sangs rgyas bcom ldan 'das ni 'bras bu yod pa'i chos ston pa'o/_/phyad par lung ston pa'o/_/shin tu nges pa'i tshig smra ba'o/_/de bzhin gshegs pa'i ngag de yang kun shes par byed pa/_rnam par shes par byed pa/_mi mtho ba/_mi dma' 
[\[44b.4\]]ba/_ma yo ba/_'dar 'dar po ma yin pa/_gya gyu med pa/_mi brlang ba/_mi rtsub pa/_gzing gzing ba ma yin pa/_mnyen pa/_yid du 'ong ba/_ma 'chal ba/_lag log med pa/_mi 'tshe ba/_mi myur ba/_rab tu myur ba ma yin pa/_shin tu rnam par phye ba/_shin tu nges pa'i tshig_/_rab tu mnyen 
[\[44b.5\]]pa/_shin tu snyan pa/_dbyangs snyan pa/_rab tu gsal ba/_bsgrags pa/_des pa/_'jam pa/_phan pa dang bcas pa/_dga' bar 'gyur ba/_mchod par 'gyur ba/_mdzes pa/_rdul med pa rdul dang bral ba/_tha ba med pa/_dri ma med pa/_ma rmongs pa/_gsal ba/_thogs pa med pa/_yang 
[\[44b.6\]]dag par sbyor ba/_'od gsal ba/_drang ba/_'jungs pa ma yin pa/_dum bu ma yin pa/_dig dig po ma yin pa/_bde ba skyed pa/_lus sim par byed pa/_sems tshim par byed pa/_'dod chags zhi bar byed pa/_zhe sdang zhi bar byed pa/_gti mug sel ba/_bdud 'jom pa/_sdig pa sel ba/_
[\[44b.7\]]rgol ba 'dul ba/_go bar byed pa/_rnga'i sgra mkhas pa dga' bar byed pa/_ka la ping ka'i sgra dbyangs/_dbang po'i sgra/_tshangs pa'i sgra/_rgya mtsho'i rlabs kyi sgra/_sprin gyi sgra/_sa'i sgra dbyangs/_khrung khrung gi sgra/_rma bya'i sgra skad/_khu byug gi sgra/_shang shang te'u'i sgra/_ngang pa'i sgra skad/[ {]ri dgas [,]ri dwags [}]
[\[45a\]]
[\[45a.1\]]kyi rgyal po'i sgra/_khong hu dang /_pi bang dang /_'khar rnga dang /_dung dang /_sil snyan rab tu bsgrags pa'i sgra/_kun shes par 'gyur ba/_rnam par shes par 'gyur ba/_zur phyin pa/_yid du 'ong ba/_mnyan par 'os pa/_zab pa/_lkugs shing dig pa ma yin pa/_bde ba/_dge ba'i rtsa 
[\[45a.2\]]bskyed pa/_tshig dang yi ge ma nyams pa/_shin tu nges par smra ba/_tshig 'bru dang /_don gyi tshig dang ldan pa/_chos kyi tshig dang ldan pa/_dus dang ldan pa/_tshod dang ldan pa/_dus las mi 'da' ba/_dbang po mchog dang mchog ma yin pa shes pas bstan pa/_sbyin pas brgyan pa/_tshul khrims kyis sbyang pa/_bzod 
[\[45a.3\]]pas bsgrubs pa/_brtson 'grus kyis 'bar bar byas pa/_bsam gtan gyis yid du 'ong bar byas pa/_shes rab kyis nges par brtags pa/_byams pas shin tu bsags pa/_snying rjes mi skyo ba/_dga' bas 'od gsal ba/_btang snyoms kyis nges par brtags pa/_theg pa gsum rnam 
[\[45a.4\]]par 'jog pa/_dkon mchog gsum gyi rigs mi gcod pa/_phung po gsum 'jog pa/_rnam par thar pa gsum sbyong ba/_bden pa yongs su bsgoms pa/_ye shes yongs su bsgoms pa/_mkhas pas ma smad pa/_'phags pas bstod pa/_nam mkha' tshad med pa'i rjes su song ba/_rnam 
[\[45a.5\]]pa'i mchog thams cad dang ldan pa'o/_/shA ri'i bu de bzhin gshegs pa'i ngag ni de 'dra ste/_de lta bur de bzhin gshegs pa'i ngag gi las thams cad ye shes sngon du 'gro zhing ye shes kyi rjes su 'brang ba zhes bya ste/_shA ri'i bu 'di ni de bzhin gshegs pa'i sangs rgyas kyi chos 
[\[45a.6\]]ma 'dres pa bcu bzhi pa'o/_/gzhan yang shA ri'i bu de bzhin gshegs pa'i yid kyi las thams cad ye shes sngon du 'gro zhing ye shes kyi rjes su 'brang ba'o/_/de ci'i phyir zhe na/_de bzhin gshegs pa ni sems kyis brjod pa ma yin/_yid kyis ma yin/_rnam par shes pas ma yin 
[\[45a.7\]]gyi/_de bzhin gshegs pa ni ye shes kyis rab tu phye ba ste/_ye shes kyi dbang du gyur pa'o/_/gang de bzhin gshegs pa'i ye shes de yang sems can thams cad kyi sems kyi rjes su song ba'o/_/sems can thams cad kyi yid kyi rjes su 'jug pa'o/_/sems can thams cad kyi rnam 
[\[45b\]]
[\[45b.1\]]par shes pa las rab tu dben pa'o/_/chos thams cad la nges par sems pa'o/_/ting nge 'dzin thams cad la gzhan gyi dring mi 'jog pa'o/_/dmigs pa las shin tu 'das pa'o/_/rkyen las skye ba dang bral ba'o/_/srid pa gsum gyi 'gro ba sel ba'o/_/nga rgyal gyi rnam 
[\[45b.2\]]pa thams cad las shin tu 'das pa'o/_/bdud kyi las thams cad las nges par grol ba'o/_/sgyu dang g.yo thams cad dang bral ba'o/_/ngar 'dzin pa dang /_nga yir 'dzin pa spangs pa'o/_/ma rig pa dang gti mug gi mun pa dang /_ling tog med pa'o/_/lam gyi yan lag 
[\[45b.3\]]shin tu yongs su bsgoms pa'o/_/nam mkha' dang mtshungs shing rnam par mi rtog pa'o/_/chos kyi dbyings dang dbyer med pa ste/_shA ri'i bu de lta bu ni de bzhin gshegs pa'i ye shes sngon du 'gro ba'i yid kyi las so/_/shA ri'i bu 'di ni de bzhin gshegs pa'i sangs rgyas kyi chos ma 'dres 
[\[45b.4\]]pa [{]bcwa [,]bco [}]lnga pa'o/_/gzhan yang shA ri'i bu 'das pa'i dus la de bzhin gshegs pa'i ma chags ma thogs pa'i ye shes mthong ba 'jug go_/ji ltar 'jug ce na/_'di la shA ri'i bu 'das pa'i sangs rgyas kyi zhing byung ba dang /_ma byung ba ji snyed pa de dag thams cad bgrang ba'i tshul gyis 
[\[45b.5\]]de bzhin gshegs pas yang dag par mkhyen to/_/sangs rgyas kyi zhing ji snyed pa de'i rtswa dang /_shing gel ba dang /_sman dang /_nags tshal byung ba de dag thams cad rab tu mkhyen to/_/sangs rgyas kyi zhing ji snyed pa de'i sems can gyi tshogs sems can du gtogs pa byung ba de dag thams 
[\[45b.6\]]cad rab tu mkhyen to/_/de dag na sems can sna tshogs byung ba ji snyed pa gzugs tha dad pa la sogs pa rgyas par bya ste/_sangs rgyas byung ba ji snyed pa dang /_de bzhin gshegs pa re res chos bstan cing brjod pa ji snyed pa yang gong ma bzhin du sbyar ro/_/sems can ji snyed cig nyan thos 
[\[45b.7\]]kyi theg pas btul ba dang /_ji snyed cig rang sangs rgyas kyi theg pas btul ba yang gong ma bzhin du sbyar te/_sangs rgyas kyi zhing rnam par phye ba yang rab tu mkhyen to/_/dge slong gi dge 'dun rnam par phye ba dang /_tshe'i tshad rnam par phye ba yang rab tu mkhyen to/_/chos gnas pa rnam 
[\[46a\]]
[\[46a.1\]]par phye ba yang rab tu mkhyen to/_/dbugs phyi nang du rgyu ba yang rab tu mkhyen to/_/zas kyi mchog gi longs spyod kyang rab tu mkhyen to/_/sems can thams cad kyi 'das pa'i rnam pa dang /_shi 'pho ba dang /_skye ba yang de bzhin gshegs pas rab tu mkhyen to/_/
[\[46a.2\]]dbang po tha dad pa dang /_spyod pa tha dad pa dang /_bsam pa tha dad pa'ang rab tu mkhyen to/_/sems kyi rgyud kyang rab tu mkhyen to/_/sems gang gi 'og tu sems gang 'byung ba de dag thams cad kyang bgrang ba'i tshul gyis mngon sum du ye shes dang /_rjes su 'gro ba'i ye shes kyis rab tu 
[\[46a.3\]]mkhyen te/_de bzhin gshegs pa la 'das par gtong ba'i sems kyi rgyud kyang mi dmigs te/_de bzhin gshegs pa ni de lta bu'i ye shes dang ldan pas sems can gyi bsam pa la nyams pa med par chos ston te/_shA ri'i bu 'di ni de bzhin gshegs pa'i sangs rgyas kyi chos ma 'dres 
[\[46a.4\]]pa bcu drug pa'o/_/gzhan yang shA ri'i bu ma 'ongs pa'i dus la de bzhin gshegs pa'i ma chags ma thogs pa'i ye shes mthong ba 'jug go_/ma 'ongs pa'i dus na de bzhin gshegs pa gang dag 'byung ba dang /_'gog pa dang /_'byung bar 'gyur ba dang /_'byung bar mi 'gyur ba tha dad pa 
[\[46a.5\]]de dag kyang rab tu mkhyen to/_/bskal pa mes tshig par 'gyur ba ji snyed pa dang /_chus sdud par 'gyur ba ji snyed pa dang /_rlung gis sdud par 'gyur ba ji snyed pa dang /_sangs rgyas kyi zhing gnas par 'gyur ba ji snyed pa dang /_sangs rgyas kyi zhing de na sa'i khams ji snyed pa dang /_rdul 
[\[46a.6\]]phra rab ji snyed pa dang /_rtswa dang /_shing gel pa dang /_sman dang /_nags tshal ji snyed 'byung bar 'gyur ba dang /_skar ma'i gzugs ji snyed 'byung bar 'gyur ba dang /_sangs rgyas kyi zhing rab 'byam re re na sangs rgyas bcom ldan 'das ji snyed 'byung bar 'gyur ba dang /_rang sangs rgyas 
[\[46a.7\]]ji snyed 'byung bar 'gyur ba dang /_nyan thos ji snyed 'byung bar 'gyur ba dang /_byang chub sems dpa' ji snyed 'byung bar 'gyur ba dang /_zas kyi longs spyod dang /_dbugs phyi nang du rgyu ba dang /_'chag pa dang /_'dug pa dang /_spyod lam ji snyed 'byung bar 'gyur ba dang /_de bzhin 
[\[46b\]]
[\[46b.1\]]gshegs pa rab 'byam re re las sems can ji snyed nyan thos kyi theg pa dang /_rang sangs rgyas kyi theg pas rnam par thar par 'gyur ba dang /_sems can ji snyed theg pa chen pos rnam par thar par 'gyur ba de dag thams cad kyang de bzhin gshegs pas rab tu mkhyen to/_/
[\[46b.2\]]sangs rgyas kyi zhing rab 'byam re re na sems can skye ba'i gnas ji snyed 'byung bar 'gyur ba dang /_sems dang sems las byung ba skye ba dang /_skye bar 'gyur ba ji snyed pa de dag thams cad kyang de bzhin gshegs pas rab tu mkhyen to/_/de ltar de bzhin gshegs pas rab tu mkhyen 
[\[46b.3\]]kyang de bzhin gshegs pa ma 'ongs pa'i sems kyi rgyud bskal par 'gyur ba ma yin te/_de bzhin gshegs pa'i ma 'ongs pa la gzigs pas sems can rnams la chos ston te/_shA ri'i bu 'di ni de bzhin gshegs pa'i sangs rgyas kyi chos ma 'dres pa bcu bdun pa'o/_/gzhan yang 
[\[46b.4\]]shA ri'i bu da ltar gyi dus la de bzhin gshegs pa'i ma chags ma thogs pa'i ye shes mthong ba 'jug go_/ji ltar 'jug ce na/_'di la shA ri'i bu de bzhin gshegs pa da ltar gyi phyogs bcu'i sangs rgyas kyi zhing thams cad bgrang ba'i tshul rnam pa gsum gyis rab tu mkhyen to/_/da ltar 
[\[46b.5\]]gyi chos thams cad kyang rab tu mkhyen to/_/da ltar gyi byang chub sems dpa' thams cad dang /_de bzhin du da ltar gyi nyan thos dang /_rang sangs rgyas rnams kyang rab tu mkhyen to/_/da ltar gyi skar ma'i gzugs thams cad kyang rab tu mkhyen to/_/da ltar gyi rtswa dang /_shing gel ba 
[\[46b.6\]]dang /_sman dang /_nags tshal thams cad kyang rab tu mkhyen to/_/da ltar gyi phyogs bcu'i sa'i khams rdul phra rab kyi rdul gyi char brlags pa thams cad kyang bgrang ba'i tshul gyis rab tu mkhyen to/_/phyogs bcu'i chu'i khams skra'i rtse mos blangs pa'i thigs pa thams cad kyang bgrang ba'i 
[\[46b.7\]]tshul gyis rab tu mkhyen to/_/phyogs bcu'i me'i khams kyi 'od 'phro ba/_skyes pa dang /_'gags pa thams cad kyang bgrang ba'i tshul gyis rab tu mkhyen to/_/phyogs bcu'i rlung gi khams thams cad kyang gzugs kyi khams sgrub pa bgrang ba'i tshul gyis rab tu mkhyen to/_/phyogs 
[\[47a\]]
[\[47a.1\]]bcu'i nam mkha'i khams thams cad skra'i rtse mo'i cha shas kyis bgrang ba'i tshul gyis rab tu mkhyen to/_/da ltar gyi sems can gyi khams rnam pa gsum yang rab tu mkhyen to/_/da ltar gyi sems can dmyal ba pa'i sems can gyi khams kyang rab tu mkhyen to/_/
[\[47a.2\]]de'i skye ba'i rgyu yang rab tu mkhyen to/_/ldang ba'i rgyu yang rab tu mkhyen to/_/da ltar gyi dud 'gro'i skye gnas su song ba'i sems can gyi khams kyang rab tu mkhyen to/_/de'i skye ba'i rgyu yang rab tu mkhyen to/_/ldang ba'i rgyu yang rab tu mkhyen to/_/da ltar gyi gshin rje'i 'jig rten pa'i 
[\[47a.3\]]sems can gyi khams kyang rab tu mkhyen to/_/de'i skye ba'i rgyu yang rab tu mkhyen to/_/ldang ba'i rgyu yang rab tu mkhyen to/_/da ltar gyi mi'i sems can gyi khams kyang rab tu mkhyen to/_/de'i skye ba'i rgyu yang rab tu mkhyen to/_/da ltar gyi lha'i sems can gyi khams kyang rab tu 
[\[47a.4\]]mkhyen to/_/de'i skye ba'i rgyu yang rab tu mkhyen to/_/da ltar gyi sems can thams cad kyi sems kyi rgyud kyang rab tu mkhyen to/_/de dag gi nyon mongs pa dang bcas pa 'ang rab tu mkhyen to/_/nyon mongs pa dang bral ba yang rab tu mkhyen to/_/da ltar gyi sems can thams cad kyi 
[\[47a.5\]]'dul ba'i dbang po yang rab tu mkhyen to/_/'dul ba ma yin pa'i dbang po yang rab tu mkhyen to/_/de ltar de bzhin gshegs pas rab tu mkhyen kyang /_de bzhin gshegs pa la gnyis kyi rjes su 'brang ba'i rnam par shes pa med de/_gnyis su med pa la zhugs pa'i phyir/_sems can 
[\[47a.6\]]rnams la chos ston te/_shA ri'i bu 'di ni de bzhin gshegs pa'i sangs rgyas kyi chos ma 'dres pa [{]bcwa [,]bco [}]brgyad pa'o/_/shA ri'i bu sangs rgyas kyi chos ma 'dres pa [{]bcwa [,]bco [}]brgyad po de dag dang ldan pas/_de bzhin gshegs pa phyogs bcu'i 'jig rten gyi khams rab 'byam ma lus pa thams 
[\[47a.7\]]cad du 'khor gyi nang du gzi brjid dang /_grags pa dang /_dpal dang /_ngo mtshar dang /_rmad du byung ba'i chos nyid kyis 'khor rnams zil gyis mnan nas/_lam me/_lhan ne/_lhang nge'o/_/de ltar shA ri'i bu de bzhin gshegs pa'i sangs rgyas kyi chos ma 'dres pa [{]bcwa [,]bco [}]brgyad mtha' yas mu 
[\[47b\]]
[\[47b.1\]]med do/_/'di lta ste/_shA ri'i bu nam mkha' mtha' yas mu med pa de bzhin du/_de bzhin gshegs pa'i sangs rgyas kyi chos ma 'dres pa yang mtha' yas mu med do/_/gang de bzhin gshegs pa'i sangs rgyas kyi chos ma 'dres pa rnams kyi mtha' 'dod pa de ni nam mkha'i 
[\[47b.2\]]mtha' 'dod do/_/byang chub sems dpa' sems dpa' chen po de bzhin gshegs pa'i sangs rgyas kyi chos ma 'dres pa de dag thos nas mngon par dad/_yid ches/_rab tu rtog_/som nyi med/_the tshom mi za/_rgya cher dga' mgu ste/_rangs pa rnyed cing nam mkha' lta bur bsam gyis 
[\[47b.3\]]mi khyab pa'i phyir ngo mtshar dang rmad du 'du shes skyed do/_/de nas bcom ldan 'das bde bar gshegs pas don 'di bka' stsal nas/_ston pa yang 'di skad gsung ngo /_/'dren pa la ni 'khrul pa yong med de/_/lus dang ngag rnams dang ni sems mi g.yo/_/de bzhin srog chags 
[\[47b.4\]]rnams la chos ston te/_/de ni rgyal ba rnams kyi ma 'dres chos/_/khengs par mi 'gyur 'dud par mi 'gyur te/_/khong khro rjes su chags las mngon par 'das/_/nyon mongs med la gnas shing nyon mongs grol/_/de ni rgyal ba rnams kyi ma 'dres chos/_/'dren pa la ni dran pa 
[\[47b.5\]]bsnyel ba med/_/rnam thar spyod yul chos ni mngon par mkhyen/_/so so yang dag rig pa bsnyel med de/_/de ni rgyal ba rnams kyi ma 'dres chos/_/mnyam par gzhag pas bzhugs shing bshos kyang gsol/_/'chag dang mnal ba na yang mnyam par gzhag_/g.yeng ba med 
[\[47b.6\]]cing sems can 'du shes med/_/de ni rgyal ba rnams kyi ma 'dres chos/_/rgyal ba dang ni zhing dang sems can la/_/tha dad 'du shes bde bar gshegs la med/_/bsam pa chen po mnyam pa nyid la gnas/_/de ni rgyal ba rnams kyi ma 'dres chos/_/de dag la ni ma brtags btang 
[\[47b.7\]]snyoms med/_/shin tu nges pa'i lam ni rab bsgoms pas/_/de la rtog dang rnam par rtog med de/_/de ni rgyal ba rnams kyi ma 'dres chos/_/dge ba la ni 'dun pa nyams pa med/_/ston pa rtag tu snying rje rab sbyor zhing /_/sems can rgya chen dpag tu med pa 'dul/_/de ni rgyal 
[\[48a\]]
[\[48a.1\]]ba rnams kyi ma 'dres chos/_/nam yang brtson 'grus la ni nyams pa med/_/'dul ba mtha' dang pha rol med mthong nas/_/lus dang ngag rnams dang ni yid kyis 'dul/_/de ni rgyal ba rnams kyi ma 'dres chos/_/byang chub snying por sangs rgyas byang chub par/_/
[\[48a.2\]]de yis dran pa rnam par chud mi za/_/gang chos rtogs pa de ni rtogs bya min/_/de ni rgyal ba rnams kyi ma 'dres chos/_/rtog pa med cing rnam par rtog med par/_/rang byung ting nge 'dzin la mnyam gnas te/_/chos rnams kun la mi gnas bsam gtan byed/_/de ni rgyal 
[\[48a.3\]]ba rnams kyi ma 'dres chos/_/'dren pa'i shes rab kyis ni rab ston cing /_/sems can kun gyi spyod pa rab mkhyen te/_/de dag la ni bsam bzhin chos kyang 'chad/_/de ni rgyal ba rnams kyi ma 'dres chos/_/nyan thos rnams kyi rnam grol sgra phyir 'gro/_/rang rgyal gyi ni rkyen 
[\[48a.4\]]gyi 'du shes te/_/sangs rgyas rnams kyi btang snyoms bsam mi khyab/_/chags las rab 'das dri med nam mkha' bzhin/_/sems kyi rgyud 'di rang bzhin rnam grol te/_/sems ni sngon nas bcings par gyur pa med/_/ji ltar rnam grol de ltar chos ston te/_/de ni 
[\[48a.5\]]rgyal ba rnams kyi ma 'dres chos/_/gshegs dang bzhugs dang grong khyer 'jug pa dang /_/spyod lam dag ni mthong na mig kyang 'phrog_/sangs rgyas rnams kyi dpe byad bzang po dang /_/mtshan dang 'od rnams thams cad 'dul bar zhugs/_/sems can snying po nam zhig 
[\[48a.6\]]'od gtong tshe/_/srog chags bye ba mang por bder 'gyur te/_/'od kyis reg pa dag ni 'dul bar 'gyur/_/de ni rgyal ba rnams kyi ma 'dres chos/_/rang byung ba ni gsung gcig brjod pas na/_/sems can bsam pa bzhin du gsung thos te/_/brag cha lta bu de'i gsung 
[\[48a.7\]]yang thos/_/de ni rgyal ba rnams kyi ma 'dres chos/_/ye shes kyis ni 'dren pa'i las byas te/_/bde bar gshegs la sems las cung zad med/_/sems can bsam la ye shes rjes su zhugs/_/de ni rgyal ba rnams kyi ma 'dres chos/_/ting 'dzin bsam gtan dang ni rab 
[\[48b\]]
[\[48b.1\]]ldan te/_/spros pa thams cad kyi yang rgyu ba med/_/nam mkha' lta bur mnyam pa nyid du gnas/_/de ni rgyal ba rnams kyi ma 'dres chos/_/'das pa'i dus la de yi ye shes zhugs/_/'gro ba sna tshogs rnam 'byed shes pa yi/_/chos rnams kun la sgrib pa med 
[\[48b.2\]]par 'jug_/de ni rgyal ba rnams kyi ma 'dres chos/_/ma 'ongs dus na gang dag 'jig rten du/_/'byung bar 'gyur dang 'byung bar mi 'gyur dang /_/sems can zhing dang rgyal ba bshad pa dang /_/de dag thams cad sangs rgyas ma lus mkhyen/_/ma 'ongs de la rjes su 
[\[48b.3\]]rab lta zhing /_/de bzhin sems can rnams kyi chos kyang mkhyen/_/de yi sems ni g.yeng bar mi 'gyur te/_/de ni rgyal ba rnams kyi ma 'dres chos/_/da ltar lam gang 'jug par 'gyur ba dag_/thams cad rgyal bas chags med rab tu mkhyen/_/'dren pa'i spyod yul nam 
[\[48b.4\]]mkha' lta bu ste/_/de ni rgyal ba rnams kyi ma 'dres chos/_/de bzhin gshegs pa'i chos ni ma 'dres pa/_/[{]bcwa [,]bco [}]brgyad gsungs pa bsam gyis mi khyab ste/_/de bzhin gshegs pa nam mkha' 'dra bar ni/_/dad mkhas byang chub sems dpa' dad par byed/_/shA ri'i bu 'di dag ni sangs 
[\[48b.5\]]rgyas kyi chos ma 'dres pa [{]bcwa [,]bco [}]brgyad de/_sangs rgyas kyi chos ma 'dres pa de dag dang ldan pas de bzhin gshegs pa dgra bcom pa yang dag par rdzogs pa'i sangs rgyas 'khor gyi nang du gshegs na seng ge'i sgra yang dag par sgrog cing khyu mchog gi gnas su zhal gyis 'che ste/_dge sbyong 
[\[48b.6\]]ngam/_bram ze 'am/_lha 'am/_bdud dam/_sus kyang 'jig rten du chos dang 'thun par ma bskor ba'i tshangs pa'i 'khor lo rab tu bskor to/_/shA ri'i bu de ltar dad pa la gnas pa'i byang chub sems dpa' ni bsam gyis mi khyab pa 'di bcus de bzhin gshegs pa la mngon par dad/_yid 
[\[48b.7\]]ches/_rab tu rtog_/som nyi mi byed/_the tshom mi za/_rgya cher dga' mgu ste/_rangs pa rnyed cing /_ngo mtshar dang /_rmad du 'du shes skyed do/_/de bzhin gshegs pa'i bsam gyis mi khyab pa'i le'u ste bzhi pa'o//_//bam po brgyad pa/_gzhan yang shA ri'i bu de ltar 
[\[49a\]]
[\[49a.1\]]dad pa la rab tu gnas pa'i byang chub sems dpa' ni sangs rgyas bcom ldan 'das rnams kyi snod du rig_/byang chub sems dpa'i sde snod kyi chos kyi rnam grangs kyi snod du rig_/sangs rgyas kyi chos rnams kyi snod du rig nas/_de'i drung du gshegs te byang chub sems dpa'i lam yang dag 
[\[49a.2\]]par rab tu ston to/_/de lta bas na shA ri'i bu rnam grangs 'dis kyang /_de ltar dad pa la rab tu gnas pa'i byang chub sems dpa' ni sangs rgyas bcom ldan 'das rnams kyis snod du rig_/byang chub sems dpa'i sde snod kyi chos kyi rnam grangs kyi snod du rig_/sangs rgyas kyi 
[\[49a.3\]]chos rnams kyi snod du rig nas/_de'i drung du gshegs te/_byang chub kyi lam yang dag par rab tu ston pa de ltar rig par bya'o/_/shA ri'i bu sngon byung ba 'das pa'i dus na bskal pa grangs med pa bas kyang tshes grangs med pa/_yangs pa tshad med pa/_bsam gyis mi khyab pa de'i 
[\[49a.4\]]tshe de'i dus na de bzhin gshegs pa dgra bcom pa yang dag par rdzogs pa'i sangs rgyas phung po chen po zhes bya ba/_rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs 
[\[49a.5\]]rgyas bcom ldan 'das 'jig rten du byung ste/_gang 'di lhar bcas pa'i 'jig rten dang /_bdud du bcas pa dang /_tshangs par bcas pa dang /_dge sbyong dang /_bram zer bcas pa'i skye dgu dang /_lha dang /_mi dang /_lha ma yin du bcas pa'i 'jig rten rang gi mngon par shes pas 
[\[49a.6\]]mngon sum du byas te bsgrubs nas gnas so/_/de chos ston te/_tshangs par spyod pa/_thog mar dge ba/_bar du dge ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba yang dag par rab tu ston to/_/
[\[49a.7\]]shA ri'i bu de bzhin gshegs pa dgra bcom pa yang dag par rdzogs pa'i sangs rgyas phung po chen po'i nyan thos khrag khrig phrag bdun cu rtsa gnyis kyi nyan thos kyi tshogs chen po byung ste/_thams cad kyang dgra bcom pa/_zag pa zad pa/_nyon mongs pa med pa/_sems thams cad 
[\[49b\]]
[\[49b.1\]]kyi dbang dam pa'i pha rol tu son pa sha stag go_/shA ri'i bu de'i dus na rgyal po tshe rnam par rgyal ba zhes bya ba chos can chos kyi rgyal po zhig byung ngo /_/yang shA ri'i bu rgyal po tshe rnam par rgyal ba'i grong khyer rnam par rgyal ba'i rgyal mtshan zhes bya ba/_rgyal po'i gnas 'byor pa mod pa/_
[\[49b.2\]]bde ba/_lo legs pa/_dga' ba 'gro ba mang po dang /_mis gang ba zhig yod de/_yang shA ri'i bu rgyal po tshe rnam par rgyal ba'i khye'u gzhon nu brtson 'grus spyod pa zhes bya ba sngon dge ba'i rtsa ba bskrun pa/_sngon gyi sangs rgyas la bya ba byas pa/_sngon gyi sangs rgyas bye ba khrag khrig 
[\[49b.3\]]brgya stong la bsnyen bkur byas pa/_gzugs bzang ba/_mdzes pa/_blta na sdug pa/_mdog bzang zhing rgyas pa'i mchog dang ldan pa zhig byung ste/_yang shA ri'i bu de'i dus na gzhon nu brtson 'grus spyod btsun mo'i 'khor dang lhan cig tu skyed mos tshal gyi sar byung bar gyur to/_/
[\[49b.4\]]de nas de bzhin gshegs pa dgra bcom pa yang dag par rdzogs pa'i sangs rgyas phung po chen pos e ma'o gzhon nu 'di ni byang chub sems dpa'i sde snod kyi chos kyi rnam grangs kyi snod do/_/e ma'o gzhon nu brtson 'grus spyod 'di ni sangs rgyas kyi chos rnams kyi snod do zhes de ltar rig 
[\[49b.5\]]nas skyed mos tshal gyi sa ga la ba dang /_gzhon nu brtson 'grus spyod ga la ba der song ste phyin nas steng gi nam mkha' la bzhugs te/_gzhon nu brtson 'grus spyod la byang chub kyi lam yang dag par rab tu ston to/_/de la byang chub kyi lam gang zhe na/_'di lta ste/_sems can thams 
[\[49b.6\]]cad la byams pa dang /_pha rol tu phyin pa rnams la brtson pa dang /_bsdu ba'i dngos po rnams kyi rjes su 'jug pa ste/_de ni byang chub kyi lam zhes bya'o/_/de la sems can thams cad la byams pa gang zhe na/_'di la gzhon nu byang chub sems dpa' ni sems can gyi khams ji tsam 
[\[49b.7\]]pa de tsam du byams pas khyab par byed do/_/sems can gyi khams ji tsam zhe na/_nam mkha'i khams ji tsam pa sems can gyi khams kyang de tsam mo/_/gzhon nu 'di lta ste/_dper na nam mkha'i khams 'dis khyab par ma gyur pa gang yang med do/_/gzhon nu de bzhin du byang chub 
[\[50a\]]
[\[50a.1\]]sems dpa'i byams pa 'dis sems can gyi ris na gang khyab par ma gyur pa'i sems can de gang yang med do/_/'di lta ste gzhon nu sems can gyi khams dpag tu med pa de bzhin du gzhon nu byang chub sems dpa'i byams pa bsgom pa yang dpag tu med do/_/
[\[50a.2\]]gzhon nu de ltar na nam mkha' mtha' yas pas sems can mtha' yas sems can mtha' yas pas byams pa mtha' yas so/_/gzhon nu yang sems can gyi khams ni ches mang gi sa'i khams dang /_chu'i khams dang /_me'i khams dang /_rlung gi khams ni de lta ma yin 
[\[50a.3\]]mod kyi/_'on kyang gzhon nu sems can gyi khams tshad med pa ji tsam pa de'i don shes par bya ba'i phyir dpe bstan to/_gzhon nu 'di lta ste/_dper na shar phyogs su 'jig rten gyi khams gang gA'i klung gi bye ma snyed dang /_lho dang /_nub dang /_byang dang /_de bzhin du 
[\[50a.4\]]phyogs mtshams dang /_phyogs bcu kun tu 'jig rten gyi khams gang gA'i klung gi bye ma snyed dang mnyam pa de dag thams cad chus yongs su gang ba'i rgya mtshor gyur pa'i rgya mtsho chen po gcig tu gyur pa la yongs su brtag pa bzung ste/_de la sems can gang gA'i klung gi bye ma snyed 
[\[50a.5\]]'dus nas/_brgyar btsal ba'i skra'i rtse mos chu'i thigs pa gcig blangs/_gzhan yang sems can gang gA'i klung gi bye ma snyed 'dus nas brgyar btsal ba'i skra'i rtsa mos chu'i thigs pa gnyis blangs/_gzhan yang sems can gang gA'i klung gi bye ma snyed 'dus nas/_brgyar btsal 
[\[50a.6\]]ba'i skra'i rtse mos chu'i thigs pa gsum blangs nas gzhon nu yongs su brtag pa bzung ste/_de lta bu'i thabs kyis chu'i phung po chen po de zad par gyur kyang sems can gyi khams ni tshad dang mtha' med de/_gzhon nu sems can gyi khams de ltar dpag tu med cing de ltar mtha' yas pa de 
[\[50a.7\]]thams cad la byang chub sems dpa'i byams pas khyab par byed do/_/gzhon nu de ji snyam du sems/_gang de ltar dpag tu med par byams pa bsgom pa'i dge ba'i rtsa ba de'i tshad gzung bar nus sam/_gsol pa/_bcom ldan 'das de ni ma lags so/_/bde bar gshegs pa de ni ma 
[\[50b\]]
[\[50b.1\]]lags so/_/gzhon nu de ltar byang chub sems dpa' sems dpa' chen po rnams kyi byams pa chen po bsgom pa'i dge ba'i rtsa ba ni dpag tu med pa yin te/_gzhon nu de'i byams pa ni bdag srung ba yin/_gzhan la phan par gnas pa yin/_mchog tu gnod sems med pa/_khro ba dang 
[\[50b.2\]]gnod sems kyi thab dang bral ba/_nyes pa 'joms pa rjes su chags pa'i kun nas ldang ba dang bral ba/_dad pa kun tu ston pa 'khrul pa thams cad la nyes par lta ba/_yongs su gdung ba med pa/_lus dang /_ngag dang /_sems bde ba skyed pa/_gzhan gyi gnod par bya ba thams cad 
[\[50b.3\]]du ma lhung ba/_'jigs pa thams cad dang bral ba 'phags pa'i lam dang 'thun pa/_gshe ba dang khros pa la dang bskyed pa/_g.yul thams cad las sgrol ba/_dbyig pa dang mtshon cha mi thogs pa/_sems can rab tu thar bar bya ba la dga' ba/_khong khro ba thams cad dang bral 
[\[50b.4\]]ba/_tshul 'chos pa dang /_kha gsag dang /_'drid pa dang /_gzhogs slong thams cad dang bral ba/_rang gi rnyed pa dang /_bkur sti dang /_tshigs su bcad pas nye bar 'tsho ba/_brgya byin dang /_tshangs pas phyag byas pa/_rang gi gzi brjid kyis brgyan pa/_mkhas pas bstod pa/_
[\[50b.5\]]byis pa thams cad rjes su srung ba/_tshangs pa'i lam dang 'thun pa/_'dod pa'i khams dang ma 'dres pa/_thar pa'i lam gyi gtso bor gyur pa/_theg pa thams cad kyis yang dag par bzung ba/_zang zing med pa'i bsod nams kyi tshogs bsags pa/_rdzas las byung ba'i bsod nams bya ba'i 
[\[50b.6\]]dngos po thams cad kyi zil gyis mi non pa/_mtshan sum cu rtsa gnyis dang /_dpe byad bzang pos yang dag par brgyan pa/_dbang po nyams shing ma tshang ba thams cad spangs pa/_bde 'gro dang /_mya ngan las 'da' ba'i lam thams cad du 'gro ba/_ngan song thams cad dang /_mi khom pa 
[\[50b.7\]]brgyad las zlog pa/_chos kyi kun dga' la dga' zhing mos pa/_'dod pa'i longs spyod thams cad dang /_dbang po dang /_rgyal srid la mngon par mi dga' ba dang /_sems can thams cad la mnyam pa'i sems kyis/_sbyin pa rab tu sbyor ba/_tha dad pa'i 'du shes dang bral ba/_tshul 
[\[51a\]]
[\[51a.1\]]khrims dang bslab pa thams cad kyi sgo dang lam/_tshul khrims 'chal pa thams cad kyi skyabs/_bzod pa'i stobs kun tu ston pa/_nga rgyal dang /_rgyags pa dang /_dregs pa thams cad dang bral ba/_mi 'khrugs pa'i brtson 'grus rtsom pa/_yang dag par sbyor ba'i 
[\[51a.2\]]bya ba sgrol ba/_bsam gtan dang /_rnam par thar pa dang /_ting nge 'dzin dang /_snyoms par 'jug pa'i rtsa ba/_nyon mongs pa las byung ba/_sems nges par rtogs pa/_thos pa 'dzin pa/_shes rab kyi rgyu skyed pa'i byams pa/_bdag gi phyogs dang gzhan gyi phyogs 'joms pa/_bdud dang 
[\[51a.3\]]nyon mongs pa'i phyogs sel ba/_'grogs na bde ba/_ldang ba dang /_slong ba dang /_'dug pa dang /_nyal ba'i spyod lam srung bar byed pa/_rgod pa'i rang bzhin yid la byed pa thams cad sel ba/_dri zhim pos byugs pa/_khrel yod pa dang ngo tsha shes pas byugs pa/_mi khom pa dang /_nyon mongs 
[\[51a.4\]]pa dang /_ngan 'gro thams cad sel ba'i byams pa/_'gro ba thams cad skyob pa'i byams pa chen po/_bdag gi bde ba btang ba dang /_sems can thams cad la bde ba rab tu sbyin pa ste/_gzhon nu nyan thos rnams kyi byams pa ni bdag skyob pa'o/_/byang chub sems dpa' rnams kyi byams 
[\[51a.5\]]pa ni sems can thams cad la skyob pa'o/_/yang gzhon nu byang chub sems dpa' sems dang po bskyed pa rnams kyi byams pa ni sems can la dmigs pa'o/_/byang chub sems dpa' spyod pa la zhugs pa rnams kyi byams pa ni chos la dmigs pa'o/_/byang chub sems dpa' bzod pa 
[\[51a.6\]]rab tu thob pa rnams kyi byams pa ni dmigs pa med pa'o/_/gzhon nu 'di ni byang chub sems dpa' sems dpa' chen po rnams kyi byams pa zhes bya ste/_/byang chub sems dpa' byams pa de la rab tu gnas pas sems can thams cad la byams pas khyab par byed do/_/de la gzhon nu byang chub 
[\[51a.7\]]sems dpa'i snying rje chen po gang zhe na/_gzhon nu 'di la byang chub sems dpa' bla na med pa yang dag par rdzogs pa'i byang chub 'dod pa'i sngon du 'gro ba ni snying rje chen po'o/_/'di lta ste/_dper na gzhon nu skyes bu'i srog gi dbang po'i sngon du 'gro ba ni dbugs 'byung ba dang rngub pa'o/_/
[\[51b\]]
[\[51b.1\]]gzhon nu de bzhin du theg pa chen po yang dag par sgrub pa'i byang chub sems dpa'i sngon du 'gro ba ni snying rje chen po'o/_/'di lta ste/_dper na gzhon nu 'khor los sgyur ba'i rgyal po'i rin po che thams cad kyi sngon du 'gro ba ni 'khor lo rin po che yin no/_/gzhon nu de bzhin du byang chub 
[\[51b.2\]]sems dpa' sems dpa' chen po'i sangs rgyas kyi chos thams cad kyi sngon du 'gro ba ni snying rje chen po yin te/_snying rje chen po de yang sems can thams cad rjes su mi gtong ba'o/_/gzhon nu byang chub sems dpa'i snying rje chen po sems can thams cad la ji ltar 'jug ce na/_
[\[51b.3\]]gzhon nu 'di ltar byang chub sems dpa' 'jig tshogs la lta bas bcings shing lta bar gyur pa rnam pa mang po la chags pa'i sems can mthong na/_de dag gi 'jig tshogs la lta bas bcings pa spang ba'i phyir chos bstan to zhes sems can rnams la byang chub sems dpa'i 
[\[51b.4\]]snying rje chen po 'jug go_/gzhan yang gzhon nu byang chub sems dpas sems can yang dag pa ma yin pa phyin ci log gi gnas la gnas te/_mi rtag pa la rtag par 'du shes pa dang /_sdug bsngal ba la bde bar 'du shes pa dang /_bdag med pa la bdag tu 'du shes pa 
[\[51b.5\]]dang /_mi sdug pa la sdug par 'du shes pa mthong na/_de dag gis yang dag pa ma yin pa'i phyin ci log spang ba'i phyir chos bstan to zhes sems can rnams la byang chub sems dpa'i snying rje chen po 'jug go_/gzhan yang gzhon nu byang chub sems dpas phyin ci log gi 'dod 
[\[51b.6\]]pa la sred pa'i sems can de dag ma la yang g.yem pa dang /_sring mo la yang g.yem pa mthong na/_byang chub sems dpa' 'di snyam du sems te/_kye ma'o 'jig rten gnas pa 'di dag ni 'phags pa ma yin pa 'dus pa ste/_mu cor smra bas yongs su gang zhing ngo tsha mi shes 
[\[51b.7\]]pas yongs su gang ngo /_/'di ltar ma'i rum mngal gyi mal na 'dug 'dug ste/_de nyid kyi mngal gyi sgo nas byung la de nyid dang yang lhan cig tu 'dod pa sten par byed pa lta ga la srid/_mngal gcig na lhan cig tu 'dug 'dug pa'i sring mo dang 'du zhing 'khrig pa byed pa lta ga la 
[\[52a\]]
[\[52a.1\]]srid de/_kye ma'o sems can 'di dag ni brlag go_/rnam par brlag go_/rab tu brlag go_/'dod chags kyis g.yen spyo'o/_/zhe sdang gis g.yen spyo'o/_/gti mug gis g.yen spyo'o/_/mi shes pas g.yen spyo'o/_/chos las nyams shing chos ma 
[\[52a.2\]]yin pa la gnas so/_/mi 'thun pa'i chos la rab tu spyod do/_/sems can dmyal ba'i spyod yul pa'o/_/dud 'gro'i skye gnas kyi spyod yul pa'o/_/gshin rje'i 'jig rten gyi spyod yul pa'o/_/log pa'i lam la spyod yul pa'o snyam mo/_/gzhon nu 'di lta ste dper na wa dur khrod kyi 
[\[52a.3\]]mthar g.yang sa chen po dang nye ba zhig na mtshan mo khyis gtses nas g.yang sa chen po nas lhung ba de bzhin du gzhon nu sems can 'di dag kyang wa dang 'dra'o/_/gzhon nu 'di lta ste/_dper na dmus long khyis gtses nas g.yang sa chen po dang nye bar gyur pa de bzhin du/_kye ma'o 
[\[52a.4\]]gzhon nu sems can 'di dag kyang dmus long dang 'dra'o/_/gzhon nu 'di lta ste/_dper na phag ni mi gtsang ba za zhing mi gtsang ba la spyod yul pa ste/_gzhon nu kye ma'o de bzhin du sems can 'di dag kyang phag dang 'dra ste/_de nyid ma yin/_de nyid sring mo yin na/_de chung mar bya ba 
[\[52a.5\]]lta ga la srid snyam ste/_sems can nyon mongs pas g.yen spyo ba dang /_bdud kyi phyogs kyi spyod yul pa dang /_bdud kyi zhags pas bcings pa dang /_'dod pa'i 'dam du bying ba de dag gi 'dod pa thams cad spang ba'i phyir chos bstan to/_/zhes sems can rnams la byang chub 
[\[52a.6\]]sems dpa'i snying rje chen po 'jug go_/gzhon nu gzhan yang byang chub sems dpas sgrib pa lngas bsgribs pa'i sems can 'dod pa'i zug rngus zug pa mthong na/_skye mched drug la chags shing zhen pa/_mig gis gzugs mthong na/_mtshan mar 'dzin par 'gyur zhing mngon rtags su 
[\[52a.7\]]'dzin pa dang /_rna bas sgra/_snas dri/_lces ro/_lus kyis reg pa la reg na mtshan mar 'dzin cing mngon rtags su 'dzin par 'gyur te/_kye ma'o sems can 'di dag ni khong khro ba mang zhing phan tshun mi mdza' ste/_de dag don rnyed pa'i phyir ni mdza' bor yang mi shes/_gnod par 
[\[52b\]]
[\[52b.1\]]'gyur ba'i phyir ni gcig la gcig gsod do/_/kye ma'o sems can 'di dag ni gnyid dang rmugs pa mang ba ste/_zhen cing spong ba mi shes pa'i ling tog gis khebs shing mi dge ba'o/_/kye ma'o sems can 'di dag ni 'gyod pas kun nas bskor ba ste/_blo bur gyi nyon 
[\[52b.2\]]mongs pas sems kun nas nyon mongs pa'o/_/kye ma'o sems can 'di dag ni the tshom gyis yongs su dkris pa chos zab mo la nges par ma gyur pa ste/_de dag gi sgrib pa thams cad spang ba'i phyir chos bstan to zhes sems can rnams la byang chub sems dpa'i snying rje chen po 
[\[52b.3\]]'jug go_/gzhon nu gzhan yang byang chub sems dpa' sems can nga rgyal gyis non pa/_che ba'i nga rgyal gyis non pa/_nga rgyal las kyang nga rgyal gyis non pa/_nga'o snyam pa'i nga rgyal gyis non pa/_mngon pa'i nga rgyal gyis non pa/_cung zad snyam pa'i nga rgyal gyis non pa/_log 
[\[52b.4\]]pa'i nga rgyal gyis non pa/_dma' ba bas bdag mtho bar sems pa/_mtshungs pa bas kyang bdag ches lhag par lta ba de dag gzugs la bdag ces khas len pa nas/_rnam par shes pa'i bar la bdag ces khas len pa/_khong du ma chud par khong du chud snyam du shes pa/_gus par smra 
[\[52b.5\]]bar 'os pa la gus par mi smra ba/_phyag bya bar 'os pa la phyag mi 'tshal ba/_rgan pa dang /_gzhon pa la mi 'dud pa/_bla ma la rim gro mi byed pa/_mkhas pa la dge ba gang /_mi dge ba gang /_bsten par bya ba gang /_bsten par mi bya ba gang /_bya ba gang /_mi bya ba gang /_
[\[52b.6\]]kha na ma tho ba dang bcas pa gang /_kha na ma tho ba med pa gang /_lam gang /_ting nge 'dzin gang /_rnam par grol ba gang zhes mi 'dri ba dang /_bdag nyid la bdag nyid ni gtso bo'o/_/bdag ni mchog go snyam du rlom sems su byed pa mthong na 'di ltar nga rgyal gyi rnam pa thams 
[\[52b.7\]]cad spang ba'i phyir chos bstan to zhes sems can rnams la byang chub sems dpa'i snying rje chen po 'jug go_/gzhon nu gzhan yang byang chub sems dpas sred pa'i bcing bas bcings pa/_sred pas 'khol ba/_chung ma dang /_bu pho dang /_bu mos zin pa/_gnod bas zin pa/_
[\[53a\]]
[\[53a.1\]]don med pas zin pa/_'khor ba'i gtan zin pa/_sems can dmyal ba dang /_dud 'gro'i skye gnas dang /_gshin rje'i 'jig rten gyi lam gyis zin pa/_srid pa'i bcing bas zin pa/_rang nyam med pa/_rang dbang med pa'i sems can mthong na/_de dag 
[\[53a.2\]]rang nyam dang /_rang dbang dang /_gang du dga' bar 'gro ba dang /_mya ngan las 'da' bar 'gro bar bya ba'i phyir chos bstan to zhes sems can rnams la byang chub sems dpa'i snying rje chen po 'jug go_/gzhon nu gzhan yang byang chub sems dpas dge ba'i bshes gnyen 
[\[53a.3\]]dang bral ba/_sdig pa'i grogs pos 'khol ba de dag sdig pa'i grogs pos non pas mi dge ba'i las la chags pa 'di lta ste/_srog gcod pa dang /_ma byin par len pa dang /_'dod pa la log par g.yem pa dang /[ {]brdzun [,]rdzun [}]du smra ba dang /_phra ma dang /_ngag rtsub po dang /_tshig 
[\[53a.4\]]kyal ba dang /_brnab sems dang /_gnod sems dang /_log par lta ba'i sems can mthong na 'di ltar dge ba'i bshes gnyen bsdu ba dang /_mi dge ba'i las las bzlog pa dang /_dge ba'i bcu'i las kyi lam yang dag par bzung ste/_spyod par bya ba'i phyir chos bstan to 
[\[53a.5\]]zhes sems can rnams la byang chub sems dpa'i snying rje chen po 'jug go_/gzhon nu gzhan yang byang chub sems dpas gti mug gis bsgribs pa/_ma rig pa'i mun pa mun nag gi ling tog gis kun tu bsgribs pa/_bdag dang /_sems can dang /_srog dang /_skye ba po dang /_
[\[53a.6\]]shed las skyes pa dang /_shed bu dang /_skyes bu dang /_gang zag dang /_byed pa po dang /_tshor ba po dang /_ngar 'dzin pa dang /_nga yir 'dzin pa la mngon par chags pa'i sems can mthong na de dag 'phags pa'i shes rab kyi mig rnam par sbyangs zhing lta bar gyur pa thams cad spang ba'i phyir 
[\[53a.7\]]chos bstan to zhes sems can rnams la byang chub sems dpa'i snying rje chen po 'jug go_/gzhon nu gzhan yang byang chub sems dpas 'khor ba la mngon par dga' ba'i sems can mthong na de dag phung po lnga'i gshed ma las rab tu thar bar bya ba dang /_'khor ba'i 'brog dgon pa las rab tu 
[\[53b\]]
[\[53b.1\]]bzla ba dang /_khams gsum thams cad las gdon pa'i phyir chos bstan to zhes sems can rnams la byang chub sems dpa'i snying rje chen po 'jug go_/gzhon nu gzhan yang byang chub sems dpas sems can 'khrugs par gyur pa/_rtswa mun dza dang /_bal ba dza lta bu mi drang ba 
[\[53b.2\]]drang ba ltar 'chos pa/_'jig rten 'di nas 'jig rten pha rol du/_'jig rten pha rol nas 'jig rten 'dir kun tu rgyug cing 'khor ba/_'gro ba lngar 'gro ba la phyogs pa/_mya ngan las 'das par 'gro ba la phyir bltas pa mthong na de dag gi mya ngan las 'da' ba'i sgo dbye ba'i phyir chos 
[\[53b.3\]]bstan to zhes sems can rnams la byang chub sems dpa'i snying rje chen po 'jug go_/gzhon nu de ltar byang chub sems dpas sems can gyi khams mthong na rnam pa bcu po 'di dag gis snying rje chen po 'jug go_/bsam pa las byung ba'i phyir de'i snying rje chen po de yang g.yo ba 
[\[53b.4\]]med par 'jug go_/lhag pa'i bsam pa las shin tu byung ba'i phyir de'i snying rje chen po de yang mnyam par 'jug go_/lam las byung ba'i phyir de'i snying rje chen po de yang drang po bcos ma ma yin par 'jug go_/sems gya gyu med pa'i sems las shin tu gnas pa las byung 
[\[53b.5\]]ba'i phyir de'i snying rje chen po de yang gya gyu med par 'jug go_/'di lta ste/_sems can thams cad la 'dud pa dang /_phyag 'tshal ba las shin tu byung ba'i phyir de'i snying rje chen po de yang bdag gi bde ba gtong bar 'jug go_/'di lta ste/_bdag gi sems yongs su dag 
[\[53b.6\]]pa las byung ba'i phyir de'i snying rje chen po de yang pha rol rjes su srung bar 'jug go_/'di lta ste/_g.yo zhing 'gul ba'i sems dang bral ba rab tu gnas pa'i sems las byung ba'i phyir de'i snying rje chen po de yang shes rab brtan par 'jug go_/'di lta ste/_pha rol la bde ba sbyin pa 
[\[53b.7\]]las rab tu byung ba'i phyir de'i snying rje chen po de yang bdag gi bde ba gtong bar 'jug go_/brtson 'grus brtan pa las byung ba'i phyir de'i snying rje chen po de yang sems can thams cad kyi khur khyer bar 'jug ste/_gzhon nu 'di ltar byang chub sems dpa'i snying rje chen po ni rnam pa 'di dag 
[\[54a\]]
[\[54a.1\]]dang gzhan yang rnam pa bcus 'jug go_/gzhon nu'i 'di ltar gang la la theg pa chen pos nges par 'byung bar 'gyur ba de dag thams cad kyang snying rje chen pos 'byung ste/_de'i phyir snying rje chen po zhes bya'o/_/sbyin pa byed pa dang /_tshul khrims byed pa 
[\[54a.2\]]dang /_bzod pa byed pa dang /_brtson 'grus byed pa dang /_bsam gtan byed pa dang /_shes rab byed pa ni snying rje chen po zhes bya ste/_de'i phyir snying rje chen po zhes bya'o/_/dran pa nye bar gzhag pa byed pa dang /_yang dag par spong ba byed pas snying rje chen po'o/_/dbang po dang /_
[\[54a.3\]]stobs dang /_byang chub kyi yan lag dang /_lam dang /_mchog tu dga' bar bya ba'i las dang /_mthar gyis snyoms par 'jug pa dang /_dge ba bcu'i las kyi lam dang /_tshig de dag thams cad kyang rgyas par bya'o/_/snying rje chen po ni rang byung gi ye shes sgrub par byed pas na 
[\[54a.4\]]de'i phyir snying rje chen po zhes bya'o/_/rang gi bya ba dang /_legs par byed pa'i bya ba dang /_mi 'gyur ba'i bya ba dang /_sems can thams cad la bya ba ci yod snyam pa ste/_de'i snying rje chen po de yang sems can rnams kyi bsam pa ji lta ba bzhin du yongs su rdzogs par byed pas 
[\[54a.5\]]'di ni byang chub sems dpa' sems dpa' chen po'i snying rje chen po zhes bya ste/_byang chub sems dpa' sems dpa' chen po snying rje de dang ldan pas sems can 'di 'dra ba'i gnas thob pa mthong na de dag la snying brtse ba dang snying rje'i sems skyed do/_/de la byang chub sems dpa'i dga' ba 
[\[54a.6\]]gang zhe na/_gang dge ba'i chos rnams dran pa dang /_rjes su dran pa dang /_dga' ba dang /_dad pa dang /_rab tu dga' ba dang /_dge ba'i chos la mi zhum pa dang /_mi 'gong ba dang /_yongs su mi skyo ba dang /_mi dga' ba thams cad spong ba dang /_chos thams cad la dga' bar 
[\[54a.7\]]gnas pa dang /_sems rab tu dga' ba dang /_lus rab tu sim pa dang /_blo rab tu dga' ba dang /_yid rab tu mgu ba dang /_de bzhin gshegs pa'i sku la mngon par dga' zhing mos pa dang /_mtshan dang /_dpe byad bzang po'i rgyan kun tu tshol ba la dga' ba dang /_chos nyan pas 
[\[54b\]]
[\[54b.1\]]yongs su mi skyo zhing dga' ba dang /_chos kyi phyir 'brang ba'i nan tan la rab tu dga' ba dang /_rab tu dga' ba'i chos la mgu ba dang /_sems can rnams la khong khro ba med pa dang /_byang chub la dga' ba dang /_chos rgya chen po la mos pa dang /_nyi tshe ba'i theg pa sel bar 
[\[54b.2\]]sems bskyed pa dang /_ser sna tshar gcod pa dang /_slong ba la dga' ba dang /_gtong ba la rab tu dga' ba dang /_tshul khrims 'chal pa dag sdud cing byams pa dang /_tshul khrims dang ldan pa la rtag tu dad pa dang /_bdag gi tshul khrims yongs su dag pas ngan 'gro dang /_
[\[54b.3\]]'jigs pa thams cad las rab tu 'da' bar dbugs 'byin pa la rab tu dga' ba dang /_pha rol ngan du zer ba dang /_ngan par brjod pa'i tshig gi lam bzod cing rab tu dga' ba dang /_lag pa dang /_rkang pa dang /_mig dang mgo bcad kyang bzod par nus te/_sems mi nyams 
[\[54b.4\]]shing rab tu dga' ba dang /_rgan rabs la 'dud cing zhes byed pa la dga' ba dang /_rtag tu bzhin 'dzum pa la dga' ba dang /_khro gnyer med cing gsong por smra ba la dga' ba dang /_tshul 'chos pa dang /_kha gsag dang /_gzhogs slong med pa la rab tu dga' ba dang /_
[\[54b.5\]]snying po dang ldan pa'i chos la 'jug par rab tu dga' ba dang /_byang chub sems dpa' la ston pa bzhin du phangs pa dang /_chos la bdag bzhin du phangs pa dang /_de bzhin gshegs pa la srog bzhin du phangs pa dang bla ma la pha ma bzhin du phangs pa dang /_sems can thams 
[\[54b.6\]]cad la bu bzhin du phangs pa dang /_slob dpon la mig bzhin du phangs pa dang /_nan tan la yan lag gi dam pa mgo bzhin du phangs pa dang /_pha rol tu phyin pa la lag pa dang /_rkang pa bzhin du phangs pa dang /_chos smra ba la rin po che thams cad bzhin du phangs pa dang /_
[\[54b.7\]]chos yongs su tshol ba la sman bzhin du phangs pa dang /_skul zhing dran par byed pa la sman pa bzhin du phangs par sems pa'o/_/gzhon nu 'di ni dga' ba zhes bya ste/_byang chub sems dpa' sems dpa' chen po dga' ba de la rab tu gnas nas rtag tu chos tshol ba la dga' bar 
[\[55a\]]
[\[55a.1\]]'gyur te/_byang chub sems dpa'i spyad pa spyod pa la mi skyo'o/_/de la byang chub sems dpa' rnams kyi btang snyoms gang zhe na/_btang snyoms rnam pa gsum ste/_rnam pa gsum gang zhe na/_'di lta ste/_nyon mongs pa la btang snyoms pa dang /_bdag 
[\[55a.2\]]dang gzhan rjes su srung ba'i btang snyoms pa dang /_dus dang dus ma yin par btang snyoms pa'o/_/de la nyon mongs pa'i btang snyoms pa gang zhe na/_gang bkur sti byas kyang mthor mi sems pa dang /_bkur sti ma byas kyang dma' bar mi sems pa dang /_rnyed pas snyems pa 
[\[55a.3\]]med pa dang /_ma rnyed pas yi mi 'chad pa dang /_tshul khrims dang ldan pa dang /_tshul khrims 'chal pa la blo mnyam pa dang /_grags pa la dga' ba med pa dang /_ma grags pa la zhum pa med pa dang /_smad pa la yi mi gsod pa dang /_bstod pa la chos nyid du shin tu gnas 
[\[55a.4\]]pa dang /_sdug bsngal la so sor rtog pa'i stobs dang /_bde ba la mi rtag par rtog pa'i stobs dang /_rjes su chags pa 'dor ba dang /_khong khro ba spong ba dang /_mdza' ba dang mi mdza' ba la sems mnyam pa dang /_legs par byas pa dang /_nyes par byas pa la gnyis su 
[\[55a.5\]]mi 'byed pa dang /_sdug pa dang mi sdug pa la mi lta ba dang /_bsnyen bkur byed pa dang /_bsnyen bkur mi byed pa la dga' ba dang mi dga' bar bya ba med pa dang /_snyan par smra ba dang /_mi snyan par smra ba la rjes su chags pa dang /_khong khro ba med pa dang /_kun myang ba'i nyes pa la mtshungs par 
[\[55a.6\]]yongs su 'jal ba dang /_bdag dang sems can gzhan la bsam pa mnyam pa dang /_lus dang srog la mi lta ba dang /_sems can rab 'bring tha ma la 'od zer mnyam pa dang /_bsngags pa dang ma bsngags pa la chos nyid mnyam pa dang /_bden pa dang /_mi bden pa la 
[\[55a.7\]]bdag gi bden pa yongs su dag pa ste/_gzhon nu 'di ltar gang bdag la gnod par byed pa de la byang chub sems dpa' btang snyoms pa yin no/_/de la bdag dang gzhan rjes su srung ba'i btang snyoms gang zhe na/_gang yan lag dang nying lag gi sha bcad kyang btang snyoms pa 
[\[55b\]]
[\[55b.1\]]yin no/_/yan lag dang nying lag gi sha bcad kyang /_'dod pa med cing tshol ba med de btang snyoms pa yin no/_/lus kyang mi 'gyur/_ngag kyang mi 'gyur te/_gnyi ga bzod pas de'i phyir btang snyoms zhes bya'o/_/mig gi rnam pas ma yin/_gzugs kyi 
[\[55b.2\]]rnam pas ma yin te/_gnyi gas kyang rma mi phyin pa nas/_yid kyi rnam pa dang /_chos kyi rnam pa'i bar gyis rma mi phyin pas de'i phyir btang snyoms zhes bya'o/_/rma mi phyin cing snang ba med pas de'i phyir btang snyoms zhes bya'o/_/rma phyung ba la rma mi 'byin pas de'i phyir 
[\[55b.3\]]btang snyoms zhes bya'o/_/bdag dang pha rol gnyi ga las bzod pas de'i phyir btang snyoms zhes bya'o/_/phan par byed pa dang /_phan par mi byed pa la mnyam par sbyor bas de'i phyir btang snyoms zhes bya'o/_/btang snyoms ni rtsod pa med pa lhur byed pa'o/_/btang snyoms 
[\[55b.4\]]ni rang gi sems nges par rtog pa'o/_/btang snyoms ni bdag la so sor rtog pa'o/_/btang snyoms ni gzhan la gnod pa med pa'o/_/byang chub sems dpa' rnams kyi btang snyoms ni mnyam par gzhag pa'i dngos po ste/_sangs rgyas bcom ldan 'das rnams ni byang chub 
[\[55b.5\]]sems dpa' sems dpa' chen po la btang snyoms pa gnang bar mi mdzad do/_/de ci'i phyir zhe na/_byang chub sems dpas rtag tu 'bad par bya'o/_/rtag par rgyun mi 'chad par dge ba yongs su btsal ba la brtson par bya ste/_dus dus su btang snyoms bsgom par bya'o/_/
[\[55b.6\]]de la dus dus su btang snyoms bsgom pa gang zhe na/_'di lta ste/_snod ma yin pa'i sems can la btang snyoms pa dang /_bsnyen bkur mi byed pa la btang snyoms pa dang /_ma rnyed pa dang /_smad pa dang /_ma grags pa dang /_sdug bsngal ba la btang snyoms pa dang /_nyan 
[\[55b.7\]]thos kyi theg par nges par 'gyur ba la zhugs pa rnams la btang snyoms pa dang /_sbyin pa'i dus na tshul khrims nye bar bsgrub pa btang snyoms pa dang /_tshul khrims kyi dus na sbyin pa nye bar bsgrub pa btang snyoms pa dang /_bzod pa'i dus na sbyin pa dang /_tshul khrims dang /_brtson 
[\[56a\]]
[\[56a.1\]]'grus nye bar bsgrub pa btang snyoms pa dang /_brtson 'grus kyi dus na tshul khrims kyi rjes su 'jug pa btang snyoms pa dang /_bsam gtan gyi dus na sbyin pa'i pha rol tu phyin pa nye bar bsgrub pa btang snyoms pa dang /_shes rab dus na pha rol tu phyin pa lnga la 
[\[56a.2\]]dmigs pa nye bar bsgrub pa btang snyoms pa ste/_'di ni dus dus su btang snyoms pa zhes bya'o/_/de ltar gang mi bya ba'i chos mi byed pa 'di ni btang snyoms zhes bya ste/_de la gnas pa'i byang chub sems dpa' ni mi dge ba'i phyogs thams cad la btang snyoms su byed do/_/gzhon nu 'di 
[\[56a.3\]]ni byang chub sems dpa' sems dpa' chen po'i sems can thams cad la byams pa dang /_snying rje dang /_dga' ba dang /_btang snyoms zhes bya'o/_/de ltar shA ri'i bu bcom ldan 'das de bzhin gshegs pa phung po chen po des gzhon nu brtson 'grus spyod la byams pa dang /_snying 
[\[56a.4\]]rje dang dga' ba dang /_btang snyoms mdor bstan pa dang bcas/_rgyas par bstan pa dang bcas te/_rgya cher yang dag par bstan to/_/gzhon nu brtson 'grus spyod des de thos nas pha rol tu phyin pa la brtson 'grus brtsams par gyur to/_/byams pa dang /_snying rje dang /_dga' 
[\[56a.5\]]ba dang /_btang snyoms kyi le'u ste lnga pa'o//_//de la shA ri'i bu pha rol tu phyin pa rnams la brtson pa gang zhe na/_shA ri'i bu pha rol tu phyin pa drug po 'di dag nyid yin te/_gang pha rol tu phyin pa drug po 'di dag la brtson pa'i byang chub sems dpa' ni byang 
[\[56a.6\]]chub sems dpa'i spyad pa spyod do/_/drug gang zhe na/_'di lta ste/_sbyin pa'i pha rol tu phyin pa dang /_tshul khrims kyi pha rol tu phyin pa dang /_bzod pa'i pha rol tu phyin pa dang /_brtson 'grus kyi pha rol tu phyin pa dang /_bsam gtan gyi pha rol tu phyin pa dang /_shes rab kyi 
[\[56a.7\]]pha rol tu phyin pa ste/_de dag ni pha rol tu phyin pa drug rnams so/_/de la sbyin pa'i pha rol tu phyin pa gang zhe na/_shA ri'i bu 'di la byang chub sems dpa' ni dge sbyong dang /_bram ze dang /_phongs pa rnams kyi sbyin bdag yin te/_'di lta ste/_zas kyis phongs pa la zas/_skom gyis 
[\[56b\]]
[\[56b.1\]]phongs pa la skom/_bzhon pa dang /_gos dang /_spos dang /_phreng ba dang /_byug pa dang /_gnas dang /_yo byad dang /_na ba'i gsos sman dang /_mar me dang /_sil snyan dang /_bran pho dang /_bran mo dang /_gser dang /_nor bu dang /_mu tig dang /_/bai dUr+ya dang /_dung dang /_
[\[56b.2\]]man shel dang /_byi ru dang /_rin po che thams cad dang /_rta dang /_glang po che dang /_shing rta dang /_skyed mos tshal dang /_dka' thub kyi nags tshal dang /_bu dang /_bu mo dang /_chung ma dang /_nor dang /_'bru dang /_mdzod dang /_bang ba dang /_gling bzhi'i rgyal po'i longs spyod 
[\[56b.3\]]kyi bde ba thams cad dang /_rtse ba dang /_dga' ba thams cad dang /_lag pa dang /_rkang pa dang /_rna ba dang /_sna dang /_mig dang /_mgo dang /_sha dang /_khrag dang /_rkang dang /_rus pa dang /_'jig rten gyi yo byad gang yang slong ba la yongs su mi gtong ba med do/_/sbyin pa de rnam 
[\[56b.4\]]pa bcus yongs su dag par sbyin par byed de/_bcu gang zhe na/_byang chub sems dpa' rnams la mi 'thun pa'i longs spyod yongs su tshol zhing sbyin pa med/_/byang chub sems dpa' rnams la sems can la gnod pa'i sbyin pa med/_byang chub sems dpa' rnams la 'jigs shing 
[\[56b.5\]]skrag nas sbyin pa med/_byang chub sems dpa' rnams la yongs su ma btang ba la 'gron du gnyer ba'i sbyin pa med/_byang chub sems dpa' rnams la gdong du lta zhing sbyin pa med/_byang chub sems dpa' rnams la sems can la tha dad par sbyin pa med/_byang chub sems 
[\[56b.6\]]dpa' rnams la mdza' bas sbyin pa med/_byang chub sems dpa' rnams la sdang bas sbyin pa med/_byang chub sems dpa' rnams la zhing tshol zhing sbyin pa med/_byang chub sems dpa' rnams la sems can thams cad la sbyin gnas ma yin zhes brnyas shing sbyin pa med de/_sha 
[\[56b.7\]]ri'i bu byang chub sems dpa' sbyin pa de rnam pa de bcus yongs su dag par sbyin par byed do/_/gzhan yang shA ri'i bu byang chub sems dpa' sbyin pa de gzhan rnam pa bcus yongs su dag par sbyin par byed de/_bcu gang zhe na/_byang chub sems dpa' rnams la las kyi rnam 
[\[57a\]]
[\[57a.1\]]par smin pa 'dod cing sbyin pa med/_byang chub sems dpa' rnams la bsam pa log par sbyin pa med/_byang chub sems dpa' rnams la yongs su skyo ba'i sbyin pa med/_byang chub sems dpa' rnams la nye bar bstan nas sbyin pa med/_byang chub sems 
[\[57a.2\]]dpa' rnams la rjes su mi dga' ba'i sbyin pa med/_byang chub sems dpa' rnams la 'gyod pa'i sbyin pa med/_byang chub sems dpa' rnams la tshul khrims dang ldan pa la bkur te sbyin pa med/_tshul khrims 'chal pa la brnyas te sbyin pa med/_byang chub sems dpa' 
[\[57a.3\]]rnams la rnam par smin pa re ba'i sbyin pa med de/_shA ri'i bu byang chub sems dpa' sbyin pa de rnam pa de bcus yongs su dag par sbyin par byed do/_/gzhan yang shA ri'i bu byang chub sems dpa' sbyin pa de gzhan rnam pa bcus yongs su dag par sbyin par byed de/_bcu gang zhe na/_
[\[57a.4\]]byang chub sems dpa' rnams la smad nas sbyin pa med/_byang chub sems dpa' rnams la gzhan du phyogs nas sbyin pa med/_byang chub sems dpa' rnams la nyon mongs shing sbyin pa med/_khro ba dang /_phrag dog dang /_gnod sems ston cing sbyin pa med/_ri mor mi 
[\[57a.5\]]byed par sbyin pa med/_rang gi lag nas ma yin par sbyin pa med/_ci tsam dpags pa las dbri zhing sbyin pa med/_byang chub sems dpa' rnams skye ba 'dod cing sbyin pa med de/_shA ri'i bu byang chub sems dpa' sbyin pa de rnam pa de bcus yongs su dag par sbyin par byed 
[\[57a.6\]]do/_/gzhan yang shA ri'i bu byang chub sems dpa' sbyin pa de gzhan rnam pa bcus yongs su dag par sbyin par byed de/_bcu gang zhe na/_byang chub sems dpa' rnams la mi brtan par sbyin pa med/_byang chub sems dpa' rnams la tshod 'dzin cing sbyin pa med/_yongs su 
[\[57a.7\]]chad par sbyin pa med/_gzhan gyi dring 'jog ste sbyin pa med/_nyung zhes cung zad tsam sbyin pa med/_gzugs dang /_longs spyod dang /_dbang phyug la mngon par dga' ba'i sbyin pa med/_byang chub sems dpa' rnams la brgya byin dang /_tshangs pa dang /_'jig rten 
[\[57b\]]
[\[57b.1\]]skyong ba dang /_lhar skye ba thams cad 'dod pa'i sbyin pa med/_byang chub sems dpa' rnams la nyan thos dang /_rang sangs rgyas kyi sar bsngo zhing sbyin pa med/_byang chub sems dpa' rnams la mkhas pas smad pa'i sbyin pa med/_byang chub sems dpa' rnams la thams 
[\[57b.2\]]cad mkhyen par ma bsngos pa'i sbyin pa med de/_shA ri'i bu byang chub sems dpa' sbyin pa de rnam pa de bcus yongs su dag par sbyin par byed do/_/gzhan yang shA ri'i bu byang chub sems dpa' sbyin pa de gzhan rnam pa bcus yongs su dag par sbyin par byed de/_bcu gang zhe 
[\[57b.3\]]na/_ji tsam 'dus byas las nges par 'byung ba dang /_'dus ma byas thob par bya ba'i phyir de ltar sbyin pa byin na/_shA ri'i bu byang chub sems dpa'i sbyin pa'i phan yon bcu 'thob par 'gyur ro/_/bcu gang zhe na/_bza' ba byin pas tshe dang /_spobs pa dang /_bde ba 
[\[57b.4\]]dang /_stobs dang /_kha dog phun sum tshogs pa rab tu 'thob bo/_/btung ba byin pas nyon mongs pa dang /_sred pa thams cad bsal ba phun sum tshogs pa rab tu 'thob bo/_/bzhon pa byin pas bde ba thams cad kyi dngos po phun sum tshogs pa rab tu 'thob bo/_/bgo ba byin 
[\[57b.5\]]pas khrel yod pa dang /_ngo tsha shes pa dang /_gser ltar kha dog yongs su dag pa phun sum tshogs pa rab tu 'thob bo/_spos dang phreng ba byin pas tshul khrims dang /_thos pa dang /_ting nge 'dzin gyi dri dang /_byug pa phun sum tshogs pa rab tu 'thob bo/_/dri rab tu 
[\[57b.6\]]zhim pa'i spos dang /_phye ma dang /_byug pa byin pas lus kyi nan tan gyi dri zhim po phun sum tshogs pa rab tu 'thob bo/_/ro byin pas ro bro ba'i nang na mchog gi ro bro ba'i skyes bu chen po'i mtshan phun sum tshogs pa rab tu 'thob bo/_/gnas byin pas sems can thams cad 
[\[57b.7\]]kyi gnas dang /_rten dang /_gling dang /_skyabs dang /_dpung gnyen phun sum tshogs pa rab tu 'thob bo/_nad pa la sman byin pas mi rga mi 'chi shi ba med pa'i bde ba yongs su rdzogs pa phun sum tshogs pa rab tu 'thob bo/_/yo byad sna tshogs byin pas byang chub kyi phyogs kyi 
[\[58a\]]
[\[58a.1\]]chos kyi yo byad yongs su rdzogs pa phun sum tshogs pa rab tu 'thob ste/_shwa ri'i bu byang chub sems dpa' byang chub 'dod pas de ltar sbyin pa byin na sbyin pa'i phan yon bcu po de dag yongs su gzung bar 'gyur ro/_/gzhan yang shA ri'i bu byang chub sems dpa' 
[\[58a.2\]]phan yon gzhan bcu rab tu 'thob bo/_/bcu gang zhe na/_'di lta ste/_mar me byin pas de bzhin gshegs pa'i spyan lnga yongs su dag pa phun sum tshogs pa rab tu 'thob bo/_/sil snyan byin pas lha'i rna ba yongs su dag pa phun sum tshogs pa rab tu 'thob bo/_/gser dang /_
[\[58a.3\]]nor bu dang /_mu tig dang /_bai dUr+ya dang /_dung dang /_man shel dang /_byi ru dang /_rin po che thams cad byin pas skyes bu chen po'i mtshan sum cu rtsa gnyis yongs su rdzogs pa phun sum tshogs pa rab tu 'thob bo/_/rin po che tha dad pa sna tshogs dang /_me tog sna tshogs 
[\[58a.4\]]byin pas dpe byad bzang po brgyad cu yongs su rdzogs pa phun sum tshogs pa rab tu 'thob bo/_/rta dang /_glang po che dang /_shing rta byin pas rgyas pa dang /_yangs pa dang che ba phun sum tshogs pa rab tu 'thob bo/_/skyed mos tshal dang /_dka' thub kyi nags tshal byin pas 
[\[58a.5\]]bsam gtan dang /_rnam par thar pa dang /_ting nge 'dzin dang /_snyoms par 'jug pa yongs su rdzogs pa phun sum tshogs pa rab tu 'thob bo/_/nor dang /_'bru dang /_mdzod dang /_bang ba byin pas chos rin po che thams cad kyi mdzod yongs su rdzogs pa phun sum 
[\[58a.6\]]tshogs pa rab tu 'thob bo/_/bran pho dang /_bran mo dang /_las byed pa'i mi byin pas rang nyam dang /_rang dbang dang /_rang byung gi ye shes yongs su rdzogs pa phun sum tshogs pa rab tu 'thob bo/_/bu pho dang /_bu mo byin pas mdza' ba dang /_sdug pa dang /_'dod pa'i 
[\[58a.7\]]bla na med pa yang dag par rdzogs pa'i byang chub yongs su rdzogs pa phun sum tshogs pa rab tu 'thob bo/_/gling bzhi'i rgyal po'i longs spyod thams cad byin pas byang chub sems dpa' rnam pa'i mchog thams cad dang ldan pa'i thams cad mkhyen pa'i ye shes phun sum tshogs 
[\[58b\]]
[\[58b.1\]]pa rab tu 'thob ste/_sha ri'i bu phan yon bcu po de dag yongs su gzung bar 'gyur ro/_/shA ri'i bu byang chub sems dpa' byang chub 'dod pas de ltar sbyin pa byin na phan yon gzhan yang bcu 'thob bo/_/bcu gang zhe na/_'dod pa'i yon tan lnga byin pas tshul khrims dang /_
[\[58b.2\]]ting nge 'dzin dang /_shes rab dang /_rnam par grol ba dang rnam par grol ba'i ye shes mthong ba'i phung po yongs su dag pa phun sum tshogs pa rab tu 'thob bo/_/dga' ba'i rtsed mo thams cad yongs su gtong ba'i sbyin pas dam pa'i chos kyi dga' ba dang /_rtse ba yongs su 
[\[58b.3\]]dag pa phun sum tshogs pa rab tu 'thob bo/_/rkang pa byin pas chos kyi don gyi rkang pa byang chub kyi snying por 'gro ba yongs su rdzogs pa phun sum tshogs pa rab tu 'thob bo/_/lag pa byin pas sems can thams cad la chos kyi lag pa rab tu sbyin pa yongs su rdzogs pa phun 
[\[58b.4\]]sum tshogs pa rab tu 'thob bo/_/rna ba dang /_sna byin pas dbang po ma tshang ba med cing yongs su rdzogs pa phun sum tshogs pa rab tu 'thob bo/_/yan lag dang nying lag byin pas kha na ma tho ba med cing mdzes pa'i yan lag sangs rgyas kyi sku yongs su rdzogs pa phun 
[\[58b.5\]]sum tshogs pa rab tu 'thob bo/_/mig byin pas sems can thams cad la chos kyi mig mi sgrib pa yongs su dag pa phun sum tshogs pa rab tu 'thob bo/_/sha dang khrag byin pas sems can thams cad kyi lus dang srog snying po med pa las snying po len pas nye bar 'tsho ba la 
[\[58b.6\]]mkhas pa phun sum tshogs par rab tu 'thob bo/_/rkang byin pas rdo rje ltar mi shigs pa'i lus 'thob pa phun sum tshogs pa rab tu 'thob bo/_/yan lag gi dam pa mgo byin pas byang chub sems dpa' sems dpa' chen po 'jig rten gsum gyi mchog bla na med cing ltag na med 
[\[58b.7\]]pa'i thams cad mkhyen pa'i ye shes khong du chud pa yongs su rdzogs pa phun sum tshogs pa rab tu 'thob ste/_shwa ri'i bu byang chub sems dpa' byang chub 'dod pas de ltar sbyin pa byin na 'di lta bu'i sangs rgyas kyi chos yongs su rdzogs pa'i phan yon de dag yongs su gzung bar 'gyur 
[\[59a\]]
[\[59a.1\]]ro/_/shA ri'i bu byang chub sems dpa' mkhas pa zab pa shes rab kyi snang ba ni 'jig rten gyi zang zing gis bla na med pa yang dag par rdzogs pa'i byang chub 'dod/_bdud rtsi 'dod/_snying po 'dod/_byang chub 'dod de/_yang shA ri'i bu mya ngan las 'das pa 
[\[59a.2\]]'dod pa ni bla na med pa yang dag par rdzogs pa'i byang chub la gnas te/_'jig rten gyi zang zing sbyin pa na 'jig rten gyi bde ba thams cad yongs su mi gtong ba gang yang med do/_/'di lta ste/_shA ri'i bu khyim bdag chun pa zhing skams la gnas nas ba lang dang /_
[\[59a.3\]]gnam sdong ma yin pa'i zhing gi rmo brko rdzogs par byas te/_sa bon btab nas rnam grangs 'dis gshol gyis 'tsho bas gser dang /_dngul yang 'grub bo/_/dngos po sna tshogs gzhan yang 'grub bo/_/de ci'i phyir zhe na/_shA ri'i bu 'bru dang mtshungs pa'i nor med do/_/
[\[59a.4\]]shA ri'i bu de bzhin du byang chub sems dpa' 'di ltar 'jig rten gyi zang zing la gnas nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i dus dang tshod yod do/_/'di lta ste/_shA ri'i bu bas rtswa skam po dang /_gsher ba 
[\[59a.5\]]zos pa dang /_chu grang mo dang /_dron mo 'thungs pa de las 'o ma 'grub ste/_zho dang /_mar sar pa dang /_mar gyi snying po yang 'grub bo/_shA ri'i bu de bzhin du byang chub sems dpa' sems dpa' chen po bla na med pa yang dag par rdzogs pa'i byang chub la gnas te/_
[\[59a.6\]]'jig rten gyi zang zing sbyin pa na/_de mi 'dod kyang 'khor los sgyur ba'i rgyal po yang yongs su 'grub bo/_/brgya byin dang /_tshangs pa yang 'grub bo/_/gnas de gsum yongs su grub nas byang chub sems dpa'i sa bcu yongs su 'grub bo/_/de bzhin 
[\[59a.7\]]gshegs pa'i stobs bcu dang /_mi 'jigs pa bzhi yang yongs su 'grub bo/_/las stong gis 'grub pa'i sangs rgyas kyi chos ma 'dres pa [{]bcwa [,]bco [}]brgyad rnams kyang yongs su 'grub bo/_/las stong gis 'grub pa'i rnam pa drug cu dang ldan pa'i dbyangs phun sum tshogs 
[\[59b\]]
[\[59b.1\]]pa yang yongs su 'grub bo/_las brgyas 'grub pa'i skyes bu chen po'i mtshan gcig yongs su 'grub bo/_/las nyis brgyas 'grub pa'i gtsug tor spyi bor 'grub bo/_/rnam pa dang yon tan brgyas yongs su rdzogs pa'i de bzhin gshegs pa'i chos kyi dung 
[\[59b.2\]]chen po yang 'grub bo/_/rnam pa bye ba dang /_yon tan brgya phrag stong dang ldan pa'i tshems kyi phreng ba thags bzang ba/_phrag med pa snyoms shing dkar ba yang yongs su 'grub ste/_de ltar shA ri'i bu de bzhin gshegs pa rnams de bzhin gshegs pa'i las kyi 'bras 
[\[59b.3\]]bu rnam par smin pas mngon par 'grub bo/_/yang shA ri'i bu gang byams pa'i sems [(]bskyad [,]bskyed [)]nas slong ba la sbyin pa byin pa de ni gang gA'i klung gi bye ma snyed du sems bskyed pas sangs rgyas kyi ting nge 'dzin rgyun mi 'chad pa gcig 'grub ste/_ting nge 'dzin de la gnas nas de 
[\[59b.4\]]bzhin gshegs pa dgra bcom pa yang dag par rdzogs pa'i sangs rgyas ba spu'i bu ga re re nas ting nge 'dzin brgya gang gA'i rgyun ltar mngon par sprul pa mdzad de/_/shA ri'i bu de bzhin gshegs pa ni rdzu 'phrul gyi bya ba thams cad la dbang thob pa'o/_/shA ri'i bu gang 'di lta 
[\[59b.5\]]bu'i sangs rgyas kyi chos de dag ni de bzhin gshegs pa sngon byang chub sems dpa'i spyad pa spyod pa na 'jig rten gyi zang zing gi sbyin pas yongs su bzung ba yin no/_/shA ri'i bu byang chub sems dpa' mi 'chi ba 'dod pa dang /_byang chub 'dod pa dang /_/mya ngan las 'das pa 
[\[59b.6\]]'dod pa ni 'jig rten gyi zang zing sbyin par byed do/_/shA ri'i bu rnam grangs des na khyod kyis byang chub sems dpa' 'jig rten gyi zang zing la gnas nas bla na med pa yang dag par rdzogs pa'i byang chub mngon par rdzogs par 'tshang rgya bar rig par gyis shig_/shA ri'i bu sngon byung ba 'das 
[\[59b.7\]]pa'i dus kyi bskal pa grangs med pa shin tu grangs med pa tshad med pa/_bsam gyis mi khyab pa gang byung ba de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas chos mos zhes bya ba/_rig pa dang zhabs su ldan pa/_bde bar gshegs pa/_'jig 
[\[60a\]]
[\[60a.1\]]rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa sangs rgyas bcom ldan 'das 'jig rten du byung ngo /_/yang shA ri'i bu bcom ldan 'das de bzhin gshegs pa chos mos kyi tshe'i tshad ni lo stong phrag bcur gyur to/_/yang shA ri'i 
[\[60a.2\]]bu de bzhin gshegs pa chos mos de'i dge slong stong phrag brgya ni dgra bcom pa/_nyon mongs pa med pa/_dbang dang ldan par gyur pa nas/_sems kyi dbang thams cad kyi dam pa'i pha rol tu son pa'i bar du ste/_dgra bcom pa sha stag gi 'dus pa chen po byung ngo /_/shA ri'i bu de'i tshe thag 
[\[60a.3\]]pa zhes bya ba thags 'thag pa/_gzugs bzang ba/_mdzes pa/_blta na sdug pa/_mdog bzang zhing rgyas pa'i mchog dang ldan pa zhig byung ste/_de de bzhin gshegs pa chos mos gang na bzhugs pa'i sa phyogs de nas ha cang yang mi ring ba'i sa phyogs zhig na rang gi las byed do/_/
[\[60a.4\]]de nyin par las byas nas nub kar khyim du 'gro ba'i tshe rtag tu dus thams cad du bcom ldan 'das de bzhin gshegs pa chos mos de'i drung du 'ongs nas ras kyi kha tshar gcig 'bul cing 'di skad ces gsol to/_/bcom ldan 'das bsdu ba'i gnas kyis bdag bcom ldan 'das la ras kyi 
[\[60a.5\]]kha tshar phul ba'i dge ba'i rtsa ba des bdag ma 'ongs pa'i dus na bsdu ba thams cad dang ldan pa'i de bzhin gshegs pa dgra bcom pa yang dag par rdzogs pa'i sangs rgyas su gyur cig ces des rim gyis ras kyi kha tshar stong lnga brgya phul te/_des bskal pa bye ba phrag bco lngar ngan 'gro log par 
[\[60a.6\]]ltung bar ma song ngo /_/dge ba'i rtsa ba de nyid kyis 'khor los sgyur ba'i rgyal po bye ba phrag stong myong ngo /_/de dge ba'i rtsa ba de nyid kyis brgya byin gyi bdag po bye ba phrag stong myong ngo /_/dge ba'i rtsa ba 'jam pa yid du 'ong ba dang po pa'i las de nyid kyis sangs rgyas bye ba phrag stong mnyes par byas te/_
[\[60a.7\]]des thams cad la me tog dang /_bdug pa dang /_spos dang /_phreng ba dang /_byug pa dang /_phye ma dang /_chos gos dang /_gdugs dang /_rgyal mtshan dang /_ba dan dang /_gos dang /_zhal zas dang /_mal cha dang /_na ba'i gsos sman dang /_yo byad kyis bsti stang du byas/_
[\[60b\]]
[\[60b.1\]]bla mar byas/_ri mor byas nas mchod do/_/de phyir bskal pa grangs med pa zhig na bla na med pa yang dag par byang chub mngon par rdzogs par sangs rgyas nas/_rab tu bsdus pa zhes bya ba'i de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ba nas/_
[\[60b.2\]]sangs rgyas bcom ldan 'das zhes bya ba'i bar du ste/_de lo bye ba phrag nyi shu'i bar du gnas so/_/de'i dgra bcom pa bye ba khrag khrig phrag nyi shu zag pa zad pa/_nyon mongs pa med pa/_dbang dang ldan par gyur pa nas/_sems kyi dbang thams cad kyi dam pa'i pha rol tu son pa'i bar 
[\[60b.3\]]gyi nyan thos 'dus pa chen po byung ngo /_/byang chub sems dpa' bye ba phrag lnga yang bla na med pa yang dag par rdzogs pa'i byang chub la bkod do/_/des chos bstan te sems can grangs med dpag tu med pa'i don byas nas yongs su mya ngan las 'das so/_/der bcom ldan 'das de yongs su 
[\[60b.4\]]mya ngan las 'das nas/_lo stong gi bar du dam pa'i chos gnas so/_/de'i sku gdung yang rgyas par gyur te/_'di lta ste/_dper na shA ri'i bu nga da yongs su mya ngan las 'da' bar 'gyur ba bzhin no/_/shA ri'i bu ras kyi kha tshar phul ba dang /_sems bskyed pas kyang mthar gyis 
[\[60b.5\]]sangs rgyas kyi chos yongs su rdzogs pa la ltos/_shA ri'i bu sems ni rgya che ba'i sbyin pa ni ma yin no/_/shA ri'i bu gal te sbyin pa rgya che la sems kyis ma yin na ni sbyin bdag rtsub mo zhes bya ba ltar 'gyur te/_des sbyin pa de snyed byin yang sems yongs su ma sbyangs so/_/shA ri'i 
[\[60b.6\]]bu 'jig rten gyi zang zing la gnas te/_thams cad yongs su thob par gyur pa la ltos/_shA ri'i bu byang chub sems dpa' mkhas pa ni sbyin pa nyung ngu yang mang por byed do/_/ye shes kyi stobs kyis lhag par byed do/_/shes rab kyi stobs kyis rgyas par byed do/_/bsngo ba'i stobs 
[\[60b.7\]]kyis dpag tu med par byed do/_/de nas bcom ldan 'das kyis don de nyid rgya cher rab tu bstan pa'i phyir de'i tshe tshigs su bcad pa 'di dag gsungs so/_/gzugs 'dod phyir ni sbyin pa sbyin mi byed/_/longs spyod mtho ris 'dod phyir ma yin gyi/_/bla na med pa'i sangs rgyas mchog 
[\[61a\]]
[\[61a.1\]]'dod phyir/_/de phyir sbyin pa chung yang du mar 'gyur/_/grags dang brjod pa dag dang sgra dag dang /_/g.yog dang bde ba nam yang mi 'dod cing /_/'chi 'pho skye ba kun kyang mi 'dod de/_/de phyir sbyin nyung 'bras bu chen por 'gyur/_/zas dang skom dang chos 
[\[61a.2\]]gos gang sbyin pa/_/srid pa'i 'gro ba 'dod phyir ma yin te/_/sbyin pas 'chi ba med pa'i sgo btsal phyir/_/de ni skra rtse tsam yang sbyin pa sbyin/_/'phyar ba med cing khengs pa med par 'gyur/_/g.yo dang ser sna dag ni thams cad spong /_/de dag le lo nam yang yod min te/_de 
[\[61a.3\]]ltar de dag 'jig rten phan phyir spro/_/rgyal po'i srid dang nor dang 'bru srog gtong /_/de dag sems ni gzhan du mi 'gyur te/_/byin nas dga' chen po rnyed par 'gyur/_/sbyin zhing gtong la byang chub rnyed mi dka'/_/pha dang ma dang bu ni sdug pa ltar/_/slong dang 'jig rten 
[\[61a.4\]]kun la de bzhin te/_/gang gis byang chub spyod mchog spyad pa rnams/_/sbyin tshe rtag tu phrag dog med par 'gyur/_/de dag mthong na mi khro ste/_/ji ltar sngon gyi bzhin du smra/_/mi mdza' dag dang rtag mdza' zhing /_/skrag pa rnams la 'jigs med sbyin/_/de la dngos po 
[\[61a.5\]]gang yod pa/_/slong ba la ni sri ba med/_/chos 'dod par ni rtag 'gyur te/_/rgyal srid 'dod par mi 'gyur ro/_/'byung bar rtag tu smra byed cing /_/chos kyi sbyin pa'ang sbyin par byed/_'dod la brkam pa ma gtogs par/_/su zhig rgyal srid 'dod par 'gyur/_/'dod pa'i 
[\[61a.6\]]rgyal srid mi 'dod cing /_/mtho ris bde ba 'dod ma yin/_/sangs rgyas byang chub yongs tshol zhing /_/grags pa chen po sbyin pa sbyin/_bdag dang nor rdzas gzhan dag kyang /_/mang po myur du gtong ba ni/_/de dag byang chub dam pa'i mchog_/nam yang gtong bar mi 'gyur ro/_/
[\[61a.7\]]mkhas pa gzugs ni mi 'dod de/_/longs spyod dag kyang 'dod ma yin/_/mtho ris dag kyang de mi 'dod/_/mya ngan 'da' ba'ang 'dod ma yin/_/lam shes lam la mkhas pa dag_/gang dag bshes par gyur pa la/_/brten pa dag tu mi byed de/_/srid pa med pa 'dod par 
[\[61b\]]
[\[61b.1\]]'gyur/_/shA ri'i bu 'di ni byang chub sems dpa' sems dpa' chen po rnams kyi sbyin pa'i pha rol tu phyin pa ste/_de la brtson pa'i byang chub sems dpa' dag byang chub kyi spyad pa spyod do/_/sbyin pa'i pha rol tu phyin pa'i le'u ste drug pa'o//_//bam po dgu pa/_de la 
[\[61b.2\]]gang la brtson pas byang chub sems dpa' byang chub kyi spyad pa spyod par 'gyur ba'i byang chub sems dpa' sems dpa' chen po'i tshul khrims kyi pha rol tu phyin pa gang zhe na/_shA ri'i bu 'di gsum ni/_byang chub sems dpa' rnams kyi legs par spyod pa ste/_gsum gang zhe na/_lus kyis 
[\[61b.3\]]legs par spyod pa dang /_ngag gis legs par spyod pa dang /_yid kyis legs par spyod pa'o/_/de la lus kyis legs par spyod pa gang zhe na/_'di la shA ri'i bu byang chub sems dpa'i ni/_srog gcod pa spangs pa yin/_ma byin par len pa spangs pa yin/_'dod pa la log 
[\[61b.4\]]par g.yem pa spangs pa yin te/_'di ni lus kyis legs par spyod pa zhes bya'o/_/gzhan yang shA ri'i bu byang chub sems dpa' ni/[ {]brdzun [,]rdzun [}]du smra ba spangs pa yin/_phra ma dang ngag rtsub po dang /_tshig kyal pa spangs pa yin te/_'di ni ngag gis legs par spyod pa zhes bya'o/_/
[\[61b.5\]]gzhan yang shA ri'i bu byang chub sems dpa' ni/_brnab sems med/_gnod sems med cing /_yang dag par lta ba yin te/_'di ni yid kyis legs par spyod pa zhes bya'o/_/de 'di snyam du sems te/_lus kyis legs par spyod pa gang /_ngag gis legs par spyod pa gang /_
[\[61b.6\]]yid kyis legs par spyod pa gang yin snyam mo/_/de yang 'di snyam du sems te/_lus kyi las gang /_srog gcod pa dang /_ma byin par len pa dang /_'dod pa la log par g.yem pa ma byas pa de ni/_lus kyis legs par spyod pa zhes bya'o snyam mo/_/de la ngag gis legs 
[\[61b.7\]]par spyod pa gang zhe na/_de 'di snyam du sems te/_ngag gi las gang [{]brdzun [,]rdzun [}]du smra ba dang /_phra ma dang /_ngag rtsub po dang /_tshig kyal pa ma smras pa de ni/_ngag gis legs par spyod pa zhes bya'o snyam mo/_/de la yid kyis legs par spyod pa gang zhe na/_de 'di snyam du sems te/_
[\[62a\]]
[\[62a.1\]]yid kyi las gang /_brnab sems dang /_gnod sems dang /_log par lta ba ma byas pa de ni yid kyis legs par spyod pa zhes bya'o snyam mo/_/de 'di ltar tshul bzhin so sor rtog ste/_/las gang lus kyis ma byas pa dang /_las gang ngag dang /_yid 
[\[62a.2\]]kyis ma byas pa de ci gdags par nus sam/_de 'di ltar tshul bzhin gyis/_rtog pa na 'di snyam du sems te/_las gang lus kyis ma byas pa dang /_las gang ngag dang yid kyis ma byas pa de sngon po 'am/_ser po 'am/_dmar po 'am/_dkar po 'am/_leb rgan nam/_
[\[62a.3\]]shel gyi kha dog tu gdags par mi nus te/_mig gis shes par bya ba ma yin/_rna bas shes par bya ba ma yin/_snas shes par bya ba ma yin/_lces shes par bya ba ma yin/_lus kyis shes par bya ba ma yin/_yid kyis shes par bya ba ma yin no/_/de ci'i phyir zhe na/_
[\[62a.4\]]'di ltar de ni skyes pa ma yin/_bskyed pa ma yin/_byung ba ma yin/_zin pa ma yin te/_de ni las gang gis kyang shes par bya ba ma yin no/_/de 'di snyam du sems te/_tshul khrims de ni/_gang mngon par 'dus ma byas pa'o/_/gang mngon par 'du mi byed pa de la gdags 
[\[62a.5\]]pa gang yang med do/_/gang gdags pa med pa/_de la bdag mngon par chags par mi bya'o snyam nas/_de 'di ltar legs par spyad pa'i tshul khrims kyang yang dag par rjes su mi mthong /_gang gi tshul khrims de dang /_tshul khrims de gang du bsngo ba/_de yang yang 
[\[62a.6\]]dag par rjes su mi mthong ngo /_/de de ltar mthong bas/_'jig tshogs la lta ba gang gis/_tshul khrims sam/_'chal pa'i tshul khrims la/_so sor rtog par 'gyur ba'i 'jig tshogs la lta ba mi slong ngo /_de de ltar mthong bas sdom pa dang /_cho ga dang /_spyod pa dang /_
[\[62a.7\]]spyod yul shes bzhin du spyod par 'gyur te/_shes bzhin du spyod pas tshul khrims dang ldan pa zhes bya'o/_/de bdag tu dmigs shing mi spyod/_pha rol tu dmigs shing mi spyod de/_de tshul khrims ma nyams pa dang /_tshul khrims mchog tu mi 'dzin pa yin no/_/bdag tu 
[\[62b\]]
[\[62b.1\]]dmigs na tshul khrims su dmigs par 'gyur gyi/_gang bdag tu mi dmigs pa de ni tshul khrims su mi dmigs so/_/gang tshul khrims su mi dmigs pa de ni bslab pa nyams par mi byed do/_/gang slab pa nyams par mi byed pa de tshul khrims nyams par mi byed de/_tshul 
[\[62b.2\]]khrims mchog tu mi 'dzin to/_/ci'i phyir mchog tu mi 'dzin ce na/_des gzhan las chos thams cad shes so/_/gzhan gang yin pa de la bdag med do/_/gang bdag med pa de la ci zhig yongs su gzung bar bya/_de nas bcom ldan 'das kyis de'i tshe tshigs su bcad pa 'di dag 
[\[62b.3\]]gsungs so/_/lus kyis dag cing ngag gis dag pa dang /_/yid kyis dag cing rtag tu spyod pa dag_/dag pa'i brtul zhugs la ni rtag gnas pa/_/de ni byang chub sems dpa' tshul khrims ldan/_/shin tu bzang po'i las lam bcu po 'di/_/gang dag srung ba byang chub sems 
[\[62b.4\]]dpa' mkhas/_/lus dang ngag dang yid kyis gang ma byas/_/de ni mkhas pa tshul khrims ldan zhes bya/_/gang dag ma byas ma bskyed mi len pa/_/de la kha dog med cing dbyibs kyang med/_/gang la kha dog med cing dbyibs med pa/_/de la gdags pa nam yang mi dmigs so/_/
[\[62b.5\]]rtag tu tshul khrims ma byas 'dus ma byas/_/de ni mig gis blta bar mi nus te/_/rna ba sna dang lce yis shes ma yin/_/lus dang yid kyis shes par bya ma yin/_/gang de dbang pos shes par mi nus pa/_/de la snying rje 'jug pa nus ma yin/_/de ltar tshul khrims yang dag mthong 
[\[62b.6\]]ba de/_/nam yang tshul khrims dmigs par mi gnas so/_/tshul khrims ldan zhes yid kyis mi snyems shing /_/bdag tu 'dzin pas tshul khrims mi srung ste/_/tshul khrims srung yang tshul khrims 'du shes med/_/de ni khrims ldan byang chub spyad spyod pa/_/'jig tshogs la ni 
[\[62b.7\]]lta ba gang sel ba/_/de ni lta bar nam du'ang mi 'gyur ro/_/gang la lta med de la gnas med de/_/tshul khrims 'chal dang tshul khrims de mi snyems/_/chos kyi tshul la 'jug pa kun srung ba/_/de yi cho ga bsam du med par 'gyur/_/rab tu 'byung zhing rab tu bsrungs pa ni/_/
[\[63a\]]
[\[63a.1\]]tshul khrims ldan te gzhan la rtsod mi byed/_/bdag med 'du shes tshul khrims mi dmigs te/_/bdag med de la tshul khrims dmigs pa'ang med/_/bdag dang de bzhin tshul khrims gang snyems pa/_/rtag tu 'jig pa'i mtha' zhes ngas bshad do/_/bdag 
[\[63a.2\]]med smra ba tshul khrims mi sems te/_/bdag med smra ba tshul khrims gnas ma yin/_/bdag med smra ba tshul khrims mi sems te/_/bdag med smra ba tshul khrims rtog ma yin/_/tshul khrims ma nyams tshul khrims skyon med pa/_/bdag ni tshul khrims ldan zhes mi slong ngo /_/
[\[63a.3\]]bdag la bdag med tshul khrims 'du shes med/_/shes rab zab mo byang chub spyad pa spyod/_/'jigs med gang dag tshul khrims 'di 'dra ba/_/nam yang tshul khrims 'chal par de mi 'gyur/_/thams cad chos ni gang dag mi dmigs pa/_/de yi tshul khrims de ni 'phags pas 
[\[63a.4\]]bsngags/_/byis pa gang dag bdag tu lta gnas te/_/bdag ni tshul khrims ldan zhes khrims srung zhing /_/bsrungs nas tshul khrims 'bras bu myong ba de/_/ngan 'gro gsum po kun las mi thar to/_/gang dag bdag tu lta ba kun spangs pa/_/de ni nga dang nga zhes bya mi 'byung /_/
[\[63a.5\]]tshul khrims ldan pa de la lta med de/_/de ni phyir yang log ltung mi 'jigs so/_/'di 'dra ba yi tshul khrims gang shes pa/_/de la 'chal pa'i tshul khrims blta mi nus/_/srid pa gsum na de bdag mi mthong na/_/khrims dang tshul 'chal ma thong 'gyur smos ci dgos/_/shA 
[\[63a.6\]]ri'i bu de ltar tshul khrims spyod pa'i byang chub sems dpa'i bsam pa'i chos bcu 'dus par 'gyur ro/_/bcu gang zhe na/_dad pa'i bsam pa 'dus par 'gyur ba dang /_brtson 'grus kyi bsam pa 'dus par 'gyur ba dang /_rab tu 'dun pa dang /_las kyi rnam par smin pa rgya 
[\[63a.7\]]chen po la dad pa dang /_'phags pa la ldang ba byed pa dang /_bla ma la rim gro byed pa dang /_slob dpon la bsnyen bkur byed pa dang /_chos tshol ba la 'jug par byed pa dang /_byang chub yongs su tshol zhing lus dang srog la mi lta bar byed pa ste/_shA ri'i bu de ltar tshul khrims spyod 
[\[63b\]]
[\[63b.1\]]pa'i byang chub sems dpa'i bsam pa chos bcu po de dag 'dus par 'gyur ro/_/de chos bcu po de dag la rab tu gnas nas dge ba'i chos rnams yang dag par sgrub bo/_/dge ba'i chos gang zhe na/_'di lta ste/_legs par spyod pa gsum po 'di dag nyid de lus dang ngag dang yid kyis 
[\[63b.2\]]legs par spyod pa'o/_/legs par spyod pa gsum po de dag la rab tu gnas pa'i byang chub sems dpa' sems dpa' chen po de ni de'i byang chub gang dang 'brel pa'i byang chub sems dpa'i sde snod kyi chos kyi rnam grangs yongs su tshol lo/_/'di la de'i chos nyid ni 'di yin te/_de la 'di 
[\[63b.3\]]skad ces bya'o/_/sangs rgyas dag gis bsngags pa yi/_/dge ba'i las rnams lus kyis byed/_gang las thos pa rnyed 'gyur ba'i/_/slob dpon la yang rim gro byed/_/sems can thams cad don gyi phyir/_/byams pa'i sems ldan phrag dog med/_/chos las brtsams te gang 
[\[63b.4\]]zag la/_/ri mo dag ni rab tu byed/_/ngag ni shin tu sdom gyur te/_/de ni mi snyan tshig mi smra/_/'di ni 'dun dang ldan pa'i mtshan/_/nam du'ang ngag rtsub mi smra'o/_/yid ni dge ba'i yid du 'gyur/_/nam du'ang sdig pa mi 'dod do/_/byams sems gus dang bcas pa yi/_/bsam pa 
[\[63b.5\]]nyid kyis rtag tu lta/_/rgyal bas bstan pa thos gyur nas/_/chos 'di la ni gus dang bcas/_/chos la gus par byas pas na/_/myur du byang chub rnam 'tshang rgya/_/chos bcu po de dag la rab tu gnas pa'i byang chub sems dpa' ni byang chub sems dpa'i sde snod kyi chos yongs su 
[\[63b.6\]]tshol bas slob dpon la rim gro dang bsnyen bkur byed de/_tha na chu rdza gang tsam yang 'bul lo/_/gzhan yang shwa ri'i bu byang chub sems dpa' sems bskyed pa bcu bskyed de/_bcu gang zhe na/_kye ma'o lus 'di ni na ba ste/_khams ni sbrul gdug pa bzhin du rtag par phan tshun mi 'phrod pa'o/_/
[\[63b.7\]]sdug bsngal mang ba'o/_/nyes pa mang ba'o/_/smyo ba dang /_'bras dang /_phol mig dang /_me dbal dang /_g.yan pa dang /_rlung dang /_mkhris pa dang /_bad kan gyis gang ste/_nad dang 'dra/_phol mig dang 'dra/_zug rngu dang 'dra/_chu bo dang 'dra/_gnod pa dang 'dra/_g.yo ba/_
[\[64a\]]
[\[64a.1\]]'jig pa/_snying po med pa/_nyam chung ba/_shig shig po/_yun thung ba/_skad cig pa/_dur khrod du 'jig pa ste/_snying po med pas lus las snying po blang ngo snyam du sems bskyed pa dang po de bskyed nas/_byang chub sems dpa' byang chub sems dpa'i sde snod yongs su tshol 
[\[64a.2\]]bas slob dpon la rim gro dang /_bsnyen bkur byed de/_tha na chu phor gang tsam yang 'bul lo/_/bcom ldan 'das kyis de skad gsungs te/_bde bar gshegs pas de skad bka' stsal nas ston pa yang 'di skad gsung ngo /_/khams ni sbrul gdug ma rung pa/_/bzhi po gcig la 
[\[64a.3\]]gcig brten te/_/re re yang ni 'khrugs pa las/_/nad po che ni 'byung bar 'gyur/_/mig nad dang ni rna nad dang /_/sna nad dang ni de bzhin du/_/so nad dang ni mchu nad rnams/_/gzhan yang lus las 'byung bar 'gyur/_/smyo dang 'bras dang phol mig dang /_/me dbal 
[\[64a.4\]]g.yan pa rnams dang ni/_/nad gzhan rnam pa mang po dag_/lus las su ni 'byung bar 'gyur/_/lus 'di nad dang mtshungs pa ste/_/lus ni 'brum bu 'dra ba'o/_/lus 'di gnod pa 'dra ba ste/_/yun thung skad cig 'dus pa'o/_/dur khrod du ni 'gro zhing 'jig_/mi rtag mi 
[\[64a.5\]]brtan g.yo ba ste/_/rab tu 'jig cing na ba dang /_/lus 'di rnag gis gang ba ste/_/shig shig po dang yun thung ba/_/rnag gis gang ba'i lus 'di yis/_/sangs rgyas kyi ni sku yi phyir/_/dge ba'i las rnams bsgrub par bya/_/thams cad du ni rab zag pa/_/rnag gis 
[\[64a.6\]]gang ba'i lus 'di yis/_/chos sku bsam gyis mi khyab pa/_/sangs rgyas kyi ni sku 'grub bo//_//gang na gzhan gyis thob med pa/_/de 'dra'i lus ni thob par bya/_/tsha ba dag kyang gang sgrib dang /_/bsil ba dag kyang rab srung ba/_/lus 'di yang ni dga' ba dang /_/'chi bdag 
[\[64a.7\]]gis gzhom par 'gyur/_/gang dag grang dang tsha bzod pa/_/lus kyis su ni thams cad du/_/skyes bu'i bya ba byed pa yis/_/mchog gi lus ni thob par 'gyur/_/'jig rten grags pa'i bla ma la/_rim gro dag ni rab bya ste/_/snying po med pa'i lus las su/_/snying po dag ni 
[\[64b\]]
[\[64b.1\]]blang bar 'gyur/_/shA ri'i bu sems bskyed pa dang po 'di bskyed nas byang chub sems dpa' byang chub sems dpa'i sde snod kyi chos kyi rnam grangs yongs su tshol bas slob dpon la rim gro dang /_bsnyen bkur byed de/_tha na chu rdza gang tsam yang 'bul lo/_/gzhan yang shA ri'i bu byang chub 
[\[64b.2\]]sems dpa' 'di ltar sems bskyed de/_kye ma'o lus 'di ni snying po med pa ste/_rtag tu dril ba dang /_bkru ba dang /_mnye ba dang /_'jig pa dang /_'gyes pa dang /_'bral ba'i chos can no/_/shA ri'i bu 'di lta ste/_dper na ji tsam du rdza mkhan gyis bum pa chung tshad dang /_che 
[\[64b.3\]]tshad byas pa thams cad kyang mthar 'jig go_/de bzhin du kye ma'o lus 'di yang snying po med pa so ma btang ba'i snod bzhin te/_mthar 'jig pa'o_/shA ri'i bu 'di lta ste/_dper na shing gi yal ga'i 'dab ma dang /_me tog dang /_'bras bu ji snyed pa de thams cad kyang mthar ltung 
[\[64b.4\]]bar 'gyur ro/_/shA ri'i bu de bzhin du kye ma'o lus 'di ni snying po med de/_'bras bu smin pa bzhin du ltung ba'i chos can no/_/shA ri'i bu 'di lta ste/_dper na rtswa'i rtse mo'i zil[(]pa'i [,]ba'i [)]thigs pa ji snyed pa de thams cad kyang nyi mas phog na ring por mi gnas so/_/shA ri'i bu de bzhin du kye ma'o lus 
[\[64b.5\]]'di ni snying po med pa ste/_zil pa'i thigs pa bzhin du ring por mi gnas pa'o/_/shA ri'i bu 'di lta ste/_dper na rgya mtsho chen po dang /_'bab chu dang /_'bab chu'i rgyun la dbu ba rdos pa yod pa ji snyed pa de dag thams cad kyang snying po med de rang bzhin gyis nyam chung ba'o/_/shA 
[\[64b.6\]]ri'i bu de bzhin du kye ma'o lus 'di ni snying po med pa ste/_dbu ba rdos pa ltar rang bzhin gyis nyam chung ba'o/_/sha ri'i bu 'di lta ste/_dper na char bab pa'i chu'i chu bur gzhan skye zhing gzhan 'gag go_/shA ri'i bu de bzhin du kye ma'o lus 'di ni snying po med pa ste/_chu'i chu bur ltar rang 
[\[64b.7\]]bzhin gyis nyam chung ba'o/_/de ltar snying po med pa'i lus las snying po blang ngo snyam du sems bskyed pa gnyis pa de bskyed nas byang chub sems dpa' byang chub sems dpa'i sde snod kyi chos kyi rnam grangs yongs su tshol bas slob dpon la rim gro dang bsnyen bkur byed do/_/de nas bcom ldan 
[\[65a\]]
[\[65a.1\]]'das kyis don de nyid rgya cher rab tu bstan pa'i phyir/_de'i tshe tshigs su bcad pa 'di dag gsungs so/_/ji ltar rdza ma'i mkhan po yis/_/sa[(]la [,]las [)]snod rnams byas pa dag_/de dag thams cad mthar 'jig ste/_/sems can srog kyang de dang 'dra/_/ji ltar shing 
[\[65a.2\]]gi yal ga yi/_/lo ma me tog 'bras bu rnams/_/thams cad ltung ba'i chos can te/_/mi yi srog kyang de bzhin no/_/rtswa mchog dag gi zil pa'i thigs/_/nyi mas yongs su bab pa na/_yid tsam gyis ni med 'gyur te/_/mi yi srog kyang de bzhin no/_/ji ltar 'bab chu'i rgyun 
[\[65a.3\]]rnams kyi/_/dbu ba rdos pa nyam chung ltar/_/de ltar lus ni nyam chung ste/_/snying po med pa dbu ba 'dra/_/ji ltar char pa bab pa yi/_/chu yi chu bur skyes pa yang /_/skad cig gis ni de 'jig 'gyur/_/de bzhin lus kyang snying po med/_/snying po ma yin snying por shes/_/snying po snying 
[\[65a.4\]]po ma yin 'dzin/_/de dag log rtog spyod yul te/_/snying po khong du chud ma yin/_/snying po med la snying med pa/_/snying po snying por shes pa ni/_/de dag yang dag rtog pa'i yul/_/snying po khong du chud pa yin/_/snying po 'du shes byas gyur te/_/rdza gang tsam gyi chu 'bul ba/_/snying 
[\[65a.5\]]po med pa'i lus las ni/_/snying po dag ni len par 'gyur/_/shA ri'i bu sems bskyed pa gnyis pa 'di bskyed nas byang chub sems dpa' byang chub sems dpa'i sde snod kyi chos kyi rnam grangs yongs su tshol bas slob dpon la rim gro dang /_bsnyen bkur byed de/_tha na chu phor gang tsam yang 
[\[65a.6\]]'bul lo/_/gzhan yang shA ri'i bu byang chub sems dpa' 'di ltar sems bskyed de/_bdag yun ring por dge ba'i bshes gnyen dang bral zhing mi dge ba'i bshes gnyen gyi dbang du song ste/_le lo can/_brtson 'grus nyams pa/_snyom las can/_blun pa/_log par lta ba ste/_
[\[65a.7\]]mchod sbyin yang med/_sbyin sreg kyang med/_legs byas dang /_nyes byas kyi las rnams byas pa'i 'bras bu rnam par smin pa bsags pa yang med par lta ba dang /_'dod pa'i zil gyis non te/_bdag gis mi dge ba'i las mang po mngon par 'dus byas te/_mi dge ba'i las kyi rnam par 
[\[65b\]]
[\[65b.1\]]smin pa des 'di lta ste/[ {]yi dgas [,]yi dwags [}]kyi yul du sbyin gnas thams cad gsob ma yin pa 'jigs su rung ba'i lus thob ste/_'di lta bu'i sbyin gnas mnyes par ma byas pas de ni bdag [{]yi dgas [,]yi dwags [}]su gyur te/_lo mang po/_lo stong phrag mang po/_lo brgya stong phrag mang por me ma mur za 
[\[65b.2\]]zhing chu'i sgra yang mi thos na/_lus kyi lta ga la zhig reg ste/_bdag gis ni da ltar mnyes par byas pas bdag dge ba'i lus thob kyis sbyin gnas thams cad kyi nye bar 'tsho bar bya zhing /_lus dang srog la mi lta bar byang chub sems dpa'i sde snod kyi chos kyi rnam grangs yongs su 
[\[65b.3\]]btsal ba'i phyir slob dpon la rim gro bya'o snyam du sems bskyed pa gsum pa 'di dag bskyed nas/_byang chub sems dpa' slob dpon la rim gro dang /_bsnyen bkur byed de/_tha na chu rdza gang tsam yang 'bul lo/_/de nas bcom ldan 'das kyis tshigs su bcad pa 'di dag gsungs so/_/
[\[65b.4\]]ji ltar grogs po bsten pa dang /_/ji ltar nye bar bsten pa ltar/_/de dag yang dang yang bsnyen pas/_/de yang de dang 'dra bar 'gyur/_/sdig pa'i grogs po'i dbang song nas/_/dge ba'i bshes gnyen rnam par spangs/_/le lo che zhing brtson 'grus nyams/_/g.yo dang phrag dog 
[\[65b.5\]]ser sna can/_/byis pa yod par gang lta ba/_/thams cad du ni rnam spangs pas/_/bdag ni [{]yi dgas [,]yi dwags [}]skye gnas su/_/'jigs su rung ba'i lus thob bo/_/yun ring dus su 'khor ba yi/_/mun nag phung po 'jigs pa na/_bkres pa dang ni skom pas gzir/_/sdug bsngal mang 
[\[65b.6\]]po rjes su myong /_/sbyin gnas rnams ni ma mthong zhing /_/bdag gis 'di 'dra dal ma thob/_/lo ni mang po stong rnams su/_/chu yi sgra yang yong ma thos/_/da ltar bdag gis 'jig rten na/_/shin tu dkon pa rab rnyed de/_/bdag gis slob dpon mnyes byas pas/_/dal ba 
[\[65b.7\]]'byor pa bdag gis thob/_/sdig pa'i grogs po rnam spangs pas/_/bdag gis dge ba'i bshes gnyen rnyed/_/byang chub thob par bya ba'i phyir/_/lus dang srog la mi blta'o/_/sangs rgyas kyi ni byang chub phyir/_/slob dpon bla ma mchod gnas la/_/rnam par dad pa'i sems kyis su/_/
[\[66a\]]
[\[66a.1\]]bsti stang gus par rab tu bya/_/shA ri'i bu sems bskyed pa gsum pa 'di bskyed nas byang chub sems dpa' byang chub sems dpa'i sde snod kyi chos kyi rnam grangs yongs su tshol bas slob dpon la rim gro dang /_bsnyen bkur byed de/_tha na chu phor gang tsam yang 'bul lo/_/
[\[66a.2\]]gzhan yang shA ri'i bu byang chub sems dpa' 'di ltar sems bskyed de/_bdag yun ring por dge ba'i bshes gnyen dang bral zhing sdig pa'i grogs pos zin pas le lo can/_brtson 'grus nyams pa/_snyom las can/_blun pas sems can la khu tshur dang /_thal mos brdegs 
[\[66a.3\]]shing gtses nas bsdus shing cho nge bton te/_de'i gzhi las sdig pa yang med/_de'i gzhi las sdig pa 'byung ba yang med do/_/zhes de ltar lta ba dang /_de ltar bzod pa dang /_de ltar mos shing zhe sdang gi zil gyis non pas mi dge ba'i las rnams mngon par 'dus byas te/_mi dge 
[\[66a.4\]]ba'i las kyi rnam par smin pa des 'di lta ste dud 'gro'i skye gnas su/_sbyin gnas thams cad nye bar 'tsho ba ma yin pa/_'jigs su rung ba'i lus thob ste/_'di lta bu'i sbyin gnas mgu bar ma byas pas/_des na bdag rnga mo dang /_ba lang dang /_bong bur gyur te/_rtswa za zhing dbyig 
[\[66a.5\]]pas bsdigs/_'jigs pas bsdigs nas/_mi 'dod bzhin du khal bkal to/_/bdag gis ni da ltar mnyes par byas te/_dge ba'i lus thob kyis lus dang srog la mi blta bar slob dpon la ni rim gro dang /_bsnyen bkur bya'o zhes/_shA ri'i bu sems bskyed pa bzhi pa de bskyed 
[\[66a.6\]]nas byang chub sems dpa' slob dpon la rim gro dang bsnyen bkur byed de/_tha na chu bum pa gang tsam yang 'bul lo/_/'di'i chos nyid ni 'di yin te/_de la 'di skad ces bya'o/_/yun ring por ni 'phags pa'i lam/_/ma rig par ni gnas pas na/_/rnga mo dag dang bong bur gyur/_/
[\[66a.7\]]sdug bsngal mang po rjes su myong /_/mir gyur pa yang bdag gis rnyed/_/gang gis byang chub reg 'gyur ba'i/_/bzang po yi ni las bya ste/_/de ni mkhas pa'i mtshan nyid do/_/sangs rgyas chos la rab gnas shing /_/gus pa dang ni ldan par bya/_/byang chub phyir ni slob dpon la/_/
[\[66b\]]
[\[66b.1\]]rim gro dang ni bsti stang bya/_/'das pa'i dus kyi bskal pa bsam med nas/_/'khor ba'i 'khor lor yongs su 'khyams pa na/_/skye mched dag ni don med 'das gyur te/_/sbyin gnas dag ni nye bar 'tsho ba min/_/dge ba'i bshes gnyen yongs su spangs gyur nas/_/rtag tu 
[\[66b.2\]]sdig pa'i grogs po rab bsten te/_/de dag gis ni bstan pa'i rjes 'jug cing /_/rgyun mi 'chad par ngan song sa la gnas/_/gtse ba dang ni bcing zhing brdeg pa rnams/_/byed du bcug cing gzhan la spyos byas nas/_/de yi 'bras bu ngan song skye gnas 'gro/_/sdig pa'i 
[\[66b.3\]]las kyis sdug bsngal rjes su myong /_/dge ba'i bshes gnyen rnams ni ma bsten pas/_/rnga mo ba lang de bzhin bong bu yi/_/ngan pa'i mtshams kyi skye mched bzung gyur nas/_/dbyug pa dag gis brdegs shing khal kyang bkal/_/mir 'gyur ba ni shin tu rnyed dka' dang /_/
[\[66b.4\]]'thun pa'i yul dang dge ba'i bshes gnyen rnyed/_/shin tu yun ring dal ba rnyed gyur te/_/dka' ba'i las kyi bu gar chud pa bzhin/_/lus dang ngag ni shin tu bsdams gyur nas/_/zhen pa med pa'i sems kyis brtson 'grus brtsams/_/dge ba'i bshes gnyen dag la 
[\[66b.5\]]g.yo med pas/_/bdag gi lus ni nye bar 'tsho bar bya/_/bdag gi slob dpon bla ma gang dag dang /_/gang dag bdag gi byang chub sems bskyed pa/_/byang chub dam pa mchog gi lam ston la/_/ston pa bzhin du dga' bas bsnyen bkur bya/_/rnam pa sna tshogs dag gi byug pa 
[\[66b.6\]]dang /_/dri dang phye ma rnam pa sna tshogs dang /_/gos dang me tog dag gi chun po yis/_/rkang gnyis dam pa la ni mchod par bya/_/phyogs bcu dag na sangs rgyas gang bzhugs pa/_/sems can don la brtson zhing don dam gzigs/_/gser gyi kha dog lta bu'i 'od mdzes pa/_/
[\[66b.7\]]kha dog mtha' yas pa la mchod par bya/_/sangs rgyas mi yi kha lo sgyur rnams la/_/'jig rten spyod dang mchod pa cher byas pas/_/gang gis byang chub snying por bdag 'gro ba'i/_/byang chub lam ni shin tu sbyangs par 'gyur/_/shA ri'i bu sems bskyed pa bzhi pa 'di bskyed nas/_/
[\[67a\]]
[\[67a.1\]]byang chub sems dpa' byang chub sems dpa'i sde snod kyi chos kyi rnam grangs yongs su tshol bas slob dpon la rim gro dang /_bsnyen bkur byed de/_tha na chu bum pa gang tsam yang 'dul lo/_/gzhan yang shA ri'i bu byang chub sems dpa' 'di ltar sems bskyed de/_
[\[67a.2\]]bdag yun ring por dge ba'i bshes gnyen dang bral zhing sdig pa'i grogs pos zin pa/_le lo can/_brtson 'grus nyams pa/_snyom las can/_blun pas/_'di lta bu'i lta ba dang /_'di lta bu'i 'dod pas sems can thams cad dang /_srog chags thams cad kyi sha gcig tu 
[\[67a.3\]]spungs shing sha gcig tu bcer te/_bsod nams ma yin pa'i las byed kyang /_de'i gzhi las sdig pa med/_de'i gzhi las sdig pa'i rnam pa med do/_/rgya mtsho'i tshu rol gyi sems can ji snyed pa de dag thams cad sbyin pas tshim par byas kyang /_de'i gzhi las bsod nams med/_
[\[67a.4\]]de'i gzhi las bsod nams kyi rnam pa med do/_/rgya mtsho'i pha rol gyi sems can ji snyed pa de dag thams cad bsad cing gtub kyang de'i gzhi las sdig pa med/_de'i gzhi las sdig pa'i rnam pa med do snyam pas de ltar byas kyang bsod nams dang sdig pa yongs su shes par ma nus te/_
[\[67a.5\]]sdig pa'i lta ba bsnyen pa dang /_gti mug gi zil gyis non pas bdag gis sdig pa mi dge ba'i las mang po mngon par 'dus byas te/_mi dge ba'i las de'i rnam par smin pas 'di lta ste/_sems can dmyal bar dman pa 'jigs su rung ba'i lus thob ste/_de la 'di lta bu'i sbyin 
[\[67a.6\]]gnas mnyes par ma byas pas des na bdag ni sems can dmyal ba par gyur pas lcags kyi thu lum bsregs pa za zhing gcig tu sdug bsngal ba rtsub pa/_mi bzad pa/_'tshogs pa/_'chi ba'i mthar khrid pa myong zhing lo stong phrag mang po'i bar du bde ba'i sgra yang mi thos na/_lus 
[\[67a.7\]]kyis lta ga la zhig reg ste/_bdag gis ni da ltar mnyes par byas pas/_dge ba'i lus thob kyis/_sbyin gnas rnams kyi nye bar 'tsho bar bya zhing lus dang srog la mi lta bar slob dpon la rim gro dang /_bsnyen bkur bya'o zhes/_shA ri'i bu sems bskyed pa lnga pa de bskyed nas byang 
[\[67b\]]
[\[67b.1\]]chub sems dpa' byang chub sems dpa'i sde snod kyi chos kyi rnam grangs yongs su tshol bas slob dpon la rim gro dang /_bsnyen bkur byed de/_tha na chu bum pa gang tsam yang 'bul lo/_/de nas bcom ldan 'das kyis de'i tshe tshigs su bcad pa 'di dag gsungs so/_/sdig pa'i 
[\[67b.2\]]grogs po bsnyen pa dang /_/sdig pa'i sems kyis bslus pas na/_/sdig par lta la bsten gyur te/_/bdag gis sdig pa'i las byas so/_/rgya mtsho yi ni tshu rol na/_/sems can gnas pa ji snyed pa/_/zas dang skom gyis tshim byas kyang /_/bsod nams dag gi 'byung 
[\[67b.3\]]gnas med/_/rgya mtsho yi ni pha rol na/_/sems can gnas pa ji snyed pa/_/thams cad bsad cing bcom gyur kyang /_/sdig pa'i 'byung gnas med do zhes/_/sdig par lta ba 'di lta bu/_/yang dang yang du bsten pas na/_/gcig tu mi bzad ma rungs pa'i/_/sems can 
[\[67b.4\]]dmyal bar ring du dengs/_/rdzogs pa'i sangs rgyas 'jig rten gyi/_/yongs su 'dren pa ma mthong bas/_/bdag gi lus ni stong rnams kyang /_/ngan 'gro dag ni gsum du dengs/_/'di ni 'jig rten dge ba ste/_/de yi sgra ni thos gyur nas/_/bdag gis mi yi dngos thob kyis/_/
[\[67b.5\]]bzang po yi ni las bya'o/_/mir 'gyur ba ni dka' ba ste/_/mi srog thob pa'ang dka' ba yin/_/dam pa'i chos thos dka' ba ste/_/sangs rgyas 'byung ba'ang dka' ba yin/_/bdag gis mir skye dka' ba yi/_/tshe thob pa ni g.yo zhing 'gyur/_/bdag gis sangs rgyas 'byung ba dang /_/
[\[67b.6\]]rgyal ba kun mkhyen bstan pa rnyed/_/lus kyi las dang ngag gi las/_/yid kyi las kyang sdig pa can/_/mi 'dod mi zad 'bras bur 'gyur/_/phyin cad spyad par mi bya'o/_/bsam pa rnam par dag pa yi/_/lus dang ngag dang yid rnams kyis/_/'jig rten rab tu dka' spyod pa/_/
[\[67b.7\]]bzang po dag gi las bya'o/_/sangs rgyas kyi ni byang chub phyir/_/bdag gi bla mar gang grags pa'i/_/bka' las 'da' bar mi bya ste/_/bsnyen bkur dag ni rab tu bya/_/lam ni drang po zhes bya ba/_/g.yo med pas ni rab bstan te/_/sangs rgyas kyi ni byang chub phyir/_/sgyu mar 
[\[68a\]]
[\[68a.1\]]'gyur bar mi bya'o/_/thabs dang shes rab ldan pa yi/_/byang chub sems dpa' mi 'jigs pa/_/de lta bur ni sems bskyed nas/_/snod gang tsam gyi chu yang 'bul/_/shA ri'i bu sems bskyed pa lnga pa 'di bskyed nas byang chub sems dpa' byang chub sems 
[\[68a.2\]]dpa'i sde snod kyi chos kyi rnam grangs yongs su tshol bas slob dpon la rim gro dang /_bsnyen bkur byed de/_tha na chu bum pa gang tsam yang 'bul lo/_/gzhan yang shA ri'i bu byang chub sems dpa' 'di ltar sems bskyed de/_bdag yun ring por dge ba'i bshes gnyen dang bral 
[\[68a.3\]]zhing sdig pa'i grogs pos zin pas/_'dud pa dang /_rab tu 'dud pa dang /_gus par smra ba dang /_phyag bya ba dang /_ldang ba dang /_thal mo sbyar ba'i las kyi rnam par smin pa med do/_/zhes de ltar mos pa'i bar gyis nga rgyal gyi zil gyis non pas sdig pa mi dge ba'i las mang po 
[\[68a.4\]]mngon par 'dus byas te/_mi dge ba'i las de'i rnam par smin pas/_'di lta ste/_mi'i nang du sbyin gnas thams cad nye bar 'tsho ba ma yin pa smad pa'i lus thob ste/_'di lta bu'i sbyin gnas mnyes par ma byas pas na der bdag mir gyur pa na/_mi bkren pa dang /_mi dbul po dang /_bran 
[\[68a.5\]]du gyur pa dang /_gzhan gyi dbang du song ba dang /_'dod pa la zhen pa'i sems can rnams dang /_'dod pa la chags pa rnams dang /_mi rigs pa'i spyod pa la gnas pa rnams dang /_log par lta ba rnams dang /_tshul khrims log par zhugs pa rnams dang /_lta ba log par zhugs pa 
[\[68a.6\]]rnams dang /_mi dge ba'i rtsa ba gsum la rab tu gnas pa rnams dang /_'gro bar bya ba ma yin pa'i 'gro ba bzhi la 'gro bar zhugs pa rnams dang /_sgrib pa lngas bsgribs pa rnams dang /_bla ma drug la gus par mi gnas pa rnams dang /_dam pa'i chos ma yin pa bdun la 'jug 
[\[68a.7\]]pa rnams dang /_log pa brgyad la log par nges pa rnams dang /_gnod pa dgu'i dngos pos gnod par gyur pa rnams dang /_mi dge ba bcu'i las kyi lam la lam ngan par zhugs pa rnams dang /_sems can dmyal ba'i lam la mngon par phyogs pa rnams dang /_mtho ris kyi lam 
[\[68b\]]
[\[68b.1\]]la ma phyogs pa rnams dang /_dge ba'i bshes gnyen dang bral ba rnams dang /_sdig pa'i grogs po'i lag tu song ba rnams dang /_bdud kyi dbang du song ba rnams dang /_dge ba'i chos yongs su spangs pa rnams dang /_mi dge ba'i chos la spyod pa rnams kyi dbyug pas bsdigs/_
[\[68b.2\]]'jigs pas bsdigs nas mi 'dod bzhin du byed cing rim gro dang /_bsnyen bkur byed par gyur te/_bdag gis ni da ltar de dag mnyes par byas pas dge ba'i lus thob kyis sbyin gnas thams cad nye bar 'tsho bar bya'o/_/lus dang srog la mi lta bar slob dpon la rim gro dang /_bsnyen bkur 
[\[68b.3\]]bya'o zhes/_shA ri'i bu sems bskyed pa drug pa de bskyed nas byang chub sems dpa' slob dpon la rim gro dang /_bsnyen bkur byed de/_tha na chu bum pa gang tsam yang 'bul lo/_/de nas bcom ldan 'das kyis don de nyid rgya cher rab tu rtog tu gzhug pa'i phyir/_de'i tshe tshigs su 
[\[68b.4\]]bcad pa 'di dag gsungs so/_/sdig pa'i grogs ni nga rgyal rgyags 'phel ba/_/bskul pa mang po rgya mtshor bsten pas na/_/mi yi nang du skyes kyang bran du 'gyur/_/'khor ba'i rgyun tu yun ring dus su 'khor/_/mi lus rab tu rnyed par dka' ba yang /_/de ni bdag gis dka' bas thob 
[\[68b.5\]]gyur te/_/gnas pa'i yul ni 'thun pa bzang po dang /_/sangs rgyas 'byung dang dal 'byor de bzhin no/_/grogs po gang dag mchog tu rab bzang ba/_/byang chub sems dpa'i spyod dang lam ston cing /_/byang chub sems ni rin chen 'phel byed pa/_/de dag bskal pa bye ba mang pos 
[\[68b.6\]]rnyed/_/lus ni nyam chung mi rtag mi brtan te/_/dbu ba rdos dang chu yi chu bur 'dra/_/sgyu ma lta bu gar la lta dang mtshungs/_/rmi lam mthong dang 'drid par smra ba bzhin/_/srog ni yun thung tshe yang zad par 'gyur/_/ji ltar sprin dang glog ni mi gnas ltar/_/skad cig tu ni de bzhin 
[\[68b.7\]]srog kyang 'gyur/_/snying po med las snying po len par byed/_/gang gis 'das pa'i dus kyi bskal pa yang /_/rgya mtsho brgya phrag bsam yas bslus gyur pa/_/nga rgyal ri bo man dar gzhom pa yi/_/dus dang tshod dang man ni nyer gnas kyis/_/lus la sdug pa thams cad rab spangs nas//
[\[69a\]]
[\[69a.1\]]srog la chags pa med pa'i yid kyis ni/_/nga dang rgyags dang dregs pa spangs gyur nas/_/yon tan ldan la gus bcas rim gro bya/_/nga dang rgyags dang dregs pa spangs gyur nas/_/pha dang ma dang bu pho rnams dang ni/_/'jig rten bla ma mchog tu gang grags la/_/gus 
[\[69a.2\]]dang bcas shing mchog gi rim gro bya/_/byang chub sems dpa' byang chub mchog zhugs pa/_/gang dag bdag dang byang chub 'thun spyod la/_/dga' dang gus pa brtan pa bskyed bya ste/_rim gro bya ba'i phyir ni brtson par bya/_/skye dgu nga rgyal ldan pa nga rgyal spangs/_/mi mkhas nga 
[\[69a.3\]]rgyal gcad cing gdul ba'i phyir/_/ye shes rdo rje dag gis bcom byas nas/_/rgyags dang nga rgyal ri ni bsnyil bar bya/_/byang chub spyod pa yongs su rdzogs byas te/_/byang chub snying po mchog la gnas gyur nas/_/bdud kyi dkyil 'khor rtsod pa rnams btul te/_/chu bo bzhi las srog chags 
[\[69a.4\]]bsgral bar bya/_/phyogs bcu dag na mi gang na ba rnams/_/rang gi mi gtsang bar lhung smad pa la/_/byams pa dang ni snying rje'i yid kyis su/_/mgon dang skyabs dang dpung gnyen 'gyur bar bya/_/sbyin pa'i pha rol phyin pa'i dus la bab/_/sangs rgyas yon tan bslab pa bslab nus 
[\[69a.5\]]shes/_/bzod pa bsgom par bya ba phun sum tshogs/_/mdud pa med pa'i brtson 'grus brtsom par bya/_/bsam gtan pha rol phyin thob phun sum tshogs/_/sems gdul ba yi dus ni nye bar gnas/_/thabs dang shes rab mkhas la gnas gyur te/_/bla ma thams cad la ni bskor 
[\[69a.6\]]ba bya/_/de ltar bsod nams stobs dang gzi brjid spel/_/shes rab ye shes mkhas pa bsam mi khyab/_rang dbang dam pa dag gis mngon 'phags te/_/byur bur yongs su bkang ba'i snod byin no/_/shA ri'i bu byang chub sems dpa'i sems bskyed pa drug pa 'di bskyed nas byang 
[\[69a.7\]]chub sems dpa' byang chub sems dpa'i sde snod yongs su tshol bas slob dpon la rim gro dang /_bsnyen bkur byed de/_tha na chu bum pa gang tsam yang 'bul lo/_/gzhan yang shA ri'i bu byang chub sems dpa' 'di ltar sems bskyed de/_bdag yun ring por dge ba'i bshes gnyen dang bral 
[\[69b\]]
[\[69b.1\]]zhing sdig pa'i grogs po dang phrad pas le lo can/_brtson 'grus nyams pa/_snyom las can/_blun pa/_lkug par gyur te/_las nag po dang /_nag po'i rnam par smin pa'ang med/_las dkar po dang /_dkar po'i rnam par smin pa'ang med/_las dkar gnag dang /_dkar 
[\[69b.2\]]gnag gi rnam par smin pa'ang med/_mi gnag cing dkar ba'i las dang /_mi gnag cing dkar ba'i rnam par smin pa yang med do/_/zhes de ltar lta/_de ltar bzod/_de ltar mos pas/_dge sbyong dang /_bram ze la/_btsun pa dag dge ba gang /_mi dge ba gang /_kha na ma tho ba 
[\[69b.3\]]dang bcas pa gang /_kha na ma tho ba med pa gang /_bsten par bya ba gang /_bsten par mi bya ba gang /_bya ba'i rigs pa gang /_bya ba'i mi rigs pa gang /_ci byas na yun ring por gnod pa dang /_mi phan pa dang /_sdug bsngal bar 'gyur/_ci byas na don dang /_phan pa dang /_bde 
[\[69b.4\]]bar 'gyur/_zhes mi 'dri ba dang /_nga rgyal gyi zil gyis non pas sdig pa mi dge ba'i las mngon par 'dus byas te/_mi dge ba'i las de'i rnam par smin pas 'di lta ste/_sbyin gnas thams cad nye bar 'tsho ba ma yin pa/_dbang po ma tshang ba'i mir gyur nas 'di lta bu'i sbyin gnas mnyes par 
[\[69b.5\]]ma byas pas/_bdag mir gyur pa na yang long ba/_lkug pa/_blun pa/_rgur ba/_dig pa/_rmongs pa/_'on par gyur te/_legs par bshad pa dang /_nyes par bshad pa'i don shes par mi nus so/_/bdag gis ni da ltar ma nyes par byas pas 'di lta ste/_dbang po tshang ba dge ba'i lus thob 
[\[69b.6\]]kyis/_sbyin gnas thams cad kyi nye bar 'tsho bar bya/_lus dang srog la mi blta bar bya/_legs par bshad pa dang /_nyes par bshad pa'i don kun shes pa'i mthu yod par bya/_slob dpon la btsun pa dge ba gang /_mi dge ba gang /_kha na ma tho ba dang bcas pa gang /_kha na ma tho ba med 
[\[69b.7\]]pa gang /_bsten pa gang /_mi bsten pa gang /_bya ba gang /_mi bya ba gang /_ci byas na nyan thos dang /_rang sangs rgyas kyi chos mngon du 'gyur/_ci byas na byang chub sems dpa'i chos mngon du 'gyur zhes 'dri zhing byang chub sems dpa' byang chub sems dpa'i sde snod kyi don gyi phyir slob dpon la 
[\[70a\]]
[\[70a.1\]]rim gro dang /_bsnyen bkur byed de/_'di ltar snying po med pa'i lus las snying po blang ngo snyam nas/_tha na chu bum pa gang tsam yang 'bul lo/_/bcom ldan 'das kyis de skad gsungs te/_bde bar gshegs pas de skad bka' stsal nas/_ston pa yang 'di skad 
[\[70a.2\]]gsung ngo /_/phan pa 'dod phyir bskal pa brgya mang por/_/dge ba'i bshes gnyen yongs su spangs gyur nas/_/dge dang mi dge kha na ma tho dang /_/kha na ma tho med byas 'bras mi 'dri/_/lhag pa'i nga rgyal dbang du song ba ni/_/sems dmyal dud 'gro gshin rje'i dbang du song /_/sdig 
[\[70a.3\]]sems grogs po bsten par byas pas na/_/bskal pa brgya mang gis ni ngan 'gror 'phos/_/mi yi 'jig rten dbang po ma tshang gyur/_/bskal pa stong phrag mang por 'khyams pa'i lus/_/dge dang mi dge kha na ma tho dang /_/kha na ma tho med byas 'bras mi shes/_/ru sbal mgrin 
[\[70a.4\]]pa shing mig chud 'dra bar/_/mi yi lus ni shin tu dka' bar thob/_/dbang po dag ni tshang zhing skye mched dge/_/mi dal yongs su spangs nas dal ba rnyed/_/'jig rten sgron ma mdzad pa mnyes byas nas/_/rgyal bas bstan chos 'dod chags bral ba thob/_/dge dang mi dge bya ba'i 
[\[70a.5\]]'bras bu dag_/'jig rten gtso la bdag 'dri dus la bab/_/'gro bar ser sna'i mir 'gyur ji lta bu/_/ji ltar sbyin bdag ser sna med par 'gyur/_/ji ltar g.yo ngan brkam pa tshul khrims 'chal/_/tshul khrims nor kun srung ba ji lta bu/_/mi ni khro dang 'khrug par ji ltar 
[\[70a.6\]]'gyur/_/khro med bzod pa'i stobs su ji ltar 'gyur/_/ji ltar le lo can dang g.yeng yid 'gyur/_/brtson 'phags bsam gtan dga' ba ji lta bu/_/ji ltar 'chal pa'i shes rab blun lkug 'gyur/_/ji ltar shes rab ldan zhing bden gtam dga'/_/ji ltar byang chub spyod pa 
[\[70a.7\]]gcig sems pas/_/spyod pa bzang po thams cad tshol bar 'gyur/_/ji ltar 'gro ba kun la byams pa bgyid/_/ji ltar ngan song song ba'i sems can 'dren/_/ji ltar chos kyi dga' bas mi ngoms yid/_/byang chub spyod pa sde snod yongs su tshol/_/phyogs dang phyogs 
[\[70b\]]
[\[70b.1\](]'tshams [,]mtshams [)]rab [(]'byam [,]'byams [)]zhing rnams na/_/'jig rten bla ma bzhugs par ji ltar 'gro/_/phyag 'tshal bsod nams byed pa ji lta bu/_/kun tu bzang po spyod pa ci 'dra 'dri/_/slob dpon bla ma dag la bdag 'dri ba/_/de yi dus ni [{]di ring [,]de ring [}]nyer gnas te/_/bla ma'i gnas su gnas 
[\[70b.2\]]las nyan dga' ste/_/slob dpon yid mgu byed pa ji lta bu/_/sangs rgyas sras kyi sems ni bskyed gyur nas/_/stobs dang bsod nams yangs pa'i blo gros can/_/nges par mchog gi ye shes stobs ldan pas/_/dga' ba'i yid kyis snod gang chu yang 'bul/_/shA ri'i bu sems 
[\[70b.3\]]bskyed pa bdun pa 'di bskyed nas/_byang chub sems dpas byang chub sems dpa'i sde snod kyi don gyi phyir slob dpon la ni rim gro dang /_bsnyen bkur byed de/_tha na chu bum pa gang tsam yang 'bul lo/_/gzhan yang shA ri'i bu byang chub sems dpa' 'di ltar sems bskyed de/_bdag yun 
[\[70b.4\]]ring por dge ba'i bshes gnyen dang bral zhing sdig pa'i grogs pos zin pas le lo can/_brtson 'grus nyams pa/_snyom las can/_lkug pas gsang tshig dang /_yi ge dang /_don dang /_tshig tu ldan pa dang /_chos dang tshig tu ldan pa dang /_mya ngan las 'das pa dang ldan pa dang /_'dod 
[\[70b.5\]]chags dang bral ba dang ldan pa dang /_'gog pa dang /_zhi ba dang /_rdzogs pa'i byang chub dang /_dge sbyong dang /_bram ze dang /_mya ngan las 'das pa dang ldan pa dang /_thams cad la bya ste/_de dag spangs nas don dang tshig tu mi ldan pa dang /_chos kyi tshig dang mi ldan pa nas/_mya ngan 
[\[70b.6\]]las 'das pa dang mi ldan pa'i bar gyi tshig dang /_yi ge de dag 'dzin pa dang /_len pa dang /_klog pa dang /_kun chub par byed pa ni 'di lta ste/_stobs med/_brtson 'grus med/_skyes bu'i stobs med/_skyes bu'i mthu med/_skyes bu'i brtul ba med/_spyod pa med/_rtul ba 
[\[70b.7\]]med/_/spyod pa la mthu med/_rgyu med/_rkyen med de/_sems can kun nas nyon mongs pa yang rgyu med rkyen med par sems can kun nas nyon mongs par gyur te/_rgyu med do/_/rkyen med do/_/sems can rnams rnam par dag pa yang rgyu med/_rkyen med par sems can rnam par dag go_/
[\[71a\]]
[\[71a.1\]]zhes 'di ltar rgyu med par lta ba la gnas nas/_bdag gis mi dge ba'i las mang po mngon par 'dus byas te/_las de'i rnam par smin pas 'di lta ste/_mi'i nang du sbyin gnas thams cad nye bar 'tsho ba ma yin pa/_dbang po ma tshang pa'i mi'i lus thob ste/_de na 
[\[71a.2\]]bdag glen pa g.yeng ba/_dig pa lkugs pa/_rmongs pa/_blun pa/_long ba/_'on par gyur pas/_gang tshig dang /_yi ge dang /_don du ldan pa nas/_mya ngan las 'das pa dang ldan pa'i bar du de dag 'dzin pa dang /_len pa dang /_klog pa dang /_kun chub par byed pa'i mthu med pas 'di lta bu'i sbyin 
[\[71a.3\]]gnas mnyes par ma byas so/_/bdag gis ni da ltar sbyin gnas mnyes par byas kyis/_lus dang srog la mi lta ba'i bar du byas te/_gang tshig dang /_yi ge dang /_don du ldan pa nas mya ngan las 'das pa dang ldan pa nas mya ngan las 'das pa'i bar du 'di lta ste/_byang chub sems 
[\[71a.4\]]dpa'i sde snod kyi chos kyi rnam grangs 'di nyid gzung ba nas/_kun chub par bya ba'i bar du nus kyis/_'o na da bdag gis brtson 'grus brtsams te/_'di lta ste/_byang chub sems dpa'i sde snod kyi chos kyi rnam grangs 'di nyid blang ba'i phyir lus kyis slob dpon la rim gro dang /_bsnyen 
[\[71a.5\]]bkur bya'o/_/'dzin pa dang /_klog pa dang /_kha ton dang /_bsnyen bkur byas te/_snying po med pa'i lus las snying po blangs par 'gyur/_bsod nams dang ye shes kyi stobs kyis nye bar brtan par byas par 'gyur te/_bsod nams dang /_ye shes kyi stobs des nye bar brtan 
[\[71a.6\]]pas byang chub sems dpa'i sde snod 'di dang nye bar 'gyur ro snyam nas ched du bsams te/_slob dpon la rim gro dang /_bsnyen bkur byed de/_tha na chu bum pa gang tsam yang 'bul lo/_/'di la de'i chos nyid ni 'di yin te/_de la 'di skad ces bya'o/_/chos gang don dang ldan 
[\[71a.7\]]pa dang /_/lam gyi yan lag lam sgom dang /_/'gog pa mngon du byed pa dang /_/mya ngan 'das lam snying po can/_/chos de dag ni yongs spangs nas/_/gang chos phan pa med pa dang /_/don dang tshig tu mi ldan pa/_/chos de dag ni bdag gis bsnyen/_/brtson 'grus dang ni 
[\[71b\]]
[\[71b.1\]]stobs med de/_/skyes bu yi ni mthu yang med/_/shin tu rtul ba mchog rnams dang /_/de dag thams cad mi dmigs so/_/sangs rgyas dang ni chos kyang med/_/pha ma med pa de bzhin du/_/dkar po dang ni nag po'i las/_/rnam par smin pa kun med ces/_/'di 'dra'i 
[\[71b.2\]]sdig par lta ba dag_/yang dang yang du bsten pas na/_/gcig tu mi bzad ma rungs pa/_/sems can dmyal bar yun ring gnas/_/de bzhin dud 'gro'i skye gnas dang /_/gshin rje'i 'jig rten sdig can te/_/nam tshe'ang mir ni skyes gyur kyang /_/blun zhing lce ni med par 
[\[71b.3\]]'gyur/_/g.yeng ba dang ni 'on par 'gyur/_/dig pa lkugs pa rmongs par 'gyur/_/yun ring sems dmyal ma rungs par/_/mi shes pas ni rab tu ltung /_/dbang po thams cad phun tshogs shing /_/bdag gi lus 'di rab mdzes pa/_/yun ring dus na bdag gis thog_/
[\[71b.4\]]'di ni bdag brtson bya ba'i dus/_/chos gang don dang ldan pa dang /_/mya ngan 'da' ba'i grogs byed pa/_/byang chub lam dang byang chub la/_/bdag ni 'bad par bya ba'i dus/_/byang chub sems dpa'i sde snod ni/_/zab mo'i don dang ldan pa ste/_/bskal pa stong phrag bye bar yang /_/
[\[71b.5\]]de ni shin tu thos par dka'/_/sangs rgyas kyi ni byang chub phyir/_/sangs rgyas chos mang 'di dang ni/_/gzhan yang bsam gyis mi khyab la/_/rab tu 'jug cing gzung bar bya/_/slob dpon la ni gus bcas shing /_/bsnyen bkur dag ni byas pas na/_/sangs rgyas byang chub sems 
[\[71b.6\]]dpa' rnams/_/thos pa de ni rnyed par 'gyur/_/byang chub sems dpa' mi 'jigs pa/_/thabs dang shes rab ldan pa yi/_/'di lta bur ni sems bskyed nas/_/rdza gang tsam gyi chu yang 'bul/_/shA ri'i bu sems bskyed pa brgyad pa 'di bskyed nas byang chub sems dpa' byang chub 
[\[71b.7\]]sems dpa'i sde snod kyi phyir slob dpon la rim gro dang /_bsnyen bkur byed de/_tha na chu rdza gang tsam yang 'bul lo/_/gzhan yang shA ri'i bu byang chub sems dpa' 'di ltar sems bskyed de/_kye ma'o sems can 'di dag ni don med pas yongs su bskor ba/_lus dang srog la lta ba'o/_/
[\[72a\]]
[\[72a.1\]]don gyis yongs su bskor ba ni lus dang srog la mi lta ba'o/_/don med pas yongs su bskor ba gang zhe na/_'di lta ste/_lus dang srog la lta'i/_byang chub kyi phyogs kyi chos rnams la mi lta zhing nga yir 'dzin pa sngon du 'gro bas bdag sba ba dang /_dril ba dang /_mnye 
[\[72a.2\]]ba dang /_bkru ba dang /_brdzi bas yongs su bskor ba de ni don med pas yongs su bskor ba zhes bya'o/_/gzhan yang don med pas yongs su bskor ba ni 'di lta ste/_lus dang srog la lta zhing nga yi ra 'dzin pa sngon du 'gro bas chung ma dang /_bu pho dang /_bu mo dang /_mdza' bo dang /_nye du 
[\[72a.3\]]dang /_snag gi gnyen mtshams sbed pa dang /_dril ba nas yo byad dang /_longs spyod thams cad kyi bar gyis yongs su bskor ba de ni don med pas yongs su bskor ba zhes bya'o/_/gzhan yang nga yir 'dzin pa sngon du 'gro ba nas/_bran pho dang /_bran mo dang /_las byed pa'i mi sbed pa 
[\[72a.4\]]dang /_mngag pa dang /_kun tu srung ba de ni don med pas yongs su bskor ba zhes bya'o/_/de la don gyis yongs su bskor ba gang zhe na/_'di lta ste/_lus dang srog la mi lta'i/_byang chub kyi phyogs kyi chos la lta zhing byang chub kyi sems sngon du 'gro ba'i lus kyi las dang /_ngag gi las 
[\[72a.5\]]dang /_yid kyi las kyis yongs su bskor ba de ni don gyis yongs su bskor ba zhes bya'o/_/gzhan yang don gyis yongs su bskor ba ni/_'di lta ste/_lus dang srog la mi lta'i/_byang chub kyi phyogs kyi chos la lta zhing byang chub kyi sems sngon du 'gro ba'i sbyin pa'i pha rol tu phyin pa bsgrub 
[\[72a.6\]]pa nas/_shes rab kyi pha rol tu phyin pa bsgrub pa'i bar gyis yongs su bskor ba de ni don gyis yongs su bskor ba zhes bya'o/_/gzhan yang don gyis yongs su bskor ba ni lus dang srog la mi lta'i/_byang chub kyi phyogs kyi chos la lta zhing byang chub kyi sems sngon du 'gro ba'i sbyin pa dang /_
[\[72a.7\]]snyan par smra ba dang /_don bya ba dang /_don 'thun pas sems can thams cad sdud pas yongs su bskor ba de ni don gyis yongs su bskor ba zhes bya'o/_/gzhan yang don gyis yongs su bskor ba ni 'di lta ste/_lus dang srog la mi lta'i/_byang chub kyi phyogs kyi chos la lta zhing 
[\[72b\]]
[\[72b.1\]]byang chub kyi sems sngon du 'gro ba'i dran pa nye bar gzhag pa dang /_yang dag par spong ba dang /_rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam bsgom pas yongs su bskor ba de ni don gyis yongs su bskor ba zhes bya'o/_/gzhan yang 
[\[72b.2\]]don gyis yongs su bskor ba ni 'di lta ste/_lus dang srog la mi lta'i/_byang chub kyi phyogs kyi chos la lta zhing /_byang chub kyi sems sngon du 'gro ba'i pha ma dang /_slob dpon la rim gro byed cing bla ma'i gnas la bsnyen bkur byed pa dang /_'dud pa dang /_rab tu 'dud pa dang /_
[\[72b.3\]]gus par smra ba dang /_phyag 'tshal ba dang /_ldang ba dang /_thal mo sbyor ba'i las kyis yongs su bskor ba de ni don gyis yongs su bskor ba zhes bya'o/_/gzhan yang don gyis yongs su bskor ba ni 'di lta ste/_lus dang srog la mi lta'i/_byang chub phyogs kyi chos la lta 
[\[72b.4\]]zhing byang chub kyi sems sngon du 'gro ba'i dkon mchog gsum gyi zhal tu byas pas yongs su bskor ba'o/_/de ltar kye ma'o sems can 'di dag ni don med pas yongs su bskor ba/_lus dang srog la lta ba'o/_/kye ma'o bdag ni don gyis yongs su bskor bas yongs su bskor gyi 
[\[72b.5\]]bdag da brtson 'grus brtsams la slob dpon la lus kyis rim gro dang /_bsnyen bkur bya ste/_de ltar na snying po med pa'i lus las snying po blangs pa dang /_bsod nams dang /_ye shes kyi stobs kyis nye bar brtan par byas par 'gyur te/_bsod nams dang ye shes kyi stobs des nye bar 
[\[72b.6\]]brtan pas byang chub kyi snying po dang nye bar 'gyur ro snyam pa de ni shA ri'i bu sems bskyed pa dgu pa 'di bskyed nas slob dpon la rim gro dang bsnyen bkur byed de/_tha na chu rdza gang tsam yang 'bul lo/_/de nas bcom ldan 'das kyis don de nyid rgya cher bstan pa'i phyir de'i tshe tshigs su bcad pa 'di 
[\[72b.7\]]dag gsungs so/_/byis pa so so'i skye bo kun/_/lus dang srog la lta ldan zhing /_/byang chub phyogs la mi lta ste/_/rnam pa sna tshogs las kyang byed/_/so so'i skye bo de dag ni/_/bdag gi don dang chung ma'i don/_/bu pho dang ni bu mo'i phyir/_/don med pa la chags par 'gyur/_/
[\[73a\]]
[\[73a.1\]]bran dang las byed mngag pa dag_/mi mkhas pas ni kun tu mngags/_/rkang bzhi pa dag gso byed de/_/de dag don med chags par 'gyur/_/nor dang 'bru rnams rab sogs shing /_/sbyin pa mi byed mi spyod de/_/don med chags pa de dag ni/_/gter 
[\[73a.2\]]gyi srungs mar brjod pa yin/_/'di ni don med chags pa ste/_/so so'i skye bo de la chags/_/byang chub sems dpa' blo ldan ni/_/don la chags shing brtson par byed/_/lus dang srog la mi lta yi/_/byang chub phyogs la lta byed cing /_/rnam pa sna tshogs las byed pa/_/
[\[73a.3\]]don la yongs su chags shes bya/_/sbyin dang tshul khrims brtson 'grus bzod/_/bsam gtan shes rab de bzhin du/_/thabs dang rab tu ldan pa ni/_/don la yongs su chags zhes bya/_/pha dang ma la bsnyen bkur byed/_/bla ma rgan rabs rjes su bskyangs/_/dkon mchog 
[\[73a.4\]]gsum gyi zhal ta byed/_/don la yongs su chags zhes bya/_/chos kun yang dag bsdus pa yi/_/byang chub sems dpa'i sde snod 'di/_/klog cing rab tu ston pa ni/_/don la yongs su chags zhes bya/_/don la chags pa de dag ni/_/sangs rgyas kun gyis bsngags 
[\[73a.5\]]pa ste/_/de la brtson dang ldan pa ni/_/rgyal sras 'jigs pa med pa'o/_/de lta bu yi sems bskyed nas/_/rab tu dad pa'i sems kyis ni/_/bla ma rnams la bsnyen bkur byed/_/snod gang tsam gyi chu yang 'bul/_/shA ri'i bu sems bskyed pa dgu pa 'di bskyed nas byang chub 
[\[73a.6\]]sems dpa' byang chub sems dpa'i sde snod kyi phyir slob dpon la rim gro dang /_bsnyen bkur byed de/_tha na chu bum pa gang tsam yang 'bul lo/_/gzhan yang sha ri'i bu byang chub sems dpa'i 'di ltar sems bskyed de/_kye ma'o sems can 'di dag ni bka' blo mi bde ba ste/_
[\[73a.7\]]slob dpon gyi rjes su bstan pa dang mi 'thun par 'dzin pas de dag khong du mi chud do/_/ci khong du mi chud ce na 'di lta ste/_slob dpon gyi nor khong du mi chud do/_/slob dpon gyi nor gang zhe na/_'di lta ste/_dad pa'i nor dang /_tshul khrims kyi nor dang /_thos pa'i nor dang /_khrel yod 
[\[73b\]]
[\[73b.1\]]pa'i nor dang /_ngo tsha shes pa'i nor dang /_gtong ba'i nor dang /_shes rab kyi nor te/_de dag ni slob dpon gyi nor zhes bya ste/_de dag khong du ma chud pas na rab tu dbul ba zhes bya'o/_/bdag ni bka' blo bde zhing slob dpon gyi rjes su bstan pa dang 'thun par bya'o/_/de ci'i 
[\[73b.2\]]phyir zhe na/_byang chub sems dpa' ni shin tu bka' blo bde ba ste/_slob dpon gyi rjes su bstan pa dang 'thun par 'dzin cing khong du chud par byed do/_/ci khong du chud ce na/_'di lta ste/_slob dpon gyi nor ro/_/byang chub sems dpa'i slob dpon gyi nor gang zhe na/_'di 
[\[73b.3\]]lta ste/_byang chub sems dpa'i sde snod kyi chos kyi rnam grangs so/_/slob dpon gyis byang chub sems dpa' rnam pa thams cad du bka' blo bde bar rig nas byang chub sems dpa'i sde snod kyi chos kyi rnam grangs rgya cher ston to/_/rab tu ston to/_/rab tu 'chad do/_/rab tu 
[\[73b.4\]]gzhog go_/rnam par 'grel to/_/rnam par 'byed do/_/gsal por go bar byed do/_/yang dag par rab tu ston to/_/byang chub sems dpa'i sde snod la rab tu gnas pa'i byang chub sems dpa' ni dbul ba yongs su chad pa khong du chud par 'gyur te/_'di lta ste/_bla na med 
[\[73b.5\]]pa yang dag par rdzogs pa'i byang chub bo/_/de de ltar sems bskyed de bka' blo bde zhing slob dpon gyi bstan pa dang 'thun par 'dzin pa ni snying po med pa'i lus las snying po blangs par 'gyur ro snyam nas slob dpon la rim gro dang /_bsnyen bkur byed de/_tha na chu rdza gang tsam yang 
[\[73b.6\]]'bul lo/_/shA ri'i bu sems bskyed pa bcu pa 'di bskyed nas byang chub sems dpa' byang chub sems dpa'i sde snod yongs su tshol bas slob dpon la bsnyen bkur dang /_rim gro byed de/_tha na chu rdza gang tsam yang 'bul lo/_/bcom ldan 'das kyis de skad gsungs te/_bde 
[\[73b.7\]]bar gshegs pas de skad bka' stsal nas ston pa yang 'di skad gsung ngo /_/bka' blo mi bde sems can gang /_/mi drang sgyu dang g.yo ngan cing /_/bla ma rnams dang mi 'thun pa/_/tshig bzhin du ni byed mi 'gyur/_/bstan pa dang ni mi 'thun zhing /_/bka' blo mi bde shes gyur nas/_/
[\[74a\]]
[\[74a.1\]]drang srong nor ni gang yin pa/_/de ni de la mi ston to/_/dad pa'i nor dang tshul khrims nor/_/khrel yod ngo tsha shes pa'i nor/_/thos pa'i nor dang gtong nor dang /_/shes rab nyid ni nor bdun pa/_/nor gyi rnam pa 'di dag ni/_/mi zad pa yi gter bdun te/_/
[\[74a.2\]]snod ma yin par rig nas ni/_/de ni de la mi ston to/_/sems can gang dag rnam pa kun/_/sangs rgyas chos kyi snod gyur cing /_/g.yo med tshig 'jam sgyu med la/_/bka' blo bde zhing rab 'thun pa/_/sangs rgyas kyi ni byang chub phyir/_/lus dang srog la mi lta bar/_/gus dang 
[\[74a.3\]]bcas pa'i chos 'dod cing /_/brtson 'grus rtsom pa bar tu sems/_/tshul 'di 'dzin par 'gyur ba yi/_/snod du rung bar rig gyur nas/_/chos kyi dbyings ni dbyer med pa/_/'dren pas yang dag rab tu ston/_/gang la byang chub gnas pa yi/_/sangs rgyas rnams kyi snying po'i nor/_/
[\[74a.4\]]byang chub sems dpa'i sde snod ni/_/rgyas par rab tu ston par byed/_/chos rnams thams cad bdag med de/_/mtshan med stong pa'i mtshan nyid can/_/srog kyang med cing 'gyur ba med/_/spros pa med de kun gzhi med/_/chos rnams thams cad rang bzhin gyis/_/ma skyes shing 
[\[74a.5\]]ni mtshan nyid med/_/byung ba med cing grub pa med/_/mtshan ma med pas phye ba ste/_mi gang bka' blo bde zhing mi 'gal ba/_/bstan pa la ni rjes su 'thun 'dzin pa/_/de dag la yang rgyal ba rang byung rnams/_/thar sgo slobs zhes rang gi spyod yul ston/_/dad nor tshul khrims 
[\[74a.6\]]nor dang bral yod dang /_/ngo tsha shes dang thos gtong shes rab dang /_/de la nor 'di rnams ni kun 'ged cing /_/bdun po mi zad chos kyi mdzod kyang 'byed/_/mi 'ga' bka' blo bde zhing rjes su 'thun/_/dge ba'i bshes gnyen snyam du rtag bsams nas/_/bla na med pa'i byang chub 
[\[74a.7\]]tshol ba'i phyir/_/bla ma dag la bdag gis rim gro bya/_/de lta bu yi sems ni bskyed byas la/_/snying rje dga' brgya cher rab bskyed de/_/kham snod dang ba'i chu yis bkang ba yang /_/skom pa dag la nye bar sbyin par bya/_/shA ri'i bu sems bskyed pa bcu pa 'di bskyed nas byang chub 
[\[74b\]]
[\[74b.1\]]sems dpa'i sde snod yongs su tshol bas slob dpon la lus kyis bsnyen bkur dang rim gro byed de/_tha na chu rdza gang tsam yang 'bul lo/_/de dge ba'i rtsa ba des chos bzhi thob par 'gyur te/_bzhi gang zhe na/_myur du dge ba'i chos la 'jug pa dang /_slob dpon gyi bsngags pa brjod 
[\[74b.2\]]par 'gyur ba dang /_nan tan gyis sgrub kyi log pa'i nan tan gyis ma yin pa dang /_chos kyi phyir sdug bsngal gyi gzhan du phyogs par mi 'gyur ba ste/_shA ri'i bu byang chub sems dpa' mir gyur pa na chos bzhi po de dag thob par 'gyur ro/_/gzhan yang chos bzhi thob par 
[\[74b.3\]]'gyur te/_bzhi gang zhe na/_skye bo mang po'i rjes su bslabs nas dkar po'i chos la gnas pa dang /_sbas shing bzhag pa'i gnas skye bo mang po mgu ba dang /_rab tu dga' bar byed pa myur du 'thob pa dang /_sems dga' bzhin du nyin mtshan zad par 'gyur ba dang /_kun nas 
[\[74b.4\]]ldang ba med par 'chi ba'i dus byas nas bde 'gro mtho ris su skye bar 'gyur ba ste/_shA ri'i bu byang chub sems dpa' chos bzhi po de dag thob par 'gyur ro/_/de ltar gyur pa na chos bzhi po thob par 'gyur te/_bzhi gang zhe na/_lha'i 'khor gyi stan mchog rnyed par 'gyur ba dang /_lha'i 
[\[74b.5\]]'khor thams cad de'i gdong du lta zhing ci bshad pa de dag thos nas shes par bya'o snyam du sems par 'gyur ba dang /_lha'i dbang po brgya byin dang /_de bzhin du lha'i bu gzhan yang de'i drung du 'ong gis/_de lha'i bu gzhan gyi drung du the tshom yongs su 'dri zhing gcad pa'i phyir 'gro ba ma yin pa 
[\[74b.6\]]dang /_de'i longs spyod kyi phyir gzhal med khang chen por 'byung ba ste/_shA ri'i bu byang chub sems dpa' chos bzhi po de dag thob par 'gyur te/_lhar gyur pa dang /_mir gyur pa na chos kyi sgo brgya stong phrag dpag tu med pa 'thob par 'gyur ro/_/de nas bcom ldan 'das kyis de'i tshe 
[\[74b.7\]]tshigs su bcad pa 'di dag gsungs so/_/de yi stan ni mthon por 'gyur/_/lha yis mngon par phyag byas nas/_/gang dag chos 'di 'chad pa la/_/lha rnams de la lta bar 'gyur/_/mkhas pa ser sna bral ba la/_/kun gyi bsti stang byas par 'gyur/_/brgya byin de gan 
[\[75a\]]
[\[75a.1\]]'drir 'ong zhing /_/gzhal med khang yang yid 'ong bzang /_/lha yi 'jig rten gnas 'phos te/_/mi yi srid par 'ongs gyur nas/_/'khor los sgyur ba ser sna med/_/rgyal po rdzu 'phrul chen por 'gyur/_/mi yi 'jig rten 'phos nas kyang /_/lha yi 
[\[75a.2\]]nang du yang 'gro ste/_/bla ma dag la gus byas pas/_/nam yang sdug bsngal mi 'gyur ro/_/zhum pa med pa'i sems kyis su/_/bla ma dag la gus byas pas/_/gnas bzhi po ni de dag rnams/_/rgya cher rtag tu rnyed par 'gyur/_/dga' ba dang ni gus pa yis/_/snod 
[\[75a.3\]]gang tsam gyi chu byin na/_/lha dang mi dang klu rnams kyis/_/mchod pa dag tu 'os pa yin//_//bam po bcu pa/_de ltar gyur na gzhan yang chos bzhi 'thob par 'gyur te/_chos bzhi gang zhe na/_sngon gyi las mngon par 'dus byas pa'i dge ba'i rtsa ba gang 
[\[75a.4\]]gis skyes pa rab tu shes pa dang /_de na dge ba'i chos rnams yongs su 'dri ba yang rab tu shes pa dang /_de nas shi 'phos nas gang du skye bar 'gyur ba de yang rab tu shes pa dang /_lha'i 'khor la chos kyi gtam yang dag par bstan/_yang dag par 'dzin du bcug_/yang dag par gzengs 
[\[75a.5\]]bstod/_yang dag par rab tu dga' bar byas nas lha'i 'jig rten nas 'chi 'pho bar 'gyur ba ste/_shA ri'i bu byang chub sems dpa' chos bzhi po de dag 'thob par 'gyur ro/_/gzhan yang shA ri'i bu byang chub sems dpa' chos bzhi 'thob par 'gyur te/_bzhi gang zhe na/_de 
[\[75a.6\]]lha'i gnas nas/_shi 'phos nas mi rnams dang skal ba mnyam par skye ba dang /_de mir gyur na btsun par byed pa lnga 'thob par 'gyur ro/_/lnga gang zhe na/_'di lta ste/_de rigs btsun par skye bar 'gyur ba dang /_gzugs btsun par 'gyur ba dang /_tshul khrims btsun par 'gyur 
[\[75a.7\]]ba dang /_de'i 'khor btsun par 'gyur ba dang /_de'i sems can btsun pa rnams la byams pa sgom par 'gyur ba ste/_shA ri'i bu btsun par byed pa'i chos lnga po de dag 'thob par 'gyur ro/_/gzhan yang mi phyed par byed pa'i chos lnga 'thob par 'gyur te/_lnga gang zhe na/_'di lta 
[\[75b\]]
[\[75b.1\]]ste/_de'i mdza' bo mi phyed pa dang /_lus myur du 'jig par mi 'gyur ba dang /_de'i longs spyod yongs su nyams par mi 'gyur ba dang /_byang chub kyi sems dang 'bral bar mi nus pa dang /_chos kyi mu ge 'byung ba na de la chos kyi lo legs par 'gyur te/_shA ri'i bu 
[\[75b.2\]]mi phyed par byed pa'i chos lnga po de dag 'thob par 'gyur ro/_/gzhan yang ngo mtshar yongs su rdzogs pa'i chos lnga 'thob par 'gyur te/_lnga gang zhe na/_'di lta ste/_gang snod stong pa gsog bzhag par gyur pa rnams su de'i lag pa gang du bcug pa de dag thams cad rin 
[\[75b.3\]]po ches yongs su gang bar 'gyur te/_ngo mtshar yongs su rdzogs pa dang po 'di 'thob par 'gyur ro/_/de skom par gyur na yan lag brgyad dang ldan pa'i chu'i rdzing bu 'byung ste/_ngo mtshar yongs su rdzogs pa gnyis pa 'di 'thob par 'gyur ro/_/gzhan yang de'i lus la 
[\[75b.4\]]gzhan gyis gnod par bya bar mi 'gyur te/_'di lta ste/_dug dang /_mtshon dang /_me dang /_chu dang /_mdangs 'phrog pa'i gnod sbyin gyis gtse ba med pa ste/_ngo mtshar yongs su rdzogs pa gsum pa 'di 'thob par 'gyur ro/_/gzhan yang mtshon gyi bskal pa bar ma byung ba 
[\[75b.5\]]'am/_nad kyi bskal pa bar ma byung ba'am/_mu ge'i bskal pa bar ma byung ba'am/_me'i bskal pa bar ma byung ba 'am/_chu'i bskal pa bar ma byung ba 'am/_rlung gi bskal pa bar ma byung ba'am/_skom pa'i bskal pa bar ma 'am/_kun du gdung ba'i bskal pa bar 
[\[75b.6\]]ma'am/_gnod sbyin gyi bskal pa bar ma byung ba na 'dzam bu'i gling du skye bar mi 'gyur gyi/_de lhar skye ste/_de bde ba dang /_mthu dang ldan par 'gyur zhing bde ba dang /_mthu mang bar 'gyur te/_ngo mtshar yongs su rdzogs pa bzhi po 'di 
[\[75b.7\]]'thob par 'gyur ro/_/gzhan yang shA ri'i bu byang chub sems dpa' dge ba'i rtsa ba de nyid kyis mi dal bar mi skye/_ngan 'gror mi skye/_sems la 'gyod pas kun tu dkri bar mi nus shing nges par 'byung ba myur du mthong bar 'gyur te/_ngo mtshar yongs su rdzogs pa lnga pa 
[\[76a\]]
[\[76a.1\]]'di 'thob par 'gyur ro/_/shA ri'i bu byang chub sems dpa'i ngo mtshar yongs su rdzogs pa lnga po 'di dag 'thob par 'gyur ro/_/gzhan yang shA ri'i bu byang chub sems dpa' dge ba'i rtsa ba de nyid kyis chos bzhi dang mi 'bral bar 'gyur te/_bzhi gang zhe na/_byang chub 
[\[76a.2\]]sems dpa'i sdug bsngal ba'i sems can rnams mthong ma thag tu snying rje chen po 'thob pa dang /_de la de'i bu dang bu mo gus pa dang bcas shing zhes byed par 'gyur ba dang /_rga bas bcom yang brnyas par mi 'gyur ba dang /_de las kyi mtha' gang byed pa de dag kyang nyis 'gyur 
[\[76a.3\]]sum 'gyur du 'thob par 'gyur ba ste/_chos bzhi po de dag dang rtag tu rgyun mi 'chad par mi 'bral bar 'gyur ro/_/gzhan yang shA ri'i bu byang chub sems dpa' dge ba'i rtsa ba de nyid dang ldan pas chos gsum gyis mi 'phrogs te/_gsum gang zhe na/_chags pas mi 'phrogs pa dang /_
[\[76a.4\]]zhe sdang dang /_gti mug gis mi 'phrogs pa ste/_chos gsum po de dag gis mi 'phrogs so/_/gzhan yang shA ri'i bu byang chub sems dpa' dge ba'i rtsa ba de nyid dang ldan pas nad med par byed pa'i chos bzhi 'thob par 'gyur te/_bzhi gang zhe na/_nad rgyun ring po med pa 
[\[76a.5\]]dang /_yan lag skam par mi 'gyur ba dang /_longs spyod nyams par mi 'gyur ba dang /_rgyal po 'am/_rkun po'am/_de ma yin pa'i sems can 'tshe bar byed pa gzhan gyis sdug bsngal ba dang gnod par bya bar mi 'gyur te/_shA ri'i bu byang chub sems dpa' nad med par 
[\[76a.6\]]byed pa'i chos bzhi po de dag 'thob par 'gyur ro/_/gzhan yang shA ri'i bu byang chub sems dpa' dge ba'i rtsa ba de nyid dang ldan pas bla ma'i gnas bzhi 'thob par 'gyur te/_bzhi gang zhe na/_'khor los sgyur ba'i rgyal po mtha' bzhir rnam par rgyal zhing chos can chos kyi rgyal po 
[\[76a.7\]]rin po che sna bdun dang ldan par 'gyur te/_de'i rin po che sna bdun ni 'di rnams yin no/_/'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_blon po rin po che ste/_bdun po de 
[\[76b\]]
[\[76b.1\]]dag go_/de'i bu dpa' ba/_rtul phod pa/_yan lag mchog gi gzugs can/_pha rol gyi sde rab tu 'joms pa stong tham par 'gyur ro/_/gling bzhi pa yang de'i rjes su 'brang bar 'gyur/_de la gus pa byed par 'gyur/_skar mkhan dang /_blon po chen po dang /_sgo 
[\[76b.2\]]ba dang /_'khor dang /_grong rdal gyi mi dang /_ljongs kyi mi dag dang /_khams kyi rgyal po thams cad kyis kyang gus par byed par 'gyur te/_bla ma'i gnas dang po 'di 'thob par 'gyur ro/_/gzhan yang shA ri'i bu byang chub sems dpa' 'dod pa'i yon tan lnga la chags par mi 'gyur 
[\[76b.3\]]te/_lnga gang zhe na/_'di lta ste/_mig gis shes par bya ba'i gzugs dang /_rna bas shes par bya ba'i sgra dang /_snas shes par bya ba'i dri dang /_lces shes par bya ba'i ro dang /_lus kyis shes par bya ba'i reg rnams te/_de ltar 'dod pa'i yon tan lnga po la chags par mi 'gyur 
[\[76b.4\]]gyi/_dad pas khyim nas khyim med par rab tu byung ste/_myur du mngon par shes pa lnga 'thob par 'gyur zhing /_de la mi dang mi ma yin pa rnams gus par byed par 'gyur te/_bla ma'i gnas gnyis pa 'di rjes su 'thob par 'gyur ro/_/gzhan yang shA ri'i bu byang chub sems dpa' gang dang gang 
[\[76b.5\]]du skyes pa thams cad du blos mchog tu 'gyur/_shes rab kyis mchog tu 'gyur/_spobs pas mchog tu 'gyur/_de rgyal por grags par 'gyur ro/_/'di lta ste/_'das pa'i dus na sman chen po zhes bya ba zhig byung ba de bzhin du de rgyal po'i pho brang gi stan mchog 'thob ste/_de la 
[\[76b.6\]]rgyal po dang /_gang de ma yin pa gzhan skar mkhan dang /_blon po chen po dang /_sgo ba dang /_'khor dang /_grong rdal gyi mi dang /_yul gyi mi rnams gus pa byed par 'gyur te/_bla ma'i gnas gsum pa 'di rjes su 'thob par 'gyur ro/_/gzhan yang shA ri'i bu byang chub sems 
[\[76b.7\]]dpa' bla na med pa yang dag par rdzogs pa'i byang chub mngon par rdzogs par sangs rgyas pa na/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa dang /_sems can thams cad kyi 
[\[77a\]]
[\[77a.1\]]mchog tu 'gyur/_mngon par 'phags par 'gyur/_tshul khrims dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bas mngon par 'phags par 'gyur/_tshul khrims rnam par 'phel bas mngon par 
[\[77a.2\]]'phags par 'gyur/_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba rnam par 'phel bas mngon par 'phags par 'gyur te/_bla ma'i gnas bzhi pa de 'thob par 'gyur te/_bla ma'i gnas bzhi po de dag 'thob par 'gyur 
[\[77a.3\]]ro/_/shA ri'i bu byang chub sems dpas 'di lta ste/_chos 'dod pa'i phyir mkhan po dang /_slob dpon la chu bum pa gang tsam phul na de lta bu'i yon tan gyi chos tshad med pa len par 'gyur ro/_/tshur shog ces byas na yang 'ong zhing ji ltar smras pa las 'gal bar mi byed pa'i dge 
[\[77a.4\]]ba'i rtsa ba de nyid kyis de yo byad bzhi thob par 'gyur te/_bzhi gang zhe na/_skye bo ma rabs kyi yo byad ma yin gyi rgyal po'i yo byad 'thob par 'gyur/_drang srong gi yo byad 'thob par 'gyur te/_'dod pa spong ba la 'dzud pa 'di lta ste/_dad pas khyim nas khyim med par rab tu 'byung ba 
[\[77a.5\]]de ni chos kyi yo byad ces bya'o/_/gzhan yang shA ri'i bu byang chub sems dpa' skye ba gang dang gang du skyes pa na skye ba thams cad du skye ba dran par 'gyur te/_de skye ba dran pas skye ba de dang de dag tu byang chub kyi sems brjed par mi 'gyur ba de ni dran pa'i yo byad ces bya'o/_/gzhan yang shA ri'i 
[\[77a.6\]]bu byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas nas 'khor bzhis bskor cing /_mdun du bdar bar 'gyur/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 
[\[77a.7\]]'phye chen po dang /_mi dang mi ma yin pas kun nas bskor cing mdun du bdar bar 'gyur te/_yo byad bzhi po de dag 'thob par 'gyur ro/_/gzhan yang shA ri'i bu byang chub sems dpa' slob dpon gang dang gang las tshig bzhi ba'i tshigs su bcad pa rnyed cing 'dzin par 'gyur te/_de 
[\[77b\]]
[\[77b.1\]]tshur shog ces bsgo na yang de 'ong /_song shig ces bsgo na yang de 'gro ba dang /_'di ni dge ba/_'di ni mi dge ba/_'di ni kha na ma tho ba dang bcas pa 'di ni kha na ma tho ba med pa/_'di ni bsten par bya ba/_'di ni bsten par bya ba ma yin pa zhes bya ba nas gong ma bzhin du sbyar te bya 
[\[77b.2\]]ba 'di ni gnod pa/_phan pa med pa/_sdug bsngal bar 'gyur ro/_/'di byas na yun ring po'i don dang phan pa dang bde bar 'gyur ro/_/zhes ji ltar bsgo ba bzhin du mi dge ba mi byed cing dge ba la sten te/_slar mi zlog cing mi mthun par mi byed pa de dge ba'i rtsa ba de dang ldan 
[\[77b.3\]]pas mthon por byed pa'i chos bzhi 'thob par 'gyur te/_bzhi gang zhe na/_tshul khrims mthon por byed pa'i chos 'thob par 'gyur/_lus mthon por byed pa'i chos 'thob par 'gyur te/_de'i lus ring zhing lus thams cad rgyas par 'gyur/_shes rab che bar 'gyur te/_
[\[77b.4\]]shes rab mtho ba/_shes rab rgya che ba/_shes rab yangs pa/_shes rab mgyogs pa/_shes rab rno ba/_shes rab myur ba/_shes rab zab pa/_shes rab nges par rtogs par 'gyur/_lus zhig nas bde 'gro mtho ris kyi 'jig rten du skye bar 'gyur te/_mthon por byed 
[\[77b.5\]]pa'i chos bzhi po de dag 'thob par 'gyur ro/_/gzhan yang shA ri'i bu byang chub sems dpa' dge ba'i rtsa ba de nyid ldan pas bltar mi snang bar byed pa'i chos bzhi 'thob par 'gyur te/_bzhi gang zhe na/_'doms kyi sba ba sbubs su nub pa 'thob ste/_'di ni bltar mi snang bar 
[\[77b.6\]]byed pa'i chos 'thob par 'gyur ba dang po'o/_/gzhan yang shA ri'i bu byang chub sems dpa' dge ba'i rtsa ba de nyid dang ldan pa'i byang chub sems dpa' skyes nas pha dang ma dang /_gzhan nye du rnams dang /_lha dang /_klu dang /_dri za dang /_gnod sbyin dang /_srin po dang /_nam 
[\[77b.7\]]mkha' lding dang /_mi'am ci dang /_lto 'phye chen po dang /_mi dang mi ma yin pa rnams kyis dang ba'i sems kyis kyang rung /_ma dang ba'i sems kyis kyang rung ste/_sems can gang gis kyang byang chub sems dpa'i spyi gtsug mthong bar mi nus te/_'di ni bltar mi snang bar 
[\[78a\]]
[\[78a.1\]]byed pa'i chos 'thob par 'gyur ba gnyis pa'o/_/gzhan yang shA ri'i bu byang chub sems dpa' dge ba'i rtsa ba de nyid dang ldan pas skyes pa nas rgyas par byas te/_pha ma nas mi dang mi ma yin pa'i bar gyis dang ba'i sems kyis kyang rung /_ma dang ba'i sems kyis kyang rung ste/_
[\[78a.2\]]gang gis kyang byang chub sems dpa'i kha'i byi dor byed mi nus te/_de kha'i byi dor bya'o snyam pa dang /_rkang pa gnyis la kha'i sgo 'byung ngo /_/de ci'i phyir zhe na/_shA ri'i bu skyes bu dam pa de dag 'di lta bu'i ngo mtshar dang rmad kyi chos dang ldan zhing skyes bu dam pa'i ngag mchog dang ldan par 'gyur 
[\[78a.3\]]te/_'di bltar mi snang bar byed pa'i chos gsum pa'o/_/gzhan yang shA ri'i bu byang chub sems dpa' dge ba'i rtsa ba de nyid dang ldan pas byang chub sems dpa' skyes ma thag tu gzhan gyis ma gzung bar sa la 'dug nas phyogs bzhir rnam par lta ste/_de ye shes 'bar ba rnyed do/_/de 
[\[78a.4\]]ci'i phyir zhe na/_'di ltar byang chub sems dpa' des sngon g.yo med par thos pa btsal bas g.yo med pa'i mig thob ste/_byang chub sems dpa' g.yo med pa'i mig de dang ldan pas stong gsum gyi stong chen po'i 'jig rten gyi khams kyi sems can ji snyed pa de dag thams cad lha'i mig 
[\[78a.5\]]rnam par dag pa mi'i las 'das pas mthong ngo /_/de ltar byang chub sems dpa' myur ba'i cha dang ldan pa'i ye shes chen po 'thob ste/_byang chub sems dpa' ye shes chen po de dang ldan pas sems can thams cad kyi dus gsum gyi sems kyi tshul rab tu shes so/_/de ci'i phyir zhe na/_'di 
[\[78a.6\]]ltar byang chub sems dpa' des sngon don du gnyer bar byas/_yid la byas/_sems thams cad kyis bsam shing ri mor byas nas chos la sman du 'du shes pa dang /_rin po cher 'du shes pa dang /_dkon par 'du shes pa dang /_ji lta ba bzhin du 'du shes bskyed de thos pa yongs su bzung ngo /_/
[\[78a.7\]]de bas na byang chub sems dpa' myur du rab tu rnam par 'byed pa'i ye shes rnyed do/_/rab tu rnam par 'byed pa'i ye shes de dang ldan pa'i byang chub sems dpa' sems can thams cad kyi tshul khrims la yongs su 'jal ba nas thos pa dang /_ting nge 'dzin dang /_shes rab dang /_rnam par 
[\[78b\]]
[\[78b.1\]]grol ba dang /_rnam par grol ba'i ye shes mthong ba'i bar la yongs su 'jal lo/_/tshul khrims kyi spyir yongs su 'jal ba nas/_thos pa dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i bar gyi spyir yongs su 'jal 
[\[78b.2\]]lo/_/sems can thams cad kyi tshul khrims kyi rgyu 'thun pa la yongs su 'jal ba nas/_thos pa dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i rgyu 'thun pa'i bar la yongs su 'jal lo/_/gang sems can 
[\[78b.3\]]thams cad kyi tshul khrims kyi rgyu 'thun pa las shin tu lhag par yongs su 'jal ba nas/_thos pa dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i rgyu 'thun pa las shin tu lhag pa'i bar la yongs su 'jal lo/_/
[\[78b.4\]]sems can thams cad kyi spyod lam dang /_spyod pa dang /_nan tan dang /_rtul ba la yongs su 'jal lo/_/sems can thams cad phan tshun btsal na gang sems can thams cad kyi tshul khrims dang thos pa nas/_rnam par grol ba'i ye shes mthong ba'i bar dang /_sems can 
[\[78b.5\]]thams cad kyi spyi'i tshul khrims nas/_spyi'i thos pa dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i bar dang /_gang sems can thams cad kyi tshul khrims kyi rgyu 'thun pa las shin tu lhag pa nas/_thos pa dang /_
[\[78b.6\]]ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong ba'i bar gyi rgyu 'dra ba dang /_gang sems can thams cad kyi tshul khrims kyi rgyu 'thun pa las shin tu lhag pa nas/_thos pa dang /_ting nge 'dzin dang /_shes rab dang /_rnam par 
[\[78b.7\]]grol ba dang /_rnam par grol ba'i ye shes mthong ba'i rgyu 'thun pa las shin tu lhag pa'i bar dang /_gang sems can thams cad kyi spyod lam dang /_spyod pa dang /_rtul ba de dag thams cad dang /_bdag gis bsod nams dang bsgrun cing yongs su btsal na bdag dang mtshungs shing 
[\[79a\]]
[\[79a.1\]]mnyam pa yang dag par rjes su mi mthong ngo /_/de yang sems can thams cad kyi rtsa ba la lhag par gnas pa yongs su tshol te/_des thams cad yongs su btsal na bdag dang mtshungs shing mnyam pa yang dag par rjes su mi mthong ngo /_/de ltar shA ri'i bu byang chub 
[\[79a.2\]]sems dpa' myur du de'i skad cig nyid la las kyi rnam par smin pas grub pa'i ye shes skye ste/_des se gol gtogs pa srid kyis sems can thams cad kyi sems kyi rnam pa stong rab tu shes te/_des thams cad yongs su btsal na bdag dang mtshungs shing mnyam pa yang dag 
[\[79a.3\]]par rjes su mi mthong ngo /_/bdag bla ma'i gnas la gnas par shes shing ma bzung bar seng ge dang /_glang po che'i 'gros lta bus sa la gom pa bdun bor te/_de byang chub kyi snying po gang na ba der las kyi rnam par smin pa mdun du byas nas gnas te/_bdag ni 'jig rten gyi gtso bo/_/
[\[79a.4\]]bdag ni 'jig rten gyi mchog ste/_skye ba dang /_rga ba dang /_na ba dang /_/'chab mthar bya'o/_/sems can skye ba dang /_rga ba dang /_na ba dang /_'chi bas gzir ba rnams thar bar bya'o/_/chos bzang po bstan par bya'o zhes smras te/_shA ri'i bu byang chub sems dpas tshig de smras 
[\[79a.5\]]ma thag tu stong gsum gyi stong chen po'i 'jig rten gyi khams 'di dbyangs kyis go bar byas par 'gyur/_sa g.yo bas 'jigs shing spu zing zhes byed pa yang 'jig rten du 'byung bar 'gyur ro/_/lha'i rnga yang rgyun mi 'chad par rdung ngo /_/sa phyogs gang na byang chub sems dpa' gnas par 
[\[79a.6\]]'gyur ba'i sa phyogs der 'khor lo tsam zhig mi g.yo'o/_/chu'i phung po gang la gnas pa'i chu'i phung po de rlung gis bskyod par mi 'gyur ro/_/des thams cad du bltas na bdag snang bar gyur cing gnas par mthong ngo /_/de bla na med pa yang dag par rdzogs pa'i byang chub mngon par rdzogs 
[\[79a.7\]]par sangs rgyas na de la sems can thams cad kyi blta bar mi nus so/_/'di ni bltar mi snang bar byed pa'i chos 'thob par byed pa bzhi pa ste/_shA ri'i bu bltar mi snang bar byed pa'i chos bzhi po de dag 'thob par 'gyur ro/_/de ci'i phyir zhe na/_ji ltar slob dpon gyis tshur shog shig ces byas 
[\[79b\]]
[\[79b.1\]]na yang 'ong /_song shig ces byas na yang 'gro ba'i phyir ro/_/de dge ba'i rtsa ba de nyid dang ldan pas yang ba bzhi 'thob par 'gyur te/_bzhi gang zhe na/_'di lta ste/_sangs rgyas bcom ldan 'das rnams kyis bstan pa mtshan nyid ma tshang ba med cing sangs rgyas bcom ldan 'das 
[\[79b.2\]]rnams kyi chos bstan pa 'bras bu yod pa yang ba dang po 'di thob bo/_/dge ba'i rtsa ba de nyid dang ldan pas de bzhin gshegs pas dge slong tshur shog ces gsung bar 'gyur te/_dge slong tshur shog ces byas na skra bregs par 'gyur/_ngur smrig gyon cing lhung bzed thogs par 
[\[79b.3\]]'gyur te/_yang ba gnyis pa 'di 'thob bo/_/dge ba'i rtsa ba de nyid dang ldan pas de bzhin gshegs pas sems can thams cad kyi dus gsum gyi sems rab tu mkhyen te/_yang ba gsum pa 'di 'thob bo/_/dge ba'i rtsa ba de nyid dang ldan pas de bzhin gshegs pa sems can 
[\[79b.4\]]thams cad kyi sman ji lta ba bzhin du rab tu mkhyen te/_yang ba bzhi pa 'di 'thob bo/_/de dag ni yang ba bzhi ste/_de ci'i phyir zhe na/_de ltar de legs par zhugs pas slob dpon dang mkhan po la tha na chu bum pa gang tsam yang 'bul ba'i phyir ro/_/gzhan yang shA ri'i bu byang chub sems 
[\[79b.5\]]dpa' dge ba'i rtsa ba de nyid dang ldan pas gzhan gyis mi tshugs pa'i chos bzhi 'thob par 'gyur te/_bzhi gang zhe na/_shA ri'i bu de bzhin gshegs pa'i sku la me dang /_mtshon dang /_dug gis tshugs pa ni gnas ma yin zhing skabs med pa dang /_pha rol gyi gnod pa byas pas 
[\[79b.6\]]'chi ba'i dus byed par 'gyur ba de lta bu'i gnas med do/_/pha rol gyis mi tshugs pa'i chos bzhi po de dag 'thob par 'gyur ro/_/de yang pha rol gyis mi tshugs pa'i chos bzhi 'thob par 'gyur te/_bzhi gang zhe na/_shA ri'i bu sems can thams cad kyis de bzhin gshegs pas 
[\[79b.7\]]ma gsan pa'i chos tha na chos kyi tshig gcig tsam yang thos par byed nus pa gnas ma yin zhing skabs med de/_de lta bu'i gnas med do/_/sems can thams cad kyis tha na sems bskyed pa gcig tsam yang mnyam par ma bzhag pa'i sems rnyed par 'gyur ba'i bar du de lta bu'i 
[\[80a\]]
[\[80a.1\]]gnas med do/_/gzhan yang shA ri'i bu de bzhin gshegs pa ni rtag tu mnyam par bzhag pa ste/_de bzhin gshegs pa ni byams pa la gnas/_snying rje la gnas/_dga' ba gnas/_btang snyoms la gnas so/_/shA ri'i bu sems can thams cad 
[\[80a.2\]]kyis de bzhin gshegs pa'i lus sam/_gzugs la mtshan mar 'dzin nus pa ni gnas ma yin zhing skabs med de/_de lta bu'i gnas med do/_/gzhan gyis mi tshugs par byed pa'i chos bzhi po de dag 'thob par 'gyur ro/_/shA ri'i bu 'di lnga ni de bzhin gshegs pa'i tshad med 
[\[80a.3\]]par byed pa'i chos so/_/lnga gang zhe na/_shA ri'i bu de bzhin gshegs pa'i tshul khrims tshad med pa dang /_shA ri'i bu de bzhin gshegs pa'i thos pa tshad med pa dang /_de bzhin gshegs pa'i ting nge 'dzin dang /_shes rab kyis rnam par grol ba dang /_rnam par grol ba'i 
[\[80a.4\]]ye shes mthong ba tshad med pa ste/_shA ri'i bu lnga po de dag ni de bzhin gshegs pa'i tshad med par byed pa'i chos so/_/tshur shog ces byas na yang 'ong ba'i dge ba'i rtsa ba de nyid dang ldan pas thogs pa med pa'i ye shes bzhi 'thob par 'gyur te/_bzhi gang zhe na/_sangs rgyas bcom 
[\[80a.5\]]ldan 'das rnams 'das pa'i dus la ma chags ma thogs pa'i ye shes mthong ba 'jug pa dang /_sangs rgyas bcom ldan 'das rnams ma 'ongs pa'i dus la ma chags ma thogs pa'i ye shes mthong ba 'jug pa dang /_sangs rgyas bcom ldan 'das rnams da ltar byung ba'i dus la ma 
[\[80a.6\]]chags ma thogs pa'i ye shes mthong ba 'jug pa dang /_de bzhin gshegs pa'i sems mnyam par bsgrub pa ste/_sems mnyam par bsgrub pa des de bzhin gshegs pa'i dus gsum mnyam pa nyid kyi ye shes dang /_yang dag pa'i ye shes dang ldan no/_/yang dag pa'i ye 
[\[80a.7\]]shes des gzhan la rag ma las/_gzhan gyi khar ma las par chos thams cad shes te/_de bzhin gshegs pa'i ye shes bsam gyis mi khyab bo/_/bsam gyis mi khyab pa'i ye shes de dang ldan pas rlung dang /_char rab tu mkhyen te/_rjes su 'thun pa zhes bya ba'i rlung ldang ste/_sems 
[\[80b\]]
[\[80b.1\]]can ji snyed pas cung zad so sor rjes su myong bar 'gyur te/_rlung de'i 'phang du rgyang grags gsum mo/_/de'i steng gi bar snang la rlung sprin ces bya ba'i rlung ldang ste/_de'i 'phang du rgyang grags lnga'o/_de'i steng gi bar snang la 'dzoms pa zhes bya ba'i rlung ldang ste/_rlung de'i dkyil 'khor 
[\[80b.2\]]gyi 'phang du dpag tshad bcu'o/_/de'i steng gi bar snang la skye bral zhes bya ba'i rlung ldang ste/_rlung gi dkyil 'khor de'i 'phang du dpag tshad sum cu'o/_/de'i steng gi bar snang la de bzhin gshegs pa zhes bya ba'i rlung ldang ste/_rlung gi dkyil 'khor de'i 'phang du dpag tshad bzhi bcu'o/_/
[\[80b.3\]]shA ri'i bu de bzhin gshegs pa dgra bcom pa yang dag par rdzogs pa'i sangs rgyas ni shes rab la rton pa ste/_rlung gi dkyil 'khor bye ba stong phrag drug cu rtsa brgyad rab tu mkhyen to/_/de la tha ma'i rlung gi dkyil 'khor kun tu khyab ces bya ste/_gang la sa chen po gnas pa'i chu'i phung po 
[\[80b.4\]]'phang du dpag tshad stong phrag drug cu rtsa brgyad yod de/_sa chen po'i 'phang du yang dpag tshad stong phrag drug cu rtsa brgyad do/_/de ltar shA ri'i bu grangs dang /_bgrang ba bstan pas stong gsum gyi stong chen po'i 'jig rten gyi khams te/_de na phung po chen po zhes bya ba'i de bzhin gshegs 
[\[80b.5\]]pa dgra bcom pa yang dag par rdzogs pa'i sangs rgyas da ltar bzhugs te 'tsho zhing bzhes so/_/de'i tshe'i tshad ni lo bye ba phrag sum cu 'o/_/de'i 'khor nyan thos ni bye ba khrag khrig phrag sum cu ste/_thams cad kyang dgra bcom pa/_zag pa zad pa/_nyon mongs pa med pa/_dbang 
[\[80b.6\]]dang ldan par gyur pa/_sems kyi dbang thams cad kyi dam pa'i pha rol tu son pa'i bar tu ste/_nyan thos chen po rnams kyi nyan thos 'dus pa chen po yod do/_/de'i byang chub sems dpa' sems dpa' chen po bye ba phrag brgya byang chub sems dpa'i sde snod thob pa/_don la shin 
[\[80b.7\]]tu rnam par nges pa/_thos pa rgya mtsho chos smra ba/_stong pa nyid la gnas pa/_mtshan ma med pa la gnas pa/_smon pa med pa la gnas pa chen po sha stag 'dus pa yod do/_/de yongs su mya ngan las 'das nas dam pa'i chos lo stong du gnas par 'gyur ro/_/nga yongs su mya ngan las 
[\[81a\]]
[\[81a.1\]]'das nas lo stong na de yongs su mya ngan las 'da' bar 'gyur te/_de'i ring bsrel yang rgyas par 'gyur ro/_/'di lta ste/_dper na/_nga da ltar yongs su mya ngan las 'das pa'i ring bsrel rab tu rgyas par 'gyur ba bzhin no/_shA ri'i bu de bzhin gshegs pa ni ye 
[\[81a.2\]]shes thogs pa med pa ste/_de bas kyang lhag par de bzhin gshegs pa'i ye shes dpag tu med do/_/rlung gi dkyil 'khor yongs su khyab pas sangs rgyas kyi zhing yongs su khyab bo/_/shA ri'i bu steng gi phyogs kyi 'jig rten gyi khams nad ltar de bzhin gshegs pa med pa yang yod do/_/
[\[81a.3\]]de na rang sangs rgyas brgya phrag stong yod de/_de dag la sems can rnams dge ba'i rtsa bskyed do/_/shA ri'i bu de bzhin gshegs pa ni ye shes la rton pa ste/_de'i yang steng gi de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma dang mnyam pa da ltar byung ba 
[\[81a.4\]]rnams rab tu mkhyen to/_/de bzhin du phyogs bcu kun tu tshad med grangs med gzhal du med dpag tu med pa'i de bzhin gshegs pa dgra bcom pa yang dag par rdzogs pa'i sangs rgyas da ltar byung ba de dag rab tu mkhyen te/_sangs rgyas kyi zhing tshig pa de snyed kyang rab tu mkhyen to/_/de 
[\[81a.5\]]skad ces bka' stsal nas/_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das dge ba'i rtsa ba gang dang ldan pas de bzhin gshegs pa dgra bcom pa yang dag par rdzogs pa'i sangs rgyas 'di lta bur/_sgrib pa med pa'i ye shes dang ldan/_
[\[81a.6\]]bcom ldan 'das kyis bka' stsal pa shA ri'i bu nga dbang la rab tu gnas te/_chos la gus pa'i 'du shes dang /_ri mor byas te sman du 'du shes pa dang /_rin po cher 'du shes pa dang /_dkon par 'du shes pa dang /_dge ba'i rtsa bar 'du shes pa dang /_ji lta ba bzhin tu 'du shes 
[\[81a.7\]]bskyed nas gus pa'i 'du shes dang /_chos su 'du shes yongs su bzung ba la gnas te/_shA ri'i bu de ltar de bzhin gshegs pa'i ye shes 'bar bas/_shA ri'i bu de bzhin gshegs pas shin tu mang po dang de bas kyang lhag par sangs rgyas bcom ldan 'das rnams kyi ye shes rgyun mi 'chad/_
[\[81b\]]
[\[81b.1\]]dpag tu med/_grangs med/_gzhal du med/_brjod du med par rab tu mkhyen to/_/tshur shog ces byas na yang 'ong ba'i dbang des se gol gtogs pa srid kyis de bzhin gshegs pa sangs rgyas kyi zhing gang gA'i klung gi bye ma dang mnyam par 'chag cing slar yang 'ong ngo /_/shA ri'i 
[\[81b.2\]]bu ngas mos pas thos pa bzung bas de nyid kyis/_myur du rnam par grol ba thob ste/_rnam par grol ba des shin tu rnam par grol lo/_/ci las rnam par grol zhe na/_sdug bsngal thams cad las shin tu rnam par grol lo/_/shA ri'i bu gang la las gus pa'i gnas bzhi thob pa tsam gyis dang ba 
[\[81b.3\]]thob nas ji ltar sangs rgyas kyi chos dang 'bral bar mi 'gyur ba de ltar gnas/_de bzhin du gnas de lta bu'i tshul du gnas par bya'o/_/snyam du sems bskyed na yang 'di lta bu'i mdo sde'i chos kyi rnam grangs kyi tshig dang yi ge mi 'dzin kyang de dge ba'i rtsa ba de nyid kyis shes rab byed pa'i 
[\[81b.4\]]chos bzhi 'thob par 'gyur te/_bzhi gang zhe na/_shes rab can shes rab chen po dang ldan par 'gyur ba dang /_shes rab can sangs rgyas mthong zhing phrad nas mnyes par byed pa dang /_shes rab can dad pas khyim nas khyim med par rab tu 'byung ba dang /_shes rab can bla na med pa 
[\[81b.5\]]yang dag par rdzogs pa'i byang chub mngon par 'tshang rgya ba ste/_shes rab byed pa'i chos bzhi po de dag 'thob par 'gyur ro/_/de mang por byed pa'i chos bzhi 'thob par 'gyur te/_bzhi gang zhe na/_mir 'gyur ba mang po rnyed pa dang /_sangs rgyas 'byung ba mnyes par byed pa mang po dang /_dad 
[\[81b.6\]]pas khyim nas khyim med par rab tu 'byung ba mang po dang /_bla na med pa yang dag par rdzogs pa'i byang chub mngon par rdzogs par 'tshang rgya ba mang po ste/_mang por byed pa'i chos bzhi po de dag 'thob par 'gyur ro/_/de yan lag bzhi rjes su 'thob par 'gyur te/_bzhi gang zhe na/_'khor los 
[\[81b.7\]]sgyur ba'i yan lag rjes su 'thob ste/_'khor los sgyur ba'i rgyal por 'gyur ba dang /_tshangs pa'i 'jig rten du tshangs par 'gyur ba dang /_lha'i dbang po brgya byin du 'gyur ba dang /_bla na med pa yang dag par rdzogs pa'i byang chub mngon par rdzogs par sangs rgyas nas/_chos thams cad yongs 
[\[82a\]]
[\[82a.1\]]su rdzogs pa rjes su 'thob/_stobs bsngags pa rjes su 'thob/_sems can yongs su rtogs pa'i ye shes rjes su 'thob/_rdzu 'phrul gyi spyod yul yang rab tu mkhyen cing lhar bcas pa'i 'jig rten gyi mig tu 'gyur ro/_/de nas bcom ldan 'das kyis don de nyid rgya 
[\[82a.2\]]cher rab tu bstan pa'i phyir/_de'i tshe tshigs su bcad pa 'di dag gsungs so/_/'jig rten gyi ni skyabs dang mig_/sems can kun gyi dam pa ste/_/gang reg mya ngan 'da' 'gyur ba'i/_/gso ba thams cad rab tu shes/_/tshur shog ces byas 'ong gyur pa'i/_/rnam par smin 
[\[82a.3\]]pa 'di 'dra ste/_/nam yang sdug bsngal mi 'gyur zhing /_/bka' blo mi bder yong mi 'gyur/_/lha yi nang du myur 'gro zhing /_/mi yi nang du'ang myur du 'gro/_/sangs rgyas dag kyang myur mthong zhing /_/mi khom rnam par spong bar 'gyur/_/'byor cing nor yang chen por 
[\[82a.4\]]'gyur/_/gter gyi rnams ni mang mthong zhing /_/gang du lag pa bcug pa rnams/_/thams cad rin chen gang bar 'gyur/_/yan lag brgyad kyi chus gang ba'i/_/rdzing bu rab tu bsags par 'gyur/_/nam yang mya ngan mi myong ste/_/bka' blo bde ba'i 'bras bu 'di/_/
[\[82a.5\]]thing bo zha bor mi 'gyur zhing /_/rkang pa 'khums dang 'bub pa dang /_/yan lag skam par mi 'gyur zhing /_/yan lag nyams par mi 'gro'o/_/sor mo dgu bar mi 'gyur zhing /_/sgur po zhar bar mi 'gyur ro/_/glang po'i mgo ltar mi 'gyur te/_/bka' blo bde ba'i 'bras bu 
[\[82a.6\]]'di/_/de yi yan lag rgyas shing dkar/_/lcags kyi dngos po 'dra bar 'gyur/_/rab tu mdzes shing blta na sdug_/kha dog ldan zhing mdzes par gnas/_/lha yis mngon par mchod par 'gyur/_/mi rnams shin tu bsti stang byed/_/klu rnams kyis ni mngon mchod 'gyur/_/
[\[82a.7\]]bka' blo bde ba'i 'bras bu 'di/_/ngan 'gro thams cad spangs nas ni/_/mi de mtho ris 'gro bar 'gyur/_/myur du byang chub 'tshang rgya ste/_/bka' blo bde ba'i 'bras bu 'di/_/mi des sems can thams cad kyi/_/sems rnams thams cad rab tu shes/_/gom pa dag ni 
[\[82b\]]
[\[82b.1\]]bdun bor nas/_/'jig rten dbyangs kyis go bar byed/_/de yi ye shes mchog 'gyur zhing /_/shes rab dag kyang mchog tu 'gyur/_/rnam par grol ba mchog 'gyur te/_/sems can rnams ni kun gyi mchog_/shes rab kyis ni shes rab sbyong /_/shes rab ye shes gnas 
[\[82b.2\]]pa ste/_/shes rab ye shes rnam par grol/_/sangs rgyas kun gyis brnyes pa yin/_/shes rab kyis ni rang bzhin shes/_/ye shes kyis ni shes bya shes/_/gang dag shes rab ye shes dag_/thams cad de la dkon mi 'gyur/_/'di 'dra'i dge ba 'di dag gi_/don 
[\[82b.3\]]ni khyod la ngas bshad do/_/de ni mos pa chung ba yi/_/sems can rnams kyi don ma yin/_/gti mug gis ni rmongs pa dang /_/sdig pas mngon par gtses pa rnams/_/zhe sdang khro ba bskyed byas nas/_/chos la gus par mi 'gyur ro/_/nam zhig sems can mos chung 
[\[82b.4\]]tshe/_/'di 'dra ba yi chos 'byung ste/_/de na phyir zhing gcig la gcig_/gus pa byed par mi 'gyur te/_/gang tshe sems can mi gus shing /_/khro ba'i nyes la yid dga' ste/_/kun nas nyon mongs sems kyis kyang /_/de dag bdag cag dgra bcom 'dzer/_/gnas 
[\[82b.5\]]brtan gang dag rgas pa dang /_/rgas shing 'khogs pa gtugs pa dag_/de dag 'chi ba'i dus byed tshe/_/srid pa'i tha mar gyur ces zer/_/gnas brtan gang dag rgas pa dang /_/rgas shing 'khogs pa gtugs pa dag_/dgra bcom bsod snyoms zos gyur nas/_/sems can 
[\[82b.6\]]dmyal bar myur du 'gro/_/de dag tshul khrims rab dkon na/_/dgra bcom par lta ga la 'gyur/_/dad pas mchod rten byed 'gyur te/_/de dag ngan 'gro rnams su 'gro_/shA ri'i bu de ltar tshul khrims spyod pa'i byang chub sems dpa'i sde snod kyi don gyi phyir slob 
[\[82b.7\]]dpon la bsnyen bkur dang /_/rim gro byed pa ni 'di 'dra ba'i phan yon de dag dang /_/de bas kyang lhag pa dpag tu med/_/bsam gyi mi khyab/_/tshad med pa 'thob par 'gyur ro/_/de ltar shA ri'i bu byang chub sems dpa'i sde snod la rab tu gnas pa'i byang chub sems dpa' rab tu dbang du gyur pa/_
[\[83a\]]
[\[83a.1\]]tshul khrims yongs su dag pa/_byang chub sems dpa'i spyad pa spyod do/_/de la tshul khrims yongs su dag pa gang zhe na/_shA ri'i bu rnam pa bcus byang chub sems dpa'i tshul khrims yongs su dag par rig par bya'o/_/bcu gang zhe na/_sems can thams cad la mi 
[\[83a.2\]]'tshe ba yin/_gzhan gyi rdzas la mi rku ba yin/_gzhan gyi chung ma spangs pa yin/_sems can thams cad la mi slu ba yin/_gzhan gyi g.yog 'thun pa la phra ma mi zer ba yin/_tshig drag po bzod pa'i phyir ngag mi rtsub pa yin/_tshig bsdams pas tshig 'khyal pa spangs pa 
[\[83a.3\]]yin/_gzhan gyi longs spyod la nga yir mi 'dzin pas brnab sems med pa yin/_tshig ngan par smras pa bzod pas gnod sems spangs pa yin/_lha gzhan mi 'dod pas log par lta ba spangs pa yin te/_shA ri'i bu rnam pa bcu po de dag gis byang chub sems dpa'i tshul khrims 
[\[83a.4\]]yongs su dag par rig par bya'o/_/shA ri'i bu gzhan yang rnam pa bcus byang chub sems dpa'i tshul khrims yongs su dag par rig par bya ste/_bcu gang zhe na/_mi shes pa mi 'dod pas ma nyams pa'i tshul khrims yin/_ngan par skye ba yongs su spangs pas skyon med pa'i tshul khrims 
[\[83a.5\]]yin/_nyon mongs pa thams cad dang ma 'dres pas 'dren ma ma yin pa'i tshul khrims yin/_gcig tu dkar po'i chos rnam par spel bas sra sre med pa'i tshul khrims yin/_ji ltar 'dod pa bzhin du 'gro bas rang dbang gi tshul khrims yin/_mkhas pas ma smad pas bsngags 
[\[83a.6\]]pa'i tshul khrims yin/_nyes pa thams cad mi sgrub pas ma smad pa'i tshul khrims yin/_dbang po bsrungs pas shin tu sbas pa'i tshul khrims yin/_dran pa dang /_shes bzhin gyi phyir shin tu bsrungs pa'i tshul khrims yin te/_shA ri'i bu rnam pa bcu po de dag gis byang chub 
[\[83a.7\]]sems dpa'i tshul khrims yongs su dag par rig par bya'o/_/shA ri'i bu gzhan yang rnam pa bcus byang chub sems dpa'i tshul khrims yongs su dag par rig par bya ste/_bcu gang zhe na/_rung ba'i tshod shes pas 'dod pa nyung ba'i tshul khrims yin/_'dod pa spong bas chog 
[\[83b\]]
[\[83b.1\]]shes pa'i tshul khrims yin/_lus dang sems rab tu dben pas nan tan gyi tshul khrims yin/_'du 'dzi la smod pas dgon par gnas pa'i tshul khrims yin/_bdag gi khar las pa'i dge ba'i rtsa ba bsgrub pa'i phyir sbyangs pa'i yon tan dang /_yo byad bsnyungs pa'i tshul khrims 
[\[83b.2\]]yin/_pha rol gyi gdong du mi lta bas 'phags pa'i rigs la dga' ba'i tshul khrims yin/_lha dang mi rnams la mi slu bas ji ltar smras pa de ltar byed pa'i tshul khrims yin/_rang gi sems nges par rtog pas bdag gi 'khrul pa la so sor rtog pa'i tshul khrims yin/_pha rol gyi sems 
[\[83b.3\]]srung bas gzhan gyi 'khrul pa la nyes par mi lta ba'i tshul khrims yin/_bsdu ba'i dngos po rjes su mi gtong bas sems can yongs su smin par byed pa'i tshul khrims yin te/_shA ri'i bu rnam pa bcu po de dag gis byang chub sems dpa'i tshul khrims yongs su dag par rig par bya'o/_/
[\[83b.4\]]shA ri'i bu gzhan yang rnam pa bcus byang chub sems dpa'i tshul khrims yongs su dag par rig par bya ste/_bcu gang zhe na/_'di lta ste/_tha ba'i sems med pas sangs rgyas la dad pa'i tshul khrims yin/_dam pa'i chos srung bas chos la dad pa'i tshul khrims yin/_'phags 
[\[83b.5\]]pa 'dus pa la gus pas dge 'dun la dad pa'i tshul khrims yin/_sangs rgyas dang byang chub sems dpa' yid la byed pa dang ma bral bas 'dud pa'i tshul khrims yin/_byang chub kyi yan lag gi tshogs bsags pas dge ba'i bshes gnyen la bsten pa'i tshul khrims yin/_mi dge 
[\[83b.6\]]ba'i chos thams cad yongs su spangs pas sdig pa'i grogs po yongs su spong ba'i tshul khrims yin/_sems can thams cad yongs su smin par byed pas byams pa'i tshul khrims yin/_nyam thag par gyur pa'i sems can yongs su smin par byed pas snying rje'i tshul khrims yin/_chos la 
[\[83b.7\]]dga' zhing rab tu mos pas dga' ba'i tshul khrims yin/_rjes su chags pa dang /_khong khro ba spangs pas btang snyoms kyi tshul khrims yin te/_shA ri'i bu rnam pa bcu po de dag gis byang chub sems dpa'i tshul khrims yongs su dag par rig par bya'o/_/shA ri'i bu gzhan yang 
[\[84a\]]
[\[84a.1\]]rnam pa bcus byang chub sems dpa'i tshul khrims yongs su dag par rig par bya ste/_bcu gang zhe na/_sems can yongs su smin par byed pas sbyin pa'i tshul khrims yin/_sems kun tu srung bas bzod pa'i tshul khrims yin/_mi zlogs pas brtson 'grus 
[\[84a.2\]]kyi tshul khrims yin/_bsam gtan gyi tshogs yang dag par rdzogs par byed pas bsam gtan gyi tshul khrims yin/_thos pa dang tshul khrims kyis mi ngoms pas shes rab kyi tshul khrims yin/_byang chub sems dpa'i sde snod yongs su tshol bas thos pa yongs su tshol ba'i 
[\[84a.3\]]tshul khrims yin/_mi rtag pa'i 'du shes so sor rtog pas lus la mi lta ba'i tshul khrims yin/_sems la sgyu ma lta bur so sor rtog pas srog la yid mi rton pa'i tshul khrims yin/_thog ma nas tshul khrims yongs su dag pas bsam pa thams cad yongs su rdzogs par byed 
[\[84a.4\]]pa'i tshul khrims yin/_tshul khrims thams cad yongs su bsngo bas de bzhin gshegs pa dang phrad pa'i tshul khrims yin te/_shwa ri'i bu rnam pa bcu po de dag gis byang chub sems dpa'i tshul khrims yongs su dag par rig par bya'o/_/shA ri'i bu de ltar tshul khrims shin tu 
[\[84a.5\]]yongs su dag pa'i byang chub sems dpas lha dang mi'i dpal phun sum tshogs par myong bar mi 'gyur ba gang yang med do/_/'jig rten gyi bzo'i gnas dang /_las kyi gnas mi shes pa gang yang med de/_des sems can thams cad longs spyod dang /_nye bar spyod pa thob par mi 
[\[84a.6\]]byed pa gang yang med do/_/so so'i skye bo phan tshun mi mdza' bar mi 'gyur ba de gang yang med de/_de la byang chub sems dpa' khong khro ba med do/_/gang la byang chub sems dpa' ma dad par 'gyur ba'i [{]brdzun [,]rdzun [}]du smra ba de gang yang med do/_/de sems can gang la yang mar 'du 
[\[84a.7\]]shes mi skyed pa med do/_/de sems can gyi ris na sems can gang la yang phar 'du shes mi skyed pa med do/_/de sems can gang la yang yid rton pa'i 'du shes mi skyed pa med do/_/de 'dus byas kyi chos gang la yang mi rtag par 'du shes mi skyed pa med do/_/de thams cad 'du byed du 
[\[84b\]]
[\[84b.1\]]gtogs par shes nas lus dang srog la mi lta ste/_tshul khrims yongs su dag pa'i byang chub sems dpa' byang chub sems dpa'i spyad pa spyod do/_/bcom ldan 'das kyis de skad gsungs te/_bde bar gshegs pas de skad bka' stsal nas ston pa yang 'di skad gsung ngo /_/
[\[84b.2\]]tshul khrims 'di la gang gnas pa/_/skyob pa yi ni chos sku dang /_/dbyangs dang kha dog gzugs rnams ni/_/de dag la ni rnyed mi dka'/_/mdongs shing dmus long mi 'gyur la/_/zhar sgur zha bar mi 'gyur ro/_/'byung ba rnam par dag 'gyur zhing /_/de yi lus ni mdzes 
[\[84b.3\]]par 'gyur/_/stobs che zhing ni mthu che ste/_/gzi che zhing ni gzi brjid rab/_/shes rab dang ni brtson 'grus kyis/_/sdig can bdud ni skrag par byed/_/rgyal po yis ni mngon mchod cing /_/lha klu rnams kyis bkur sti byas/_/the tshom thams cad chad par 'gyur/_/de dag 
[\[84b.4\]]byams pa shin tu bsgoms/_/tshul khrims phung por rab gnas nas/_/gsod par byed kyang 'jigs pa med/_/grags pa chen po chos spyod pa/_/ngan 'gro dag tu mi 'gro'o/_/sems can thams cad gnyid log kyang /_/snyom pa med cing mi nyal te/_/phyogs bzhi dag ni kun tu 
[\[84b.5\]]yang /_/legs par bshad pa yongs su tshol/_/tshul khrims phung por gnas pa dag_/rin chen mchog dang chung ma dang /_/bdag gi sha yang rab gtong zhing /_/byang chub lam ni kun tu tshol/_/sangs rgyas chos ni bla med pa/_/mchog gi chos rnams yongs su tshol/_/'jig rten 
[\[84b.6\]]dag gi mgon 'gyur zhing /_/mchod rten dang ni sbyin par 'os/_/gshe zhing yongs su spyo ba dang /_/nyes pa byas pa thams cad bzod/_/bzod pa nyid la rab gnas shing /_/bzod pa yi ni bsngags pa rjod/_/mi bden par ni mi smra ste/_/ji ltar smras pa de bzhin byed/_byang chub 
[\[84b.7\]]snying por 'dug nas ni/_/sa 'di dag kyang g.yo bar byed/_/sangs rgyas chos la nem nur med/_/lha gzhan dag ni rab tu spong /_/rtag tu sangs rgyas bcom ldan las/_/lha gzhan yod par mi 'gyur ro/_/mtshon dag dang ni dug rnams kyis/_/phan tshun gnod par byed pa yi/_/
[\[85a\]]
[\[85a.1\]]sdums ni byed par 'gyur ba dag_/de ni mkhas pa'i mtshan nyid do/_/sems can sdug bsngal rnams mthong na/_/bskal pa bye ba mang por yang /_/bdag gi don ni med gyur kyang /_/yal bar 'dor bar mi 'gyur ro/_/don rnyed na ni mdza' bo zhes/_/phan 
[\[85a.2\]]tshun du ni rab tu smra/_/don ni byed par ma gyur na/_/gcig la gcig ni gsod par byed/_/'dzam bu yi ni gling 'di dang /_/sangs rgyas kyi ni zhing kun tu/_/rin chen bkang ste sbyin byas nas/_/rtag tu bdag gi grogs su 'gyur/_/gang dag mtshon rnams rnon po yis/_/
[\[85a.3\]]yan lag nying lag gcod pa yi/_/sems can dag ni thams cad la/_/sems ni mnyam par rab tu 'jug_/sangs rgyas dag gi chos rnams phyir/_/byis pa rnams kyi chos spong ste/_/chos la shin tu gnas gyur pas/_/tshul khrims rtag tu dag par 'gyur/_/chos 
[\[85a.4\]]kyi rjes 'thun chos zhugs nas/_/byang chub kyi ni spyad pa spyod/_/sangs rgyas kyi ni byang chub phyir/_/rigs gsum bdud rtsi rab tu sbyin/_/tshul khrims phung por gnas byas nas/_/chos rnams thams cad mngon par bslabs/_/mkhas pa lha dang bcas pa yi/_/'jig 
[\[85a.5\]]rten ni mchod par 'os/_/chos rnams kun la the tshom med/_/bzo kun la yang rab tu mkhas/_/sems can bsam pa shes gyur nas/_/snyan pa'i tshig ni ston par byed/_/tshul khrims phung po rnams sbyangs nas/_/byang chub dam pa sangs rgyas te/_/shing mchog drung du 
[\[85a.6\]]'dug byas nas/_/sdig can bdud ni skrag par byed/_/nyi zla dag ni snang ba ltar/_/gzi brjid drag po'i 'od byed pa/_/de ltar sems can mchog 'gyur zhing /_/shes rab kyi ni mig las byung /_/sems can rnams la lag byin te/_/dris pa la ni lam rnams ston/_/
[\[85a.7\]]rtag tu gsong por smra 'gyur te/_/de dag la ni phrag dog med/_/bdag dang rin chen gzhan dag kyang /_/mang po rnams ni myur du gtong /_/de ni brgya lam byang chub mchog_/gtong bar 'gyur ba ma yin no/_/dad dang tshul khrims phun sum tshogs/_/bden pa'i tshig la 
[\[85b\]]
[\[85b.1\]]rab tu gnas/_/tshul khrims phung po rab gnas pas/_/de dag la ni rgyu med do/_/[{]brdzun [,]rdzun [}]zer ba dag 'ongs gyur nas/_/sbyin zhing bya zhes zer yang ni/_/bden pa'i tshig la gnas pas na/_/dad pas de la dad par 'gyur/_/phan tshun gcig la gcig smra ba/_/chos gos 
[\[85b.2\]]dang ni bsod snyoms rnams/_/'di sbyin smras te ma byin yang /_/de la yid ni 'khrug pa med/_/gzhan yang shA ri'i bu de ltar tshul khrims yongs su dag pa'i byang chub sems dpa' ni 'du byed thams cad la mngon par mi dga' ba'i 'du shes skyed do/_/sems can thams cad la pha mar 
[\[85b.3\]]'du shes skyed do/_/'dod pa'i yon tan lnga la yon tan med par 'du shes skyed do/_/tshor ba dang /_rnam par rig pa la rnam par rig pa med par 'du shes skyed do/_/de mnyam pa dang /_mi mnyam par yang sems kyis mngon par mi sgrub bo/_/de ci'i phyir zhe na/_gal te sems 
[\[85b.4\]]kyis mnyam par byed na mya ngan las 'das pa sems las 'das par 'gyur ro/_/sems kyis mi mnyam par byed na ni chags pa'i sems su gyur pas ches mi mnyam par 'gyur ro/_/mig dang gzugs la brten nas mig gi rnam par shes pa skye ste/_chags pa'i sems bskyed nas 
[\[85b.5\]]'gags pa de'i bag la nyal gyis sems de'i rang bzhin du skye ste/_mi bden pa'i dmigs pa la mi bden pa'i sems sdug go zhes rtog ste/_de ni tshul bzhin ma yin pa'o/_/mi sdug pa'o zhes mos par byed pa ni rnam par grol ba'o/_/rnam par grol ba gang na bden zad pa'o/_/
[\[85b.6\]]ci zad ce na/_gang zad pa de ni 'dod chags zad pa/_zhe sdang zad pa/_gti mug zad pa'o/_/de ci'i phyir zhe na/_'dod chags skad cig gis zad par 'gyur te/_'dod chags kyang gzhan la zad pa yang gzhan zhig yin du zin na 'dod chags yang dag pa nyid du 'gyur ro/_/de 
[\[85b.7\]]ltar 'dod chags yang dag pa ma yin pas zad par 'gyur yang shA ri'i bu 'dod chags ni tshul bzhin ma yin pa yid la byed pa las byung ba/_kun tu rtog pas phye ba ste/_gang kun tu mi rtog pa de ni mi rtog go_/rtog pa spangs pa ni yang dag pa ma yin pa ste/_de la 'dod chags byed pa de ni 
[\[86a\]]
[\[86a.1\]]yang dag pa ma yin no/_/gang yang dag pa ma yin pa de la sdug bsngal med/_yongs su gdung ba med do/_/gang yongs su gdung ba med pa de ni yang dag pa ma yin pa'o/_/gang yang dag pa ma yin pa de la gdung ba med de/_de ni bsil bar gyur pa mya ngan 
[\[86a.2\]]las 'das pa yin pas de la 'dod chags med do/_/de ci'i phyir zhe na/_mya ngan las 'das pa ni sems dang ldan pa ma yin te/_'di ltar 'dod chags zad pa byed par 'gyur ro/_/mya ngan las 'das pa ni 'dod chags zad pa ste/_de ltar 'dod chags kyang gzhan/_mya ngan las 'das 
[\[86a.3\]]pa yang gzhan te/_gang gzhan yin pa de ni pha rol bas kyang pha rol lo/_/pha rol bas kyang pha rol gang yin pa de ni mkhas pa rnams yongs su tshol te yongs su tshol ba na snying po mi dmigs so/_/gang snying po med pa de ni gsog go_/gsog gang yin pa de ni gsob bo/_/gsob gang 
[\[86a.4\]]yin pa de ni stong pa'o/_/cis stong zhe na/_bdag dang bdag gi dang /_rtag pa dang /_brtan pa dang /_ther zug dang /_mi 'gyur ba'i chos kyis stong ste/_gang sems can med pa de ni srog med pa ste/_de las 'dod chags mi skye zhe sdang mi skye/_gti mug mi skye'o/_/ci yod pas nga zhes bya ba'am/_nga'i zhes bya 
[\[86a.5\]]ba'am/_'di ni nga /_'di ni nga'i 'o zhes ngar 'dzin pa dang /_nga yir 'dzin pa log pa 'di 'byung zhe na/_nga yir 'dzin pa las mngon par 'du byed pa 'byung ste/_de la mngon par 'du byed pa ni bzhi'o/_/bzhi gang zhe na/_lus kyis mngon par 'du byed do/_/ngag gis mngon par 'du byed do/_/
[\[86a.6\]]yid kyis brtags nas ngag rtsub po smras te/_de nas phyis lus kyis gnod par byed do/_/de ltar bdag dang gzhan du 'du shes pa la 'du shes 'dzin par 'gyur ro/_/yang shA ri'i bu byis pa so so'i skye bo thams cad ni 'du shes kyis mdud pa yin te/_shA ri'i bu de la byang chub sems dpas phyin ci 
[\[86a.7\]]log gi 'du shes 'di lta bu rig nas su yang sten par mi byed do/_/de ci'i phyir zhe na/_sten pa las de'i 'jigs pa 'byung ste/_bdag ni 'jigs pa mi 'dod do zhes shA ri'i bu de'i phyir byang chub sems dpa' sems can thams cad la yid mi rton pa yin no/_/shA ri'i bu ji ltar na byang chub sems 
[\[86b\]]
[\[86b.1\]]dpa' sems can thams cad la pha mar 'du shes skyed ce na/_shA ri'i bu 'di la yun ring po'i dus na mar ma gyur pa dang /_phar ma gyur pa'i sems can gang yang rnyed par sla ba ma yin te/_sems can thams cad kyang pha mar gyur to/_/de dag la 'dod chags kyi sems skyes na mar 'du 
[\[86b.2\]]shes pas spong ngo /_/zhe sdang gi sems skyes na phar 'du shes pas spong ste/_shA ri'i bu rnam grangs 'dis ci nas sems can thams cad byang chub sems dpa'i gnyen yin par de ltar rig par bya'o/_/shA ri'i bu sngon byung ba 'das pa'i dus na bskal pa grangs med pa bas kyang ches 
[\[86b.3\]]grangs med pa yangs pa/_tshad med pa/_bsam gyis mi khyab pa de'i dus de'i tshe na/_mchog gi tshogs can zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes 
[\[86b.4\]]bu 'dul ba'i/_kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_de lo bye ba phrag dgu bcu'i bar du bzhugs so/_/de'i nyan thos bye ba khrag khrig phrag dgu bcu'i 'dus pa chen po byung ngo /_/yang de'i tshe byang chub sems 
[\[86b.5\]]dpa' dran pa rnyed ces bya ba zhig rgyal po'i rigs su skyes te/_gzugs bzang zhing mdzes la blta na sdug ste/_kha dog bzang po rgyas pa'i mchog dang ldan pa zhig byung ste/_de btsas ma thag tu mas bu mo brgyad khri bzhi stong byin/_phas bu mo brgyad khri bzhi stong byin/_mdza' bo dang /_
[\[86b.6\]]nye du dang /_snag gi gnyen mtshams kyis bu mo brgyad khri bzhi stong bya na/_pha ma'i gnyen bshes kyis kyang bu mo brgyad khri bzhi stong gnyen gyi g.yog du byin no/_/shA ri'i bu byang chub sems dpa'i phas khang pa gsum byed du bcug pa 'di lta ste/_dpyid sa dang /_dbyar sa dang /_dgun 
[\[86b.7\]]sa byas so/_/byang chub sems dpa' dus bzhin du khang pa'i steng na 'dug ste/_gang na 'dug pa der sil snyan thogs pa brgya stong du ma 'ongs nas/_bsnyen bkur dang /_rim gro byed de/_rol mo'i sgra phyung ma thag tu byang chub sems dpa' de skye ba dang /_'jig pa'i 'du shes skyes so/_/
[\[87a\]]
[\[87a.1\]]sgra 'gags ma thag tu sgra 'di ga las byung /_gang du byung /_gang nas 'gags/_gang du 'gags zhes yongs su tshol te/_de mtshan mo'i 'du shes kyang mi skye/_nyin mo'i 'du shes kyang mi skye zhing /_gzhan du na mi rtag par 'du shes skye ste/_de mngon par mi 
[\[87a.2\]]dga' ba'i 'du shes skye'o/_/shA ri'i bu de ltar byang chub sems dpa' dran pa thob pa de lo stong phrag bzhi bcur nam yang yid rol mo la chags par ma gyur to/_/lo stong phrag bzhi bcur nam yang 'dod pa la ma spyad do/_/de nyid na de khyim na gnas bzhin du bsam gtan bzhi 
[\[87a.3\]]rnams la bsam gtan byed de/_mngon par shes pa lnga bsgrubs nas de khyim de nas rdzu 'phrul gyis steng gi bar snang las bcom ldan 'das mchog gi tshogs can de bzhin gshegs pa dgra bcom pa yang dag par rdzogs pa'i sangs rgyas ga la ba der song ste bcom ldan 'das 
[\[87a.4\]]mchog gi tshogs can de bzhin gshegs pa la dge ba'i rtsa ba'i dngos po cung zad cig zhu'o snyam pa dang /_shA ri'i bu bcom ldan 'das mchog gi tshogs can de bzhin gshegs pa de nyid kyi nyin par yongs su mya ngan las 'das te/_de yongs su mya ngan las 'das pa'i drung du phyin nas 
[\[87a.5\]]dge slong dag de bzhin gshegs pa la bsnyen bkur bgyi'o zhes dris na/_de la dge slong de dag na re rigs kyi bu de bzhin gshegs pa yongs su mya ngan las 'das so zhes zer ro/_/de yongs su mya ngan las 'das zhes thos nas sa phyogs de nyid du ngu zhing brgyal te/_kha bub tu sa'i steng du 
[\[87a.6\]]'gyel nas de'i tshe tshigs su bcad pa 'di dag smras so/_/'jig rten sgron mdzad 'di lta bu/_/chos rnams kun gyi pha rol phyin/_bag med gnas su bdag song bas/_/bdag nyid yongs su bslu par gyur/_/bskal pa bye ba phrag stong gis/_/de bzhin gshegs pa 'byung 'gyur 
[\[87a.7\]]na/_/mgon po bdag gis mnyes ma byas/_/bdag gi skyabs gyur su zhig yod/_/bdag la sangs rgyas ma brjod pa/_/ma ni bdag gi dgra yin snyam/_/skyes ma thag tu de yi tshe/_/de bzhin gshegs pa blta ba zhig_/gang gis 'dod la bdag sbyar ba/_/pha ni bdag gi dgrar 
[\[87b\]]
[\[87b.1\]]sems te/_/de dag dbang du gyur pas na/_/'jig rten mgon po ma mnyes byas/_/'di ltar sangs rgyas gsung sgra ni/_/yan lag drug cu bdag ma thos/_/bdag gis ngas rgyas ma mnyes byas/_/bdag la nyams pa chen po byung /_/'jig rten phan mdzad thugs brtse de lta 
[\[87b.2\]]bu/_/chos rnams kun gyi pha rol phyin pa ni/_/bag med pa yis de ring dus 'das te/_/rkang gnyis gtso bo bdag gis ma mnyes byas/_/bskal pa khrag khrig bye ba phrag brgyar yang /_/sangs rgyas brgya lam mthong ba rnyed par dka'/_/bde gshegs mya ngan 'das 
[\[87b.3\]]nas phyin pa ni/_/rgyal ba deng 'dir bdag gis ma mnyes byas/_/skyes ma thag tu sangs rgyas ma brjod pa/_/pha dang ma ni de ring dgra yin snyam/_/gal te rgyal ba bzhugs pa mthong gyur na/_/chos rnams nyan cing mchod pa bya ba zhig_/bde gshegs mya ngan 'das nas gdod 
[\[87b.4\]]'ongs pas/_/de bzhin gshegs pa'i yan lag drug cu po/_/de dag kun dang ldan pa'i dbyangs 'byung ba/_/rgyal ba'i de dag bdag gis deng ma thos/_/mya ngan 'das nas 'dir ni bdag phyin pa/_/de ring bdag la nyams pa chen po byung /_/sngon gyi sangs rgyas dag gis 
[\[87b.5\]]rtag bstan pa/_/gya nom chos rnams bdag la mi ston to/_/de nas shA ri'i bu byang chub sems dpa' de sa phyogs de nas myur du langs te/_bcom ldan 'das mchog gi tshogs can de bzhin gshegs pa dgra bcom pa yang dag par rdzogs pa'i sangs rgyas gal ba der song ste phyin nas 
[\[87b.6\]]de bzhin gshegs pa'i khri la ngu zhing lan brgya stong du ma bskor ba byas nas sa phyogs gcig tu 'dug ste/_tshigs su bcad pa 'di dag gsol to/_/sems can mchog ni yang dag ste/_/yang dag chos rnams bstan pa mdzad/_/byang chub dam pa mchog gi phyir/_/bdag gi 
[\[87b.7\]]sems ni yang dag skyes/_/shes rab chen po yang dag gsung /_/de bzhin gshegs pa mi mthong ste/_/rgyal ba khyod kyi ci 'dra ba/_/bdag gi shes pa'ang de 'drar gyur/_/bdag sngon stobs kyang chung ba ste/_/shes rab zhan pa bdud kyi phyogs/_/khyim gyi gnas na mchis pas 
[\[88a\]]
[\[88a.1\]]na/_/mi yi gtso bo ma mnyes bgyis/_/sngon bgyis bsod nams mchis pas ni/_/de bzhin gshegs pa bdag gis mthong /_/chos rnams bdag la mi ston pas/_/de phyir shin tu sdug bsngal lo/_/lha dang klu yi mdun du ni/_/bden pa'i 
[\[88a.2\]]tshig rnams bdag gis brjod/_/ji ste bdag ni yang dag tu/_/ji skad smras pa bzhin gyur te/_/ma 'ongs pa yi dus kyi tshe/_/glang po chen po don gzigs pa/_/yang dag nyid kyi chos ston pa/_/mi mchog sangs rgyas 'gyur bar bgyi/_/mi khom par ni mi skye zhing /_/skyes nas 
[\[88a.3\]]'dod pa sten mi bgyid/_/bud med dngos por mi 'gyur zhing /_/bdud kyi bcings pa gcad par bgyi/_/mngon sum du ni chos ston pa/_/sangs rgyas rnams ni rtag tu blta/_/mthong nas rab tu dad par bgyi/_/dad nas bsti stang rim gro bgyi/_/bdag gis gang smras tshig 'di 
[\[88a.4\]]ni/_/yang dag bden par 'gyur zhe na/_/bden pa des ni sangs rgyas 'di/_/byang chub bzhin du bzhugs par shog_/tshig 'di rnams ni smras pa dang /_/de bzhin gshegs pa cog ger bzhugs/_/lha rnams bye ba stong phrag gis/_/de tshe rab tu gos rab gtor/_/de ni 
[\[88a.5\]]rab tu yid dga' nas/_/bar snang la ni 'dug gyur te/_/bar snang la ni 'dug nas su/_/rgyal ba de la tshigs bcad bstod/_/snang bar gyur pa phan pa'i thugs/_/rdzu 'phrul chen po dam pa gsung /_/mchog gi chos rnams ston mdzad pa/_/sangs rgyas smra ba mgon po 
[\[88a.6\]]dran/_/des tshigs su bcad pa de dag smras nas 'khor rnams rgya cher tshim par bya ba'i phyir de'i tshe tshigs su bcad pa 'di dag smras so/_/bdag ni mi gtsos lung bstan te/_/'jig rten du yang sangs rgyas 'gyur/_/bdag gis rjes su slob gyis la/_/de bzhin gshegs la 
[\[88a.7\]]rim gro gyis/_/bdag la rjes su thugs brtse'i phyir/_/mya ngan 'das pa'ang bzhengs gyur na/_/'jig rten mgon po bsam mi khyab/_/su zhig sangs rgyas dad mi byed/_/de bzhin gshegs pa la des dge ba'i rtsa ba bskyed de mchod pa dang /_rim gro cher byas nas dge 
[\[88b\]]
[\[88b.1\]]ba'i rtsa ba de nyid kyis de nas shi 'phos pa dang /_bde 'gro mtho ris su skyes te/_de bskal pa bye ba phrag nyi shur ngan 'gro log par ltung bar ma song ngo /_/bskal pa bye ba phrag nyi shur 'dod pa la nam yang yongs su ma spyad do/_/bla na med pa yang dag par rdzogs pa'i byang chub rab tu 
[\[88b.2\]]'dod pa'i phyir de dag thams cad la yang mchod pa dang /_rim gro cher byas te thams cad du yang tshangs par spyod pa spyad nas/_de bskal pa tha ma dus tha ma lus tha ma la bdag gi dngos po tha ma thob pa'i tshe rang gi dge ba'i rtsa bas bskul nas sa la'i rgyal po zhes bya ba de bzhin 
[\[88b.3\]]gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i/_/kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das 'jig rten 
[\[88b.4\]]du byung ste/_shA ri'i bu bcom ldan 'das sa la'i rgyal po'i tshe'i tshad ni bskal pa bye ba phrag nyi shur gyur to/_/shA ri'i bu de bzhin gshegs pa sa la'i rgyal po'i nyan thos 'dus pa ni gnyis byung ste/_nyan thos 'dus pa gcig la ni dge slong bye ba phrag nyi shu yod do/_/nyan 
[\[88b.5\]]thos 'dus pa gnyis pa la ni dge slong stong phrag bzhi bcu yod de/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa nas/_sems kyi dbang thams cad kyi dam pa'i pha rol tu son pa'i bar du'o/_/yongs su mya ngan las 
[\[88b.6\]]'das pa'i ring bsrel yang rgyas par gyur to/_/shA ri'i bu de bzhin gshegs pa sA la'i rgyal po yongs su mya ngan las 'das pa'i dam pa'i chos ni lo stong phrag bcur gnas so/_/de nas bcom ldan 'das kyis de'i tshe tshigs su bcad pa 'di dag gsungs so/_/bskal pa bye ba nyi 
[\[88b.7\]]shur ni/_/ngan 'gror nam yang ma song ste/_/bskal pa bye ba nyi shur yang /_/'dod pa dag la yong ma bsten/_/de yi bar du sangs rgyas ni/_/stong phrag bdun rnams mya ngan 'das/_/der ni tshangs par spyod spyad de/_/chos 'dod par yang rtag tu gyur/_/de phyir byang chub 
[\[89a\]]
[\[89a.1\]]sangs rgyas nas/_/rgyal ba sA la'i dbang por gyur/_/bye ba stong phrag sum cu rnams/_/byang chub mchog la rab tu bkod/_/srog chags kun la phan pa'i phyir/_/byang chub dam pa sangs rgyas nas/_/bskal pa bye ba nyi shur ni/_/srog chags 
[\[89a.2\]]rnams la chos bstan to/_/stong phrag dag ni bzhi bcu dang /_/gzhan yang bye ba nyi shu rnyed/_/thams cad zag zad drang srong gi/_/dge 'dun de tshe de snyed byung /_/ston pa mya ngan 'das nas kyang /_/ring bsrel shin tu rgyas par gyur/_/mchod rten stong phrag drug cu dang /_/
[\[89a.3\]]bye ba dag kyang der byung ngo /_/mya ngan 'das nas dam pa'i chos/_/lo ni stong phrag bcur gnas te/_/rgyal ba'i bstan pa thos nas ni/_/su zhig de la dad mi byed/_/sangs rgyas kyi ni chos thos nas/_/mkhas pa su dag nem nur med/_/de dag ngan 'gror mi 'gro ste/_/
[\[89a.4\]]myur du mya ngan 'das la reg_/sha ri'i bu de ltar tshul khrims yongs su dag pa'i byang chub sems dpa' sems can thams cad la ma dang phar 'du shes skyed de/_'dod chags kyi sems skyes pa ni mar 'du shes pas spong ngo /_zhe sdang gi sems skyes pa ni phar 'du shes pas 
[\[89a.5\]]spong ngo //_//bam po bcu gcig pa/_shA ri'i bu gzhan yang tshul khrims yongs su dag pa'i byang chub sems dpa' bdag nyid la mi 'thun pa mang du gnas pa yin te/_de la 'dod chags kyi phyir tshul bzhin yid la byed pas 'dod pa la yang dag par mi 'thun pa 
[\[89a.6\]]skyed do/_/de 'dod pa dang /_'dod pa'i mi 'thun pa yang rab tu shes so/_/de la 'dod pa gang /_'dod pa'i mi 'thun pa gang zhe na/_'dod pa zhes bya ba ni gang mig gis shes par bya ba'i gzugs la mngon par chags pa de ni 'dod pa zhes bya'o/_/gzhan yang 'dod pa zhes bya ba ni 
[\[89a.7\]]gang rna bas shes par bya ba'i sgra la mngon par chags pa'o/_/de bzhin du sbyar te/_gang snas shes par bya ba'i dri dang /_lces shes par bya ba'i ro dang /_lus kyis shes par bya ba'i reg bya la mngon par chags pa de ni 'dod pa zhes bya'o/_/de la gang mngon par chags pa de ni lhag 
[\[89b\]]
[\[89b.1\]]par zhen pa'o/_/gang lhag par zhe na pa de ni kun tu sbyor ba'o/_/gang kun tu sbyor ba de ni mngon par 'grub pa'o/_/gang mngon par 'grub pa de ni 'ching ba ste/_de yang dag pa ma yin pa 'drid pa'o/_/de ltar kye ma'o sems can 'di dag ni yang dag pa ma yin pa 'drid pa'i 
[\[89b.2\]]'ching bas bcings pa ste/_bcings pa/_nges par bcings pa/_shin tu nges par bcings pa'o/_/cis bcings she na/_gzugs kyi bcing bas bcings pa ni bcings zhes bya ba nas sgra dang /_dri dang /_ro dang /_reg gi bar gyi 'ching bas bcings pa ni bcings zhes bya'o/_/
[\[89b.3\]]gzugs kyis bcings pa gang zhe na/_'di lta ste/_lus thob pa'i gzugs de la gang bdag tu 'du shes pa dang /_srog tu 'du shes pa dang /_gang zag tu 'du shes pa dang /_rtag par 'du shes pa dang /_brtan par 'du shes pa dang /_ther zug tu 'du shes pa dang /_
[\[89b.4\]]rdzas su 'du shes pa dang /_ril por 'du shes pa dang /_gong bur 'du shes pa de ni gzugs kyis bcings pa zhes bya'o/_/yang gzugs kyi 'ching ba gang zhe na/_'di lta ste/_lus mngon par grub pa de la rim gro bya'o snyam nas/_de bdag la byams pas chung ma la mngon par 
[\[89b.5\]]chags par byed de/_gzugs kyi 'ching bas bcings nas/_'dod pa'i longs spyod thob pas mi dge ba'i las mngon par 'du byed de/_'dod pa'i nyes pa mi shes so/_/de la 'dod pa'i nyes pa gang zhe na/_nyes pa dag la 'dod pa dang /_nyes pa la 'dod pa med mod 
[\[89b.6\]]kyis/_gang ngan song du gzhol ba'i 'dod pa'i nyes pa de dag bstan par bya'o snyam mo/_/de la ngan song du gzhol ba'i 'dod pa'i nyes pa gang zhe na/_shA ri'i bu 'dod pa bsten pa ni sdig pa mi byed pa cung zad kyang med de/_de'i rnam par smin pas sdug bsngal yongs su bzung bar 
[\[89b.7\]]ma gyur pa gang yang med ces bshad do/_/de ltar shA ri'i bu stong gi 'jig rten gyi khams su rab tu brtags na/_ji ltar bdag gi chung ma lta bur dgrar gyur pa ni gzhan gang yang med do/_/de ci'i phyir zhe na/_shA ri'i bu de bzhin gshegs pa ni ye shes dang ldan no//sems can 
[\[90a\]]
[\[90a.1\]]thams cad ni mi shes pa ste/_gang ye shes dang ldan pas med pa de ni rab tu yang dag pa'o/_/gang mi shes pas yongs su zin pa de ni yang dag pa ma yin pa'o/_/mi shes pas gang yongs su bzung zhe na/_'dus byas yongs su bzung ngo /_/bu dang /_bu 
[\[90a.2\]]mo dang /_chung ma yongs su bzung ngo /_/des de ltar yongs su bzung /_phan tshun du de ltar yongs su bzung /_'phags pa'i lam gyis kun tu ma bzung ste/_bu pho dang /_bu mo dang /_chung mas kun tu bskor cing /_sred pa nye bar len pa ni rab tu 'byung ba'i bar du gcod 
[\[90a.3\]]do/_tshul khrims kyi bar du gcod/_bsam gtan gyi bar du gcod/_mtho ris kyi bar du gcod/_mya ngan las 'das pa'i bar du gcod pa'o/_/bran pho dang /_bran mo yongs su 'dzin pa dang /_bu pho dang /_bu mo dang /_chung ma yongs su 'dzin pa ni dge 
[\[90a.4\]]ba'i chos thams cad kyi bar du gcod pa'o/_/gong ma bzhin du sbyar te/_bu pho dang /_bu mo dang /_chung ma yongs su 'dzin pa ni dgrar gyur pa yongs su 'dzin pa'o/_/sems can dmyal ba dang /_dud 'gro'i skye gnas dang /_gshin rje'i 'jig rten yongs su 'dzin pa'o/_/mdor 
[\[90a.5\]]na mi dge ba thams cad yongs su 'dzin pa ste/_tha na zas bzang po'i yang bar du gcod pa'o/_/sangs rgyas mthong ba'i bar du gcod pa'o/_/gong ma bzhin du sbyar te/_chos mnyan pa dang /_dge 'dun la bsnyen bkur bya ba dang /_sangs rgyas blta bar dad pa rnyed pa dang /_
[\[90a.6\]]chos nyan par dad pa rnyed pa dang /_dge 'dun la bsnyen bkur bya bar dad pa rnyed pa dang /_dal ba 'byor ba rnyed pa'i bar du gcod pa'o/_/gong ma bzhin du sbyar te/_dad pa'i nor dang /_tshul khrims kyi nor dang /_thos pa'i nor dang /_shes rab kyi nor dang /_gtong ba'i nor 
[\[90a.7\]]dang /_khrel yod pa'i nor dang /_ngo tsha shes pa'i nor rnyed pa'i bar du gcod pa'o/_/chung ma dang /_bu dang /_bu mo yongs su 'dzin pa ni ma dad pa yongs su 'dzin pa'o/_/chung ma dang /_bu dang /_bu mo yongs su 'dzin pa ni 'chal ba'i tshul khrims dang /_ser sna dang /_
[\[90b\]]
[\[90b.1\]]'chal ba'i shes rab dang /_khrel med pa dang /_ngo tsha mi shes pa yongs su 'dzin pa'o/_/chung ma dang /_bu dang /_bu mo yongs su 'dzin pa ni nad dang /_'bras dang /_zug rngu yongs su 'dzin pa'o/_/me'i phung po yongs su 'dzin pa'o/_/sbrul gdug pa yongs su 
[\[90b.2\]]'dzin pa'o/_/khyim gyi gnas ni dur khrod kyi gnas so/_/dur khrod dang /_khyim ni mya ngam dgon pa smre ba'i sa med pa ste/_chos dkar po thams cad rgud pa'o zhes ngas bshad do/_/bu dang /_bu mo dang /_chung ma la chags pa ni rdo'i ser ba 'bab pa la chags pa'o/_/
[\[90b.3\]]ral gri'i so la chags pa'o/_/lcags kyi khri bsregs pa la chags pa'o/_/de'i me tog dang /_spos dang /_phreng ba dang /_byug pa la chags pa ni lcags kyi khri dang /_lcags kyi thu lum gyi phreng ba dang /_bshang gcis byugs pa la chags pa'o/_/khyim yongs su 
[\[90b.4\]]'dzin pa ni lcags zangs yongs su 'dzin pa'o/_/bran pho dang /_bran mo dang /_las byed pa'i mi yongs su 'dzin pa ni sems can dmyal ba'i srungs ma yongs su 'dzin pa'o/_/glang po che dang /_rta dang /_rnga mo dang /_ba lang dang /_bong bu dang /_lug dang /_khyim bya dang /_
[\[90b.5\]]phag yongs su 'dzin pa ni srog chags sre bo dang /_khra bo dpag tshad brgya pa yongs su 'dzin pa'o/_/chung ma dang /_bu dang /_bu mo yongs su 'dzin pa ni sdug bsngal dang /_yid mi bde ba dang /_'khrug pa thams cad yongs su 'dzin pa'o/_/shA ri'i bu lcags kyi khri dpag tshad stong 
[\[90b.6\]]pa rab tu tsha ba/_kun tu rab tu 'bar ba/_me dang 'dra bar gyur pa dang mthang sbyar kyang bla'i/_pha dang mas byin pa'i chung ma la rgyang ring po nas kun tu chags pa'i sems kyis lta ba yang de lta ma yin na mthang sbyar ba lta ci smos/_de ci'i phyir zhe na/_chung ma ni sdug bsngal gyi rtsa ba'o/_/
[\[90b.7\]]chung ma ni sdig pa'i rtsa ba'o/_/chung ma ni kun nas mnar sems kyi rtsa ba'o/_/chung ma ni 'ching ba'i rtsa ba'o/_/chung ma ni mya ngan gyi rtsa ba'o/_/chung ma ni dgra'i rtsa ba'o/_/chung ma ni dmus long gi rtsa ba'o/_/chung ma ni shes rab kyi mig dang mi 'thun pa'i rtsa ba'o/_/chung ma ni 
[\[91a\]]
[\[91a.1\]]lcags dang rdo bsregs pa bkram pa'i sa'o/_/chung ma ni pha rol gnod par byed pa dang 'dra'o/_/chung ma ni log pa'i las kyis rab tu gzir ba'o/_/ci'i phyir chung ma zhes bya zhe na/_khur skur ba dang /_khur khyer ba dang /_khur rab tu len pa dang /_
[\[91a.2\]]khur thogs pa dang /_khur yongs su thogs pa dang /_khur gyis nyon mongs pa dang /_khur gyis nyen pa dang /_khur gyis bsrabs pas na de'i phyir chung ma zhes bya'o/_/sems can dag de la gso bar byed pa zhes kyang bya ste/_/sred pas 'khol bas chung ma la gzhol 
[\[91a.3\]]zhing chung mas yongs su zin/_chung mas pham par byas/_chung mas yongs su bsdus/_chung mas dbang byas/_chung mas 'khol/_chung ma'i rjes su 'brang ste/_de'i phyir chung ma zhes bya'o/_/chung ma'i phyir khur chen po mi 'dor ro/_/khur gang mi 'dor zhe na/_'di lta 
[\[91a.4\]]ste/_phung po lnga'o/_/phung po lnga gang zhe na/_gzugs kyi phung po dang /_tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po ste/_phung bo lnga po de dag gi khur mi 'dor bas de'i phyir chung ma zhes bya'o/_/ci'i phyir 
[\[91a.5\]]gong rnying gnyis pa zhes bya zhe na/_'di ltar shA ri'i bu tshul khrims nyams pa gnyis pa'o/_/cho ga nyams pa gnyis pa'o/_/yang dag pa'i lta ba nyams pa gnyis pa'o/_/bza' ba dang /_btung ba gnyis pa'o/_/sems can dmyal ba dang /_dud 'gro'i skye gnas 
[\[91a.6\]]dang /_gshin rje'i 'jig rten du 'gro ba gnyis pa'o/_/'phags pa'i shes rab kyi bar chad byed pa'o/_/mya ngan las 'da' ba'i bde ba la mi 'thun pa'i phyogs byed pa'o/_/sdug bsngal thams cad yang dag par sdud pa gnyis pa ste/_de'i phyir gong rnying gnyis pa zhes 
[\[91a.7\]]bya'o/_/ci'i phyir bud med ces bya zhe na/_nyes pa mang zhing sgyu mtha' yas pas de'i phyir 'di ni sgyu ma ste bud med ces bya'o/_/gang bud med kyi lag tu song ba de dag bdud kyi lag tu song ba'o/_/gang bdud kyi lag tu song ba de dag sdig can gyi dbang du song ba ste/_bud med ni 
[\[91b\]]
[\[91b.1\]]nyes pa mang ba/_sgyu mtha' yas pa/_sems yang ba/_sems 'gyur ba/_sems mi brtan pa/_sems rab tu g.yo zhing mi brtan pa/_spre'u'i sems/_spre'u dang mtshungs pa/_sgyu ma ston pa la mkhas pa ste/_de'i phyir bud med ces bya'o/_/shA ri'i bu bud med 
[\[91b.2\]]ni sgyu ma'i grong khyer/_sgyu ma'i rgyal po'i pho brang 'khor/_sgyu ma'i grong rdal/_sgyu ma'i rgyal po'i yul 'khor/_sgyu ma'i rgyal srid/_sgyu ma'i yul/_sgyu ma'i 'jig rten/_sgyu ma'i 'jig rten gyi khams/_sgyu ma mtha' yas pa/_sgyu ma rgyas pa/_sgyu ma dpag tu med pa/_
[\[91b.3\]]sgyu ma bsam gyis mi khyab pa ste/_de'i phyir bud med ces bya'o/_/shA ri'i bu de ltar 'dod pa'i nyes pa de dag ni ngan song du 'gro ba'o zhes bya'o/_/'di lta ste/_shA ri'i bu sgyu ma byed pa shin tu bslabs pa zhig ltad mo ba'i nang du song nas sgyu ma rnam pa sna tshogs nye bar ston pa de bzhin 
[\[91b.4\]]du/_shA ri'i bu bud med bud med kyi sgyu ma shin tu bslabs pa yang mthong bas kyang skyes bu 'ching bar byed/_thos pas kyang skyes bu 'ching bar byed/_rig pas kyang skyes bu 'ching zhing dbang du byed/_glu len pas kyang skyes bu la dbang du byed/_gar byed pas kyang skyes bu la dbang 
[\[91b.5\]]du byed/_rgod pas kyang skyes bu la dbang du byed pa nas ngu ba dang /_'gro ba dang /_'ong ba dang /_'greng ba dang /_'dug pa dang /_nyal ba dang /_rnam pa thams cad kyis kyang skyes bu la 'ching zhing dbang du byed do/_/'di lta ste/_shA ri'i bu 'bras sA lu'i zhing phun sum tshogs 
[\[91b.6\]]pa smin pa la ser ba chen po bab na brlag pa de bzhin du/_shA ri'i bu bud med kyi ser ba yang de dang 'dra ste/_skyes bu'i zhing la bab na chos dkar po thams cad rnam par 'jig par 'gyur ro/_/shA ri'i bu de dag ni ngan song du gzhol ba'i 'dod pa'i nyes pa yin na/_gang byis pa so 
[\[91b.7\]]so'i skye bo thams cad kyis mi shes pas chung ma yongs su 'dzin to/_/de la shA ri'i bu byang chub sems dpa' mkhas pas ni 'dod pa'i nyes pa 'di dag rig nas 'du shes gnyis skyed de/_gnyis gang zhe na/_byis pa so so'i skye bo thams cad la skyes bu ngan par 'du shes skyed pa 
[\[92a\]]
[\[92a.1\]]dang /_'phags pa'i sems can thams cad la skyes bu dam par 'du shes skyed pa'o/_/de 'du shes 'di gnyis bskyed nas/_'di snyam du sems te/_bdag ni skyes bu dam pa'i 'gros su 'gro bar bya'i/_skyes bu ngan pa'i 'gros su ni ma yin no/_/
[\[92a.2\]]bdag sems can dmyal ba'i 'gros su 'gro bar mi bya/_dud 'gro'i skye gnas kyi 'gros su ma yin/_gshin rje'i 'jig rten gyi 'gros su 'gro bar mi bya/_bdag 'chal ba'i tshul khrims kyi 'gros su 'gro bar mi bya/_bdag tshul khrims 'chal pa dang 'grogs shing 'gro 
[\[92a.3\]]bar mi bya'i/_mchog_/dam pa/_gtso po/_chos thams cad sgrib pa med par rtog pa sangs rgyas kyi ye shes kyi 'gros su 'gro bar bya'o/_/bdag rgyun las bzlog pa spyod par bya'i/_rgyun gyi rjes su spyod par mi bya/_bdag seng ge'i sgra sgrog par bya'i/_wa'i sgra sgrog par 
[\[92a.4\]]mi bya/_bdag nam mkha' lding gi mthu ston par bya'i srog chags phra mo ltar mi bya/_bdag mi cang shes su 'gyur bar bya'i/_mi ma rungs par 'gyur bar mi bya/_bdag cang shes kyi zas dang /_zas ngan pa ma yin pa bza' bar bya ste/_bdag cang shes ma yin pa'i zas 
[\[92a.5\]]dang /_zas ngan pa bza' bar mi bya'o/_/bdag bsam gtan bzang po dang /_bsam gtan mchog dang /_bsam gtan rab dang /_ting nge 'dzin dam pa thob par 'gyur ba de'i rang bzhin gyi bsam gtan dag la bsam gtan du bya ste/_de'i rang bzhin ma yin pa'i bsam 
[\[92a.6\]]gtan dang dman pa'i bsam gtan la bsam gtan mi bya'o/_/bdag sangs rgyas kyi bsam gtan gyis rtse bar bya'i/_nyan thos dang /_rang sangs rgyas dang /_byis pa so so'i skye bo thams cad kyi bsam gtan gyis ni ma yin no/_/bdag mi gnas par bsam gtan bya ste/_
[\[92a.7\]]gzugs la mi gnas/_tshor ba dang /_'du shes dang /_'du byed dang /_rnam par shes pa la mi gnas/_sa'i khams la mi gnas par bsam gtan bya'o/_/chu'i khams dang /_me'i khams dang /_rlung gi khams la mi gnas par bsam gtan bya'o/_/'dod pa'i khams 
[\[92b\]]
[\[92b.1\]]la mi gnas/_gzugs kyi khams la mi gnas/_gzugs med pa'i khams la mi gnas/_'jig rten 'di la mi gnas/_'jig rten pha rol la mi gnas/_gang mthong ba dang /_thos pa dang /_dran pa dang /_rnam par shes pa dang /_thob pa dang /_reg pa dang /_
[\[92b.2\]]mngon sum du byas pa de dag la yang mi gnas par bsam gtan bya'o/_/bsam gtan byed na ji ltar bdag la gnod par mi 'gyur ba dang /_gzhan la gnod par mi 'gyur ba dang /_gnyi ga la gnod par mi 'gyur bar bya'o/_/bdag sangs rgyas kyi ye shes yongs su grub pa kun 
[\[92b.3\]]tu tshol gyi/_bdag la 'dod pa tshol bas ni chog go_/de la shA ri'i bu byang chub sems dpa' mkhas pas ni ldog pa bzhi skyed de/_bzhi gang zhe na/_'dod pa las ldog pa dang /_sred pa las ldog pa dang /_byas pa mi gzo ba'i sems las ldog pa dang /_'du byed du 
[\[92b.4\]]gtogs pa'i sdug bsngal thams cad las ldog pa ste/_ldog pa bzhi po de dag bskyed do/_/shA ri'i bu byang chub sems dpa' ngan song na gnas pas kyang kha dog rgyas pa'i bud med mthong na 'du shes bzhi skyed de/_bzhi gang zhe na/_nyams par 'du shes pa dang /_g.yang sar 
[\[92b.5\]]'du shes pa dang /_phyis khung du 'du shes pa dang /_rnag tu blos nye bar dpyod cing 'du shes pa'o/_/shA ri'i bu byang chub sems dpa' ngan song na gnas pa na yang kha dog rgyas pa'i bud med mthong na 'du shes 'di bzhi skyed na/_mir gyur pa na lta ci smos theg pa chen po la zhugs 
[\[92b.6\]]pa'i rigs kyi bus kha dog rgyas pa'i bud med mthong na 'du shes 'di bzhi skyed de/_nyams par 'du shes pa dang /_g.yang sar 'du shes pa dang /_phyis khung du 'du shes pa dang /_rnag tu blos nye bar dpyod cing 'du shes pa'o/_/gal te de ltar brtags kyang 'dod chags kyi 
[\[92b.7\]]sems skye ba lta na/_des 'du shes gsum bskyed par bya'o/_/gsum gang zhe na/_ma 'dra ba la mar 'du shes pa dang /_sring mo 'dra ba la sring mor 'du shes pa dang /_bu mo 'dra ba la bu mor 'du shes pa ste/_'du shes 'di gsum bskyed par bya'o zhes de ltar shA ri'i bu byang 
[\[93a\]]
[\[93a.1\]]chub sems dpa' des legs par bshad pa khong du chud nas mdo sde dang 'thun par bya'o/_/yun ring po nas bdag gi mar ma gyur pa'am/_phar ma gyur pa'i sems can de lta bu rnyed par sla ba ma yin te/_sems can thams cad bdag gi ma dang /_phar 
[\[93a.2\]]gyur pas ma nyid chung mar bya ba'i mi rigs so zhes de ltar bslab par bya'o/_/byis pa so so'i skye bo thams cad ni mi 'thun pa la gnas kyis/_bdag ni mi 'thun pa la gnas par mi bya'o/_/de ltar spyad kyang 'dod chags kyi sems de nyid rjes su 'brang ba lta na/_des 
[\[93a.3\]]tshul bzhin du so sor brtag par bya'o/_/'di lta ste/_'dod chags kyi sems skyes na de ci mthong ba las skyes/_'on te 'dod chags de mig las gyur na des 'di ltar tshul bzhin du so sor brtag par bya'o/_/bdag mig la chags na ci mig gis mig mthong ngam/_/de ci rang 
[\[93a.4\]]bzhin gyis rang bzhin mthong ngam/_de ci'i phyir zhe na/_de yang mig_/'di yang mig go_/de yang 'byung ba chen po las gyur pa ste/_de yang 'byung ba chen po las byung ba'o/_/'di yang 'byung ba chen po las byung ba ste/_rang bzhin gyis rang bzhin la mi chags/_bdag gis 
[\[93a.5\]]bdag rang la 'ang ma yin no/_/de ci'i phyir zhe na/_de ji tsam pa 'di yang de tsam ste/_de la chags pa dang /_'di la chags pa de dag ni khyad par med de byis pa so so'i skye bo thams cad ni khyad par med par gnas so/_/bdag ni khyad par can du 'dod do/_/de ci'i phyir zhe na/_
[\[93a.6\]]'di lta ste/_'dod pa la rnam par rtog pa de lta bu ni yon tan ma yin no/_/de nas bcom ldan 'das kyis de'i tshe tshigs su bcad pa 'di dag gsungs so/_/phan tshun dag ni don gcig ste/_/de la khyad par yod med pa/_/de ni tshul bzhin ma yin 'dzin/_/'dod chags sems 
[\[93a.7\]]ni kun nas langs/_/'di ni 'byung las gyur pa ste/_/'byung ba che la ji ltar chags/_/chos 'di rnams ni shing 'dra ste/_/de la chags 'gyur gang yang med/_/'di ni bdag gis brtags pa ste/_/yang dag min gyis kun nas langs/_/med pa las ni 'dod chags skye/_/
[\[93b\]]
[\[93b.1\]]'dod chags nyid kyang yod ma yin/_/phyogs bcu rnams su btsal na yang /_/'dod chags yod pa ma yin te/_/yang dag ma yin yongs brtags pas/_/'dod chags sems ni kun nas langs/_/gal te de ltar so sor brtags kyang 'dod chags kyi sems de nyid rjes su 'brang 
[\[93b.2\]]ba lta na des dam pa rgya cher legs par bshad pa khong du chud cing mdo sde la mkhas pas rab tu mdo sde dang rjes su 'thun par bya'o/_/mig 'di ni dbu ba dang 'dra ste/_ma nyer mi bzod do/_/dbu ba la yang bdag med/_sems can med/_srog med/_gang zag med/_skyes 
[\[93b.3\]]bu med/_shed las skyes med/_shed bu med/_byed pa po med/_tshor ba po med de/_de ltar byed pa med pa'i chos la su zhig chags par 'gyur/_mig 'di ni chu'i chu bur dang 'dra ste/_rang bzhin gyis snying po med pa'o/_/chu'i chu bur la yang bdag med/_sems can 
[\[93b.4\]]med/_srog med/_gang zag med/_skyes bu med/_shed las skyes med/_shed bu med byed pa po med/_tshor ba po med de/_de ltar byed pa med pa/_g.yo ba med pa'i chos la su zhig chags par 'gyur/_mig 'di ni smig rgyu dang 'dra ste/_las dang /_nyon mongs 
[\[93b.5\]]pa dang /_sred pa las byung ba'o/_/smig rgyu la yang bdag med/_sems can med/_srog med/_gang zag med/_skyes bu med/_shed las skyes med/_shed bu med/_byed pa po med/_tshor ba po med de/_de ltar byed pa med pa/_g.yo ba med pa'i chos la su zhig 
[\[93b.6\]]chags par 'gyur/_mig 'di ni chu shing dang 'dra ste/_rang bzhin gyis snying po med pa'o/_/chu shing la yang bdag med/_sems can med pa nas su zhig chags par 'gyur ba'i bar du'o/_/mig 'di ni sgyu ma dang 'dra ste/_phyin ci log las byung ba'o/_/sgyu ma la yang 
[\[93b.7\]]bdag med/_sems can med pa nas su zhig chags par 'gyur ba'i bar du'o/_/mig 'di ni rmi lam dang 'dra ste/_mi bden pa yang dag pa ma yin pa mthong ba'o/_/rmi lam la yang bdag med/_sems can med pa nas su zhig chags par 'gyur/_gang du chags par 
[\[94a\]]
[\[94a.1\]]'gyur ba'i bar du'o/_mig 'di ni brag ca dang 'dra ste/_rkyen gyi kha na lus pa'o/_/brag ca la yang bdag med/_sems can med pa nas/_su zhig chags par 'gyur/_gang du chags par 'gyur ba'i bar du'o/_/mig 'di ni gzugs brnyan dang 'dra ste/_
[\[94a.2\]]las kyi gzugs brnyan gyis kun tu snang ba'o/_/gzugs brnyan la yang bdag med/_sems can med pa nas su zhig chags par 'gyur/_gang du chags par 'gyur ba'i bar du'o/_/mig 'di ni sprin dang 'dra ste/_gsal ba 'khrug pa dang bral ba'i mtshan nyid do/_/sprin 
[\[94a.3\]]la yang bdag med/_sems can med pa nas/_su zhig chags par 'gyur/_gang du chags par 'gyur ba'i bar du 'o/_/mig 'di ni glog dang 'dra ste/_skad cig gis 'jig pa dang ldan pa'o/_/glog la yang bdag med/_/sems can med pa nas/_su zhig chags 
[\[94a.4\]]par 'gyur/_gang du chags par 'gyur ba'i bar du'o/_/mig 'di ni stong pa dang 'dra ste/_bdag dang bdag gi dang bral ba'o/_/de ltar chos rnams stong pa ste/_bdag med sems can med pa nas/_su zhig chags par 'gyur/_gang du chags par 'gyur ba'i bar du'o/_/
[\[94a.5\]]mig 'di ni bems po lta bu ste/_rtswa dang /_shing dang /_rtsig pa dang /_rdo ba dang /_mig yor lta bu'o/_/de ltar chos thams cad bems po ste/_bdag med/_sems can med pa nas su zhig chags par 'gyur/_gang du chags par 'gyur ba'i bar du'o/_/mig 'di ni 
[\[94a.6\]]g.yo ba med pa ste/_rlung gis 'khrul 'khor dang ldan pas 'dug pa'o/_/de ltar chos thams cad byed pa med de/_bdag med/_sems can med pa nas/_su zhig chags par 'gyur/_gang du chags par 'gyur ba'i bar du'o/_/mig 'di ni gsob ste/_mi gtsang ba dang /_
[\[94a.7\]]rnag gi tshogs so/_/de ltar chos thams cad gsob ste/_bdag med/_sems can med pa nas/_su zhig chags par 'gyur/_gang du chags par 'gyur ba'i bar du'o/_/mig 'di ni gsog ste/_'jig pa dang /_'gyes pa dang /_'bye ba dang /_'thor ba dang /_'dzoms 
[\[94b\]]
[\[94b.1\]]pa'i chos can no/_/de ltar chos thams cad gsog ste/_bdag med/_sems can med pa nas/_su zhig chags par 'gyur/_gang du chags par 'gyur ba'i bar du'o/_/mig 'di ni khron pa rnying ba dang 'dra ste/_rtag tu rga ba'i zil gyis non to/_/de ltar chos thams cad 
[\[94b.2\]]khron pa rnying ba dang 'dra ste/_bdag med/_sems can med pa nas/_su zhig chags par 'gyur/_gang du chags par 'gyur ba'i bar du'o/_/mig 'di ni tha mar mi gnas pa ste/_tha mar 'chi ba'o/_/de ltar chos thams cad ni mthar mi gnas pa ste/_bdag med/_
[\[94b.3\]]sems can med/_srog med/_gang zag med/_skyes bu med/_shed las skyes med/_shed bu med/_byed pa po med/_tshor ba po med de/_de ltar byed pa med cing rkyen 'dus pa las byung ba de la su zhig chags par 'gyur/_gang du chags par 'gyur/_de 
[\[94b.4\]]bzhin du nang dang /_phyi'i skye mched thams cad la yang rgyas par sbyar bar bya'o/_/shA ri'i bu de ltar tshul bzhin rab tu sbyor ba'i byang chub sems dpa' 'dod chags kyis mi 'phrogs te/_de lta bu'i gnas med do/_/de chos thams cad la 'dod chags dang bral ba yin no/_/shA 
[\[94b.5\]]ri'i bu 'di ni byang chub sems dpa' sems dpa' chen po'i tshul khrims yongs su dag pa'o/_/shA ri'i bu de ltar tshul khrims yongs su dag pa'i byang chub sems dpa' sems dpa' chen po ni rnam pa thams cad du srog chags la gsod par mi byed de/_srog chags su gyur pa 
[\[94b.6\]]thams cad la gnod pa ma yin no/_/srog gi phyir yang rnam pa thams cad du ma byin par mi phen te/_gzhan gyi longs spyod la mi rku ba yin no/_/srog gi phyir yang rnam pa thams cad du 'dod pas log par g.yem pa mi sten te/_gzhan gyi chung ma la snying chags par mi byed 
[\[94b.7\]]do/_/srog gi phyir yang [{]brdzun [,]rdzun [}]gyi tshig mi smra ste/_sems can thams cad la mi slu ba yin no/_/bdag gi g.yog gis chog pas phra ma'i tshig mi zer ba yin no/_/srog gi phyir yang phra ma'i tshig med pa yin/_tshig gzhan mi smra bas tshig tshod bzung ba yin/_srog gi phyir yang gzhan 
[\[95a\]]
[\[95a.1\]]gyi longs spyod la brnab sems mi skyed pas gzhan gyi longs spyod la brnab sems med pa yin/_srog gi phyir yang ngan du smra ba dang /_ngan du rjod pa'i tshig dang du len pas mi khro zhing bzod pa yin/_sangs rgyas la skyabs su song bas srog gi phyir yang log par lta ba 
[\[95a.2\]]mi spyod de/_lha gzhan med pa yin/_de ye shes gzhan la re ba med pas ma nyams pa'i tshul khrims yin/_ngan par skye ba yongs su spangs pas skyon med pa'i tshul khrims yin/_'gro ba ngan pa nyon mongs pa rnams dang ma 'dres pas 'dren ma ma yin pa'i tshul khrims yin/_chos 
[\[95a.3\]]dkar po gcig tu rnam par 'phel bas sra sre med pa'i tshul khrims yin/_ji ltar 'dod pa bzhin du 'gro bas rang dbang gi tshul khrims yin/_'gro ba mkhas pas ma smad pas bsngags pa'i tshul khrims yin/_dran pa dang shes bzhin dang ldan pa'i shin tu bsrungs pa'i tshul khrims 
[\[95a.4\]]yin/_nyes pa thams cad du mi skye bas ma smad pa'i tshul khrims yin/_dbang po'i sgo bsdams pas shin tu sbas pa'i tshul khrims yin/_sangs rgyas thams cad kyis dgongs pas rnam par bsgrags pa'i tshul khrims yin/_rung ba la chog shes pas 'dod pa nyung ba'i tshul khrims 
[\[95a.5\]]yin/_spong ba la dga' ba'i chog shes pa'i tshul khrims yin/_lus dang sems rab tu dben pas nan tan gyi tshul khrims yin/_'du ba la mi dga' bas dgon pa la gnas pa'i tshul khrims yin/_gzhan gyi gdong du mi lta bas 'phags pa'i rigs la dga' ba'i tshul khrims yin/_
[\[95a.6\]]bdag gi kha na las pa'i dge ba'i rtsa ba skyed pas sbyangs pa'i yon tan gyi tshul khrims yin/_lha dang mi rnams la mi slu bas ji ltar smras pa de ltar byed pa'i tshul khrims yin/_sems can thams cad la mi 'tshe bas byams pa'i tshul khrims yin/_sdug bsngal thams cad dang du len pas snying 
[\[95a.7\]]rje'i tshul khrims yin/_chos la dga' zhing zhum pa med pas dga' ba'i tshul khrims yin/_rjes su chags pa dang /_khong khro ba spangs pas btang snyoms kyi tshul khrims yin/_rang gi sems nges par rtogs pas bdag gi 'khrul pa la so sor rtog pa'i tshul khrims yin/_gzhan gyi 
[\[95b\]]
[\[95b.1\]]sems rjes su srung bas gzhan gyi 'khrul pa la nyes par mi lta ba'i tshul khrims yin/_sbyin pa'i pha rol tu phyin pas sems can yongs su sbyin par byed pa'i tshul khrims yin/_tshul khrims kyi pha rol tu phyin pas shin tu bsrungs pa'i tshul khrims yin/_bzod pa'i pha rol tu phyin pas khong 
[\[95b.2\]]khro ba med pa'i tshul khrims yin/_brtson 'grus kyi pha rol tu phyin pas dge ba'i chos mi zlogs pa'i tshul khrims yin/_bsam gtan gyi pha rol tu phyin pas bsam gtan gyi yan lag yongs su rdzogs pa'i tshul khrims yin/_shes rab kyi pha rol tu phyin pas thos pa rab kyi 
[\[95b.3\]]tshul khrims yin/_byang chub kyi yan lag gi tshogs bsags pas dge ba'i bshes gnyen la sten pa'i tshul khrims yin/_lam ngan pa yongs su spong bas sdig pa'i grogs po yongs su spong ba'i tshul khrims yin/_mi rtag pa'i 'du shes so sor rtog pas lus la mi lta ba'i 
[\[95b.4\]]tshul khrims yin/_yid mi rton pas srog la mi lta ba'i tshul khrims yin/_bsam pa shin tu yongs su dag pas mi 'gyod pa'i tshul khrims yin/_rab tu sbyor ba shin tu yongs su dag pas bcos ma ma yin pa'i tshul khrims yin/_lhag pa'i bsam pa shin tu yongs su dag 
[\[95b.5\]]pas yongs su gdung ba med pa'i tshul khrims yin/_'dod chags dang bral bas mi rgod pa'i tshul khrims yin/_sgrub pas mi snyems pa'i tshul khrims yin/_cang shes pas mu cor mi smra ba'i tshul khrims yin/_khro ba med pas dul ba'i tshul khrims yin/_nye bar zhi bas zhi ba'i 
[\[95b.6\]]tshul khrims yin/_ji ltar bsgo ba bzhin las 'gal bar mi byed pas bka' blo bde ba'i tshul khrims yin/_bsdu ba'i dngos po rjes su mi gtong bas sems can yongs su smin par byed pa'i tshul khrims yin/_rang gi nor rab tu mi 'jig pas chos rjes su srung ba'i tshul khrims yin no/_/
[\[95b.7\]]shA ri'i bu byang chub sems dpa' mkhas pa ni 'di lta bu'i tshul khrims kyi phung po dang ldan pas byang chub sems dpa'i spyad pa spyod do/_/shA ri'i bu 'di ni byang chub sems dpa' sems dpa' chen po rnams kyi tshul khrims kyi pha rol tu phyin pa ste/_byang chub sems dpa' de la brtson pa byang chub sems 
[\[96a\]]
[\[96a.1\]]dpa'i spyad pa spyod pa rnams bdud dang /_bdud kyi ris kyi lha'i bus mi thub pa yin/_phas kyi rgol ba gzhan dag gis kyang mi thub pa yin no/_/tshul khrims kyi pha rol tu phyin pa'i le'u ste/_bdun pa'o//_//shA ri'i bu de la byang chub 
[\[96a.2\]]sems dpa' gang la brtson zhing byang chub sems dpa'i spyad pa spyod pa'i byang chub sems dpa'i bzod pa'i pha rol tu phyin pa gang zhe na/_'di ltar shA ri'i bu byang chub sems dpa' ni bzod pa dang ldan zhing dang du len pa'i ngang tshul can yin pas/_grang ba dang /_tsha ba dang /_bkres pa dang /_
[\[96a.3\]]skom pa dang /_rlung dang /_nyi ma dang /_sbrang bu dang /_sha sbrang dang /_sdig sbrul gyis reg pa dang /_ngan du smra ba dang /_ngan du brjod pa'i tshig gi lam la bzod pa dang ldan pa yin no/_/lus las tshor ba byung zhing skyes pa sdug bsngal ba shin tu drag po dang /_rtsub pa dang /_tsha ba dang /_
[\[96a.4\]]srog 'phrog pa dang /_'chi ba la thug pa'i tshor ba rnams bzod pa dang zhing dang du len pa'i ngang tshul can yin no/_/shA ri'i bu nga mngon par rdzogs pa'i sangs ma rgyas pa na byang chub sems dpa'i spyad pa spyod pa'i tshe/_yun ring por bzod pa bsgoms so/_/bcom ldan 'das byang chub 
[\[96a.5\]]sems dpa' ji ltar bzod pa sgom par bgyid/_bcom ldan 'das kyis bka' stsal pa/_shA ri'i bu ngas mngon par shes pa 'das pa'i dus na byang chub sems dpar gyur te/_byang chub sems dpa'i spyad pa spyod pa na sems can dag 'ongs nas gshe rgya zhing tshig ngan pa dang /_ngag rtsub 
[\[96a.6\]]po'i tshig smra ba de la shA ri'i bu nga khro ba dang /_zhe sdang ba dang /_gti mug dang /_ser snas yongs su gdung ba ma skyes so/_/de ltar 'khor bar zhugs pa na 'di lta ste/_gshe ba dang /_mi snyan par zer ba ltar rnyed par sla ba gang yang med mod kyi/_de la bdag gis btang snyoms su bya/_
[\[96a.7\]]de la snying rje bskyed par bya'o/_/de ci'i phyir zhe na/_ji ltar gshe ba dang /_mi snyan par zer ba la phal cher rab tu gnas pa de dag las de 'dra ba'i rnam par smin pa mngon par 'grub ste/_gshe ba dang /_mi snyan par zer ba rnyed par 'gyur ro/_/gang dang gang du skyes pa thams cad du 
[\[96b\]]
[\[96b.1\]]gzugs ngan pa dang /_mi sdug pa'i lus rab tu 'thob bo/_/nga ni gzugs ngan par mi 'dod/_gshe ba dang /_mi snyan pa zer ba mi 'dod do/_/de ci'i phyir zhe na/_'di lta ste/_gshe ba dang /_mi snyan par zer ba de dag ni mi rigs pa'o/_/de dag ni mi rigs pa'i las 
[\[96b.2\]]so/_/de dag ni byis pa'i las so/_/de dag ni dman pa'i las so/_/de dag ni skyes bu dam pa ma yin pa'i las so/_/de dag ni mi bgrungs pa'i las so/_/'di lta ste/_gshe ba dang /_mi snyan par zer ba'i chos de lta bu de dag ni sems can dmyal bar ltung ba'o/_/'di lta ste/_
[\[96b.3\]]gshe ba dang /_mi snyan par zer ba'i chos de lta bu de dag ni gshin rje'i 'jig rten du ltung ba'o/_/'di lta ste/_gshe ba dang /_mi snyan par zer ba'i chos de lta bu de dag ni sems can dmyal ba'i g.yog byed pa'o/_/'di lta ste/_gshe ba dang /_mi snyan par zer ba'i chos de 
[\[96b.4\]]lta bu de dag ni gnod sbyin dbul por byed pa'o/_/'di lta ste/_gshe ba dang /_mi snyan par zer ba'i chos de lta bu de dag ni gnod sbyin dbul por byed pa'i rtsa ba'o/_/'di lta ste/_gshe ba dang /_mi snyan par zer ba'i chos de lta bu de dag ni [{]yi dgas [,]yi dwags [}]dbul por byed pa dang /_
[\[96b.5\]{]yi dgas [,]yi dwags [}]dbul por byed pa'i rtsa ba'o/_/'di lta ste/_gshe ba dang /_mi snyan par zer ba'i chos de lta bu de dag ni mi dbul por byed pa dang /_mi dbul por byed pa'i rtsa ba'o/_/'di lta ste/_gshe ba dang /_mi snyan par zer ba'i chos de lta bu de dag ni dman pa'i 'gro bar 
[\[96b.6\]]byed pa dang /_dman pa'i 'gro bar byed pa'i rtsa ba ste/_nga ni dman pa'i 'gro ba mi 'dod do/_/de ci'i phyir zhe na/_nged rigs pa dang /_de dag mi rigs par yang khyad par ci zhig yod/_bye brag ci zhig yod par 'gyur/_shA ri'i bu de bas na byang chub sems dpa' sems dpa' chen 
[\[96b.7\]]pos nga'i rjes su slob pa'i rang bzhin can du 'gyur bar bya'o/_/de ci'i phyir zhe na/_shA ri'i bu gang gi tshe byang chub sems dpa' la gzhan gshe'am/_mi snyan par zer na/_'di lta bu'i chos yid la byas na bzod par 'gyur te/_gang gling chen po bzhi pa'i 'jig rten gyi khams 'di 'gron bu 
[\[97a\]]
[\[97a.1\]]dang /_gser dang /_nor bu dang /_mu tig dang /_bai dUr+ya dang /_dung dang /_man shel dang /_byi ru dang /_gser dang /_dngul gyis yongs su bkang ste byin pa bas bzod pas bsgrubs pa'i dge ba'i rtsa ba ches mang du yongs su 'dzin par 'gyur ro/_/de ci'i phyir 
[\[97a.2\]]zhe na/_shA ri'i bu skyes bu dam pas nan tan gyis sgrub par byed/_bzod pas stobs shes par byed do/_/shA ri'i bu sems can phal cher ni gshe ba dang /_mi snyan par zer ba'i dbang du song bas 'khor ba las mi ldog go_/shA ri'i bu gzhan yang byang chub sems dpa' ci bdag la pha rol 
[\[97a.3\]]gshe ba'am/_mi snyan par zer na sangs rgyas dang /_byang chub dang /_chos dang /_dge 'dun yid la byed dam zhes bdag gi mthu shes par bya ste/_gal te yid la byed na legs/_yid la mi byed par gyur na des rnam grangs du mar sangs rgyas sam/_byang chub bam/_chos 
[\[97a.4\]]sam/_dge 'dun yid la bya'o/_/yid la mi byed na de dag kyang gnod sems dang ldan pa/_sangs rgyas dang /_byang chub dang /_chos dang /_dge 'dun yid la mi byed/_bdag kyang yid la mi byed na/_bdag dang /_sems can de dag tu khyad par ci zhig yod/_tha 
[\[97a.5\]]dad pa ci zhig yod/_dka' ba spyod pa ci zhig yod kyis de dag dang bdag cag gnod sems kyi dus na btang snyoms su bya ba dang /_sangs rgyas dang /_byang chub dang /_chos dang /_dge 'dun yid la bya ba dang /_bzod pa'i stobs kyang go bar bya ba'i rigs so zhes bdag la 
[\[97a.6\]]bskul bar bya'o/_/de ci'i phyir zhe na/_bdag ni sems can gcig bzung la sems can thams cad btang ba ma yin gyi/_bdag gis bla na med pa yang dag par rdzogs pa'i byang chub mngon par rdzogs par sangs rgyas te/_sems can thams cad la chos bstan par bya'o zhes de 
[\[97a.7\]]lta bu'i tshig smras te/_sangs rgyas bcom ldan 'das rnams kyis kyang bdag la rigs kyi bu 'di bla na med pa yang dag par rdzogs pa'i byang chub tu zhugs te/_sems can thams cad la chos ston par mkhyen to/_/sangs rgyas bcom ldan 'das rnams kyi ye shes gzigs pa/_chags 
[\[97b\]]
[\[97b.1\]]pa med pa/_thogs pa med pas/_sangs rgyas bcom ldan 'das kyis bdag mkhyen te/_gal te bdag gnod sems kyi dus na btang snyoms su ma gyur cing gang sangs rgyas dang /_byang chub dang /_chos dang /_dge 'dun yid la mi byed na de ni bdag gi mi cha'o/_/shar 
[\[97b.2\]]phyogs kyi de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma dang mnyam pa gang da ltar bzhugs te/_'tsho zhing gzhes pa'i sangs rgyas bcom ldan 'das de dag gis kyang rigs kyi bu des 'di ltar sems skyed de/_bdag bla na med pa yang 
[\[97b.3\]]dag par rdzogs pa'i byang chub mngon par rdzogs par sangs rgyas nas sems can thams cad la chos bstan par bya'o snyam du bdag gi sems bskyed pa mkhyen to/_/yang lho phyogs dang /_nub phyogs dang /_byang phyogs dang /_shar lho dang /_lho nub dang /_nub byang dang /_byang shar 
[\[97b.4\]]dang /_de bzhin du steng dang /_'og gi phyogs dang /_de ltar phyogs dang /_phyogs mtshams dang /_de bzhin du phyogs bcu'i de bzhin gshegs pa dgra bcom pa yang dag par rdzogs pa'i sangs rgyas gang gA'i klung gi bye ma dang mnyam pa gang da ltar bzhugs te/_'tsho zhing gzhes 
[\[97b.5\]]pa de dag gis kyang rigs kyi bu 'di bla na med pa yang dag par rdzogs pa'i byang chub tu zhugs so zhes bdag bla na med pa yang dag par rdzogs pa'i byang chub mngon par rdzogs par sangs rgyas nas/_sems can thams cad la chos ston cing bzod pa'i bsngags pa brjod par bya'o zhes sems 
[\[97b.6\]]bskyed pa de mkhyen gyis de bas na seng ge'i sgra bsgrags la bdag wa'i sgra sgrog par ni mi bya'o/_/kye ma'o 'di lta ste/_seng ge'i sgra de ni bzod pa'i stobs shes par byed pa'o/_/kye ma'o 'di lta ste/_wa'i sgra de ni gshe ba dang /_mi snyan par zer ba'o/_/sems can 'di dag ni sems 
[\[97b.7\]]can gang don byed na sems can de yang de'i don byed do/_/bdag kyang sems can gang gis don byas pa de'i phyir de'i don byed par gyur na de la khyad par ci zhig yod/_tha dad pa ci zhig yod/_dka' ba spyod pa ci zhig yod/_sems can 'di dag ni sems can gang gnod par byed na 
[\[98a\]]
[\[98a.1\]]de la sems can de yang gnod par byed do/_/bdag gis kyang sems can gang gnod par byed na/_bdag kyang de la gnod par byed de/_gnod pa'i phyir/_gnod pa byed na/_de la khyad par ci zhig yod/_tha dad pa ci zhig yod/_dka' ba spyod pa ci zhig yod 
[\[98a.2\]]par 'gyur/_shA ri'i bu gzhan yang byang chub sems dpa' 'di ltar slob ste/_sems can 'di dag thams cad ni phan tshun du mi mdza' ba ste/_de dag nor thob na ni mdza' bar shes/_gnod par byas na ni gcig la gcig gsod par byed do/_/bdag ni sems can gyi don la tsham 
[\[98a.3\]]tshom med de/_bdag la gnod par gyur kyang bdag sems can gyi don bya'o snyam mo/_/de nas bcom ldan 'das kyis de'i tshe tshigs su bcad pa 'di dag gsungs so/_/bskal pa bye ba mang po brgyar/_/bdag la gnod par gyur kyang ni/_/sems can sdug bsngal rnams mthong 
[\[98a.4\]]na/_/yal bar bor zhing mi 'dug go_/don rnyed na ni mdza' bo shes/_/phan tshun gcig la gcig smra yi/_/don rnams byed par mi 'gyur na/_/phan tshun du ni gnod par byed/_/nga dang rtag tu mdza' bya zhes/_/'dzam bu'i gling 'di thams cad dang /_/sangs rgyas zhing 
[\[98a.5\]]rnams rin po che/_/'ba' zhig bkang ste sbyin byed dang /_/gang dag mtshon ni rnon po yis/_/yan lag nying lag gcod pa yi/_/sems can rnams ni thams cad la/_/mnyam pa yi ni sems su bya/_/gshe dang mi snyan zer ba dang /_/ngan du byas pa thams cad bzod/_/
[\[98a.6\]]bzod pa la ni rab gnas nas/_/bzod pa dag gi bsngags pa brjod/_/dug ldud mtshon gyis 'debs pa yi/_/gcig la gcig ni gnod byed pa/_/sems can de dag bsdum par bya/_/de ni mkhas pa'i mtshan nyid do/_/byis pa spyod pa 'ang gzhan yin te/_gang gis mya 
[\[98a.7\]]ngan 'da' ba'ang gzhan/_/bdag ni khyad par tshol bas na/_/byis pa dag ni bdag mi slob/_/yang shA ri'i bu byang chub sems dpa' 'di ltar bslab par bya ste/_gal te bskal pa bye ba khrag khrig brgya phrag stong du rdo dbyug dang mtshon 'debs shing 'phen pas yud tsam yang 'tshor mi ster na/_
[\[98b\]]
[\[98b.1\]]des kye ma'o ngo mtshar to zhes bya ba nas sems can 'di dag ni 'phags pa ste/_bdag gi srog ma bcad do snyam pa'i bar du de ltar bdag go bar bya zhing yang 'di ltar bslab bo/_/yongs su brtag pa bzung ste/_brgya la bdag gom pa bdun bor ba tsam gyi yun la gang gA'i 
[\[98b.2\]]klung gi bye ma snyed kyi mgo bcad par gyur kyang bdag khro ba dang /_gshe ba bsgom par mi bya'o/_/de ci'i phyir zhe na/_khong khro ba khong khro ba zhes bya ba ni bskal pa brgya stong du bsgrubs pa'i dge ba'i rtsa ba 'joms pa ste/_yang phyir bdag gis bskal pa brgya stong du dge ba'i rtsa ba 
[\[98b.3\]]bsgrub par bya dgos so/_/de ltar bla na med pa yang dag par rdzogs pa'i byang chub 'di ni bsgrub dka' ba yin te/_de ltar chos de 'byung bar dka' ba'o/_/de bas na bdag bzod pa'i stobs kyi go cha bgo bar bya'o/_/de ltar shA ri'i bu theg pa chen po la zhugs pa sems sdang bar gyur 
[\[98b.4\]]pa la bdud kyis glags rnyed do/_/glags rnyed na bla na med pa yang dag par rdzogs pa'i byang chub kyi bar du gcod par 'gyur ro/_/sems sdang bas ni byang chub tu bya ba la g.yeng bar 'gyur ro/_/sems g.yengs pa la ni bdud sdig can bdud kyi las kyis skul bar byed do/_/de la bdud kyi 
[\[98b.5\]]las gang zhe na/_'di lta ste/_lhung bzed la zhugs pa'i sems ni bdud kyi las so/_/chos gos la zhugs pa'i sems ni bdud kyi las so/_/grong du slong ba la zhugs pa'i sems ni bdud kyi las so/_/rnyed pa dang /_bkur sti dang /_tshigs su bcad pa la zhugs pa'i sems 
[\[98b.6\]]ni bdud kyi las so/_/rab tu 'byung ba las 'dun pa zlog pa ni bdud kyi las so/_/chos dkar po mang po las 'dun pa zlog pa ni bdud kyi las so/_/dgon par gnas pa las mos pa zlog pa ni bdud kyi las so/_/bla na med pa yang dag par rdzogs pa'i byang chub las 'dun pa zlog 
[\[98b.7\]]pa ni bdud kyi las so/_/ye shes gzhan 'dod pa ni bdud kyi las so/_/mkhan po dang slob dpon la sri zhu mi byed pa ni bdud kyi las so/_/de ltar shA ri'i bu sems sdang ba la ni byang chub tu bya ba la g.yeng bar 'gyur ro/_/sems g.yeng ba ni bdud sdig can bdud kyi las 'di dag la 
[\[99a\]]
[\[99a.1\]]'dzud do/_/shA ri'i bu bdud sdig can yun ring po nas glags tshol te/_'di lta ste/_khro ba dang /_gnod sems tshol mod kyi/_shA ri'i bu ngas mngon par shes pa 'das pa'i dus na nga spyod pa'i spyod yul zhes bya ba'i drang srong du gyur te/_de na nga la bdud sdig can gyis 
[\[99a.2\]]skyes bu lnga brgya gshe ba la dpa' ba mngon par sprul nas de dag lo lnga brgya'i bar du rtag tu rgyun mi 'chad par nga'i phyi bzhin thog thag tu 'brang zhing de dag mtshan yang gshe/_nyin yang gshe/_'gro yang gshe/_'ong yang gshe/_'greng yang gshe/_'dug kyang gshe/_nyal ba dang /_
[\[99a.3\]]'chag pa dang /_'dug pa dang /_grong du 'gro ba dang /_srang na 'greng ba dang /_khyim na 'greng ba dang /_srang na 'dug pa dang /_khyim na 'dug pa dang /_dgon par song ba dang /_dgon par 'greng ba dang /_dgon par 'dug kyang gshe zhing mi snyan pa zer te/_ngan du smra tshig rtsub po smra 
[\[99a.4\]]zhing thabs de lta bur gnas te/_de dag lo lnga brgya'i bar du phyi bzhin thog thag tu 'brangs par gyur te/_'on kyang shA ri'i bu lo lnga brgyar gshe ba la dpa' ba'i skyes bu de dag la byams pa nye bar sbyor bas lta ba las gzhan tha ba'i nyes pa skyed pa'i sems bskyed pa gcig tsam yang mi shes 
[\[99a.5\]]so/_/de'i tshe nga 'di snyam du sems te/_gang rigs kyi bu de dag ni tshul khrims dang ldan pa/_dge ba'i chos can/_rang bzhin gyis 'dod chags chung ba/_zhe sdang chung ba/_gti mug chung ba ste/_bdag ni de dag nyi tshe'i don du dka' ba spyod pa ma yin/_de dag nyi tshe'i don du bla na 
[\[99a.6\]]med pa yang dag par rdzogs pa'i byang chub sgrub pa ma yin gyi/_sems can gang dmu rgod gdul dka' ba/_tshul khrims 'chal ba/_sdig pa'i chos can/_rang bzhin gyis 'dod chags mang ba/_zhe sdang mang ba/_gti mug mang ba/_de dag gi don du bdag dka' ba spyad pa spyod/_
[\[99a.7\]]de dag gi don du bla na med pa yang dag par rdzogs pa'i byang chub sgrub ste/_de dag nyid bdag gi thog mar mya ngan las bzla bar bya'o/_/shA ri'i bu sems sdang ba med pa la dran pa 'di skyes so/_/de ltar shA ri'i bu de bzhin gshegs pa ni phan pa'i dngos po phun sum tshogs pa ste/_sngon gyi 
[\[99b\]]
[\[99b.1\]]mtha' nas byang chub sems dpa'i spyad pa spyod cing 'ongs pa'o/_/shA ri'i bu byang chub sems dpa' gang la la bla na med pa yang dag par rdzogs pa'i byang chub mngon par 'dod pa de dag gis bzod pa dang ldan zhing dang du len pa'i rang bzhin can du bya'o/_/grang ba dang /_tsha ba dang /_
[\[99b.2\]]bkres pa dang skom pa dang /_rlung dang /_nyi ma dang /_sbrang bu dang /_sha sbrang dang /_sdig sbrul gyis reg pa dang /_pha rol gyis ngan du smra ba dang /_ngan du brjod pa'i tshig gi lam rnams la bzod pa dang ldan zhing dang du len pa'i rang bzhin can du bya'o/_/lus las skyes 
[\[99b.3\]]shing byung ba'i tshor ba sdug bsngal ba/_mi bzad pa/_rtsub pa/_srog 'phrog pa/_'chi ba la thug pa'i tshor ba rnams la bzod pa dang ldan zhing dang du len pa'i rang bzhin can du bya'o/_/de ltar shA ri'i bu bzod pa de lta bu la gnas pa'i byang chub sems dpas byang chub sems 
[\[99b.4\]]dpa'i bzod pa thob par 'gyur ro/_/de la byang chub sems dpa'i bzod pa gang zhe na/_gnod sems med pa ni byang chub sems dpa'i bzod par blta'o/_/mi khro ba ni byang chub sems dpa'i bzod par blta'o/_/mi 'tshe ba ni byang chub sems dpa'i bzod par blta'o/_/rtsod 
[\[99b.5\]]pa med pa ni byang chub sems dpa'i bzod par blta'o/_/gnod par bya ba med pa ni byang chub sems dpa'i bzod par blta'o/_/bdag rjes su srung ba ni byang chub sems dpa'i bzod par blta'o/_/gzhan rjes su srung ba ni byang chub sems dpa'i bzod par blta'o/_/lus rjes su 
[\[99b.6\]]srung ba ni byang chub sems dpa'i bzod par blta'o/_/ngag rjes su srung ba ni byang chub sems dpa'i bzod par blta'o/_/sems rjes su srung ba ni byang chub sems dpa'i bzod par blta'o/_/tshul bzhin gyis so sor rtog pa ni byang chub sems dpa'i bzod par blta'o/_/mya ngan las 
[\[99b.7\]]'das pa 'dod chags dang bral ba ni byang chub sems dpa'i bzod par blta'o/_/las kyi rnam par smin pa la rton pa ni byang chub sems dpa'i bzod par blta'o/_/lus yongs su dag pa ni byang chub sems dpa'i bzod par blta'o/_/ngag yongs su dag pa ni byang chub sems dpa'i 
[\[100a\]]
[\[100a.1\]]bzod par blta'o/_/sems yongs su dag pa ni byang chub sems dpa'i bzod par blta'o/_/lha dang mi'i phun sum tshogs pa rjes su myong ba ni byang chub sems dpa'i bzod par blta'o/_/byang chub sems dpa' de bzhin gshegs pa'i mtshan dang dpe byad bzang po 
[\[100a.2\]]yongs su rdzogs pa ni byang chub sems dpa'i bzod par blta'o/_/de bzhin gshegs pa'i gsung tshangs pa'i sgra dbyangs bsgrags pa 'thob pa ni byang chub sems dpa'i bzod par blta'o/_/byang chub sems dpa'i spyod pa dang /_dge ba'i rtsa ba thams cad chud mi gzon pa ni 
[\[100a.3\]]byang chub sems dpa'i bzod par blta'o/_/phas kyi gnod par byed pa thams cad las 'das pa ni byang chub sems dpa'i bzod par blta'o/_/phyir rgol ba thams cad bcom pa ni byang chub sems dpa'i bzod par blta'o/_mdor na de bzhin gshegs pa'i stobs dang /_mi 
[\[100a.4\]]'jigs pa dang /_ma 'dres pa dang /_snying rje chen po dang /_byams pa chen po dang /_dga' ba chen po dang /_btang snyoms chen po dang /_sangs rgyas kyi chos thams cad yongs su rdzogs pa ni byang chub sems dpa'i bzod par blta'o/_/yang shA ri'i bu byang chub sems dpa'i 
[\[100a.5\]]bzod pa zhes bya ba ni 'di ltar brag ca'i sgra dang mtshungs par rab tu shes pas spyos kyang slar mi gshe'o/_/lus gzugs brnyan du shes pas brdegs kyang slar mi rdeg_/sems sgyu ma lta bur rab tu rtogs pas khros kyang slar mi khro/_rang gi yon tan yongs su rdzogs pas de ma 
[\[100a.6\]]bsngags pa la khong khro ba med/_bsngags pa la rjes su chags par mi byed do/_/dul zhing zhi ba'i phyir rnyed pas dga' bar mi 'gyur/_ma rnyed pas zhum par mi 'gyur/_rab tu brtags pa'i blo rgya che ba'i phyir grags pas ngo mtshar du mi 'dzin/_ma grags pas 'khrul bar 
[\[100a.7\]]mi 'gyur/_mi g.yo bar rab tu gnas pa'i phyir smad pas 'dud par mi 'gyur/_bstod pas khengs par mi 'gyur/_sems can la lta ba'i phyir sdug bsngal gyis yongs su mi skyo/_'dus byas kyi bde ba mi rtag pa'i phyir/_bde ba la dga' ba med/_srid pa'i 'gro bar skye 
[\[100b\]]
[\[100b.1\]]ba thams cad la mi gnas pas 'jig rten gyi chos kyis mi gos pha rol la mi gnod pas bdag la gnod pa bzod/_byang chub kyi yan lag gi tshogs yongs su rdzogs pas yan lag dang /_nying lag dang /_mgo bcad kyang bzod/_sangs rgyas kyi sku 'dod pas lus gtubs 
[\[100b.2\]]kyang bzod/_legs par byas pa'i las kyi stobs bskyed pas ngan du byas pa thams cad bzod de/_shA ri'i bu de ni byang chub sems dpa'i bzod pa zhes bya'o/_/shA ri'i bu gzhan yang byang chub sems dpa'i bzod pa zhes bya ba ni/_'di lta ste/_rab tu bzod pa'o/_/de ci'i phyir 
[\[100b.3\]]zhe na/_gshe ba ni su/_gshe bar bya ba ni gang zhes bzod na de gnyi ga dmigs pa'i bzod pa ste/_de rab tu bzod pa ma yin no/_/yang 'di la gshe ba gang zhes bzod na de chos bgrang ba'i bzod pa ste/_de rab tu bzod pa ma yin no/_/ci mig gis mig la gshe'am zhes bzod na 
[\[100b.4\]]de skye mched la so sor rtog pa'i bzod pa ste/_de rab tu bzod pa ma yin no/_/'di ni yi ge yin no zhes bzod na/_de brag ca'i sgra'i bzod pa ste/_de rab tu bzod pa ma yin no/_/'di yang mi rtag_/bdag kyang mi rtag ces bzod na de mi rtag pa la 'jug pa'i bzod pa ste/_de rab tu 
[\[100b.5\]]bzod pa ma yin no/_/'di ni phyin ci log_/bdag ni phyin ci log ma yin zhes bzod na de mthon dman gyi bzod pa ste/_de rab tu bzod pa ma yin no/_/bdag ni rigs/_'di ni mi rigs so zhes bzod na de rigs pa ma yin pa'i bzod pa ste/_de rab tu bzod pa ma yin no/_/bdag 
[\[100b.6\]]ni lam la gnas/_/'di ni lam ngan pa la gnas zhes bzod na de gnyis kyi bzod pa skye ste/_de rab tu bzod pa ma yin no/_/bdag stong pa nyid bzod kyi/_bdag lta bar song ba mi bzod/_bdag mtshan ma med pa bzod kyi/_bdag rnam par rtog pa mi bzod/_bdag smon 
[\[100b.7\]]pa med pa bzod kyi/_bdag smon pa mi bzod/_bdag mngon par 'du mi byed pa bzod/_bdag mngon bar 'du byed pa mi bzod/_bdag nyon mongs pa zad pa bzod kyi/_bdag nyon mongs pa mi bzod/_bdag dge ba bzod kyi/_bdag mi dge ba mi bzod/_bdag kha na 
[\[101a\]]
[\[101a.1\]]ma tho ba med pa bzod kyi/_bdag kha na ma tho ba mi bzod/_bdag zag pa zad pa bzod kyi/_bdag zag pa dang bcas pa mi bzod/_bdag 'jig rten las 'das pa bzod kyi/_bdag 'jig rten pa mi bzod/_bdag rnam par byang ba bzod kyi/_bdag 
[\[101a.2\]]kun nas nyon mongs pa mi bzod/_bdag mya ngan las 'das pa bzod kyi/_bdag 'khor ba mi bzod na de gnyen pos spong ba'i bzod pa ste/_rab tu bzod pa ma yin no/_/de la rab tu bzod pa gang zhe na/_gang stong pa nyid khong du chud pa de la lta ba bsal ba yang med/_stong 
[\[101a.3\]]pa nyid du sgro 'dogs pa yang med/_gang stong pa nyid khong du chud pa de la rnam par rtog pa bsal ba yang med/_mtshan ma med pa'i sgro 'dogs pa yang med/_gang stong pa nyid khong du chud pa de la smon lam bsal ba yang med/_smon pa med par sgro 'dogs pa yang med/_gang 
[\[101a.4\]]stong pa nyid khong du chud pa de la mngon par 'du byed pa bsal ba yang med/_mngon par 'du mi byed par sgro 'dogs pa yang med/_gang stong pa nyid khong du chud pa de la nyon mongs pa bsal ba yang med/_kun nas nyon mongs pa zad par sgro 'dogs pa yang med/_gang stong pa 
[\[101a.5\]]nyid khong du chud pa de la mi dge ba bsal ba yang med/_dge bar sgro 'dogs pa yang med/_gang stong pa nyid khong du chud pa de la kha na ma tho ba dang bcas pa bsal ba yang med/_kha na ma tho ba med pa'i sgro 'dogs pa yang med de/_gong ma bzhin du thams cad la rgyas par bya ste/_
[\[101a.6\]]gang stong pa nyid khong du chud pa de la 'khor ba bsal ba med/_mya ngan las 'das par sgro 'dogs pa yang med de/_gang 'di la bzod pa de ni rab tu bzod pa zhes bya'o/_/gang ma skyes/_ma bskyed/_ma byung /_byung bar ma gyur pa de la 'byung ba gang yang med do/_/'byung ba 
[\[101a.7\]]med pas mi zad de/_gang mi zad pa de rab tu bzod pa'o/_/gang 'dus byas kyang ma yin/_'dus ma byas kyang ma yin/_sgro 'dogs pa yang ma yin/_ma bzhag pa/_ma spel ba/_yang dag par ma spel ba/_mi sogs pa/_mi 'bri ba de la skye ba gang yang med do/_/gang 
[\[101b\]]
[\[101b.1\]]mi skye ba de ni mi zad pa ste/_gang de ltar bzod na de ni mi skye ba la bzod pa zhes bya'o/_/shA ri'i bu bzod pa 'di lta bu dang ldan pa'i byang chub sems dpa' sems dpa' chen po byang chub sems dpa'i spyad pa spyod do/_/shA ri'i bu 'di ni byang chub sems dpa' sems dpa' chen po'i 
[\[101b.2\]]rnams kyi bzod pa'i pha rol tu phyin pa ste/_'di la zhugs pa'i byang chub sems dpa' sems dpa' chen po byang chub sems dpa'i spyad pa spyod de/_bdud dang bdud kyi ris kyi lha'i bu rnams dang /_de ma yin pa phas kyi rgol ba gzhan thams cad kyis mi thul ba yin no/_/bzod pa'i pha rol 
[\[101b.3\]]tu phyin pa'i le'u zhes bya ste/_brgyad pa'o//_//bam po bcu gnyis pa/_de la byang chub sems dpa' sems dpa' chen po gang la zhugs pa byang chub sems dpa'i spyad pa spyod cing bdud dang bdud kyi ris kyi lha'i bu rnams dang /_de ma yin pa gzhan phas kyi rgol 
[\[101b.4\]]ba thams cad kyis mi thul bar 'gyur ba'i byang chub sems dpa'i brtson 'grus kyi pha rol tu phyin pa gang zhe na/_'di ltar shA ri'i bu byang chub sems dpa' sems dpa' chen po phyir mi ldog pa'i brtson 'grus dang ldan pa yin te/_rang gi lus dang srog la mi lta bar brtson 'grus drag po 
[\[101b.5\]]bskyed nas byang chub sems dpa'i sde snod kyi chos kyi rnam grangs 'di yongs su tshol bar byed/_shin tu nyan par byed/_'chang bar byed/_'dzin par byed/_klog par byed/_kun chub par byed/_gzhan la 'chad par byed/_rgya cher yang dag par rab tu ston par byed/_bris 
[\[101b.6\]]nas 'dzin par byed do/_/de ji ltar na lus dang srog la mi lta ba yin zhe na/_'di la shA ri'i bu byang chub sems dpa' 'di lta bu'i mdo sde 'chang ba dang /_'dzin pa dang /_klog pa dang /_kun chub par byed pa dang /_gzhan la yang go bar byed pa dang /_rgya cher yang dag par rab tu ston pa dang /_bris nas 
[\[101b.7\]]'dzin pa dang /_de bzhin du nan tan byed pa de dag gi lus la ngas mda' dang /_mtshon dang mdung thung brgyas phug ste/_srog bcad do zhes pha rol gyis bsdigs kyang de la shA ri'i bu byang chub sems dpa' mi 'jigs/_mi dang nga /_mi skrag_/kun tu skrag par mi 'gyur gyi/_phyir zhing brtson 
[\[102a\]]
[\[102a.1\]]'grus brtan pa bskyed nas byang chub sems dpa'i sde snod kyi chos kyi rnam grangs mi spong /_rnam par mi spong /_rab tu rnam par mi spong mi 'dor te/_mos pa drag por 'gyur/_mos pa brtan par 'gyur/_bzod pa brtan par 'gyur/_brtson 'grus brtan par 
[\[102a.2\]]'gyur ro/_/shA ri'i bu bzod pa brtan pa dang /_brtson 'grus brtan pa las bzung ste/_dpe bstan to/_/bzod pa brtan pa ji tsam pa dang /_brtson 'grus brtan pa ji tsam pas byang chub sems dpa' lus dang srog la mi lta bar 'gyur te/_shA ri'i bu stong gsum gyi stong chen po'i 
[\[102a.3\]]'jig rten gyi khams kyi sems can ji snyed pa sgo nga las skyes pa'am/_mngal nas skyes pa'am/_drod gsher las skyes pa'am/_rdzus te skyes pa'am/_gzugs can nam/_gzugs med pa'am/_'du shes can nam/_'du shes med pa'am/_'du shes med 'du shes med 
[\[102a.4\]]min nam/_snang bar gyur pa'am/_mi snang bar gyur pa 'am/_sems can ji snyed sems can du bsdu bar bsdus pa de dag thams cad yongs su brtag pa bzung ste/_skad cig thang cig yud tsam la snga phyi med par mi'i lus thob par gyur la/_de dag mir gyur nas thams cad kyi 
[\[102a.5\]]lag na mtshon rnon po thogs te dgrar gyur nas de dag tshig 'di skad ces 'di lta bu'i tshig dang /_yi ge 'chang ba dang /_'dzin pa dang /_klog pa dang /_gzhan dag la 'chad pa dang /_rgya cher yang dag par rab tu ston pa dang /_de bzhin du nan tan byed pa de dag nged kyis bzung ste/_
[\[102a.6\]]srog gcad do zhes zer na yang de la shA ri'i bu byang chub sems dpa' dngang ba dang /_skrag pa skye ba'i sems gcig kyang mi skyed kyi/_de bas lhag par dam pa'i chos yongs su 'dzin par 'gyur te/_de ni byang chub sems dpa'i sde snod kyi chos kyi rnam grangs yongs su tshol ba'i phyir ro/_/
[\[102a.7\]]shA ri'i bu 'di ni byang chub sems dpa' mi zlogs pa'i brtson 'grus dang ldan/_mtha' yas pa'i brtson 'grus kyi stobs kyi shugs dang ldan zhing brtson 'grus dpa' ba dang /_sems dpa' ba dang /_tshul khrims dpa' ba dang /_bzod pa dpa' ba dang /_ting nge 'dzin dpa' ba dang /_shes 
[\[102b\]]
[\[102b.1\]]rab dpa' ba dang /_spyod pa'i khyad par gyi ye shes dpa' ba zhes bya'o/_/de la shA ri'i bu byang chub sems dpa' gang mtshon rnon po thogs pa'i dgra rnams la gnod pa'i sems gcig kyang mi skyed pa de ni byang chub sems dpa' tshangs pa dang mtshungs/_dbang po dang mtshungs/_
[\[102b.2\]]lhun po dang mtshungs te/_mi sgul ba'i snying rje can/_byams pa la gnas pa sems can thams cad kyi bsam pa gso ba la mos pa/_phyir mi ldog pa'i spyod yul ba/_sems sa dang mtshungs pa/_sems chu dang mtshungs pa/_sems me dang mtshungs pa/_sems rlung 
[\[102b.3\]]dang mtshungs pa/_sems nam mkha' dang mtshungs pa/_'dod chags dang /_zhe sdang dang /_gti mug dang /_tha ba sel ba la zhugs pa zhes bya'o/_/yang shA ri'i bu byang chub sems dpa' sems dpa' chen po gang gis gang gA'i klung gi bye ma snyed kyi 'jig rten gyi khams rin 
[\[102b.4\]]po che sna bdun gyis yongs su gang bar byas te/_de bzhin gshegs pa dgra bcom pa yang dag par rdzogs pa'i sangs rgyas la sbyin pa byin pa bas/_byang chub sems dpa' sems dpa' chen po gang gis byang chub sems dpa'i sde snod kyi chos kyi rnam grangs 'di thos nas 'di lta bu'i 
[\[102b.5\]]chos bdag gis bslab par bya'o zhes sems la rab tu bzhag na/_shA ri'i bu byang chub sems dpa'i slob par 'dod pas ma bslabs kyang dge ba'i rtsa ba ches mang du yongs su bzung bar 'gyur te/_sbyin pa chen po byin pas ni de tsam ma yin no/_/de ci'i phyir zhe na/_shA ri'i bu bla na med pa 
[\[102b.6\]]yang dag par rdzogs pa'i byang chub ni 'di'i khar lus so/_/de bas na shA ri'i bu byang chub sems dpa' sems dpa' chen pos byang chub sems dpa'i sde snod kyi chos kyi rnam grangs mnyan pa dang /_gzung ba dang /_yi ger bri ba dang /_bklag pa dang /_bcang ba dang /_pha rol la yang yang 
[\[102b.7\]]dag par rab tu bstan pa'i phyir brtson 'grus brtsam mo/_/shA ri'i bu byang chub sems dpa' brtson 'grus brtsams pa ni 'gro ba med pa'i 'gro bar 'gro'o/_/'gro ba med par 'gro ba gang zhe na/_'di lta ste/_mya ngan las 'das pa ste/_der bdud sdig can 'gro ba med do/_/de bas na 'gro ba 
[\[103a\]]
[\[103a.1\]]med par 'gro ba zhes bya'o/_/der 'gro ba ni brtson 'grus dang ldan pa/_skyes bu dam pa sangs rgyas dang /_rang sangs rgyas dang /_nyan thos rnams so/_/de ci'i phyir zhe na/_brtson 'grus spyod pa'i lam du zhugs pa de ni de lta bu'i skyes bu dam pa dag dang /_sangs 
[\[103a.2\]]rgyas rnams so/_/gang la la kun nas nyon mongs pa'i chos can sems can thams cad ni gnas gsum ste/_gsum gang zhe na/_ngan song du gzhol ba dang /_ngan song du 'bab pa dang /_ngan song du bab pa ste/_tshul khrims dang /_bzod pa dang /_mang du thos pa ma gtogs 
[\[103a.3\]]par mngon par 'byung ba'i chos gzhan gang yang med do/_/kye ma'o sems can 'di dag ni nga zhes zer ba'i tshig gi lam la gnas pa ste/_lam ma yin pa la gnas so/_/kye ma'o sems can 'di dag ni nga zhes zer ba'i brtson 'grus brtsams pa ste/_le lo can no/_/shA 
[\[103a.4\]]ri'i bu byang chub sems dpa' mkhas pa ni lam ma yin pa la gnas pa'i sems can le lo can dang /_mdza' bar mi byed/_sten par mi byed de/_gzhan du na byang chub sems dpa' 'thun par spyod pa/_brtson 'grus brtsams pa dang sten par byed do/_/de ci'i phyir zhe na/_shA 
[\[103a.5\]]ri'i bu sangs rgyas kyi yongs su mya ngan las 'das pa las gzhan mya ngan las 'das pa'i mchog gang yang med do/_/shA ri'i bu byang chub sems dpa' rnam par byang ba la mos shing /_brtson 'grus brtsams pa ni bdag gi lus 'ba' zhig nye bar zhi bar bya ba'i phyir brtson 'grus 
[\[103a.6\]]rtsom pa ma yin gyi/_sems can thams cad la phan pa dang /_bde ba'i phyir zhugs nas khong du chud par byed/_ston par byed/_skul bar byed/_'dzin du 'jug_/'phags pa'i lam srang du 'dzud de/_de bas na skyes bu dam pa byang chub sems dpa' zhes bya'o/_/
[\[103a.7\]]de nas bcom ldan 'das kyis de'i tshe tshigs su bcad pa 'di dag gsungs so/_/mdud pa med pa'i brtson 'grus kyis/_/rtag tu yang dag 'phags par 'gyur/_/mkhas pa byang chub sems dpa' yi/_/sde snod dag ni rtag tu 'dzin/_/chos rnams kyi ni don sems te/_/
[\[103b\]]
[\[103b.1\]]de dag blo ni bsam mi khyab/_/rnam par byang ba kun tshol ba/_/byang chub sems dpa' brjod pa yin/_/shes rab chen po de dag 'bad/_/shing mchog drung du 'du 'dug nas ni/_/de bzhin shes rab brtson 'grus kyis/_/sdig can bdud rnams skrag par byed/_/'jig rten 
[\[103b.2\]]kun gyi brda dag las/_/tshul khrims dag ni thams cad ston/_/sems can kun la phan pa'i phyir/_/de la brtson 'grus nyams mi 'gyur/_/shA ri'i bu dus 'di lta bu dang /_tshod 'di lta bu 'byung bar 'gyur te/_gang nga dang khyod yongs su mya ngan las 'das pa'i 'og tu lnga brgya 
[\[103b.3\]]pa tha ma la 'di lta bu'i mdo sde 'gro ba mang po dga' ba dang /_mgu bar byed pa/_shes rab sgrub par byed pa/_bsod nams sgrub par byed pa/_longs spyod 'phel ba sgrub par byed pa/_mtho ris sgrub par byed pa/_phun sum tshogs pa thams cad sgrub par byed pa/_de bzhin 
[\[103b.4\]]gshegs pa'i stobs dang /_mi 'jigs pa dang /_so so yang dag par rig pa dang /_byams pa chen po dang /_snying rje chen po dang /_dga' ba chen po dang /_btang snyoms chen po dang /_sangs rgyas kyi chos ma 'dres pa rnams sgrub par byed pa/_mdor na sangs rgyas kyi chos 
[\[103b.5\]]rnams sgrub pa/_bdud skrag par byed pa/_sems rnam par dag par byed pa/_skye ba zad pa'i mthar byed pa/_sdug bsngal mthar byed pa/_mya ngan las 'das pa dang nye bar byed pa 'byung na/_de dag de'i dus na spong bar 'gyur/_mi 'dod par 'gyur/_yongs su gtong bar 'gyur 
[\[103b.6\]]ro/_/de la shA ri'i bu gang brtson pa/_rab tu brtson pa/_mngon par rab tu brtson pa/_bla na med pa yang dag par rdzogs pa'i byang chub 'dod pa/_tshul khrims 'dod pa/_thos pa 'dod pa/_ting nge 'dzin 'dod pa/_shes rab 'dod pa/_rnam par grol ba 'dod pa/_rnam par 
[\[103b.7\]]grol ba'i ye shes mthong ba 'dod pa/_sangs rgyas kyi chos 'dod pa/_sems can thams cad la phan pa dang bde ba 'dod pa/_log par lta ba spong bar 'dod pa/_yang dag par lta ba sgom par 'dod pa/_'khor ba spong bar 'dod pa/_'phags pa'i lam sgom par 'dod pa/_
[\[104a\]]
[\[104a.1\]]chos ston par 'dod pa/_bdud skrag par byed par 'dod pa/_'dod chags zhi bar 'dod pa/_zhe sdang zhi bar 'dod pa/_gti mug 'joms par 'dod pa/_ma rig pa 'joms par 'dod pa/_rig pa skyed par 'dod pa'i sems can de dag 'byung bar 'gyur te/_
[\[104a.2\]]shA ri'i bu de dag 'di lta bu'i chos thos nas dge ba'i rtsa ba'i chos thams cad 'dod pa'i phyir brtson 'grus rtsom par 'gyur ro/_/'di 'dra ba chos thos nas/_sangs rgyas chos rnams thams cad ni/_bar du gcod pa mi 'byung ste/_'di la bdag ni the tshom med/_/de la shA ri'i 
[\[104a.3\]]bu sems can gang bsod nams kyi stobs kyis nye bar brtan pa/_lhag pa'i bsam pas bla na med pa yang dag par rdzogs pa'i byang chub la zhugs pa 'byung ba de dag 'di lta bu'i mdo sde nyan par byed de/_thos nas rgya cher dga' zhing mgu ba thob par 'gyur/_byang chub sems 
[\[104a.4\]]dpa'i sde snod kyi chos kyi rnam grangs rab tu kun chub par byed par 'gyur/_nan tan gyis sgrub par 'gyur ro/_/yang gang gis de bzhin gshegs pa'i bstan pa mnyan pa'i chos su byas par gyur pa de dag rgyu la la dang /_dmigs pa la las dbang du ma gyur par nyan par byed de/_
[\[104a.5\]]thos nas rgya cher dga' ba dang /_mgu ba thob par 'gyur/_de dag dga' ba dang mgu ba skyes nas brtson 'grus shin tu brtan pa rtsom par 'gyur te/_de 'di lta bu'i byang chub sems dpa'i sde snod kyi chos dkon mchog las snying po cung zad tsam len par 'gyur ro/_/'di lta 
[\[104a.6\]]ste/_dper na shA ri'i bu shing tog smin pa rnam pa mang po kha dog phun sum tshogs pa/_dri phun sum tshogs pa/_ro phun sum tshogs pa rgya mtsho chen pos khyer ba dang /_skyes bu la las brtson 'grus dang /_chen po bskyed nas chu chen por zhugs te/_lag pa dang /_
[\[104a.7\]]rkang pas 'bad nas rgya mtsho chen po de las shing tog gcig blangs/_gnyis dang gsum blangs nas rgya mtsho chen po de las rgal nas de phyogs gcig tu song ste/_shing tog de myangs na des sngon ma myong ba'i ro myong nas de 'di snyam du sems te/_shing tog 'di dag kha dog dang ldan zhing shing 
[\[104b\]]
[\[104b.1\]]tog 'di dag dri dang ldan/_shing tog 'di dag ro dang ldan te sngon ma myong gis/_'di ltar bdag gis brtson 'grus rab tu brtsams te/_lag pa dang rkang pas 'bad nas shing tog gzhan yang blang snyam ste/_rgya mtsho chen po de la yang zhugs pa dang /_des phyi ma ma mthong nas 'di 
[\[104b.2\]]ltar shing tog kha dog dang /_dri dang /_ro dang ldan zhing smin pa rnam pa sna tshogs de dag las bdag gis mang du ma blangs pas yongs su nyams par gyur to zhes de sdug bsngal zhing yid mi bde nas 'gyod do/_/de bzhin du shA ri'i bu phyi ma'i tshe phyi ma'i dus lnga brgya pa tha ma la dam pa'i 
[\[104b.3\]]chos nub par 'gyur ba'i dus kyi tshe dad pa chung ba/_gtong ba chung ba/_shes rab chung ba/_brtson 'grus chung ba 'byung ste/_rnam grangs 'ga' zhig gis 'di lta bu'i mdo sde dkon mchog nyan par 'gyur te/_thos nas gang cung zad tsam tha na tshig bzhi pa'i tshigs su bcad pa gcig 
[\[104b.4\]]'dzin pa de dag la bdud sdig can yongs su 'tshe bar 'gyur ro/_/de dag la skye bo mang bo dga' bar mi 'gyur/_skye bo mang pos mchod par mi 'gyur/_skye bo mang pos bstod par mi 'gyur te/_mi dga' mi mchod/_mi bstod par rig nas yal bar 'dor ro/_/yang de dag 
[\[104b.5\]]gis gang thos par 'gyur ba dang /_zin par 'gyur ba yang nyung zhing dog la chung ste/_mi mang bas de phyogs gcig tu song nas sems la 'jog ste/_sems kyis nges par rtog cing de dag dga' ba mi skye la 'gyod par 'gyur ro/_/kye ma'o bdag de bzhin gshegs pa'i bstan pa mchog las 
[\[104b.6\]]yongs su nyams te/_chos mang por ma thos/_chos mang por ma bzung ngo zhes de dag yud tsam zhig de bzhin gshegs pa dgra bcom pa yang dag par rdzogs pa'i sangs rgyas rjes su dran par 'gyur ro/_/sha ri'i bu gzhan yang de'i dus na bdud kyis byin gyis brlabs pa'i dge slong dag 
[\[104b.7\]]'byung bar 'gyur te/_gang mdo sde 'di thos nas skye bo mang po'i mdun du mdo sde 'di ni rang bzor byas pa yin te/_'di ni sangs rgyas kyis gsungs pa ma yin na zhes spong bar 'gyur ro/_/yang shA ri'i bu de'i dus na dge slong gang thams cad yong mi nyan pa dag kyang 'byung bar 'gyur ro/_/
[\[105a\]]
[\[105a.1\]]de nas bcom ldan 'das kyis de'i tshe tshigs su bcad pa 'di dag gsungs so/_/'di 'dra ba yi chos thos nas/_/bar du gcod par yong mi 'gyur/_/sangs rgyas kyi ni chos thams cad/_/de la bdag ni nem nur med/_/gang dag bsod nams chung 'byung ba/_/
[\[105a.2\]]de dag 'di 'dra nyan mi 'gyur/_/gang dag bsod nams chung 'byung ba/_/thos nas dad par mi 'gyur ro/_/gang dag bsod nams ldan 'byung ba/_thos nas dad pas 'dzin par 'gyur/_gang dag bsod nams chung 'byung ba/_'di ni bstan pa min zhes zer/_/de dag 
[\[105a.3\]]ngan 'gror 'gro bar 'gyur/_/sa yi steng na dmus long bzhin/_/bsod nams ldan 'byung de dag ni/_/thos nas rab tu dga' bar 'gyur/_/bde 'gro bar ni de dag 'gro/_/spris ma mar gyi snying po bzhin/_/gang dag bsod nams chung 'byung ba/_/thos nas yid ni 
[\[105a.4\]]mi bder 'gyur/_/de dag yun ring sdug bsngal te/_/mi shes pas na grol mi 'gyur/_/nyung du thos pa kha cig ni/_/de dag bdud kyis yongs su gtses/_/sangs rgyas byang chub spangs gyur nas/_/myur du sems can dmyal bar 'gro/_/shA ri'i bu de bzhin gshegs pa'i 
[\[105a.5\]]ye shes ni rnam par dag pa ste/_shA ri'i bu 'khor bzhi las gang la la tha na dge slong gcig gam/_dge slong ma gcig gam/_dge bsnyen gcig gam/_dge bsnyen ma gcig kyang /_sangs rgyas kyi chos nub par 'gyur ba'i dus kyi tshe na 'di lta bu'i mdo sde mnyan te/_thos nas 
[\[105a.6\]]nan tan byed cing 'dzin par 'gyur ba dang /_gang gis thos nas spong bar 'gyur ba dang /_gang thams cad yong nyan par mi 'gyur ba de kun de bzhin gshegs pas rab tu mkhyen to/_/de la gang thos nas nan tan byed cing 'dzin par 'gyur ba de dag sgrib pa med cing yongs su dag pa bzhi 
[\[105a.7\]]dang ldan par 'gyur ro/_/bzhi gang zhe na/_tshul khrims rnam par dag cing sgrib pa med pa dang ldan par 'gyur ba dang /_dal ba 'byor pa so sor thob pa rnam par dag cing sgrib pa med pa dang ldan par 'gyur ba dang /_sangs rgyas mngon sum du mthong ste/_'grogs pa rnam par 
[\[105b\]]
[\[105b.1\]]dag pa sgrib pa med pa dang ldan par 'gyur ba dang /_de bzhin gshegs pa byams pa mthong nas mthong ma thag tu rnam par dag cing sgrib pa med par 'gyur te/_ji ltar dge ba'i rtsa ba bskyed pa dang /_ji ltar sbyor ba de bzhin du so sor myong bar 'gyur te/_shA ri'i bu rnam par dag cing 
[\[105b.2\]]sgrib pa med pa bzhi po de dag dang ldan par 'gyur ro/_/shA ri'i bu yang de'i tshe de'i dus na dam pa'i chos nub par 'gyur ba de'i dus kyi tshe/_theg pa chen po la gnas pa 'di lta bu'i mdo sde la brtson pa dag 'byung ste/_brtson 'grus rab tu rtsom par 'gyur/_'dzin par 'gyur/_
[\[105b.3\]]'chang bar 'gyur/_klog par 'gyur/_kun chub par byed par 'gyur/_'chad par 'gyur/_gzhan dag la yang go bar byed par 'gyur/_rgya cher yang dag par rab tu ston par 'gyur ro/_/de'i tshe de dag la bar du gcod pa bcu 'byung ste/_de dag mkhas pas 
[\[105b.4\]]khong du chud par bya'i/_de dag gi dbang du 'gro bar mi bya ste/_brtson 'grus kyang brtsam par bya'o/_/bar du gcod par 'gyur ba/_gang mkhas pa dag gis khong du chud par bya'i/_de dag gi dbang du 'gro bar mi bya ba bcu gang zhe na/_shA ri'i bu dge slong don du 
[\[105b.5\]]gnyer ba mngon par brtson pa dag la mdo sde rnams brtsams na bdud sdig can tshig gzhig par byed de/_de ni bar du gcod pa dang po ste/_mkhas pas khong du chud par bya'i/_de'i dbang du 'gro bar mi bya'o/_/shA ri'i bu gzhan yang dge slong don du gnyer ba mngon par brtson pa dag la 
[\[105b.6\]]mdo sde rnams brtsams na mig nad 'byung ba de ni bar du gcod pa gnyis pa ste/_mkhas pas khong du chud par bya'i/_de'i dbang du 'gro bar mi bya'o/_/shA ri'i bu gzhan yang dge slong don du gnyer ba mngon par brtson pa dag la mdo sde rnams brtsams na yan lag dang nying lag na bar 'gyur ba de 
[\[105b.7\]]ni bar du gcod pa gsum pa ste/_mkhas pas khong du chud par bya'i/_de'i dbang du 'gro bar mi bya'o/_/shA ri'i bu gzhan yang dge slong don du gnyer ba mngon par brtson pa dag la mdo sde rnams brtsams na gnas la mi dga' bar 'gyur zhing 'gro ba'i sems skyed par 'gyur ba de ni bar du gcod 
[\[106a\]]
[\[106a.1\]]pa bzhi pa ste/_mkhas pas khong du chud par bya'i/_de'i dbang du 'gro bar mi bya'o/_/shA ri'i bu gzhan yang dge slong don du gnyer ba mngon par brtson pa dag la mdo sde rnams brtsams na phan tshun du khro ba skyed par 'gyur zhing khro ba'i zil gyis non pas gcig la gcig gnod 
[\[106a.2\]]pa'i sems kyis 'di lta bu'i mdo sde la gnas par mi 'gyur ba de ni bar du gcod pa lnga pa ste/_mkhas pas khong du chud par bya'i/_de'i dbang du mi 'gro bar bya'o/_/shA ri'i bu gzhan yang dge slong don du gnyer ba mngon par brtson pa dag la mdo sde rnams brtsams na rtsod pa'i gzhi 'byung 
[\[106a.3\]]zhing gnas par 'gyur/_thab mo 'byung ba dang /_mtshang 'dru ba 'byung ba dang /_'gyed pa dang /_ngan sems dang ldan par gyur pas gcig la gcig ngag gi mdung thung brgyas mngon par rtsod cing 'tshe ba la gnas par 'gyur ro/_/de dag rtsod pa'i gzhi byung ba dang /_mtshang 'dru ba 
[\[106a.4\]]'byung ba dang /_'gyed pa dang /_gnod sems dang ldan zhing phan tshun ngag gi mdung thung brgyas rtsod cing gtse ba la gnas pas bar du gcod par 'gyur te/_smod pa'i las kyi phyir 'di lta bu'i mdo sde mi brjod pa bya ba la brtson par 'gyur ba de ni bar du gcod pa drug pa ste/_mkhas 
[\[106a.5\]]pas khong du chud par bya'i/_de'i dbang du 'gro bar mi bya'o/_/shA ri'i bu gzhan yang dge slong don du gnyer ba mngon par brtson pa dag la mdo sde rnams brtsams na khyim pa dang rab tu byung ba la bdud sdig can kun nas slong bar 'gyur ro/_/de dag bdud sdig can gyis kun nas bslangs nas 'di 
[\[106a.6\]]lta bu'i mdo sde la nan tan mi byed pa dang /_rab tu smod cing spong ba'i las la spro bar 'gyur ba de ni bar du gcod pa bdun pa ste/_mkhas pas khong du chud par bya'i/_de'i dbang du 'gro bar mi bya'o/_/shA ri'i bu gzhan yang dge slong rnams de'i tshe de'i dus na dam pa'i chos nub pa'i dus kyi tshe 'di 
[\[106a.7\]]lta bu'i mdo sde dang /_chos 'dul ba la brtson pa'i dge slong gzhon nu ring por ma lon pa 'byung bar 'gyur te/_de dag des pa dang /_dad pa dang /_lhag pa'i bsam pas bla na med pa yang dag par rdzogs pa'i byang chub la yang dag par zhugs pa de dag 'di lta bu'i mdo sde mnyan te thos nas dga' 
[\[106b\]]
[\[106b.1\]]ba dang /_mos pa rgya chen po thob par 'gyur ba de dag la de dag gi mkhan po dang /_slob dpon gyis chos dkar po gcod par byed de/_'di ni sangs rgyas kyi tshig ma yin/_'di ni sangs rgyas kyi byang chub ma yin/_'di ni 'dul ba ma yin/_'di ni ston pa'i bstan pa ma yin no 
[\[106b.2\]]zhes bzlog pa dang /_de dag dad pas rab tu brtags nas 'di ni bdag gi don 'dod pa yang dag pa yin no zhes smras nas sangs rgyas kyi byang chub spong bar 'gyur ro/_/dge slong gsar bu de dag dad pa dang /_yid ches pas rab tu brtags nas sngon gyi dge ba'i rtsa ba kun 'joms par 
[\[106b.3\]]'gyur/_yang dag par gcod par 'gyur ro/_/de dag dge ba'i rtsa ba chad nas bdud sdig can gyis chos rnams las kun nas bslangs nas chos kyis phongs par 'gyur ba'i las mngon par 'du byed par 'gyur te/_de dag 'chi ba'i dus kyi tshe ma dul bar 'chi bar 'gyur/_'chi ba 
[\[106b.4\]]chen por mngon par 'gro bar 'gyur/_sems can dmyal ba'i las mngon par 'du byed par 'gyur te/_de dag kyang shA ri'i bu de bzhin gshegs pas rab tu mkhyen to/_/gang yongs su spong bar 'gyur ba dang /_sems can ji snyed yongs su spong bar 'gyur ba dang /_gang 'ongs 
[\[106b.5\]]nas yongs su spong bar 'gyur ba dang /_song nas yongs su spong bar 'gyur ba de dag kyang de bzhin gshegs pas rab tu mkhyen to/_/de la shA ri'i bu byang chub sems dpa' brtson 'grus brtsams shing theg pa chen po la zhugs pas 'du shes bzhi bskyed par bya'o/_/bzhi gang zhe na/_bdag 
[\[106b.6\]]gdul ba'i 'du shes bskyed par bya ba dang /_bdag gis byas pa la so sor brtag par bya'i/_gzhan gyis byas pa la ma yin pa dang /_sems can gzhan la snying rje ba'i 'du shes bskyed par bya ba dang /_rang gi sems rjes su srung ba dang /_gzhan gyi sems rjes su srung zhing dgon pa 
[\[106b.7\]]nags kyi bas mtha'i gnas mal du gnas par bya ba ste/_'du shes 'di bzhi bskyed par bya'o/_/shA ri'i bu gzhan yang de'i dus na skye bo mang po log par lta ba yongs su 'dzin par 'gyur ro/_/de'i dus na chos smra ba'i dge slong nyung bar 'gyur zhing de dag la yang brnyas par 'gyur/_bsti 
[\[107a\]]
[\[107a.1\]]stang mi byed/_bla mar mi byed/_ri mor mi byed/_mchod par mi byed/_gtsang mar mi byed/_rten par mi byed/_bsnyen bkur mi byed do/_/de'i dus na chos ma yin par smra ba'i dge slong dag la skye bo mang po sten par 'gyur/_bsti stang byed/_bla mar byed/_
[\[107a.2\]]ri mor byed/_mchod par byed de/_rab tu rgod pa dang /_shin tu stobs dang ldan par 'gyur te/_de dag mdo sde 'di lta bu la 'phya zhing sting bar 'gyur ro/_/de la shA ri'i bu gang mi 'dod pa de dag ni mi 'dod pa nyid du 'gyur ro/_/gang 'dod pa de dag kyang 'dod pa nyid du 'gyur 
[\[107a.3\]]ro/_/gang 'di lta bu'i mdo sde 'di la 'jug par 'gyur ba de dag ni skye bo mang po'i don du 'chad par mi 'gyur te/_de ni bar du gcod pa brgyad pa ste/_mkhas pa dag gis khong du chud par bya'i/_de'i dbang du 'gro bar mi bya'o/_/shA ri'i bu gzhan yang de'i tshe dge slong 
[\[107a.4\]]'dod pa'i zil gyis non pa dku ba mang po dag 'byung ste/_de dag chos gsum la brtson par 'gyur ro/_/gsum gang zhe na/_lhung bzed dang /_chos gos kun tu tshol ba dang /_bza' ba dang /_btung ba la chags pa dang /_'jig rten rgyang pan pa tshol ba la brtson par 'gyur ba ste/_'di gsum la 
[\[107a.5\]]brtson par 'gyur ba de ni bar du gcod pa dgu pa ste/_mkhas pa dag gis khong du chud par bya'i/_de dag gi dbang du 'gro bar mi bya'o/_/shA ri'i bu gzhan yang de'i tshe de'i dus na theg pa chen po la yang dag par zhugs pa 'di lta bu'i mdo sde la rab tu brtson pa dag 'byung ste/_brtson 
[\[107a.6\]]'grus rab tu rtsom pa dang /_'dzin pa dang /_yi ger bris nas 'chang ba dang /_klog pa dang /_kun chub par byed pa dang /_gzhan dag la yang go bar byed cing rgya cher yang dag par rab tu ston par 'gyur ba de dag bdud kyis byin gyis brlabs nas las kyi sgrib pas 
[\[107a.7\]]bsgribs par 'gyur/_nyon mongs pa'i sgrib pas bsgribs par 'gyur te/_de dag las la dga' bar 'gyur/_las la dga' zhing las la dga' ba'i sbyor ba la brtson par 'gyur/_smra ba la dga' bar 'gyur/_smra ba la dga' zhing smra ba la dga' ba'i 
[\[107b\]]
[\[107b.1\]]sbyor ba la brtson par 'gyur/_gnyid la dga' bar 'gyur/_gnyid la dga' zhing gnyid la dga' ba'i sbyor ba la brtson par 'gyur/_'du 'dzi la dga' bar 'gyur/_'du 'dzi la dga' zhing 'du 'dzi la dga' ba'i sbyor ba la brtson par 'gyur te/_de dag 'di 
[\[107b.2\]]lta bu'i mdo sde 'di 'dzin par mi 'gyur/_'chang bar mi 'gyur/_klog par mi 'gyur/_kun chub par byed par mi 'gyur/_pha rol la go bar byed par mi 'gyur/_pha rol la rgya cher yang dag par rab tu ston par mi 'gyur te/_shA ri'i bu de bzhin gshegs pa'i bstan 
[\[107b.3\]]pa'i bar du gcod par 'gyur ba dang /_de bzhin gshegs pa'i bstan pa rab tu 'jig par byed pa ni dge slong sdig can las gzhan gang yang med do/_/shA ri'i bu de ni de'i dus na bar du gcod par 'gyur ba bcu pa ste/_shA ri'i bu mkhas pa dag gis de khong du chud par bya'i/_
[\[107b.4\]]de'i dbang du 'gro bar mi bya'o/_/de nas bcom ldan 'das kyis de'i tshe tshigs su bcad pa 'di dag gsungs so/_/de ni bdud kyi las kyis ni/_/bar du gcod pa mang po 'byung /_/dkar po'i chos ni spong bar 'gyur/_/dben pa dag ni 'dod pa med/_/shes rab chung zhing 
[\[107b.5\]]blo ngan pas/_/dam pa'i chos la mi gnas shing /_/chos ma yin pa spyad byas te/_de dag ngan 'gro spyod yul 'gyur/_de ni 'chi ba'i dus kyi tshe/_/bla ma mkhan po slob dpon rnams/_/mgon dang skyabs ni byed 'gyur yang /_/de dag ngan 'gror 'gro bar 'gyur/_/
[\[107b.6\]]bdag gis bskal pa bye stong du/_/sdug bsngal 'jig rten don spyad na/_/me gsum dag gis tshig pa yi/_/sems can ji ltar 'grol bar 'gyur/_/bdag gis byang chub mchog thob ste/_/tshangs pa'i 'khor lo rab bskor bas/_lha dang bcas pa'i 'jig rten na/_
[\[107b.7\]]bdag mtshungs med na ga la lhag/_/'jig rten 'di na rab dkon pa'i/_/ngal btang snyoms de dag byed/_/pha rol phyogs ni bsnyen pa dang /_/de dag rab tu sdug bsngal 'gyur/_/byang chub kyi ni lam rgyu yi/_/sbyin pa las ni zlog par byed/_/sangs rgyas bstan dang gang 
[\[108a\]]
[\[108a.1\]]ldan pa/_/lam dag las kyang rmongs par byed/_/'di 'dra ba yi chos thos nas/_/gang du stong pa nyid bsngags shing /_/nan tan la ni gang gnas la/_/bar du gcod pa 'byung bar 'gyur/_/'di mchog yang dag 'di yin zhes/_/
[\[108a.2\]]yang dag min la yang dag 'dzin/_/dam pa'i chos rnams smod pa la/_/bar du gcod pa mi 'byung ngo /_/sangs rgyas la ni dga' ba dang /_/gus pa brtan par gang 'gyur ba/_/de dag 'di 'dra'i chos thos nas/_/bzang po rnams ni dga' bar 'gyur/_/
[\[108a.3\]]dga' ba skyes par rig nas ni/_/bdud rnams yid ni mi bde nas/_/de la de dag bar chad rnams/_/rab tu 'jigs pa byed par 'gyur/_/dge slong cha byad bsgyur byas nas/_/'di ni byang chub lam min na/_/ci phyir 'di la yongs rgyug ces/_/de ni rab tu 'gyod 
[\[108a.4\]]par byed/_/mdo sde 'di la rgyu yod de/_/snying po brtan par rab gnas la/_/'khrug par 'gyur ba bskyed byas nas/_/phyis ni rab tu spong bar 'gyur/_/bdud kyis kun nas bslang gyur nas/_/ji ltar bde ba bzhin du bzung /_/'di ni chos min zhes smras nas/_/
[\[108a.5\]]des ni mya ngan 'das pa spangs/_/de dag ston pa btang nas ni/_/chos la don du gnyer ba med/_/bdag la sred pa bskyed byas nas/_/sems can dmyal bar myur du 'gro/_/gang dag chung ngu byung ba ni/_/stong pa'i chos rnams mi gnyer te/_/yul ni so sor 
[\[108a.6\]]gnas gyur nas/_/mi 'dum pa dang ldan par 'gyur/_chos rnams kyi ni mchog 'di yang /_/mnyan nas 'gal ba smra bar byed/_/dngangs shing skrag nas rab 'bros pa/_/phyi ma'i dus na byed par 'gyur/_/mi chung ba dag gzhan rnams ni/_/ston par byed par 
[\[108a.7\]]mi 'byung ste/_/gang dag chung ngur gyur pa rnams/_/de dag rnams kyang btang snyoms 'gyur/_/'jig rten mgon gyi bstan pa la/_/'di lta bu yi chos 'di yi/_/bar du gcod pa mang 'byung ste/_/me lce ci 'dra bzhin du 'gyur/_/de ni rab tu nges pa rnams/_/
[\[108b\]]
[\[108b.1\]]srog bor dgon par gnas par 'gyur/_/chos 'di dag ni bsgoms byas nas/_/myur du bde 'gror 'gro bar 'gyur/_/de la shA ri'i bu theg pa chen po la yang dag par zhugs pas 'di lta bu mi bzod pa dang /_/mi bsngags pa dang /_dam pa'i chos rab tu 'jig pa mthong nas brtson 
[\[108b.2\]]'grus chen po'i stobs kyis shugs rab tu bskyed de/_'di lta ste/_'di lta bu'i mdo sde byang chub sems dpa'i sde snod kyi chos kyi rnam grangs 'di rab tu mnyan par bya/_gzung bar bya/_yi ger bris nas bcang bar bya/_gzhan la yang go bar bya/_rgya cher yang dag par rab tu bstan 
[\[108b.3\]]par bya'o/_/des yang 'du shes bzhi bskyed par bya ste/_bzhi gang zhe na/_bdag gi pha'i nor gyi phung po 'di rab tu 'jig par 'gyur te/_gang gi phyir bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa des bskal pa bye ba khrag khrig brgya 
[\[108b.4\]]stong grangs med pa nas bzung ste/_dka' ba spyad pa yin na de'i phyir 'di rab tu 'jig par 'gyur ba gzung bar bya/_kun nas rab tu gzung bar bya ste/_chud za bar mi bya'o/_/brtson 'grus brtsam mo/_/'di lta ste/_dper na shA ri'i bu skyes bu zhig la bu gcig cig yod la byams sdug yid 
[\[108b.5\]]du 'ong zhing mi 'thun pa med par snang ba de g.yangs chen por lhung bar 'gyur ba dang /_des de lag gis bzung ste/_sems can dmyal ba'i g.yangs 'dir lhung bar ma gyur cig ces 'dzin/_rab tu 'dzin pa de bzhin du shA ri'i bu gang skyes bu dam pa de dag nga la dad cing chos dkon mchog bla na med 
[\[108b.6\]]pa 'di yang yongs su mi gtang zhing mya ngan las 'das pa la yang re bar 'gyur ba de dag de'i dus na dam pa'i chos yongs su 'dzin par 'gyur bas ngas de dag la byang chub mchog 'di gtad par bya'o/_/'di lta ste/_dper na shA ri'i bu g.yul chen po'i nang na gang skye bo mang po bsrung ba'i phyir dmag 
[\[108b.7\]]gi mdun na 'dug par 'gyur ba'i sems can de dag ni nyung bar 'gyur ro/_/yang shA ri'i bu gang dpa' ba 'os su gyur par byas pa/_g.yul las rnam par rgyal ba de dag de na g.yul mi bzad pa chen po'i dus na skye bo mang po'i phyir dmag gi mdun na 'dug pa de bzhin du shA ri'i 
[\[109a\]]
[\[109a.1\]]bu de'i tshe dam pa'i chos rab tu 'jig pa nye bar gnas pa na gang lhag pa'i bsam pa yongs su mya ngan las 'das pa 'dod pa/_dpa' ba/_brtson 'grus brtan pa/_go cha sra ba bgos pa de dag brtson 'grus chen po'i stobs bskyed 
[\[109a.2\]]de/_bdud kyi dmag las rgyal zhing 'di lta bu'i chos dkon mchog 'di las snying po cung zad tsam len par 'gyur ro/_/de ci'i phyir zhe na/_shA ri'i bu tshig bzhi pa'i tshigs su bcad pa gcig tsam yongs su spong ba la yang rjes su yi rang bar mi byed cing rtsod par mi byed la/_
[\[109a.3\]]'di ni sangs rgyas kyis bshad pa yang dag pa'o zhes skye bo mang po la sgrogs shing shes par byed pa de ni 'das pa dang /_ma 'ongs pa dang /_da ltar gyi sangs rgyas bcom ldan 'das rnams kyi legs par bshad pa la rjes su yi rang ba ste/_shA ri'i bu de lta bu'i gang 
[\[109a.4\]]zag rnams la bsod nams kyi rnam par smin pa chung ngu zhes nga mi 'chad de/_nam mkha' dang mnyam pa'i bsod nams kyi phung po dang ldan par 'gyur ro/_/de ci'i phyir zhe na/_/shA ri'i bu skyes bu dam pa de lta bu ni shin tu dkon te/_skyes bu mchog ces 
[\[109a.5\]]brjod do/_/skyes bu rab ces brjod do/_/skyes bu dpa' bo zhes brjod do/_/skyes bu chen po zhes brjod do/_/de ni de bzhin gshegs pa'i chos kyi phyogs so/_/de dag sder mi smra mi 'khrug go_/de dag nan tan snying por byed pa ste/_shA ri'i bu 
[\[109a.6\]]'chi ba'i mtha'i bar du nan tan snying por bya'o/_/'chi ba'i mtha'i bar du dam pa'i chos yongs su gzung bar bya'o/_/'chi ba'i mtha'i bar du stong pa nyid la mos par bya'o/_/shA ri'i bu chos de bzhi dang ldan na de'i tshe de'i dus na dam pa'i chos rab tu rnam par 'jig pa'i dus/_
[\[109a.7\]]dam pa'i chos nub par 'gyur ba'i dus/_tshul khrims 'chal pa'i phyogs mang ba'i dus/_'jig rten rgyang phan pa'i gsang tshig kun tu tshol ba mang ba'i dus/_bskal pa snyigs ma'i dus/_sems can snyigs ma'i dus/_tshe snyigs ma'i dus/_nyon 
[\[109b\]]
[\[109b.1\]]mongs pa snyigs ma'i dus/_lta ba snyigs ma'i dus na dus gsum la gnas par bya/_thab mo nye bar zhi ba la gnas par bya/_sangs rgyas kyi byang chub dang 'bral bar mi 'gyur bar bya ste/_/shA ri'i bu dus 'di gsum la rab tu gnas par bya'o/_/de nas bcom 
[\[109b.2\]]ldan 'das kyis de'i tshe tshigs su bcad pa 'di dag gsungs so/_/mchog gi chos dang 'bral bar mi 'gyur te/_rga shi zad par byed dang ldan par 'gyur/_/de la phyir zhing nyams par mi 'gyur te/_/bdag don skye med don phan ldan par 'gyur/_/
[\[109b.3\]]gang dag ngas bstan chos thos nas/_/tshul bzhin gnas par 'gyur ba dag_/de yi ston pa nga yin te/_/de dag nga yi nyan thos yin/_/gang dag chos rnams thos gyur nas/_/tshul bzhin gnas pa ma yin pa/_/de dag ngan 'gror 'gro 'gyur te/_/ji ltar rgya 
[\[109b.4\]]mtshor shing rta bzhin/_/bskal pa bye ba phrag stong du/_/sangs rgyas 'byung bar rab dka' ba/_/rnyed nas mnyes par mi byed pa/_/de dag rnams kyang bdud dbang song //_//bam po bcu gsum pa/_/shA ri'i bu sngon byung ba 'das pa'i dus bskal pa 
[\[109b.5\]]dgu bcu rtsa gcig tu gyur pa de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas rnam par gzigs zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_
[\[109b.6\]]lha dang mi rnams kyi ston pa/_sangs rgyas bcom ldan 'das 'jig rten du byung ba de'i gsung rab la sdig pa'i dge slong drug 'di lta ste/_shin tu mthong zhes bya ba dang /_rnyed sla dang /_dga' byed dang /_dge byed dang /_grags pa dang /_mes byin zhes bya ba rnams byung ste/_bdag tu smra 
[\[109b.7\]]ba/_gang zag tu smra ba/_chad par smra ba/_rtag par smra ba rnams 'grogs sdong zhing phan tshun du yid rton cing gnas pa de dag gi khrims 'di lta bu zhig byas te/_bdag cag re res kyang khyim brgya brgya gzung bar bya'o/_/khyim brgya yongs su rdzogs pa la der 'ongs te gcig la gcig bsnyad 
[\[110a\]]
[\[110a.1\]]par bya'o/_khyim nyi shu dang /_sum cu dang /_bzhi bcu dang /_lnga bcu dang /_brgyar ma grub pa la bsnyad par bya'o zhes de lta bu'i khrims byas nas grong dang /_grong khyer dang /_grong rdal dang /_ljongs dang /_yul dang /_pho brang 'khor du dong nas de dag 
[\[110a.2\]]thams cad khyim gcig tu dong ngo /_/khyim du dong nas gcig la gcig thog ma nyid du sangs rgyas la mi snyan par zer ro/_/sangs rgyas la mi snyan pa ji skad zer zhe na/_khyim der phyin nas 'di skad ces smras te/_bdag yod do/_/sems can yod do/_/srog yod do/_/gang zag 
[\[110a.3\]]yod do/_/gal te bdag med du zin na 'ong ba su/_'gro ba su/_'greng ba su/_'dug pa su/_nyal ba su/_smra ba su/_mi smra bar 'gyur ba su/_sbyin pa sbyin par byed pa su/_len pa su/_za ba su/_bde ba dang sdug bsngal gyi tshor ba so sor yang dag par myong ba su/_gang khyod la 'di skad 
[\[110a.4\]]du bdag med/_sems can med/_srog med/_gang zag med ces smra ba de ni khyed kyi mi dge ba'i bshes gnyen te/_dge ba'i bshes gnyen ma yin no zhes zer ba dang /_de la shA ri'i bu bud med dang /_skyes pa dang /_khye'u dang /_bu mo dag na re gang dge ba'i bshes gnyen ma 
[\[110a.5\]]yin pa de ni sdig pa'i grogs po'o/_/de'i phyir sdig pa'i grogs por gyur pa de dge ba'i bshes gnyen ma yin no zhes de skad smras pa dang /_de dag gis de dag la khyed de ltar shes pa ni mkhas pa yin te/_sdig pa'i grogs po gang yin pa de ni dge ba'i bshes gnyen ma yin no/_/
[\[110a.6\]]de'i phyir gang khyed la 'di skad du bdag med/_sems can med/_srog med/_gang zag med ces zer ba la bsten par mi bya'o/_'grogs par mi bya/_bsnyen bkur mi bya'o zhes smras te/_dge slong de dag re res kyang zla ba phyed phyed kyis khyim lnga brgya lnga brgya log par 'dzin pa 
[\[110a.7\]]la btsud do/_/shA ri'i bu de na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs kyi nyan thos dge slong dgra bcom pa/_dri ma dang /_nyon mongs pa bsal ba dag grong du dong ste phyin pa dang /_bud med dang /_skyes pa dang /_khye'u dang /_
[\[110b\]]
[\[110b.1\]]bu mo dag gshe zhing mi snyan pa zer/_tshig ngan pa rtsub pos spyos te tshigs su bcad pa 'di skad zer ro/_khyed ni lam la rmongs pa ste/_/chos shes pa ni khyed ma yin/_/khyed ni chos las nyams pas na/_/thams cad sems can dmyal bar 'gro/_/de ltar dge slong de dag la 
[\[110b.2\]]tshigs su bcad pa'i dbyangs kyis gshe zhing mi snyan par smras pa dang /_sangs rgyas nyid kyi bsngags pa rjod cing slar tshigs su bcad de smras pa/_'dus byas thams cad mi rtag cing /_/chos kun la ni bdag med de/_/rtag med ther zug med do zhes/_/sangs rgyas kyis ni 
[\[110b.3\]]chos bshad do/_/gsob dang gsog dang stong pa ste/_/'dus byas thams cad snying po med/_/[{]brdzun [,]rdzun [}]pa slu ba'i chos can te/_/byis pa rtag tu 'drid pa'o/_/de bzhin gshegs pa bdag med sems can med/_/srog med gang zag med par chos 
[\[110b.4\]]bstan to/_/zhes tshigs su bcad pa de smras so/_/sbyin dang za dang len pa dang /_/tshor ba rgya che myong gyur la/_/bdag med par ni gang smra ba/_de dag ngan 'gror 'gro bar 'gyur/_/de la shA ri'i bu gang skyes pa dang /_bud med dang /_khye'u dang /_bu mo 
[\[110b.5\]]skyes bu dam pa ma yin pa'i tshig bzhin du byed pa de dag las srog chags drug khri brgyad stong de nas shi 'phos nas mnar med pa'i sems can dmyal ba chen por skyes te/_de na de dag gi lus gzugs 'di lta ste/_nya lta bur mngon par grub bo/_/mgo ni 'di lta bur 'di lta ste/_mi'i 
[\[110b.6\]]lta bur gyur to/_/'di lta bu'i lce mngon par grub pa ni/_'di lta ste/_dper na chang 'tshong gi re lde chen po lta bu ste/_de dag gi lce de la lcags kyi gshol mang pos rab tu rmos so/_/de dag gi lus re re la yang mdung thung brgya brgyas dmyal to/_/steng gi bar snang las kyang lcags kyi thu lum 
[\[110b.7\]]kun tu 'bar ba rab tu 'bar ba/_kun tu rab tu mched cing 'bar ba/_'bar ba dang bcas par gyur ba/_'bar ba gcig tu gyur pa lus kyi steng du 'bab bo/_/de nas bcom ldan 'das kyis de'i tshe tshigs su bcad pa 'di dag gsungs so/_/glog lce rab tu 'bar ba'i mda'/_/brgya phrag mang po 
[\[111a\]]
[\[111a.1\]]stong rnams ni/_/rtag tu lus la rab 'bab ste/_/mi dag na tsha myong bar byed/_/thams cad lus ni kun tu 'bar/_/me lce 'bar ba bsnyen par dka'/_/dpag tshad brgya snyed gang ba yi/_/lus las me lce rab tu 'byung /_/re re dag gi lce la yang /_/de 
[\[111a.2\]]steng gshol gyis rmo bar byed/_/kun gyi lce ni dral bas na/_/sdug bsngal tshor ba myong bar 'gyur/_/sdig pa'i grogs po bsten byas pas/_/de dag phyi phyir 'byung bar 'gyur/_/tshul khrims ldan pa rnam spangs pas/_/myur du ngan 'gror 'gro bar 'gyur/_/yang shA ri'i 
[\[111a.3\]]bu skyes bu dam pa ma yin pa drug po de dag de nas shi 'phos te mnar med pa'i sems can dmyal ba chen por skyes nas de dag re re'i lus kyang dpag tshad brgya brgya par mngon par grub par gyur te/_lus re re la yang kha stong stong mngon par grub par gyur to/_/kha re re la yang lce gnyis gnyis 
[\[111a.4\]]chu zheng du dpag tshad bzhi tsam yod pa mngon par grub par gyur to/_/lce re re la yang gshol lnga brgya lnga brgya mngon par grub par gyur te/_de dag lcags kyi thu lum dang /_lcags gshol gyis rmos nas de dag gi lce gshegs te/_a na zhes 'dzer kyang mi nus so/_/de dag re re'i mgo la yang 
[\[111a.5\]]sems can dmyal ba'i srungs ma bye ba phrag stong gnas shing mgul pa gcod par byed do/_/de na de dag gcig gi tshe'i tshad kyang lo bye ba phrag stong du gyur to/_/de bzhin du sems can dmyal ba chen po gzhan dang gzhan dag du tshor ba rnam pa mang po yang myong bar gyur to/_/de ci'i phyir zhe na/_de ltar sangs 
[\[111a.6\]]rgyas kyi bstan pa la mi bsngags pa brjod pa byas pa'i phyir ro/_/yang de'i dus na khyim bdag bde ba zhes bya ba/_phyug cing nor che ba/_longs spyod che ba/_longs spyod mang ba/_bdag dbang ba mang ba/_'gron bu dang /_gser dang /_nor bu dang /_mu tig dang /_bai dUr+ya dang /_dung dang /_
[\[111a.7\]]man shel dang /_byi ru dang /_dngul dang /_sa le sbram mang po dang ldan pa/_bran pho dang /_bran mo dang /_las byed pa dang /_zho shas 'tsho ba'i mi mang ba/_nor dang /_'bru dang /_bang ba dang /_mdzod mang po dang ldan pa de skyes bu dam pa ma yin pa de dag gis chad par lta ba mu stegs can gcer bu 
[\[111b\]]
[\[111b.1\]]pa'i smra ba la bzhag par gyur to/_/de'i chung ma 'od 'phro can zhes bya ba zhig yod de/_gzugs bzang ba/_mdzes pa/_blta na sdug pa/_kha dog bzang po rgyas pa mchog dang ldan pa zhig byung ngo /_/de las bu zhig btsas pa yang gzugs bzang ba/_mdzes pa/_blta na sdug pa/_kha dog 
[\[111b.2\]]bzang po rgyas pa mchog dang ldan pa/_sangs rgyas bye ba khrag khrig brgya stong phrag mang po la dge ba'i rtsa ba bskyed pa zhig byung ste/_de btsas ma thag tu lan gsum 'dzum mul zhes rgod nas/_bdag ni chad par smra ba'i rigs su skyes so zhes de skad kyi tshig gi las smras pa dang /_khye'u de'i mas sgra de thos 
[\[111b.3\]]nas dngangs skrag cing mi dga' ste/_spu zing zhes byed nas khye'u de bor te bros pa dang bud med gzhan 'dus par gyur pa dag kyang byer ro/_/de nas shA ri'i bu bud med de dag ring zhig tu phyin pa dang /_slar log ste lta zhing 'di lha'am/_klu 'am/_gnod sbyin nam/_dri za 'am/_
[\[111b.4\]]lha ma yin nam/_nam mkha' lding ngam/_mi'am ci 'am/_lto 'phye chen po'am/_grul bum 'am/_'byung po 'am/_sha za'am/_mi 'am/_mi ma yin pa'am/_'di su zhig shes par bya'o snyam mo/_/shA ri'i bu de nas khye'u des bsams pa/_kye ma'o bud med de dag ni bde ba las 
[\[111b.5\]]bros par gyur to snyam nas de'i tshe tshigs su bcad pa 'di dag smras so/_/nga ni khyed kyi don 'dod kyis/_/gnod mi 'byung gis ma 'jigs shig_/khyed ni lam ngan zhugs pa las/_/ngas ni rab tu thar bar bya/_/khyed rnams bde las 'jigs par byed/_/dgra rnams kyis ni mdun du bdar/_/
[\[111b.6\]]log par lta bar lhung ba las/_/ngas ni khyed rnams dgrol bar bya/_/shA ri'i bu de nas khye'u de'i ma dang /_pha dang /_skye bo phal po ches tshigs su bcad pa de dag thos nas khye'u de ga lab der dong ngo /_/de nas khye'u des rang gi ma dang /_pha la tshigs su bcad pa 'di dag smras so/_/
[\[111b.7\]]nor dag dang ni 'bru dag rnams/_/khyim na rgya chen yod pa dag_/myur du bdag la sbyin par gyis/_/bdag ni sangs rgyas nyan thos so/_/'jig rten gsum kun dkyil 'khor na/_/rnam gzigs 'jig rten snang mdzad pa/_/de 'dra ba ni gang yang med/_/bdag ni 
[\[112a\]]
[\[112a.1\]]de yi nyan thos so/_/srog chags kun la phan pa'i phyir/_/chos rnams yang dag rab ston gang /_/rnam gzigs 'jig rten snang mdzad pa/_/bdag ni de yi nyan thos so/_/gang gi sku la skyes chen gyi/_/sum cu rtsa gnyis mtshan mnga' ba/_/
[\[112a.2\]]rnam gzigs 'jig rten sgron ma mdzad/_/bdag ni de yi nyan thos so/_/bskal pa bye ba phrag stong du/_/u dum ba ra'i me tog ltar/_/yang dag shin tu thos dka' ba/_/bdag ni de yi nyan thos so/_/de ltar shA ri'i bu khye'u de'i pha dang mas gser bye ba phrag nyi shu byin nas/_
[\[112a.3\]]khye'u 'di ni khyod kyi pha ma'i nor yin gyis gang la sems dad par gyur pa de la sbyin pa byin cig ces de skad smras nas/_de'i tshe tshigs su bcad pa 'di dag kyang smras so/_/'di ni khyod kyi pha yi nor/_/'di ni khyod kyi ma yi nor/_/gang du sems ni dad gyur par/_/khye'u 
[\[112a.4\]]yis sbyin pa sbyin par gyis/_/dbyig rnams dang ni gser gyi rnams/_/khyim 'di na ni yod pa dag_/de dag myur du khyer gyis te/_/gang du sems dad der phul cig_/mal cha dang ni gding ba dang /_/byug pa phreng ba spos kyi rnams/_/dga' bzhin du ni khyer gyis 
[\[112a.5\]]la/_/gang du sems dad dbul byos shig_/sangs rgyas chos dang dge 'dun ni/_/bla na med pa'i bsod nams zhing /_/srog chags kun la phan pa'i phyir/_/de dag la ni sbyin pa byin/_/shA ri'i bu de nas khye'u des rang gi pha dang ma la slar tshigs su bcad pa 'di 
[\[112a.6\]]dag smras so/_/rnam par gzigs pa 'jig rten mgon/_/de yi drung du bdag mchi ste/_/srog chags kun la phan pa'i phyir/_/shin tu rgyas pa'i mchod pa bgyi/_/lha rnams dang ni mi dag las/_/gang dag bde ba 'dod pa rnams/_/bdag ni gang du 'gro ba yi/_/
[\[112a.7\]]rjes bzhin du ni kun shog shig_/shA ri'i bu de nas khye'u des shes bzhin du phyogs bzhir bltas nas/_rang gi pha ma la kye yab yum bdag ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs de ga la ba der 
[\[112b\]]
[\[112b.1\]]mchi'o zhes de skad smras pa dang /_de na skye bo mang pos thos nas de dag 'di snyam du sems te/_ji ltar na skyes nas nyin gcig kho na lon pa'i khye'u pha ma la smra zhing rkang pas 'gro zhig gu snyam nas de na srog chags bye ba brgyad khri bzhi stong 'dus par gyur te/_khye'u 'di lha'am/_
[\[112b.2\]]klu'am/_gnod sbyin nam/_dri za'am/_lha ma yin nam/_nam mkha' lding ngam/_mi'am ci'am/_mi'am/_mi ma yin pa'am/_gang yin shes par bya'o snyam mo/_/de nas khye'u de srog chags brgyad khri bzhi stong po de dag dang lhan cig tu bcom ldan 'das 
[\[112b.3\]]de bzhin gshegs pa dgra bcom pa yang dag par rdzogs pa'i sangs rgyas rnam par gzigs ga la ba der dong ngo /_/yang shA ri'i bu khye'u de 'gro ba na steng gi bar snang las gdugs stong phrag bcu byung nas de dag gis de'i lus bskyabs te/_de'i lus la rlung dang /_nyi 
[\[112b.4\]]mas gnod par ma gyur par byed do/_/yang khye'u de 'gro ba na steng gi bar snang las gser gyi dra ba bres par gyur to/_/yang khye'u de 'gro ba na lha'i las kyang 'das pa'i me tog gi char dang phye ma'i char rab tu 'bab bo/_/yang khye'u de 'gro ba na bsil ba'i rlung lha'i dri dang 
[\[112b.5\]]ldan pa langs so/_/yang khye'u de 'gro ba na lam spos chus btab par gyur to/_/yang khye'u de 'gro ba na lam gser gyi glegs mas g.yogs par gyur to/_yang khye'u de 'gro ba na lam bus nub tsam du lha'i me tog chal par bkram par gyur to/_/yang khye'u de 'gro ba na 
[\[112b.6\]]rdzing bu stong phrag du ma byung ste/_rdzing bu de dag kyang yan lag brgyad dang ldan pa'i chus yongs su gang la me tog ud pal dang /_pad ma dang /_ku mud dang /_pad ma dkar pos khebs shing ngur pa sgra 'byin par gyur to/_/yang khye'u de 'gro ba na lam gyi mu rin po che sna 
[\[112b.7\]]bdun gyi stegs bu dkrigs par gyur to/_/yang khye'u de 'gro ba na lha'i sil snyan mang po 'khrol bar gyur to/_/yang khye'u de 'gro ba na lam gyi g.yas g.yon rin po ches kun tu brgyan par gyur to/_/yang khye'u de 'gro ba na mdun du me tog go srang zhig byung bar gyur te/_
[\[113a\]]
[\[113a.1\]]de la rkang pa 'dor zhing bteg pa dang mi snang bar gyur to/_/de nas khye'u de yud tsam zhig lam du 'phags te/_/slar bltas nas tshigs su bcad de smras pa/_rigs pa mi rigs nam yang mi 'grogs te/_/nga lam rgya chen tshul ni gud na yod/_/khyod ni mi rigs 
[\[113a.2\]]nga ni rigs pa ste/_/rigs pas rgyal ba'i drung du 'gro bar bya/_/bskal pa khrag khrig mang po 'das kyang ni/_/brgya lam dag na mi yi lus thob cing /_/brgya lam dag na sangs rgyas 'byung 'gyur te/_/dad dang shes rab dag kyang brgya lam thob/_/shA ri'i bu khye'u des tshigs su bcad pa de dag 
[\[113a.3\]]smras ma thag tu de nas steng gi bar snang las lha bye ba brgyad khri bzhi stong gis legs so zhes bya ba byin te/_legs so legs so shes rab che/_/khyod kyis smras pa mchog yin gyis/_/mi rigs rnams ni phyi nas 'ong /_/grogs po rigs pa khyod bzhud cig_/shA 
[\[113a.4\]]ri'i bu de nas khye'u des lha rnams la slar tshigs su bcad de smras pa/_khyed kyis rigs zhes smras pa dang /_/khyed kyis mi rigs zhes smras pa/_/rigs pa'i don ni ji lta bu/_/mi rigs don kyang ji lta bu/_shA ri'i bu de nas lha de dag gis khye'u de la slar tshigs 
[\[113a.5\]]su bcad pa 'di dag smras so/_/'dod pa'i longs spyod gang gnas pa/_/de dag mngon 'byung spyod yul min/_/de dag mi rigs rmongs pa ste/_/de dag sems can dmyal gnas/_/'dod pa'i longs spyod spangs byas nas/_/khyim med par ni rab tu 'byung /_/'jig 
[\[113a.6\]]rten 'di na de dag rigs/_/de dag rigs zhes rab tu bshad/_/sha ri'i bu de nas khye'u des lha de dag la slar tshigs su bcad de smras pa/_ji ltar rigs zhes bya ba de/_/khyed kyis de ni mi shes so/_/ji ltar mi rigs zhes bya ba/_/ngas ni de dag rab tu shes/_/de ltar 
[\[113a.7\]]shA ri'i bu khye'u de bcom ldan 'das de bzhin gshegs pa rnam par gzigs ga la ba der song ste/_phyin nas bcom ldan 'das kyi zhabs la mgo bos phyag 'tshal te/_lan gsum bskor ba byas nas phyogs gcig tu 'dug ste/_bcom ldan 'das de bzhin gshegs pa 
[\[113b\]]
[\[113b.1\]]rnam par gzigs de la tshigs su bcad pa 'di dag gis mngon par bstod do/_/'jig rten dag gi don phyir spyod/_/rigs gsum bdud rtsi rab sbyin pa/_/glang po chen po seng ge che/_/rtag tu khyod la phyag 'tshal lo/_/'jig rten snang mdzad shin tu dkon/_/'jig rten 
[\[113b.2\]]mgon po 'od mdzad pa/_/u dum ba ra'i me tog bzhin/_/kha dog ldan zhing dbyibs mdzes pa/_/'jig rten 'di ni nye bar gtses/_/'phags pa'i lam la mi mkhas te/_/sa yi steng na dmus long bzhin/_/lam ngan par ni rab tu rgyug_/mi mchog khyod ni ci 'dra 
[\[113b.3\]]bar/_/bdag ni 'jig rten sangs rgyas gyur/_/me gsum dag gis tshig pa yi/_/sdug bsngal ba las sems can dgrol/_/srog chags brgya po 'di kun kyang /_/bdag gi slad du mchis pa lags/_'di dag la ni chos bstan cing /_/byang chub mchog la 
[\[113b.4\]]dgod du gsol/_/de nas shA ri'i bu khye'u des tshigs su bcad pa 'di dag gsol nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs chos ston pa de la de skad ces gsol pa dang /_srog chags 
[\[113b.5\]]brgyad khri bzhi stong po de dag gis kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs la 'di skad ces gsol to/_/bcom ldan 'das bdag cag kyang ma 'ongs pa'i dus na de bzhin gshegs pa dgra bcom pa yang 
[\[113b.6\]]dag par rdzogs pa'i sangs rgyas su gyur cing 'di lta ste/_bcom ldan 'das de bzhin gshegs pa rnam par gzigs chos ston pa bzhin du chos ston par gyur cig_/de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam 
[\[113b.7\]]par gzigs kyis srog chags brgyad khri bzhi stong po de dag gi lhag pa'i bsam pa mkhyen nas de'i tshe 'dzum pa mdzad do/_/'di ni chos nyid de sangs rgyas bcom ldan 'das gang gi tshe na 'dzum pa mdzad pa de na bcom ldan 'das kyi zhal gyi sgo nas kha dog du ma kha dog sna 
[\[114a\]]
[\[114a.1\]]tshogs kyi 'od zer 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu byung ste/_de dag gis mtha' yas mu med pa'i 'jig rten gyi khams snang bas khyab par byas nas 
[\[114a.2\]]tshangs pa'i 'jig rten gyi bar du mngon par song ste/_nyi ma dang /_zla ba'i gzi brjid spa bkong nas slar log ste/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs la lan brgya stong phrag du mar bskor ba byas 
[\[114a.3\]]nas bcom ldan 'das de'i gtsug tu mi snang bar gyur to/_/shA ri'i bu de nas bcom ldan 'das de bzhin gshegs pa rnam par gzigs de'i zhabs 'bring ba dge slong des/_bcom ldan 'das de bzhin gshegs pa rnam par gzigs 'dzum pa mdzad pa mthong nas stan 
[\[114a.4\]]las langs te/_chos gos phrag pa gcig la bgos nas pus mo g.yas pa'i lha nga sa la btsugs te/_bcom ldan 'das de bzhin gshegs pa rnam par gzigs ga la ba de logs su thal mo sbyar nas bcom ldan 'das de bzhin gshegs pa rnam par gzigs la 
[\[114a.5\]]tshigs su bcad pa 'di dag gsol to/_/bcom ldan ci'i rgyu bde gshegs ci rkyen gyis/_/gang phyir 'jig rten mgon po 'dzum mdzad de/_/rab tu mdzes shing shin tu dkon 'byung ba/_/rnam gzigs sangs rgyas mchog la bdag zhu'o/_/rgyu ma mchis shing rkyen ma 
[\[114a.6\]]mchis par ni/_/rkang gnyis gtso bo 'dzum pa mi mdzad na/_/'jig rten phan pa thugs brtse 'dzum mdzad pa/_/'di yi rgyu rkyen gang lags bdag la gsungs/_/thub chen gyi ni spyan sngar mchis pa yi/_/srog chags brgya stong mchis pa 'di dag kyang /_/rna ba blags 
[\[114a.7\]]te mchis shing nyan 'tshal na/_/de dag thugs brtse'i slad du mgon pos gsungs/_/khyod ni srog chags kun gyi mig lags te/_/khyod ni gnas skyabs mgon dang dpung gnyen lags/_/khyod ni srog chags kun gyi the tshom gcod/_/'jig rten phan par mdzad cing 
[\[114b\]]
[\[114b.1\]]thugs brtse ba/_/khyod kyis 'das la rtag tu ye shes 'jug_/khyod kyis ma 'ongs thams cad rab tu mkhyen/_/sangs rgyas zhing na cung zad ci mchis pa/_/byung ba dag la'ang the tshom mi mnga'o/_/de bzhin gshegs pa dus gsum ye shes ldan/_/chos kyi rje ni 
[\[114b.2\]]thams cad 'dzin pa'i gsung /_/'jig rten mgon po 'dzum pa mdzad pa 'di/_/rgyu rkyen gang lags bdag ni khyod la zhu/_/khyod kyis 'dir ni the tshom thams cad chod/_/khyod ni chos kun la yang the tshom med/_/yan lag brgyad dang ldan pa'i gsung 'byin cing /_/
[\[114b.3\]]srog chags mya ngan zug rngu bsal du gsol/_/rab tu mgu zhing dga' ba'i sems rgyas nas/_/sor mo bcu rnams thal mo rab sbyar te/_/'dzum pa mdzad 'di rgyu rkyen gang lags pa/_/chos rje khyod la bdag ni de zhu'o/_/shA ri'i bu de nas bcom ldan 'das de bzhin 
[\[114b.4\]]gshegs pa dgra bcom pa yang dag par rdzogs pa'i sangs rgyas rnam par gzigs des zhabs 'bring ba dge slong de la 'di skad ces bka' stsal to/_/dge slong khyod kyis khye'u 'di mthong ngam/_gsol pa/_bcom ldan 'das mthong ngo /_/bde bar gshegs pa mthong 
[\[114b.5\]]ngo /_/bka' stsal pa/_dge slong khye'u 'dis rdzogs pa'i byang chub btsal ba'i phyir sngon 'das pa'i dus na sangs rgyas bye ba khrag khrig brgya stong phrag drug cu rtsa bzhi la chos gos dang /_bsod snyoms dang /_mal stan dang /_na ba'i gsos sman dang /_yo byad kyis 
[\[114b.6\]]sti stang byas/_bla mar byas/_rim gror byas/_mchod par byas so/_/de nas khye'u 'dis rdzogs pa'i byang chub btsal ba'i phyir sangs rgyas khrag khrig phrag bcu la tshangs par spyod pa spyad do/_/dge slong khyod kyis srog chags brgyad khri bzhi stong po 'di dag mthong 
[\[114b.7\]]ngam/_gsol pa/_bcom ldan 'das mthong ngo /_/bde bar gshegs pa mthong ngo /_/bka' stsal pa/_srog chags brgyad khri bzhi stong po 'di dag ni sngon khye'u 'di'i pha mar gyur to/_/dge slong khye'u 'dis 'di lta bu'i smon lam btab par gyur te/_de gang dang gang 
[\[115a\]]
[\[115a.1\]]du skyes pa na/_gang bdag gi pha mar gyur pa de dag bdag gis byang chub la dgod do/_/yang gnyis su na de dag bud med kyi dngos por mngon par ma grub cig ces byas pas de dag da ltar khye'u de'i rjes su slob pa'i tshul gyis bla na med pa yang dag par rdzogs 
[\[115a.2\]]pa'i byang chub tu sems bskyed do/_/de nas bcom ldan 'das de bzhin gshegs pa rnam par gzigs kyis zhabs 'bring ba dge slong de la tshigs su bcad pa 'di dag gsungs so/_/dge slong khyod kyi mdun na khye'u 'di dang /_/srog chags stong gnas mchog tu dga' 
[\[115a.3\]]sems kyis/_/ji ltar chos kyi bdag po 'di bzhin du/_/gyur cig ces smra khyod kyis mthong ba ste/_/dge slong 'dis ni sngon gyi tshe rabs la/_/lhar bcas 'jig rten dag la phan pa'i phyir/_/'jig rten rnam 'dren bye ba khrag khrig kyang /_/stong phrag drug cu bzhi la 
[\[115a.4\]]ri mor byas/_/byang chub mchog 'di la ni re ba'i phyir/_/de ni sangs rgyas khrag khrig phrag bcu yis/_/bstan pa la ni ched du rab byung nas/_/de na tshangs par spyod pa mchog spyad do/_/khyod kyis srog chags stong phrag brgyad cu bzhi/_/nga mdun 'dug pa de dag 
[\[115a.5\]]kun mthong ngam/_/de dag sngon chad 'das dus yangs pa na/_de yi mar ni gyur pa sha stag go_/gang dang gar skyes nga yi mar gyur pa/_/thams cad bdag gis byang chub mchog la bkod/_/ci nas bud med dngos por ma gyur zhes/_/des ni smon lam 'di 'dra btab 
[\[115a.6\]]par gyur/_/de dag thams cad de yi rjes slob cing /_/byang chub kyi ni sems la gzhol bar gyur/_/'di dag rkang gnyis kyi ni mchog 'gyur zhes/_/de dag la ni ngas lung bstan par bya/_/ma 'ongs dus na ji ltar spyod 'gyur zhing /_/mi mchog tu ni ji ltar 'gyur ba dang /_/
[\[115a.7\]]de dag sngon gyi spyod pa rab shes te/_/de yi phyir ni 'dzum pa ngas mdzad do/_/de skad lung bstan pa ni thos gyur nas/_/rnam par gzigs pa 'jig rten spyod pa la/_/lha dang klu dang de bzhin mi rnams dang /_/srog chags bye ba rnams ni dga' bar 'gyur/_/sha ri'i bu de nas 
[\[115b\]]
[\[115b.1\]]khye'u de dga' mgu rangs rab tu dga' ste/_dga' ba dang /_yid bde ba skyes nas rings pa'i tshul gyis rang gi pha ma gang na ba der song ste phyin nas rang gi pha ma la tshigs su bcad pa 'di dag smras so/_/srog chags brgya po de dag kun/_/sngon ni bdag gi mar gyur te/_/thams 
[\[115b.2\]]cad byang chub rab zhugs na/_/khyed kyi sems ni gang du 'jug_/shA ri'i bu de nas khye'u de'i pha mas khye'u de la slar tshigs su bcad pa 'di dag smras so/_/khyod kyis de dag ji lta ba/_/de ltar nga yi sems 'jug ste/_/nga ni thams cad mkhyen par 'gyur/_/'di la nga ni 
[\[115b.3\]]the tshom med/_/gang du skyes par nga ma 'bral/_/khyod la gnas ni 'di slong gis/_/ji ltar byang chub nga thob par/_/rtag tu nga ni dran par gyis/_/shA ri'i bu de nas khye'u des rang gi ma skyed par byed pa la tshigs su bcad pa 'di smras so/_/ji ltar bdag gis bskul ba rnams/_/
[\[115b.4\]]de dag thog mar sangs rgyas 'gyur/_/bdag ni skyes bu kha lo sgyur/_/'jig rten sgron mar phyis 'gyur bgyi/_/shA ri'i bu de'i tshe de'i dus na bcom ldan 'das rnam par gzigs kyi gsung rab la khye'u zhig byung ba de gzhan yin pa snyam du the tshom dang yid gnyis za na de ltar mi blta'o/_/
[\[115b.5\]]de ci'i phyir zhe na/_lha'i bu dbang phyug chen po 'di ni de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par gzigs kyi bstan pa la khye'u der gyur to/_/de phyis bskal pa bye ba khrag khrig tu log par ltung bar ma song 
[\[115b.6\]]ngo /_/bskal pa bye ba khrag khrig 'das pa'i 'og tu de bzhin gshegs pa dgra bcom pa yang dag par rdzogs pa'i sangs rgyas snying rje can zhes bya bar 'gyur te/_'khor los sgyur ba'i rigs las mngon par 'byung bar 'gyur ro/_/de'i dus na de'i yab ni grags pa zhes bya bar 
[\[115b.7\]]'gyur te/_'di lta ste dper na da ltar nga'i yab zas gtsang ma bzhin no/_/de'i yum mun pa dang bral ba zhes bya ba ni 'di lta ste/_dper na da ltar nga'i yum sgyu 'phrul bzhin no/_/de'i dus na mya ngan med ces bya ba sras su 'gyur ba ni 'di lta ste dper na/_da ltar nga'i sras sgra gcan 
[\[116a\]]
[\[116a.1\]]zin bzhin te/_de byung nas bla na med pa yang dag par rdzogs pa'i byang chub mngon par rdzogs par 'tshang rgya ste/_de byang chub thob pa na de'i tshe'i tshad ni lo bye ba khrag khrig phrag brgya stong du 'gyur ro/_/sangs rgyas de'i 'od kyis dpag tshad stong phrag bcur khyab par 
[\[116a.2\]]'gyur ro/_/de'i 'khor gyi dkyil 'khor ni dpag tshad brgyar 'gyur ro/_/de'i nyan thos bye ba phrag brgya dang /_/bye ba khrag khrig dang /_bye ba khrag khrig brgya stong gi 'dus pa 'byung ste/_de'i nyan thos bye ba ni dgra bcom pa 'ba' zhig ste/_zag pa zad pa/_nyon mongs pa med 
[\[116a.3\]]pa/_dbang dang ldan par gyur pa/_rnam par thar pa brgyad la bsam gtan pa/_mngon par shes pa drug dang ldan pa sha stag ste/_/shA ri'i bu dgra bcom pa de dag dkon mchog gsum 'dus pa thob pa yongs su brjod pa 'byung ba de snyed kyi de'i byang chub sems dpa'i dge 'dun 'byung 
[\[116a.4\]]ste/_thams cad kyang sngon mar gyur pa sha stag go_/phyir mi ldog pa'i chos bstan te/_tshad med grangs med pa'i sems can gyi don byas nas yongs su mya ngan las 'das par 'gyur te/_de yongs su mya ngan las 'das nas dam pa'i chos lo bye bar gnas par 'gyur/_de'i ring 
[\[116a.5\]]bsrel yang rgyas par 'gyur te 'di lta ste dper na/_da nga yongs su mya ngan las 'das nas ring bsrel rgyas par 'gyur ba bzhin no/_/shA ri'i bu 'di ni skyes bu dam pas rnam par brtag pa/_skyes bu dam pas blta ba/_brtson 'grus ma nyams pa/_skyes bu dam pa/_brtson 
[\[116a.6\]]'grus mi zlogs pa ste/_de dag gis byang chub sems dpa' sems dpa' chen pos rjes su dran pa'i sems bskyed de/_bla na med pa yang dag par rdzogs pa'i byang chub la brtson 'grus rab tu brtsam par bya bar grangs kyis bgrang ba de snyed du btsal zhing bskal pa de snyed du ni 'khor bar bya'o/_/
[\[116a.7\]]bskal pa de snyed du ni mi 'khor bar bya'o zhes de ltar mi bya'i/_/shA ri'i bu bsam gyis mi khyab pa'i go cha bgo bar bya ste/_'khor ba'i mtha' ma'i mtha' ji tsam par bdag 'khor bar bya ba'i yongs su brtag pa bzung ste/_byang chub kyi phyir brtson 'grus lhod par mi bya ste/_brtson 'grus mi ldog brtul 
[\[116b\]]
[\[116b.1\]]ba dang ldan par 'gyur ro/_/byang chub sems dpa'i brtson 'grus rtul ba gang zhe na/_brtson 'grus rtul ba ma nyams pa'i byang chub sems dpa' ni gang stong gsum gyi stong chen po'i 'jig rten gyi khams mes yongs su gang ba la rgal zhing de bzhin gshegs pa dgra bcom pa yang 
[\[116b.2\]]dag par rdzogs pa'i sangs rgyas la blta ba'i phyir 'gro bar spro ba de ni byang chub sems dpa'i brtson 'grus rtul ba ma nyams pa'o/_/dam pa'i chos mnyan pa'i phyir stong gsum gyi stong chen po'i 'jig rten gyi khams mes yongs su gang ba la yongs su brtag pa bzung ste/_rgal zhing 
[\[116b.3\]]'gro bar spro ba de ni byang chub sems dpa'i brtson 'grus rtul ba ma nyams pa'o/_/gang stong gsum gyi stong chen po'i 'jig rten gyi khams mes yongs su gang ba la rgal zhing dge ba'i rtsa ba'i phyir 'gro bar spro ba de ni byang chub sems dpa'i brtson 'grus rtul ba ma nyams pa'o/_/shA ri'i 
[\[116b.4\]]bu gzhan yang byang chub sems dpa'i brtson 'grus rtul ba ma nyams pa ni gang gzhan gyi don gyi phyir rtul bskyed pa'o/_/shA ri'i bu gzhan yang byang chub sems dpa'i brtson 'grus rtul ba ma nyams pa ni/_gang gzhan yongs su mya ngan las bzla ba'i phyir rtul bskyed pa'o/_/shA ri'i 
[\[116b.5\]]bu gzhan yang byang chub sems dpa'i brtson 'grus rtul ba ma ni mi lhod pa dang /_brtan pa dang /_mi ldog pa dang /_bsam pa dge ba dang /_/snying rje chen pos rab tu non pas rtag tu sems can gyi don la brtson zhing rtul bskyed pa'o/_/gzhan yang shA ri'i bu byang chub 
[\[116b.6\]]sems dpa'i brtson 'grus rtul ba ma nyams pa ni gang gom pa 'deg cing 'dor ba na yang byang chub kyi sems mi gtong ste/_sangs rgyas dang /_chos dang /_dge 'dun mngon sum du byed cing sems can la lta yang nyon mongs pa'i dbang gis mi 'gro ba'o/_/shA ri'i bu gzhan yang byang chub 
[\[116b.7\]]sems dpa'i brtson 'grus rtul ba ma nyams pa ni gang dge ba'i rtsa ba'i sems skyes shing byung ba rnams byang chub tu sngo ba ste/_de'i dge ba'i rtsa ba de mi zad par 'gyur te/_/shA ri'i bu 'di lta ste dper na rgya mtsho chen por song ba'i chu ni bar ma dor zad par mi 'gyur ba de bzhin du shA ri'i 
[\[117a\]]
[\[117a.1\]]bu byang chub tu bsngos pa'i dge ba'i rtsa ba yang bar ma dor zad par mi 'gyur te/_de'i phyir brtson 'grus rtul ba ma nyams pa zhes bya'o/_/shA ri'i bu gzhan yang byang chub sems dpa' brtson 'grus rtul ba ma nyams par yang dag par zhugs pa ni dge ba'i 
[\[117a.2\]]rtsa ba de dag sdud cing thams cad mkhyen pa'i rnam pa mngon par sgrub pa'i dge ba'i rtsa ba sdud pas de'i phyir brtson 'grus rtul ba ma nyams pa zhes bya'o/_/shA ri'i bu gzhan yang byang chub sems dpa'i ni 'di ltar slob ste/_sems can rnams kyi bsod nams kyi phung po ji snyed pa dang /_
[\[117a.3\]]slob pa dang /_mi slob pa'i bsod nams kyi phung po ji snyed pa dang /_rang sangs rgyas rnams kyi bsod nams kyi phung po ji snyed pa dang /_bsod nams de dag thams cad kyis de bzhin gshegs pa'i sku'i ba spu'i khung bu gcig yongs su 'grub bo/_/ba spu'i khung bu thams cad 
[\[117a.4\]]du gtogs pa ji snyed pa de'i bsod nams kyi phung po de dag thams cad kyis ni gtan pa med pa'i mchod sbyin byas na 'grub par 'gyur ro/_/de lta bu'i mchod sbyin brgyas ni sku la skyes bu chen po'i mtshan gcig mngon par 'grub bo/_/de ltar 'jug pas mtshan thams cad kyang 
[\[117a.5\]]mngon par 'grub po/_/mtshan thams cad du gtogs pa'i bsod nams kyi phung po ji snyed pa'i bsod nams kyi phung po de dag gis ni de bzhin gshegs pa'i smin mtshams kyi mdzod spu yongs su 'grub bo/_/mdzod spur gtogs pa'i bsod nams kyi phung po ji snyed pa de las brgya 
[\[117a.6\]]phrag stong du bsgres pa'i bsod nams kyi phung pos ni de bzhin gshegs pa'i gtsug tor dbu'i gtsug bltar mi mthong ba'i skyes bu chen po'i mtshan mngon par 'grub po/_/gtsug tor du gtogs pa'i bsod nams kyi phung po ji snyed pa las bye ba brgya stong du bsgres pa'i bsod 
[\[117a.7\]]nams kyi phung pos ni de bzhin gshegs pa'i chos kyi dung yongs su 'grub ste/_'dod na de bzhin gshegs pa'i chos kyi dung des mtha' yas mu med pa'i 'jig rten gyi khams dbyangs kyis go bar mdzad de/_sems can thams cad kyi dbang po ji lta bur mos shing 'dul 
[\[117b\]]
[\[117b.1\]]ba bzhin du tshim par mdzad do/_/de ltar dka' bas bla na med pa yang dag par rdzogs pa'i byang chub 'grub kyang bdag gdon mi za bar bla na med pa yang dag par rdzogs pa'i byang chub mngon par rdzogs par byang chub par byas te/_mtha' yas mu med pa'i 'jig rten gyi khams su 
[\[117b.2\]]sangs rgyas kyi dbyangs kyis go bar bya'o zhes spro zhing /_go cha mi 'dor ba de ni byang chub sems dpa'i brtson 'grus rtul ba ma nyams pa'o/_/shA ri'i bu gzhan yang byang chub sems dpa' brtson 'grus rtul ba ma nyams pa ni gang stong gsum gyi stong chen po'i 'jig rten gyi khams kyi 
[\[117b.3\]]sems can de dag thams cad dad pas rjes su 'brang ba'i ye shes dang ldan par gyur pas ni chos kyi rjes su 'brang ba'i ye shes dang ldan pa de'i brgya'i char yang nye bar mi 'gro'o/_/stong gi cha 'am/_brgya phrag stong gi cha 'am/_char ram/_bgrang bar ram/_rgyur yang nye bar mi 
[\[117b.4\]]'gro'o/_/gong ma bzhin du sbyar te/_de ltar gang stong gsum gyi stong chen po'i 'jig rten gyi khams kyi sems can de dag thams cad rgyun du zhugs pa'i ye shes dang ldan par gyur pa dang /_de dag lan cig phyir 'ong ba'i ye shes dang ldan pa dang /_de bzhin du phyir mi 'ong ba'i 
[\[117b.5\]]ye shes dang ldan pa dang /_de bzhin du dgra bcom pa'i ye shes dang ldan pa dang /_de bzhin du rang sangs rgyas kyi ye shes dang ldan pa dang /_de bzhin du bskal pa brgyas 'byung ba'i byang chub sems dpa' dang /_de bzhin du phyir mi ldog pa'i ye shes dang ldan pa dang /_de bzhin du 
[\[117b.6\]]skye ba gcig gis thogs pa ste/_rgyas par mtha' yas mu med pa'i 'jig rten gyi khams kyi sems can ji snyed pa de dag thams cad skye ba gcig gis thogs pa'i byang chub sems dpa'i ye shes dang ldan par gyur pa de dag gis ni de bzhin gshegs pa'i gnas dang gnas ma yin 
[\[117b.7\]]pa mkhyen pa'i stobs de'i brgya'i char yang nye bar mi 'gro'o/_/stong gi char ram/_brgya phrag stong gi char ram/_grangs su 'am/_char ram/_bgrang bar ram/_rgyur yang nye bar mi 'gro'o/_/ye shes la 'jug pa 'di thos nas/_mi dang mi skrag skrag par mi 'gyur zhing ye 
[\[118a\]]
[\[118a.1\]]shes de la 'jug par mos pa bskyed de/_brtson 'grus rtul rtsom zhing bri dang /_rgyus pa dang /_rus pa dang /_pags pa dang /_sha dang /_khrag dang /_lus yongs su skams par gyur kyang sla'i/_de bzhin gshegs pa'i stobs ma thob kyi bar du brtson 'grus 
[\[118a.2\]]nyams par mi 'gyur ba de ni brtson 'grus ba ma nyams pa zhes bya'o/_/shA ri'i bu gzhan yang byang chub sems dpa' 'di ltar slob ste/_/sems can thams cad kyi 'das pa'i sems ji snyed pa de dag sems can gcig gi sems gcig tu zhugs par gyur la/_de bzhin du sems 
[\[118a.3\]]can thams cad kyi sems de snyed du tshad med cing mang bar gyur te/_gang sems can thams cad kyi 'dod chags dang /_zhe sdang dang /_gti mug dang /_nyon mongs pa thams cad kyis gang ba'i sems de dag sems can gcig gi sems gcig la 'jug par gyur la/_rnam 
[\[118a.4\]]grangs 'dis sems can thams cad de snyed kyi nyon mongs pa mang po tshad med par gyur kyang /_de la bdag gis de 'dra ba'i shes rab dang /_ye shes kyi tshogs yongs su btsal bar bya/_'bad par bya/_brtson 'grus brtsam par bya ste/_ji ltar brtson 'grus brtsams pas sems 
[\[118a.5\]]can thams cad kyi 'dod chags kyi kun tu gdung ba dang /_zhe sdang gi kun tu gdung ba dang /_gti mug gi kun tu gdung ba de dag thams cad rab tu zhi bar bya/_dug med par bya/_gzhom par bya/_dgrol bar bya/_thal bar bya/_mya ngan las 'das pa'i lam la rab tu 
[\[118a.6\]]dgod par bya'o snyam du gang de la rtul ba de ni byang chub sems dpa' brtson 'grus rtul ba ma nyams pa zhes bya'o/_/shA ri'i bu gzhan yang byang chub sems dpa' brtson 'grus rtul ba ma nyams pa ni gang lus kyi las dge ba la gnas pa dang /_ngag gi las dge ba la gnas pa dang /_
[\[118a.7\]]yid kyi las dge ba la gnas pa dang /_brtson 'grus gang ji snyed yod pa de dag thams cad lus dang /_ngag dang /_sems dang ldan pa'o/_/lus dang /_ngag gi brtson 'grus pas sems kyi brtson 'grus nyid mchog ces bshad do/_/de la sems kyi brtson 'grus gang zhe na/_
[\[118b\]]
[\[118b.1\]]gang sems kyi 'jug pa dang gnas pa'o/_/de la sems kyi 'jug pa gang zhe na/_gang byang chub la rtsol ba'o/_/de la sems kyi gnas pa gang zhe na/_gang byang chub kyi sems nye bar ma zhi ba'o/_/de la 'jug pa gang zhe na/_gang sems can thams cad la snying rje che ba'o/_/
[\[118b.2\]]de la gnas pa gang zhe na/_gang bdag med pa la bzod pa'o/_/de la 'jug pa gang zhe na/_gang sems can thams cad sdud pa'o/_/de la gnas pa gang zhe na/_gang sems can thams cad la phan 'dogs pa'o/_/'jug pa ni 'khor bas yongs su mi skyo'o/_/gnas pa ni 
[\[118b.3\]]khams gsum mi dmigs pa'o/_/'jug pa ni nor thams cad yongs su gtong ba'o/_/gnas pa ni sbyin pa mi snyems pa'o/_/'jug pa ni tshul khrims yang dag par 'dzin pa'o/_/gnas pa ni tshul khrims mi snyems pa'o/_/'jug pa ni bzod pas sdug bsngal bzod pa'o/_/
[\[118b.4\]]gnas pa ni sems mi 'khrug pa'o/_/'jug pa ni dge ba'i rtsa ba'i chos thams cad rtsom pa'o/_/gnas pa ni sems rab tu dben pa'o/_/'jug pa ni bsam gtan sgrub pa'o/_/gnas pa ni sems nges par rtog pa'o/_/'jug pa ni thos pas mi ngoms pa'o/_/gnas pa 
[\[118b.5\]]ni tshul bzhin rab tu sbyor ba'o/_/'jug pa ni thos pa ston pa'o/_/gnas pa ni brjod du med pa'i chos nyid do/_/'jug pa ni ye shes kyi tshogs yongs su tshol ba'o/_/gnas pa ni spros pa thams cad yang dag par gcod pa'o/_/'jug pa ni tshangs pa'i gnas sogs 
[\[118b.6\]]pa'o/_/gnas pa ni yang dag pa'i ye shes kyi btang snyoms so/_/'jug pa ni mngon par shes pa lnga yongs su rdzogs pa'o/_/gnas pa ni zag pa zad pa yongs su 'dris par byed pa'o/_/'jug pa ni dran pa nye bar gzhag pa sgom pa'o/_/gnas pa ni dran pa med pa 
[\[118b.7\]]dang /_yid la byed pa med pa'o/_/'jug pa ni yang dag par spong ba la rab tu sbyor ba'o/_/gnas pa ni dge ba dang mi dge ba dang bral ba'o/_/'jug pa ni rdzu 'phrul gyi rkang pa mngon par sgrub pa'o/_/gnas pa ni lhun gyis grub pas bya ba 'jug pa'o/_/'jug pa ni dbang 
[\[119a\]]
[\[119a.1\]]po la mkhas pa'o/_/gnas pa ni dbang po'i chos la so sor rtog pa'o/_/'jug pa ni stobs sgrub pa'o/_/gnas pa ni mi rdzi ba'i gnas so/_/'jug pa ni byang chub kyi yan lag yang dag par 'byung ba'o/_/gnas pa ni chos la rab tu shes pa'i ye shes 
[\[119a.2\]]so/_/'jug pa ni lam gyi tshogs yongs su tshol ba'o/_/gnas pa ni gang du yang mi 'gro ba'o/_/'jug pa ni zhi gnas yongs su tshol ba'o/_/gnas pa ni zhi gnas kyi sems so/_/'jug pa ni lhag mthong gi tshogs so/_/gnas pa ni chos nyid rig pa'o/_/'jug pa ni 
[\[119a.3\]]rgyu khong du chud pa'o/_/gnas pa ni rgyu yongs su shes pa'o/_/'jug pa ni gzhan gyi sgra thos pa'o/_/gnas pa ni chos la nan tan byed pa'o/_/'jug pa ni chos kyi sku'i rgyan to/_/gnas pa ni chos kyi sku nyid do/_/'jug pa ni ngag gi rgyan to/_/gnas pa ni 'phags pa'i mi smra 
[\[119a.4\]]ba'o/_/'jug pa ni rnam par thar pa'i sgo gsum la mos pa'o/_/gnas pa ni mi byed pa'o/_/'jug pa ni bdud bzhi rnam par spong ba'o/_/gnas pa ni bag chags kyi nyon mongs pa 'dor ba'o/_/'jug pa ni thabs mkhas pa'o/_/gnas pa ni shes rab kyis blta'o/_/'jug pa ni 
[\[119a.5\]]mi dmigs par blta'o/_/gnas pa ni sgrol bar blta'o/_/'jug pa ni brdar blta'o/_/gnas pa ni don du blta'o/_/'di ni sems kyi brtson 'grus zhes bya ste/_gang brtson 'grus la rtsom pa dang /_'bad pa dang /_rtul ba de ni byang chub sems dpa'i brtson 'grus rtul ba ma 
[\[119a.6\]]nyams pa zhes bya'o/_/de ltar shA ri'i bu brtson 'grus rtul ba ma nyams pa'i byang chub sems dpa' ni chos lngas mngon par 'phags pa yin te/_bla na med pa yang dag par rdzogs pa'i byang chub kyang mngon par rdzogs par 'tshang rgya bar 'gyur ro/_/chos lnga po gang gis mngon par 
[\[119a.7\]]'phags pa yin zhe na/_sangs rgyas byung ba mnyes par byed pas mngon par 'phags pa yin/_dge ba'i bshes gnyen la sten pas mngon par 'phags pa yin/_dal ba phun sum tshogs pa thob pas mngon par 'phags pa yin/_ji ltar dge ba'i chos bsgrubs pa chud mi za bas 
[\[119b\]]
[\[119b.1\]]mngon par 'phags pa yin/_sdom pa la gnas pa'i byang chub sems dpa' sems dpa' chen po'i rjes su bslabs pas mngon par 'phags pa yin te/_bla na med pa yang dag par rdzogs pa'i byang chub kyang myur du mngon par rdzogs par 'tshang rgya bar 'gyur ro/_/de nas bcom ldan 
[\[119b.2\]]'das la tshe dang ldan pa shA ri'i bus 'di skad ces gsol to/_/bcom ldan 'das byang chub sems dpa' gang chos lngas mngon par 'phags pa mi 'gyur ba de lta bu mchis sam/_bcom ldan 'das kyis bka' stsal pa/_shA ri'i bu yod do/_/bcom ldan 'das ji ltar ji lta bu lags/_/
[\[119b.3\]]bde bar gshegs pa ji ltar ji lta bu lags/_bka' stsal pa/_shA ri'i bu byang chub sems dpa' chos lnga dang ldan pa sangs rgyas 'byung ba mnyes par mi byed pa dang /_dge ba'i bshes gnyen la mi sten pa dang /_dal ba 'byor pa mi rnyed pa dang /_dge ba'i chos ji ltar bsgrubs 
[\[119b.4\]]pa chud gson pa dang /_sdom pa la gnas pa'i byang chub sems dpa' sems dpa' chen po'i rjes su ma bslabs pa yin te/_bla na med pa yang dag par rdzogs pa'i byang chub kyang myur du mngon par rdzogs par 'tshang mi rgya'o/_/chos lnga gang zhe na/_'di la shA ri'i bu byang chub sems dpa' 
[\[119b.5\]]khyim pa rgyal po'i bkrabs par 'gyur/_skye bo mang po skrag par 'gyur zhing skye bo mang pos bdag cag gi don 'di bgyir gsol zhes de la gsol ba btab pa dang /_de dag la bya'o zhes smras nas de mi byed cing tshig gi dngos po tsam gyi bar la gnas pa yin no/_/de ci'i phyir zhe na/_
[\[119b.6\]]shA ri'i bu 'di lta bu'i chos 'di ni mtho ris las nyams par 'gyur ba'o/_/shA ri'i bu 'di lta bu'i chos 'di ni dal ba phun sum tshogs pa thob pa nyams par 'gyur ba'o/_/shA ri'i bu chos dang po 'di dang ldan pa'i byang chub sems dpa' khyim pa ni lus gso ba'i phyir sangs rgyas 
[\[119b.7\]]'byung ba mnyes par mi byed pa nas bla na med pa yang dag par rdzogs pa'i byang chub kyi bar du yang myur du mngon par rdzogs par 'tshang rgya bar mi 'gyur ro/_/shA ri'i bu gzhan yang byang chub sems dpa' khyim pa grong khyer du 'tshe ba la chags pa ste/_grong khyer du 'tshe ba gang zhe na/_
[\[120a\]]
[\[120a.1\]]shA ri'i bu 'di la de bzhin gshegs pa dgra bcom pa yang dag par rdzogs pa'i sangs rgyas 'jig rten du byung ste/_lha dang /_mi dang /_lha ma yin du bcas pa'i 'jig rten gyi mdun du chos ston pa ni tshangs par spyod pa/_thog mar dge ba/_bar du dge ba/_tha 
[\[120a.2\]]mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su dag pa/_yongs su byang ba/_yang dag par rab tu ston te/_de las 'khor bzhi 'byung ngo /_/'khor bzhi gang zhe na/_'di lta ste/_dge slong dang /_dge slong ma dang /_dge 
[\[120a.3\]]bsnyen dang /_dge bsnyen ma'o/_/de la dge slong dang /_dge slong ma dang /_dge bsnyen dang /_dge bsnyen ma grong ngam/_grong khyer ram/_ljongs sam/_yul lam/_pho brang 'khor gyi nang du gnas par gyur pa las de dag gi tshul khrims kyi phung po nyams par byed pa ste/_de ni 
[\[120a.4\]]grong khyer la 'tshe ba zhes bya'o/_/de la chags nas byang chub sems dpa' khyim pa sangs rgyas 'byung ba mnyes par mi byed pa nas/_myur du mngon par rdzogs par 'tshang mi rgya ba'i bar du'o/_/shA ri'i bu gzhan yang byang chub sems dpa' khyim pa legs par bshad pa'i chos 'dul ba 
[\[120a.5\]]la gnas pa pha ma la chos kyi bar chad byed pa dang /_bu dang /_bu mo dang /_chung ma dang /_sring mo la chos kyi bar chad byed pa dang /_mdza' bo dang /_nye du dang /_snag gi gnyen mtshams rnams la chos kyi bar chad byed pa dang /_de bzhin du sems can gzhan rnams la yang 
[\[120a.6\]]chos kyi bar chad byed pa de ni yun ring por chos kyi bar chad du 'gyur ba yin te/_shA ri'i bu chos gsum po 'di dang ldan pa'i byang chub sems dpa' ni chos kyi bar chad byas nas sangs rgyas 'byung ba mnyes par mi byed pa nas/_bla na med pa yang dag par rdzogs pa'i byang chub kyi bar du 
[\[120a.7\]]yang myur du mngon par rdzogs par 'tshang rgya bar mi 'gyur ba'o/_/gzhan yang byang chub sems dpa' khyim pa de bzhin gshegs pas gsungs pa'i mdo sde 'di lta bu 'di dag 'dod pa nyung ba dang /_'thun pa/_yo byad bsnyungs pa dang 'thun pa thos na mi dad cing /_gzhan yang 
[\[120b\]]
[\[120b.1\]]lta ba de nyid yang dag par 'dzin du 'jug pa dang /_de de bzhin gshegs pa'i bstan pa la smod cing mnyes par mi byed de smad pa'i 'gro ba nyid du 'gro ba'o/_/smad pa'i 'gro ba gang zhe na/_'di lta ste/_sems can dmyal ba dang /_dud 'gro'i skye gnas dang /_gshin rje'i 'jig rten 
[\[120b.2\]]dang /_mtha' 'khob kyi yul mi dang /_yan lag nyams pa dang /_kla klo dang /_log par lta ba'i sems can gyi nang du skye ba ste/_shA ri'i bu chos bzhi pa 'di dang ldan pa'i byang chub sems dpa' khyim pa ni sangs rgyas 'byung ba mnyes par mi byed pa nas bla na med pa yang dag par 
[\[120b.3\]]rdzogs pa'i byang chub kyi bar du yang myur du mngon par rdzogs par 'tshang rgya bar mi 'gyur ba'o/_/shA ri'i bu gzhan yang byang chub sems dpa' khyim pa 'di lta ste/_blon po dang /_de ma yin pa'i 'khor gzhan stobs chen po la rten par gyur te/_de dbang phyug gi dbang gis 
[\[120b.4\]]skye bo mang po la gshe zhing brgyad de/_tshig ngan pa rtsub pos spyos te/_'phyas 'dogs shing 'thing slad byed de/_ngag gi nyes par spyod pa de dang ldan pas ngan song du 'jigs su rung ba'i lus thob par 'gyur ro/_/shA ri'i bu chos lnga pa 'di dang ldan pa'i byang chub sems dpa' khyim pa 
[\[120b.5\]]ni sangs rgyas 'byung ba mnyes par mi byed/_dge ba'i bshes gnyen la yang mi sten/_dal ba phun sum tshogs pa yang mi 'thob/_ji ltar bsgrubs pa'i dge ba'i rtsa ba yang chud gson/_sdom pa la gnas pa'i byang chub sems dpa' sems dpa' chen po'i yang rjes su slob 
[\[120b.6\]]par mi 'gyur te/_bla na med pa yang dag par rdzogs pa'i byang chub kyang myur du mngon par rdzogs par 'tshang rgya bar mi 'gyur ro/_/de nas bcom ldan 'das kyis de'i tshe tshigs su bcad pa 'di dag gsungs so/_/las ni rnam pa 'di lta ste/_/des ni shes rab mi 'phel 
[\[120b.7\]]'gyur/_/blo yang myur du ma rung 'gyur/_/mi mchog rnams ni mnyes mi byed/_/de ni sems can slu ba ste/_/pho brang 'khor gyi bkrabs pa ltar/_/mi dge rtsa ba de dag gis/_/'jig rten mgon po mi mthong ngo /_/bdag gis phrogs shig longs shig ces/_/sems 
[\[121a\]]
[\[121a.1\]]can rnams la 'jigs bskyed dang /_/nyes pa'i las rnams byas gyur nas/_/mi mchog rnams ni mnyes mi byed/_/dge slong dang ni dge slong ma/_/tshul khrims nyams byas sdug bsngal gyur/_/sangs rgyas mang po mnyes mi byed/_/de la dal ba rnyed par 
[\[121a.2\]]dka'/_/pha dang ma dang chung ma rnams/_/chos spyod pa yi bgegs byed de/_/myur du chos kyang mi thos shing /_/gti mug gis ni bsgribs par 'gyur/_/rab tu 'byung bar 'gro ba la/_/bar du gcod pa byas gyur nas/_/sangs rgyas mang po mnyes mi byed/_de la dal ba mi 
[\[121a.3\]]'byung ngo /_/gang du stong pa nyid bsngags pa/_/'di lta bu yi chos thos nas/_khro ba dag ni nyer len cing /_/'di ni chos min zhes kyang smra/_/bar chad 'di dag thams cad kyis/_/bcu drug char yang nyer mi 'gro/_/dam pa'i chos la smad byas nas/_/dmus long rab 
[\[121a.4\]]tu sdug bsngal 'gyur/_/rdzogs pa'i sangs rgyas des mi mthong /_/mthong du zin kyang dad mi 'gyur/_/bud med ma ning dmus long dang /_/khyi dang bong bu rnams su 'gyur/_/gang zhig sangs rgyas byang chub dang /_/byang chub sems dpa' dga' ba dag_/bar du gcod pa rnam 
[\[121a.5\]]spangs nas/_/bzang po dag gi lam rnams sgom/_/pha dang ma ni chos 'di la/_/yang dang yang du sbyor ba dang /_/sems can thams cad rab 'byung bar/_/myur ba nyid du len du 'jug_/ma ni chos la sbyar byas na/_/myur du bzang po'i 'gro bar 'gro/_/rab tu 'byung ba 
[\[121a.6\]]bsngags pas na/_/myur du byang chub rnam 'tshang rgya/_/shA ri'i bu rab tu byung ba'i byang chub sems dpa' chos lnga dang ldan na sangs rgyas byung ba mnyes par mi byed/_dge ba'i bshes gnyen la yang mi sten/_dal ba phun sum tshogs pa yang mi 'thob/_ji ltar bsgrubs pa'i dge 
[\[121a.7\]]ba'i rtsa ba rnams kyang chud za bar byed/_sdom pa la gnas pa'i byang chub sems dpa' sems dpa' chen po'i yang rjes su slob par mi 'gyur te/_bla na med pa yang dag par rdzogs pa'i byang chub kyang myur du mngon par rdzogs par 'tshang mi rgya'o/_/lnga gang zhe na/_'chal pa'i tshul 
[\[121b\]]
[\[121b.1\]]khrims la spyod pa dang /_dam pa'i chos la smod pa dang /_rnyed pa dang /_bkur sti dang /_tshigs su bcad pa la chags pa dang /_bdag tu lta ba'i thibs po dang /_gzhan gyi khyim la phrag dog dang ser sna skyed pa ste/_shA ri'i bu rab tu byung ba'i byang chub sems dpa' chos lnga 
[\[121b.2\]]po de dag dang ldan na sangs rgyas byung ba la mnyes par mi byed pa dang /_dge ba'i bshes gnyen la mi sten pa dang /_gong ma bzhin du bla na med pa yang dag par rdzogs pa'i byang chub kyi bar du yang myur du mngon par rdzogs par 'tshang mi rgya'o/_/shA ri'i bu 'di lta ste khyi ltogs pa keng 
[\[121b.3\]]rus sha med pa/_khrag gis 'bags pa blangs nas de srang gi sgo na gnas te/_kha chus gos pa de 'cha' ba las de nas rgyal rigs shing sA la chen po lta bu dang /_bram ze shing sA la chen po lta bu dang /_khyim bdag shing sA la chen po lta bu khyi ltogs pa de logs su 'ong ba khyi des 
[\[121b.4\]]rgyang ma nas 'ong ba mthong ba nas de 'di snyam du sems te/_'di ni bdag gi kha zas ro zhim po 'di 'phrog pa zhig go snyam nas de shin tu zugs shing mig tshugs su lta la/_drang bsnyer te/_skad cher zugs na/_shA ri'i bu de ji snyam du sems/_skyes bu de keng rus sha med pa khrag gis 
[\[121b.5\]]'bags pa de 'dod pa yin nam/_gsol pa/_bcom ldan 'das de ma lags so/_/bde bar gshegs pa de ma lags so/_bcom ldan 'das kyis bka' stsal pa/_khyi de ci'i phyir shin tu zugs shing mig tshugs su lta la drang bsnyer te/_/_skad cher zugs/
[\[121b.6\]]gsol pa/_de 'di snyam du sems te/_bdag gi zas ro zhim po 'di 'phrog pa zhig go snyam ste/_shin tu zugs shing mig tshugs su lta la drang bsnyer te/_skad cher zugs so/_/bka' stsal pa/_shA ri'i bu de bzhin du gang khyim gyi ser sna la brtson pa/_bshang ba 
[\[121b.7\]]dang /_gci bas kun tu bskor ba la chags pa'i dge slong dag 'byung bar 'gyur te/_'di lta bu'i dal ba phun sum tshogs pa rnyed nas des chud zos par byed pa de dag ni ngas khyi dang 'dra'o zhes brjod de/_de dag 'ba' zhig gi phyir de bzhin gshegs pa 'di lta bu'i brjod 
[\[122a\]]
[\[122a.1\]]pa'i gnas byed pa ma yin gyi/_yang shA ri'i bu byang chub sems dpa' sems dpa' chen po gang dag skye bo mang po la phan pa dang /_skye bo mang po la bde ba'i phyir sangs rgyas kyi ye shes tshol ba de dag ni bdag gi sha yang yongs su gtong na gzhan gyi khyim la rtog cing bsnyen 
[\[122a.2\]]pa'i phyir phrag dog dang ser sna byed par mi 'gyur ba lta ci smos/_yang shA ri'i bu skyes bu gti mug de dag 'tsho ba'i phyir zang zing dang /_bran dang 'jig rten gyi zang zing lhur byed cing zas dang /_srog la lhur byed pa/_rtog cing bsnyen pa'i phyir gzhan gyi khyim la phrag dog dang /_ser sna 
[\[122a.3\]]skyed par 'gyur te/_shA ri'i bu de ltar brtson pa'i dge slong mthong na/_phrag dog dang /_ser sna skyed de bdag ni sngon chad 'dir shes na phyi ma 'di ga las 'ongs pa zhig_/'di ni sngon bdag dang 'thams pa yin na phyi ma 'di ga las 'ongs pa zhig ces zer zhing gal te de'i khyim bdag 
[\[122a.4\]]de dag gis lhung bzed dang /_chos gos dang /_bsod snyoms dam bcas par gyur pa dang /_mal stan dang /_na ba'i gsos sman dang /_yo byad khas blangs par gyur pa rnams sngon ni bdag dang dam bcas par gyur mod kyi phyis 'ongs nas sbyin par mi 'gyur grang snyam nas de de la 
[\[122a.5\]]nyes pa gsum skyed de/_gsum gang zhe na/_gnas la nyes pa skyed de/_gnas de nas 'gro'o snyam sems pa dang /_shes par bya ba ma yin pa shes shing /_shes par bya ba mi shes la/_gang cung zad sten pa yang mi brten pa dang /_de khyim pa la nyes pa bskyed pa ste/_de dge 
[\[122a.6\]]slong de gnas gsum rjod par byed do/_/gsum gang zhe na/_gnas kyi nyes pa brjod pa dang /_nyams mi dga' ba rjod cing khyim gtong bar byed pa dang /_mi bden pa'i gtam zer zhing skyes bu dam pa ma yin pa 'di dag g.yo byed do zhes yid rton pa'i sbyor bas dam bca' bar bya 
[\[122a.7\]]ba'i chos yang dag par rab tu ston pa ste/_shA ri'i bu de ltar na khyim la ser sna byed pa chos dkar po yongs su nyams par 'gyur ba'o/_/shA ri'i bu khyim la ser sna byed pa la gnas pa skyes bu dam pa ma yin pa de dag gis sdom pa dang /_sdom pa la gnas pa'i byang chub sems 
[\[122b\]]
[\[122b.1\]]dpa' yongs su btang bar 'gyur te/_sdom pa la gnas pa'i byang chub sems dpa' sems dpa' chen po'i rjes su slob par mi 'gyur ro//_//bam po bcu bzhi pa/_/shA ri'i bu de bas na rnam grangs 'dis kyang 'di ltar shes par bya ste/_shA ri'i bu sngon byung ba 
[\[122b.2\]]'das pa'i dus bskal pa grangs med pa'i yang ches grangs med pa/_yangs pa/_tshad med pa/_bsam gyis mi khyab par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas mngon par 'phags zhes bya ba 'jig rten du byung ste/_rig 
[\[122b.3\]]pa dang /_zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das de lo bye ba phrag dgu bcu'i bar du bzhugs so/_/de'i nyan thos kyang bye ba khrag 
[\[122b.4\]]khrig phrag dgu bcu'i nyan thos rnams kyi nyan thos 'dus pa chen po byung ste/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa nas sems kyi dbang thams cad kyi dam pa'i pha rol tu son pa sha stag gi bar du'o/_/yang de'i 
[\[122b.5\]]tshe khyim bdag rab tu rnam par 'byed pa zhes bya ba phyug cing nor che ba/_longs spyod che zhing longs spyod mang ba/_bdag dbang ba mang ba/_nor dang yo byad mang po dang ldan zhing 'gron bu dang /_gser dang /_nor bu dang /_mu tig dang /_baidUr+ya dang /_dung dang /_man shel dang /_
[\[122b.6\]]byi ru dang /_dngul dang /_sa le sbram mang po dang ldan pa/_bran pho dang /_bran mo dang /_las byed pa dang /_zho shas 'tsho ba mang zhing glang po che dang /_rta dang /_ra lug mang ba/_nor dang /_'bru dang /_mdzod dang /_bang ba mang po dang ldan pa zhig byung ste/_de'i khye'u de 
[\[122b.7\]]gzugs bzang ba/_mdzes pa/_blta na sdug pa/_kha dog bzang po rgyas pa'i mchog dang ldan pa sdom pa zhes bya ba dang /_sdom pa la gnas pa zhes bya ba gnyis byung ste/_de gnyis dus gzhan zhig na khang tog tu dong bar gyur to/_/shA ri'i bu de nas bcom ldan 'das de 
[\[123a\]]
[\[123a.1\]]bzhin gshegs pa dgra bcom pa yang dag par rdzogs pa'i sangs rgyas mngon par 'phags pa de snga dro'i dus kyi tshe chos gos dang sham thabs mnabs/_lhung bzed bsnams te/_dge slong gi dge 'dun gyis bskor cing dge slong gi dge 'dun gyis mdun du 
[\[123a.2\]]bdar nas bsod snyoms kyi phyir grong khyer der gshegs pa dang /_mdzes pa dga' bar 'gyur ba/_dbang po zhi ba/_yid zhi ba/_/mchog tu dul ba dang /_zhi gnas kyi mchog thob pa/_shin tu dul zhing zhi gnas thob pa/_dbang po dul cing sbas pa glang po ltar rab tu dul ba/_
[\[123a.3\]]mtsho ltar dang zhing rnyog pa med la gsal ba/_gser gyi mchod sdong lta bu/_sa le sbram gyi ri lta bu/_rin po ches yongs su gang ba'i mtsho lta bu/_lhas kun nas bskor ba'i brgya byin lta bu/_yid rab tu zhi ba'i tshangs pa lta bu'i bcom ldan 'das de bzhin gshegs pa dgra 
[\[123a.4\]]bcom pa yang dag par rdzogs pa'i sangs rgyas mngon par 'phags mdzes shing dga' bar 'gyur ba de rgyang ma nas byon pa khye'u de gnyis kyis mthong ngo /_/shA ri'i bu de na gang sdom pa la gnas pa zhes bya ba'i gzhon nu des dang po nyid du bcom ldan 'das de bzhin gshegs pa dgra bcom 
[\[123a.5\]]pa yang dag par rdzogs pa'i sangs rgyas mngon par 'phags sngar mthong nas des nu bo de la smras pa/_sems can gyi rgyal po 'di lta bu mdzes pa nu bo khyod kyis sngon nam yang res 'ga' mthong ngam/_des phu bo la phu bo sems can gyi rgyal po mdzes pa 'di lta bu bdag gis sngon lan 
[\[123a.6\]]'ga' yang ma mthong ngo zhes de skad smras pa dang /_des nu bo nga ni 'di dang 'dra ba nyid du 'gyur bar bya'o zhes de skad smras so/_/shA ri'i bu de nas khye'u sdom pa la gnas pas khye'u sdom pa la tshigs su bcad pa 'di dag smras so/_/sdom pa ji ltar mthong ba bzhin/_/de 'dra bar ni 
[\[123a.7\]]bdag bsgyur te/_/bdag ni de bas mang ba yi/_/dge slong dge 'dun bsdu bar bya/_/byang chub kyi ni lam gyi phyir/_zas dang skom ni mi bza'o/_/sdom pa 'di ni rgyal ba ste/_/bdag ni khyim 'dir dga' ba med/_/sems can kun gyi mchog 'di ni/_/skar mang dbus na zla 
[\[123b\]]
[\[123b.1\]]ba bzhin/_/mthong nas dad par su mi 'gyur/_/khyim nas mi 'byung su zhig yod/_/shA ri'i bu de nas khye'u sdom pas khye'u sdom pa la gnas pa la slar tshigs su bcad pa 'di dag smras so/_/tshig tu byas pas mi 'gyur gyis/_/sgra bo che ni ma 'byin cig_/nga ni tshig tu mi smra ste/_/'tshang rgya 
[\[123b.2\]]gang myur shes par bya/_/shA ri'i bu de nas khye'u sdom pa la gnas pas khye'u sdom pa la slar tshigs su bcad pa 'di dag smras so/_/bdag nyid ser sna sems pa dang /_/zhum pa dag gi lam min te/_/mi mchog sangs rgyas 'gyur ro zhes/_/bzang po'i sgra ni bdag gis 
[\[123b.3\]]bsgrag_/bdag nor shes par mi 'gyur ba/_/ser sna can gyi rtags yin no/_/bdag ni mi smra mi bya ste/_/bdag gtong nor lta ga la zhig_/khyim 'di dag ni khyod kyi'o/_/nga ni byang chub lam phyir 'gro/_/khyim dang nor ni khyod kyi ste/_/bdag ni sangs rgyas dga' ba'o/_/
[\[123b.4\]]sum cu rtsa gnyis mchog gi mtshan/_/'di 'dra bdag mthong gyur na/_/lta ba nyams pa ma gtogs par/_/byang chub mchog ni su mi tshol/_/khyim dag dang ni nor rnams dang /_/pha dang ma dang gnyen rnams dang /_/bdag gis de dag kun spangs te/_/sangs rgyas 
[\[123b.5\]]drung du 'gro bar bya/_/'jig rten mgon po 'od mdzad pa'i/_/'jig rten snang mdzad rab tu dkon/_/bskal pa bye ba stong du yang /_/de ni thos par shin tu dkon/_/nam mkha' dag pa'i zla ba ni/_/sa la lam mer 'dug pa ltar/_/rgyal po'i pho brang 'khor zhugs nas/_/
[\[123b.6\]]dge slong dge 'dun mdun du byas/_/'od zer stong pa'i nyi ma ni/_/bar snang gnas na lhang nge ba/_/de bzhin sangs rgyas sras dbus na/_/kun nas rab tu mdzes par snang /_/ri yi rgyal po ri rab ni/_/rin chen bdag nyid mdzes par snang /_/de bzhin sangs rgyas mdzes 
[\[123b.7\]]pa yang /_/dge slong dge 'dun mdun du byas/_/sku yi gzi brjid 'bar ba ni/_/'gro ba 'di dag rnams la snang /_/gzi brjid phung po'i gzugs can te/_/rkang gnyis dam pa de mdzes so/_/lha dang klu dang mi rnams ni/_/rdzu 'phrul dag gis rab sdud cing /_/
[\[124a\]]
[\[124a.1\]]rgyal po'i pho brang 'khor zhugs nas/_/cho 'phrul dag ni rnam par ston/_/sum cu rtsa gnyis bsod nams dam mchog mtshan/_/chos kyi bdag po 'di 'dra mthong nas ni/_/byis pa ma bslabs pa dag ma gtogs par/_/theg pa dman la su zhig 'jug par 
[\[124a.2\]]'gyur/_/shin tu dkon pa rab tu mdzes byung ba/_/mi mchog 'di ni bdag gis mthong bas na/_/byang chub phyir ni mngon par zhugs gyur nas/_/bde bar gshegs pa'i drung du nye bar 'gro/_/shA ri'i bu de nas khye'u sdom pas khye'u sdom pa la gnas pa la tshigs su bcad pa 
[\[124a.3\]]'di dag smras so/_/bdag ni le lo'i lam dag nas/_/sangs rgyas drung du mi 'gro ste/_/khang tog 'di nas phyi rol du/_/bdag gis lus ni mchong bar bya/_/bdag tu 'du shes bsal gyur nas/_/srog la blta bar mi bya ste/_/ye shes mchog ni yongs bcol zhing /_/
[\[124a.4\]]sangs rgyas drung du 'gro bar bya/_/pha la chags dang ma la chags/_/khyim la chags pa mi bzad pa/_/de dag thams cad rnam spangs nas/_/sangs rgyas drung du 'gro bar bya/_/'di 'drar 'gyur bar gang 'dod pa/_/de ni sangs rgyas dga' ba yin/_/rin po che ni kun 
[\[124a.5\]]spangs nas/_/khyim med par ni rab tu 'byung /_/de ltar shA ri'i bu khye'u sdom pa la gnas pa ni khyim gyi skas las babs te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par 'phags ga la ba der song ngo /_/yang shA ri'i bu 
[\[124a.6\]]khye'u sdom pa ni khang tog de nas mchongs nas bcom ldan 'das de bzhin gshegs pa mngon par 'phags ga la ba der shin tu myur du song ngo /_/khye'u sdom pa la gnas pa ni phyi nas song ngo /_/shA ri'i bu de nas khye'u sdom pas bcom ldan 'das de la na bza' srang bye ba ri ba phul te/_
[\[124a.7\]]de'i tshe tshigs su bcad pa 'di dag gsol to/_/bdag ni gzugs rnams tshol ba'i phyir/_/sangs rgyas na bza' 'bul ma lags/_/mi mchog dag ni ci 'dra ba/_/de 'dra bar ni 'gyur bar bgyi/_/ye shes phung po ldan pa dang /_/brtson 'grus stobs la rab gnas shing /_/
[\[124b\]]
[\[124b.1\]]sum cu rtsa gnyis mtshan mnga' ba/_/rkang gnyis dam par gyur par shog_/stobs bcu rnams dang ldan gyur cing /_/mi 'jigs pa la rab gnas pa/_/de bzhin gshegs pa ci 'dra bar/_/de 'dra bar ni 'gyur bar shog_/khyod kyis chos gang mkhyen pa dang /_/gang la bzhugs 
[\[124b.2\]]par lhang nge bar/_/byang chub dam pa sangs rgyas nas/_/bdag ni chos de ston par shog_/bdag ni gzugs rnams mngon par tshol ba'i phyir/_/sangs rgyas na bza' mchog 'bul ma lags/_/lhar bcas 'jig rten rnams la phan pa'i phyir/_/byang chub mchog gi zhi ba 
[\[124b.3\]]mngon par tshol/_/gnyis su med pa'i chos mchog der gnas shing /_/pha rol rgol ba kun gyis mi g.yos pa/_/chos de nyid ni mngon par 'tshal ba'i phyir/_/sangs rgyas la ni na bza' mchog 'bul lo/_/lhar bcas 'jig rten dag la sman pa'i phyir/_/gang na skye rga na 
[\[124b.4\]]'chi ma mchis shing /_/mya ngan dang ni smre sngags ma mchis pa/_/zhi ba'i chos de bdag ni ston par shog_/gang na 'dod chags zhe sdang ma mchis shing /_/gti mug ma mchis sred pa ma mchis pa/_/bsil dngos bdud rtsi 'dus ma bgyis pa de/_/bdag ni byang chub sangs rgyas 
[\[124b.5\]]ston par shog_/gang la khyod bzhugs sems can lha klu dang /_/de bzhin mi dang sems med dngos po dang /_/de ltar sems dang ldan pa rab 'dud pa/_/bdag ni zhi ba'i chos de ston par shog_/gar gnas sangs rgyas zhing du snang ba dang /_/phyogs bzhi dag na kun du snang ba 
[\[124b.6\]]dang /_/mun pa chen por 'od zer phung lta bu'i/_/bsil dngos bdud rtsi de la reg par shog_/'dod pa'i khams dang gzugs kyi khams dag dang /_/de bzhin gzugs med khams la rtag mi gnas/_/dga' dang mi dga' thams cad rab dben pa'i/_/chos kyi dam pa de ni 
[\[124b.7\]]bdag ston shog_/shA ri'i bu de nas khye'u sdom pa la gnas pas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mngon par 'phags pa de la shing lham sar pa zung cig phul lo/_/phul nas kyang tshigs su bcad pa 'di dag gsol to/_/
[\[125a\]]
[\[125a.1\]]sems can rnams kyi gnas rten dang /_/dpung gnyan mgon du gyur par shog_/ngan pa'i lam du mi mchi zhing /_/rtag tu lam rnams ston par shog_/byis pa rnams kyi spyod yul 'di/_/'dod pa nam yang sten ma gyur/_'dus byas dag kyang rnam spangs 
[\[125a.2\]]nas/_/rtag tu sangs rgyas 'byung rnyed gyur/_/'jig rten snang mdzad mthong nas kyang /_/rkang gnyis dam pa mchod par gyur/_/srog chags kun la phan pa'i phyir/_/byang chub dam pa yongs su bcol/_/srog chags kun la phan pa'i phyir/_/me tog phreng ba spos rnams dang /_/
[\[125a.3\]]rgyal mtshan dag dang gdugs rnams kyis/_/glang po chen po bkur sti bgyi/_/srog chags kun la phan pa'i phyir/_/chos gos dag dang bsod snyoms dang /_/mal stan rnams dang gding ba yis/_/sangs rgyas rnams la mchod par bgyi/_/srog chags kun la phan pa'i phyir/_/
[\[125a.4\]]rnga dang dung dang rnga chen dang /_/sil snyan dag dang [(]pi bang [,]wang [)]gis/_/'jig rten snang mdzad mchod par shog_/bza' ba dang ni bca' ba dang /_/dus kyis ma phye bza' ba rnams/_/de dag gis ni 'jig rten mgon/_/skyob pa bdag gis mchod pa bgyi/_/srog chags kun la phan 
[\[125a.5\]]pa'i phyir/_/mchod pa rgya chen bgyis gyur nas/_/de nyid du ni rab byung ste/_/tshangs par spyod pa bdag gis spyad/_/srog chags kun gyi mgon du bdag gyur cig_/bdag ni lam gol nam yang 'gro ma gyur/_/yan lag brgyad ldan lam mchog rab gnas nas/_/bdag gis srog 
[\[125a.6\]]chags bye ba de nyid dgrol/_/dman la 'phags min mchog tu smad pa yi/_/'dod la bdag ni nam yang sten ma 'gyur/_/bag med thams cad yongs su spangs gyur nas/_/bdag ni rtag tu bag yod gyur par shog_/mi khom brgyad lam nam yang skye ma 'gyur/_/rtag tu dang 
[\[125a.7\]]ba'i rigs su skyes gyur cing /_/skyes par gyur nas mi mchog rnams mthong la/_/mthong nas de la bdag ni dad par shog_/'di 'dra'i ye shes de ni btsal ba'i phyir/_/dang ba'i sems kyis me tog phreng ba dang /_/byug pa dag dang rdza rnga rnga chen dang /_/rnga dang gling bu dag gis ri mor 
[\[125b\]]
[\[125b.1\]]bgyi/_/bskal pa bye mang rnam pa sna tshogs kyi/_/mchod pa chen po dag ni bgyis gyur nas/_/myur du 'dod pa spangs te rab byung la/_/tshangs par spyad pa bdag ni spyod par shog_/de dag sa phyogs gang du 'dug ste/_/bcom ldan 'das de bzhin gshegs pa dgra bcom pa 
[\[125b.2\]]yang dag par rdzogs pa'i sangs rgyas mngon par 'phags pa'i rgyal po de la tshigs su bcad pa'i glu'i dbyangs kyis bstod pa'i sa phyogs der tsan dan dmar po las byas pa'i de bzhin gshegs pa'i gtsug lag khang rgyar dpag tshad bzhi/_'phang du dpag tshad phyed pa byas te/_de dag 
[\[125b.3\]]gis gtsug lag khang de byas nas de bzhin gshegs pa la phul lo/_/phul nas bcom ldan 'das de bzhin gshegs pa mngon par 'phags pa'i rgyal po la tshigs su bcad pa 'di dag gsol to/_/gnas pa gang la khyod ni bzhugs gyur pas/_/sngon gyi rgyal bas bzhi po 
[\[125b.4\]]gang bsngags pa/_/gnas pa de ni btsal bar bgyi ba'i phyir/_/gtsug lag khang 'di bde bar gshegs la 'bul/_/gnas pa dag ni gang la rtag bzhugs na/_/'das dang ma 'ongs da ltar byung ba yi/_/sems ni srog chags bye bas mi 'tshal ba'i/_/spyod pa de ni bdag 
[\[125b.5\]]gis btsal bar bgyi/_/spyod pa gang dag pha rol son pa ni/_/yang dag spong dang de bzhin rdzu 'phrul rkang /_/mchog bzhi rnams kyi so sor yang dag rig_/spyod pa de dag bdag gis btsal bar bgyi/_/de dag gis gtsug lag khang de nyid du bcom ldan 'das de bzhin gshegs 
[\[125b.6\]]pa mngon par 'phags pa'i rgyal po de de dang /_dge slong gi dge 'dun du bcas pa la zla ba phyed kyi bar du bsti stang du byed/_bla mar byed/_ri mor byed/_mchod par byed de/_de dag gis gtsug lag khang der de bzhin gshegs pa dge slong gi dge 'dun du bcas pa la bsti stang du 
[\[125b.7\]]byas/_bla mar byas/_ri mor byas/_mchod pa byas nas/_de bzhin gshegs pa de nyid kyi drung du skra dang kha spu bregs nas gos ngur smrig bgos te/_dad pas khyim nas khyim med par rab tu byung nas dge ba'i chos tshol ba la brtson par gyur te/_dge ba'i chos tshol ba la yid 
[\[126a\]]
[\[126a.1\]]brtson par gyur to/_/de nas gcig gis smras pa/_'jig rten mgon po 'od byed par/_/bdag ni dang por sngar gyur cig_/cig shos kyis smras pa/_ded dpon mi yi gtso bor yang /_/bdag ni dang por sngar gyur cig_/de na shA ri'i bu gang sdom 
[\[126a.2\]]pa zhes bya ba'i byang chub sems dpa' sems dpa' chen po de bcom ldan 'das de bzhin gshegs pa mngon par 'phags pa'i rgyal po de'i spyan sngar 'dug nas yid ma bcas pa/_stan dag la yang mi 'dug cing /_/bdag ni mal du mi nyal lo/_/srog chags rnams kyi don 'tshal 
[\[126a.3\]]phyir/_/bdag gis byang chub lam btsal lo/_/bdag nyid kyi yang lus dang ni/_/srog kyang yongs su spangs bgyis te/_/le lo dag ni kun spangs nas/_/byang chub dam pa btsal bar bgyi/_/sha rnams dang ni de bzhin khrag rnams dang /_/pags pa dang ni rgyus skams srog bor 
[\[126a.4\]]te/_/le lo thams cad yongs su spangs bgyis nas/_/byang chub mchog phyir brtson 'grus brtsam par bgyi/_/shA ri'i bu de nas byang chub sems dpa' sems dpa' chen po sdom pa la gnas pas byang chub sems dpa' sems dpa' chen po sdom pa la tshigs su bcad pa 'di dag smras 
[\[126a.5\]]so/_/bdag cag gnyis ni 'dus gyur nas/_/srog chags kun la phan pa'i phyir/_/byang chub spyod pa rnams spyad cing /_/brtson 'grus dam pa brtsam par bya/_/lus rnams dang ni de bzhin srog bor te/_/sha dang khrag ni rtag tu skams gyur kyang /_/srid pa stong du khyod kyi rjes 
[\[126a.6\]]slob cing /_/byang chub mchog phyir brtson 'grus brtsam par bya/_/gang du chos kyi bdag po bzhugs mdzes pa'i/_/ye shes dam pa yongs su btsal bya zhing /_/dgon pa'i gnas kyi ri dang chu drung du/_/the tshom med par brtson 'grus brtsam bya/_/shA ri'i bu de nas byang chub sems 
[\[126a.7\]]dpa' sdom pa dang /_sdom pa la gnas pa lo stong du lan 'ga' yang tha na se gol gtogs pa srid du yang rmugs pa dang gnyid kyis non par ma gyur to/_/lo stong du lan 'ga' yang nyal lo snyam du nyal ba'i sems ma bskyed do/_/lo stong du lan 'ga' yang 'dug go snyam du stan 'dod 
[\[126b\]]
[\[126b.1\]]par ma gyur to/_/de gnyis bshad pa dang /_gci ba'i tshe ma gtogs par lo stong du tha na lan 'ga' yang tsog tsog por ma 'dug go_/nam kha zas za ba na yang 'greng bzhin du [(]kham [,]khams [)]gsum gsum tsam za zhing chu phor gang tsam 'thung ngo /_/de gnyis kyis lo stong du lan 'ga' yang 
[\[126b.2\]]kha zas 'dod pa'am/_bkres na myur du kha zas rnyed par dga' ba ma bskyed do/_/de gnyis kyis lo stong du lan 'ga' yang kha zas de las lhag par ma zos so/_/de gnyis kyis lo stong du kha zas za ba na lan 'ga' yang kha zas la mngar ba dang /_skyur ba dang /_bro ba dang /_tsha 
[\[126b.3\]]ba dang /_kha ba dang /_bska bar tha na sems bskyed pa gcig tsam yang 'du shes ma bskyed do/_/de gnyis kyis lo stong du bsod snyoms bsgrub pa la nged la bsod snyoms sbyin pa 'di bud med ma/_skyes pa'am/_khye'u 'am/_bu mo'am/_su zhig ces lan 'ga' yang 
[\[126b.4\]]gdong du ma bltas so/_/de gnyis kyis lo stong du shing gang gi drung na gnas pa shing de la gyen du lan 'ga' yang ma bltas so/_/de gnyis kyis lo stong du lan 'ga' yang chos gos gnyis su ma brjes so/_/de gnyis kyis lo stong du lan 'ga' yang tha na sems bskyed pa gcig 
[\[126b.5\]]kyang 'dod pa'i rnam par rtog pa ma brtags/_gnod sems kyi rnam par rtog pa ma brtags/_'tshe ba'i rnam par rtog pa ma brtags so/_/de gnyis kyis lo stong du lan 'ga' yang tha na sems bskyed pa gcig kyang zla ba la song ba'am/_nyi ma la song ba'am/_pha la song ba 
[\[126b.6\]]'am/_ma la song ba'am/_spun la song ba'am/_sring mo la song ba'am/_nye du la song ba'i rnam par rtog pa ma bskyed do/_/de gnyis kyis lo stong 'das kyi bar du lan 'ga' yang tha na sems bskyed pa gcig kyang khyim la gnas pa'i rnam par rtog pa ma brtags so/_/de 
[\[126b.7\]]gnyis kyis lo stong du lan 'ga' yang zla ba'am/_nyi ma 'am/_skar ma'i gzugs sam/_bar snang la gyen du ma bltas so/_/de gnyis kyis lo stong du lan 'ga' yang rtsig pa'am/_shing la ma bsnyes so/_/de gnyis kyis lo stong du lan 'ga' yang mar ram/_'bru 
[\[127a\]]
[\[127a.1\]]mar gyis lus ma bskus so/_/de gnyis kyis lo stong du lan 'ga' yang tha na sems bskyed pa gcig kyang mar dang ldan pa'i sems ma bskyed do/_/de gnyis kyis lan 'ga' yang tha na sems bskyed pa gcig kyang lus la skyo ba ma bskyed do/_/de gnyis kyis 
[\[127a.2\]]lo stong du lan 'ga' yang tha na sems bskyed pa gcig kyang bdag cag gis bla na med pa yang dag par rdzogs pa'i byang chub mngon par rdzogs par 'tshang rgya bar mi nus shes lus ngal ba ma bskyed do/_/de gnyis lo stong du lan 'ga' yang lus na ba'am/_sems na bar ma gyur to/_/
[\[127a.3\]]de dag gis lo stong 'das kyi bar du nam yang skra breg par sems ma bskyed do/_/gzhan du na rgyal po chen po bzhi 'ongs nas mgo la byugs te skra khyer nas phyir 'dong ngo /_/de dag skra khyer nas mchod rten btsugs so/_/de dag gis lo stong gi bar du rgyal po chen po de dag 'ongs pa 
[\[127a.4\]]dang /_song ba la nam yang 'ong ba dang /_'gro ba'i sems ma bskyed do/_/de gnyis kyis lo stong du grib ma bab pa na nyi ma dang /_nyi mas phog na grib ma'i sems ma bskyed do/_/de gnyis kyis lo stong du grang ba'i dus na yang lan 'ga' yang lus la g.yog pa'i 'du shes ma 
[\[127a.5\]]bskyed do/_/de gnyis kyis lo stong du lan 'ga' yang 'jig rten gyi tshig ma smras so/_/yang shA ri'i bu de'i dus na dran pa rmongs byed ces bya ba'i bdud cig byung ste/_'di lta ste/_dper na da ltar gyi nga'i bdud sdig can bzhin no/_/shA ri'i bu bdud dran pa rmongs byed kyis byang 
[\[127a.6\]]chub sems dpa' sdom pa'i 'chag sar ral gri'i so gtams pa byas par gyur pa dang /_des ral gri'i so de la ral gri'i sor 'du shes bskyed nas des bdag ni bag med pa la gnas so/_/bdag ni bag med pa la gnas so zhes sgra phyung ba dang /_sgra des stong gsum gyi stong chen 
[\[127a.7\]]po'i 'jig rten gyi khams dbyangs kyis go bar gyur to/_/de ltar shA ri'i bu stong gsum gyi stong chen po'i 'jig rten gyi khams dbyangs kyis go bar byas pa dang /_de nas steng gi bar snang las bdud kyi ris kyi lha bye ba brgya phrag stong gis kye ma'o/_/byang chub sems dpa' shi 'phos 
[\[127b\]]
[\[127b.1\]]su ma gyur to/_/shi 'phos su ma gyur to/_/zhes sgra phyung ngo /_/shA ri'i bu de nas byang chub sems dpa' sdom pa de ltar 'chag pas sems bskyed pa de'i rjes su zhugs te/_yang shA ri'i bu lha dang bcas pa'i sgra gnyis pa phyung ba de byang chub sems dpa' sdom pas ma thos so/_/
[\[127b.2\]]gang lha'i sgra dang /_gang sdom pa'i sgra de gnyis kyang byang chub sems dpa' sdom pa la gnas pas ma thos te shA ri'i bu skyes bu dam pa de gnyis spyod lam de lta bu dang /_spyod pa de lta bu dang /_nan tan de lta bu dang /_/snying rje chen po de lta bu dang /_rtul ba de lta bu dang ldan par gyur te/_de 
[\[127b.3\]]gnyis kyis lo stong du sangs rgyas rjes su dran pa bsgoms so/_/gang gi tshe bcom ldan 'das de bzhin gshegs pa mngon par 'phags pa'i rgyal po de yongs su mya ngan las 'das pa dang /_de nas lha zhig 'ongs nas rigs kyi bu dag de bzhin gshegs pa yongs su mya ngan las 'das 
[\[127b.4\]]so zhes sbran te/_de gnyis kyis yongs su mya ngan las 'das so zhes thos nas bcom ldan 'das de'i khri gang na yod pa der song ste/_'greng bzhin du thal mo sbyar nas nyi ma bdun gyi bar du mig mi 'dzums par lta ste/_byams pa dang ldan zhing 'gran zla med pas gus pas rjes su dran 
[\[127b.5\]]par byas te/_de dag gis brtson 'grus ma btang bas 'greng bzhin du 'chi ba'i dus byas so/_/de dag de nas shi 'phos nas tshangs pa'i 'jig rten du skyes so/_/de gnyis tshangs par gyur nas slar log ste/_de bzhin gshegs pa dgra bcom pa yang dag par rdzogs pa'i 
[\[127b.6\]]sangs rgyas de'i mchod rten byas nas lo bzhi khri'i bar du mchod rten gyi yo byad kyi las byas so/_/de gnyis kyis de bzhin gshegs pa'i mchod rten gyi gdugs btsugs zin par shes nas lo bdun khri'i bar du 'greng bzhin du thal mo sbyar te gnas nas de bzhin gshegs pa'i mchod 
[\[127b.7\]]rten de la phyag byed do/_/de dag tshe'i mthar phyin te shi 'phos nas yang 'dzam bu'i gling nyid du skyes te/_'khor los sgyur ba'i rigs su ma'i mngal du mtshe mar skyes so/_/de gnyis skyes ma thag tu gcig gis gcig dran nas bdag cag bag yod pa la gnas par bya'o/_/bdag 
[\[128a\]]
[\[128a.1\]]cag bag yod pa'i mchog bsgom par bya'o zhes smras nas de'i tshe tshigs su bcad pa 'di dag smras so/_/'byor dang rgyas shing rtag tu lo legs pa'i/_/yid 'ong rgyal po'i rigs su bdag cag skyes/_/bag med rgyags pa rab tu spang bya ste/_/byang chub dam 
[\[128a.2\]]pa rab tu bsgrub par bya/_/'dod dang longs spyod de bzhin rgyal po'i srid/_/yid brtan mi rung ring por mi thogs te/_/byang chub dam pa yongs su tshol ba na/_/mkhas pa de la 'dod pa mi skyed do/_/srog chags phan phyir byang chub gang zhugs pa/_/'dod dang longs spyod la ni 
[\[128a.3\]]'dod mi skyed/_/myur du 'dod pa spangs shing rab byung nas/_/tshangs par spyod pa dam pa mchog spyad do/_/sngon 'das dus ni shin tu rgyas pa nas/_/lha rdzas dag dang mi yi bzang po dang /_/'dod pa'i yon tan lnga dag bsten gyur kyang /_/de la nam yang ngoms pa ma rnyed do/_/
[\[128a.4\]]de phyir rgyal srid rgyas dang gnyen tshogs dang /_/'dod pa'i yon tan 'di dag spang bya ste/_/lus skyes nas ni myur du rab byung la/_/byang chub phyir ni brtson 'grus brtsam par bya/_/de gnyis skyes nas lo bcu drug lon pa dang 'dra bar gyur nas skra dang kha spu bregs te gos ngur 
[\[128a.5\]]smrig bgos nas dad pas khyim nas khyim med par rab tu byung ste/_lo nyi khri'i bar du tshangs par spyod pa spyad do/_/de nas shi 'phos nas slar yang tshangs pa'i 'jig rten du skyes so/_/tshangs pa'i 'jig rten nas shi 'phos nas slar yang 'dzam bu'i gling du skyes so/_/yang shA ri'i 
[\[128a.6\]]bu de'i dus na de bzhin gshegs pa dgra bcom pa yang dag par rdzogs pa'i sangs rgyas dri mchog ces bya ba rig pa dang zhabs su ldan pa/_bde bar gshegs pa/_'jig rten mkhyen pa/_/skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs 
[\[128a.7\]]rgyas bcom ldan 'das 'jig rten du byung ste/_de bzhin gshegs pa de de gnyis kyis mnyes par byas te/_de gnyis de bzhin gshegs pa de'i drung du skra dang kha spu bregs nas gos ngur smrig bgos te/_dad pas khyim nas khyim med par rab tu byung ngo /_/de gnyis rab tu byung 
[\[128b\]]
[\[128b.1\]]nas lo bye ba tshang bar tshangs par spyod pa spyad do/_/shA ri'i bu rnam grangs des sangs rgyas khri mnyes par byas te/_byang chub sems dpa' sdom pas thams cad du tshangs par spyod pa spyad do/_/byang chub sems dpa' sdom pa la gnas pas ni de bzhin gshegs pa gcig gi drung 
[\[128b.2\]]du tshangs par spyod pa spyad do/_/de la shA ri'i bu gang byang chub sems dpa' sdom pa zhes bya ba de sngar bla na med pa yang dag par rdzogs pa'i byang chub mngon par rdzogs par sangs rgyas te/_de bzhin gshegs pa dgra bcom pa yang dag par rdzogs pa'i sangs rgyas brtson 'grus 'bar 
[\[128b.3\]]ba zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_de lo bye ba phrag dgu bcu'i bar du gnas so/_/
[\[128b.4\]]de'i nyan thos kyang bye ba khrag khrig phrag dgu bcu'i nyan thos kyi 'dus pa chen po byung ngo /_/shA ri'i bu de la gang byang chub sems dpa' sdom pa la gnas zhes bya ba de ni bcom ldan 'das de bzhin gshegs pa brtson 'grus 'bar ba byang chub thob pa de'i 'khor los sgyur ba'i rgyal por 
[\[128b.5\]]gyur te/_des de bzhin gshegs pa de dang /_dge slong gi dge 'dun du bcas pa la zla ba gsum gyi bar du na bza' dang /_bsod snyoms dang /_mal stan dang /_na ba'i gsos sman dang /_yo byad rnams kyis bsti stang du byas/_bla mar byas/_ri mor byas/_mchod par 
[\[128b.6\]]byas so/_/de nas shA ri'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas brtson 'grus 'bar ba des rgyal po de 'ongs par mkhyen nas rgyal po la bskul ba'i phyir de'i tshe tshigs su bcad pa 'di dag gsungs so/_/sangs rgyas chos 
[\[128b.7\]]rnams thob pa la/_/brtson 'grus dam pa mchog yin te/_/'dod la brkam pa'i sems can rnams/_/sems can don byed shin tu dkon/_/'dod la brkam pa'i don rnams gang /_/de ni mkhas pa'i don ma yin/_/khyod ni don med gnas pa ste/_/mchog gi don 
[\[129a\]]
[\[129a.1\]]tshol ma yin/_/nga nyid dang ni khyod nyid du/_/sngon ni spun du gyur pa ste/_/rdzogs pa'i sangs rgyas myur grub ces/_/de na bdag cag dam bcas so/_/ngas ni byang chub thob gyur te/_/tshangs pa'i 'khor lo bskor ba ltos/_/khyod ni khyim dang chung ma dag_/
[\[129a.2\]]rtag tu srung zhing gnas pa yin/_/mkhas pa rnams ni 'di la yid mi rton/_/'dod pa 'di dag ngan ces rgyal bas gsungs/_/skye bo dag ni bag med don spyod de/_/de phyir don min rtag tu rnam par spongs/_/blo gros ngan pa don med khur khyer te/_/khyod ni don med pa la rab tu 
[\[129a.3\]]gnas/_/'phags pa dag gis 'byung ba rab tu bsngags/_/'dod yon sdug bsngal 'thob byed mi shes so/_/bcom ldan 'das des tshigs su bcad pa de dag gis de bskul ba dang /_de bu la ma bltas/_chung ma la yang ma bltas/_tshong dpon dang /_blon po dang /_
[\[129a.4\]]pha dang /_ma dang /_mkhar gyi rgyal po dang /_grong rdal dang /_ljongs dang /_rgyal srid thams cad la yang ma bltas/_nor gyi phung po thams cad la yang ma chags par stan las langs te/_bcom ldan 'das de'i spyan sngar 'dug nas de'i tshe tshigs su bcad pa 'di dag 
[\[129a.5\]]smras so/_/sangs rgyas kyi ni byang chub phyir/_/bdag gi sha yang bskam par bgyi/_/khyim kun kyang ni spang bar bgyi/_/dgon par mchis nas 'gum par bgyi/_/srog chags kun la phan pa'i phyir/_/khyim med par ni rab byung nas/_/dgon pa rab dgon sten bgyid 
[\[129a.6\]]cing /_/phyir yang brtson 'grus brtsam par bgyi/_/byis pa smra ba sdig pa yi/_/'dod pa'i phyir yang mi sten te/_/de la gnas par gyur pas na/_/bdag ni rgyab kyis phyogs par gyur/_/'dod dang longs spyod rgyal srid dang /_/thams cad rnam par spangs gyur te/_/
[\[129a.7\]]'jig rten mgon gyi bstan pa la/_/deng nyid bdag ni rab tu 'byung /_/byang chub phyir ni spyad pa spyod byed na/_/mkhas pas su zhig 'dus byas yid rton byed/_/gang du bdag ni 'dod la zhugs gyur pas/_/brtson 'grus brtsams kyang byang chub reg ma gyur/_/de bas 'dod pa'i 
[\[129b\]]
[\[129b.1\]]yon tan bdag spangs te/_/longs spyod bde dang rgyal srid ba de spangs nas/_/rgyal ba'i bstan la ched du rab byung la/_/byang chub mchog phyir brtson 'grus brtsam par bgyi/_/des tshigs su bcad pa de dag smras nas bcom ldan 'das de nyid kyi drung du skra dang kha spu bregs te/_
[\[129b.2\]]gos ngur smrig bgos nas dad pas khyim nas khyim med par rab tu byung ngo /_/rgyal po mngon par byung zhing rab tu byung bar shes nas srog chags bye ba khrag khrig brgya stong phrag drug cu dad pas khyim nas khyim med par rab tu byung ngo /_/des bcom ldan 'das yongs su mya ngan 
[\[129b.3\]]las 'das pa'i ring bsrel la mchod pa byas nas de nas shi 'phos ma thag tu dga' ldan gyi ris kyi lha'i rgyal por skyes so/_/de dga' ldan gyi lha'i ris nas shi 'phos nas bskal pa de nyid la bla na med pa yang dag par rdzogs pa'i byang chub mngon par rdzogs par sangs rgyas te/_
[\[129b.4\]]de bzhin gshegs pa dgra bcom pa yang dag par rdzogs pa'i sangs rgyas legs spyod ces bya ba 'jig rten du byung ste/_rig pa dang zhabs su ldan pa nas/_sangs rgyas bcom ldan 'das zhes bya ba'i bar du ste/_de lo bye ba tshang bar gnas so/_/de'i nyan thos kyang bye ba 
[\[129b.5\]]khrag khrig tshang ba'i nyan thos chen po 'dus par gyur te/_thams cad kyang dgra bcom pa/_zag pa zad pa nas sems kyi dbang thams cad kyi dam pa'i pha rol du son pa sha stag gi bar du'o/_/byang chub sems dpa' sems dpa' chen po brgya phrag stong yang bla na med pa yang 
[\[129b.6\]]dag par rdzogs pa'i byang chub las phyir mi ldog pa'i bar du bkod do/_/chos bstan nas sems can tshad med grangs med pa'i don byas te/_yongs su mya ngan las 'das so/_/de yongs su mya ngan las 'das pa'i dam pa'i chos ni bskal pa las lhag par gnas par gyur to/_/
[\[129b.7\]]de'i ring bsrel yang rgyas par gyur te/_'di lta ste dper na ngad yongs su mya ngan las 'das nas ring bsrel rgyas par 'gyur ba bzhin no/_/shA ri'i bu byang chub sems dpa' sdom pa dang /_byang chub sems dpa' sdom pa la gnas pa'i rjes su byang chub sems dpa' bslab 
[\[130a\]]
[\[130a.1\]]cing brtson 'grus mnyams par brtson 'grus kyi pha rol tu phyin pa spyad par bya ba'i sems can keng rus la gnas pa dang /_ser sna la gnas pa dag gi rjes su bslab par mi bya'o/_/shA ri'i bu byang chub sems dpa' gang la la byang chub 'dod la gzhan gyi khyim la 
[\[130a.2\]]ser sna skyed na/_de'i tshe de la 'jigs pa gsum 'byung bar shes par bya'o/_/gsum gang zhe na/_gzhan gyi khyim dag tu kha zas kyi phyir smra/_kun tu smra ba'i phyir 'phags pa'i dge slong gzhan mthong na/_phrag dog dang /_ser sna skyed cing /_khong khro ba'i sems gcig tsam 
[\[130a.3\]]gyis kyang mi 'thun par byed na/_des sems can dmyal ba'i lam yongs su gzung bar 'gyur/_dmus long gi sa bon btab par 'gyur/_mtha' 'khob tu skye ba'i gnas yongs su gzung bar 'gyur ro/_/shA ri'i bu gang la las 'phags pa'i dge slong mthong na khro ba'i zil 
[\[130a.4\]]gyis non te/_khros pa'i sems kyis mi smra zhing ser sna skyed de/_khong khro ba'i sems gcig tsam gyis kyang mi 'thun par byed na/_des sems can dmyal ba'i lam yongs su gzung bar 'gyur/_dmus long gi sa bon btab par 'gyur/_mir skyes na yang mtha' 'khob kyi mi'i 
[\[130a.5\]]yul phyogs su skye ba'i gnas yongs su gzung bar 'gyur/_khong khro ba mang bar 'gyur/_dmus long du 'gyur/_gzhan gyi dring 'jog cing skur pa mang bar 'gyur ro/_/shA ri'i bu gang gi tshe byang chub sems dpa' gzhan gyi khyim la phrag dog dang /_ser sna skye ba de'i tshe de dag 
[\[130a.6\]]'jigs pa 'di gsum yid la bya'o/_/de skad ces bka' stsal nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das byang chub sems dpa' sems dpa' chen po de dag la de ltar rnyed pa legs par rnyed do/_/de bzhin gshegs 
[\[130a.7\]]pas khyim gyi ser sna las byung ba 'di lta bu bshad pa ngo mtshar to/_/bcom ldan 'das bdag cag nyan thos rnams la yang khyim gyi ser sna las 'byung ba legs par rab tu bshad du gsol/_bcom ldan 'das bdag cag kyang sems can dmyal ba las thar bar 'tshal ba 
[\[130b\]]
[\[130b.1\]]lags kyi bdag cag dmus long 'tshal ba ma lags so/_/bdag cag gcugs ma mchis pa'i 'khon mi 'tshal te/_bdag cag kyang skur pa 'debs par 'tshal ba ma lags so/_/bdag cag mtha' 'khob kyi gnas 'tshal ba ma lags so/_/bcom ldan 'das bdag cag ni 
[\[130b.2\]]yul gyi dbus kyi phyogs 'tshal te/_bdag cag gis de bzhin gshegs pa dang /_chos mnyan pa yongs su ma btang ngo /_/de skad ces gsol nas/_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu khyod 'di ltar gnam zhing 
[\[130b.3\]]drang bar gyur te/_gang khyod de bzhin gshegs pa la don 'di 'dri bar sems pa ni legs so legs so/_/ngo mtshar to/_/de bas na shA ri'i bu gang 'jig rten na sangs rgyas kyi bslab pa la slob par 'dod pa de dag gi phyir bshad par bya'o/_/
[\[130b.4\]]de ci'i phyir zhe na/_shA ri'i bu ma bslabs na 'thab pa'i rtsa ba rtsod par 'gyur ro/_/shA ri'i bu byang chub sems dpa' ni dad pa dang dang ba mang zhing sems can rnams kyi skyabs kyi phyir yun ring por lta ba dang /_
[\[130b.5\]]dus ring por lta bar 'gyur zhing de bzhin gshegs pa'i drung du song nas yongs su 'dri bar byed de des 'di lta bu'i chos 'di thos nas dga' ba dang /_dad pa dang mchog tu dga' ba rgya chen po thob par 'gyur te/_nan tan gyis kyang sgrub mod/_shA ri'i bu gang lhag pa'i bsam 
[\[130b.6\]]pas yongs su mya ngan las 'das pa 'dod pa'i sems can de dag ni nyung bar 'gyur te/_phal cher dngos po gsum la gnas so/_/gsum gang zhe na/_rnyed pa dang /_bkur sti dang /_tshigs su bcad pa tshol ba dang /_mdza' bo'i khyim dang /_slong ba'i khyim tshol ba 
[\[130b.7\]]dang /_gnas yongs su 'dzin pa'i phyug pa tshol te/_/dngos po gsum po 'di dag la gnas so/_/de bas na gang dngos po 'di gsum la gnas pa de dag ni ngan song gsum las yongs su mi thar to/_/de dag sems can dmyal ba las thar ba dang /_dud 'gro'i skye gnas 
[\[131a\]]
[\[131a.1\]]dang /_gshin rje'i 'jig rten las thar bar bya ba la spro ba chung zhing de dag mtho ris zad par 'gyur ba dang /_gleng ba dang /_'thab pa dang /_rtsod pa dang /_'breg pa dang /_'gyed pa la brtson zhing lta bar 'gyur ro/_/de dag ma dad par gyur pas mdza' ba 
[\[131a.2\]]mang pos yongs su zin nas dgon par gnas pa spong ba rjes su 'thob par 'gyur te/_de dag la khyim pa dag tshe dang ldan pa khyod nged kyi gnas dang nye bar gnas par gyis shig dang /_nged kyis chos gos dang /_bsod snyoms dang /_mal stan dang /_na ba'i gsos sman 
[\[131a.3\]]dang /_yo byad kyis bsnyen bkur bya'o/_/tshe dang ldan pa dgon pa la gnas na nged kyis kyang khyod mi mthong /_khyod kyis kyang nged mi mthong ngo zhes de skad zer zhing de dag phan tshun smra ba mang bas gnas la chags nas mngon par dga' ba skyed de/_de dag gnas la sred pa skyed par 
[\[131a.4\]]'gyur/_ring du gnas par 'gyur/_mdza' bo'i khyim dang /_slong ba sbyin pa'i khyim mang bar 'gyur te/_de dag phyi phyir zhing mthong na gcig la gcig sred par 'gyur te/_de la gang dge slong thor bur 'ongs pa de dag la bsngags pa ma yin pa smra bar 'gyur te/_mang du 
[\[131a.5\]]thos pa ma yin no/_/rgyun du zhugs pa ma yin no zhes smra bar byed/_lan cig phyir 'ong ba ma yin no zhes smra bar byed/_dgra bcom pa ma yin no zhes smra bar byed de/_gzhan la bsngags pa ma yin pa brjod par bya ba la spro bar byed do/_/shA ri'i bu de la khyim pa de dag gang 
[\[131a.6\]]dge slong thor bur 'ongs pa de dag ni bdag cag gi drung na yun ring du gnas pa ma yin gyi/_gang dge slong 'khod pa dag ni bdag cag gcig gi gcig don gyi pho nya yin no zhes de snyam du sems te/_de dag gcig la gcig ser sna byed par 'gyur ro/_/shA ri'i bu de la kha cig 
[\[131a.7\]]ni chos 'di lta bu khong du chud par ma gyur/_khong du ma chud/_khong du chud par mi 'gyur te/_de dag thams cad mdo sde 'di lta bu dag spong bar gyur/_spong bar byed/_spong bar 'gyur ro/_/yang shA ri'i bu de bzhin gshegs pas gsungs pa'i mdo sde 'di lta bu'i tshig dang 
[\[131b\]]
[\[131b.1\]]'bru'i rnam grangs thos nas thos ma thag tu mos par mi byed kyi sems can gang ngan song du 'gro ba'i sems can de lta bu dag ni smod par byed par 'gyur ro/_/shA ri'i bu de la byang chub sems dpa' brtson 'grus ma nyams pa ni ser sna dang /_phrag dog gi gzhi 'di lta bu ngan song du 
[\[131b.2\]]'gro ba'i las thos nas khyim gyi ser sna ma byas pa yang mi byed/_khyim gyi ser sna byas pa yang 'chags par 'gyur ro/_/shA ri'i bu de ltar na byang chub sems dpa' brtson 'grus ma nyams pa brtson 'grus kyi pha rol tu phyin pa la spyod do/_/gzhan yang shA ri'i bu brtson 'grus 
[\[131b.3\]]ma nyams pa'i byang chub sems dpa' brtson 'grus kyi pha rol tu phyin pa la spyod pa na sems can thams cad la nad par 'du shes bskyed de/_sems can de dag thams cad ni gdung ba'i nad 'di gsum gyis rtag tu gdungs so/_/gsum gang zhe na/_'di lta ste/_'dod 
[\[131b.4\]]chags kyi gdung ba dang /_zhe sdang gi gdung ba dang /_gti mug gi gdung ba'o/_/sman dang rtsis bsku ba'i sbyor ba gang gis sems can rnams kyi 'dod chags rab tu zhi bar 'gyur ba dang /_zhe sdang rab tu zhi bar 'gyur ba dang /_gti mug rab tu zhi bar 'gyur ba de 'dra 
[\[131b.5\]]ba'i chos kyi sman dang /_rtsis bsku ba'i sbyor ba bdag gis bsdu bar bya'o zhes de ltar sems shing de chos kyi sman dang /_rtsis bsku ba'i sbyor ba gang gis sems can rnams kyi 'dod chags rab tu zhi bar 'gyur ba dang /_zhe sdang rab tu zhi bar 'gyur ba dang /_gti mug rab 
[\[131b.6\]]tu zhi bar 'gyur ba de 'dra ba'i chos kyi sman dang /_rtsis bsku ba'i sbyin pa sdud par byed do/_/de ni byang chub sems dpa' brtson 'grus ma nyams pa/_brtson 'grus kyi pha rol tu phyin pa la spyod do/_/de ci'i phyir zhe na/_shA ri'i bu sems can thams cad ni gdung 
[\[131b.7\]]ba'i nad gsum gyis rtag tu gdungs nas na ba ste/_'di lta ste/_'dod chags kyi gdung ba dang /_zhe sdang gi gdung ba dang /_gti mug gi gdung ba'o/_/sems can gang sems can dmyal bar skye ba de dag kyang gdung ba 'di gsum gyis rtag tu gdungs te/_'dod 
[\[132a\]]
[\[132a.1\]]chags kyi gdung ba dang /_zhe sdang gi gdung ba dang /_gti mug gi gdung ba'o/_/gang dud 'gro'i skye gnas pa dang /_gang gshin rje'i 'jig rten pa dang /_gang mi'i 'jig rten pa dang /_gang lhar skyes pa'i sems can de dag kyang 'dod chags kyi gdung ba 
[\[132a.2\]]dang /_zhe sdang gi gdung ba dang /_gti mug gi gdung ba 'di gsum gyis rtag tu gdungs te/_gang sems can de dag gi sman pa gso bar byed pa de dag kyang 'dod chags kyi gdung ba dang /_zhe sdang gi gdung ba dang /_gti mug gi gdung ba'i gdung ba 'di gsum gyis rtag tu 
[\[132a.3\]]gdungs te/_de la sman pa gzhan dang /_sman gzhan bsku ba'i sbyor bas sems can de dag gi 'dod chags kyi gdung ba dang /_zhe sdang gi gdung ba dang /_gti mug gi gdung ba rab tu zhi bar bya mi nus kyi/_gzhan du na de bzhin gshegs pa bla na med pa'i sman pa'i rgyal po 
[\[132a.4\]]chen po dang /_byang chub sems dpa' sems dpa' chen po chos kyi sku thob pas bdag nyid sman du gyur par byin gyis brlabs nas sems can de dag gi 'dod chags kyi gdung ba dang /_zhe sdang gi gdung ba dang /_gti mug gi gdung ba rab tu zhi bar byed nus so/_/de bas na 
[\[132a.5\]]shA ri'i bu rnam grangs des kyang 'di ltar rig par bya ste/_gang sman pa phal dang /_sman gyis bsku ba'i sbyor ba phal gyis sems can de dag gi 'dod chags kyi gdung ba dang /_zhe sdang gi gdung ba dang /_gti mug gi gdung ba rab tu zhi bar nus par sla ba ma yin gyi/_gzhan du na 
[\[132a.6\]]de bzhin gshegs pa bla na med pa'i sman pa'i rgyal po chen po dang /_byang chub sems dpa' sems dpa' chen po chos kyi sku thob pas sems can de dag gi 'dod chags kyi gdung ba dang /_zhe sdang gi gdung ba dang /_gti mug gi gdung ba rab tu zhi bar nus par rig par bya'o/_/
[\[132a.7\]]shA ri'i bu de ji snyam du sems/_sems can gyi khams rab tu mang ngam gsol pa/_ji ltar na bcom ldan 'das kyis gsungs pa'i don bdag gis 'tshal te/_sems can gyi khams ni rab tu mang gi_/sa'i khams ni de lta ma lags so/_/chu'i khams ni de lta ma lags/_
[\[132b\]]
[\[132b.1\]]me'i khams ni de lta ma lags/_rlung gi khams ni de lta ma lags so/_/bka' stsal pa/_de de bzhin no/_/shA ri'i bu de de bzhin te/_shA ri'i bu sems can gyi khams ni rab tu mang gi_/sa'i khams ni de lta ma yin/_chu'i khams ni de lta ma yin/_me'i khams ni de 
[\[132b.2\]]lta ma yin/_rlung gi khams ni de lta ma yin no/_/yang shA ri'i bu sems can skal ba mnyam par gyur pa 'di las phyi rol gyi drang srong gi lha'i mig la snang bar ma gyur pa/_nyan thos dang /_rang sangs rgyas kyi lha'i mig la snang bar ma gyur pa yod do/_shA ri'i bu gang shing 
[\[132b.3\]]rta'i 'khor lo tsam gyi khyon la de bzhin gshegs pa'i lha'i spyan la snang bar gyur pa de ni rab tu mang ste/_stong gsum gyi stong chen po'i 'jig rten gyi khams kyi lha dang mir bcas pa'i skye dgu ni de lta ma yin te/_de ltar sems can gyi khams dpag tu med do/_/shA ri'i bu ji 
[\[132b.4\]]tsam du stong gsum gyi stong chen po'i 'jig rten gyi khams kyi sems can sgo nga las skye ba'am/_mngal nas skye ba'am/_drod gsher las skye ba'am/_rdzus te skye ba'am/_gzugs can nam/_gzugs med pa'am/_'du shes can nam/_'du shes med pa'am/_
[\[132b.5\]]'du shes med 'du shes med min nam/_snang ba'am/_mi snang ba'am/_ji tsam sems can gyi khams su btags pa de dag thams cad yongs su brtag pa bzung ste/_skad cig thang cig yud tsam cig la snga phyi med par mi'i lus thob par gyur la/_de dag thams cad mir 
[\[132b.6\]]gyur nas kyang sman par gyur te/_tshe'i tshad kyang bskal par gnas par gyur nas yongs su brtag pa bzung ste/_slob dpon khams gso ba la mkhas pa 'di lta ste/_/shA ri'i bu da ltar gyi sman pa'i rgyal po gso byed lta bu de dag thams cad 'dus nas sems can gcig gi 'dod 
[\[132b.7\]]chags kyi gdung ba rab tu zhi bar bya ba dang /_zhe sdang gi gdung ba dang /_gti mug gi gdung ba rab tu zhi bar bya ba'i phyir 'bad cing sman pa re res kyang bsil ba'i yan lag gi sman ri rab tsam gyi phung po bsdus nas de dag thams cad sems can gcig gi 'dod chags kyi gdung ba 
[\[133a\]]
[\[133a.1\]]rab tu zhi bar bya ba'i phyir bsil ba'i yan lag gi sman gyi phung po btags te/_bskus par gyur kyang shA ri'i bu sman pa tshe'i tshad bskal par gnas pa thams cad skyo bar gyur la/_bsil ba'i yan lag gi sman gyi phung po de dag thams cad yongs su 'gribs 
[\[133a.2\]]shing zad par gyur kyang sems can gcig gi 'dod chags kyi gdung ba dang /_zhe sdang gi gdung ba dang /_gti mug gi gdung ba de rab tu zhi bar mi nus/_de ltar de bzhin gshegs pas mi sdug pa'i chos kyi sman dang /_rtsis bsku ba'i sbyor bas ni sems can du ma sems 
[\[133a.3\]]can brgya phrag du ma/_sems can stong phrag du ma/_sems can brgya stong phrag du ma/_sems can bye ba khrag khrig brgya phrag stong du ma/_sems can khrag khrig dkrigs phrag du ma/_sems can gtams phrag du ma nas brjod du med pa'i yang brjod du med pa'i bar gyi 
[\[133a.4\]]sems can rnams kyi 'dod chags kyi gdung ba mi sdug pa'i sman dang /_rtsis bsku ba'i sbyor bas rab tu zhi bar byed do/_byams pa'i chos kyi sman dang /_rtsis bsku ba'i sbyor bas sems can du ma'i zhe sdang gi gdung ba rab tu zhi bar byed de/_brjod du med pa'i yang 
[\[133a.5\]]brjod du med pa'i bar gyi sems can rnams kyi zhe sdang gi gdung ba rab tu zhi bar byed do/_/rten cing 'brel bar 'byung ba'i sman dang /_rtsis bsku ba'i sbyor bas sems can du ma'i gti mug gi gdung ba rab tu zhi bar byed de/_brjod du med pa'i yang brjod du med pa'i bar 
[\[133a.6\]]gyi sems can rnams kyi gti mug gi gdung ba rab tu zhi bar byed do/_/byang chub sems dpa' sems dpa' chen po chos kyi sku thob pas kyang bdag nyid chos kyi sman du gyur par byin gyis brlabs nas sems can du ma'i 'dod chags kyi gdung ba rab tu zhi bar byed/_zhe sdang gi gdung 
[\[133a.7\]]ba rab tu zhi bar byed/_gti mug gi gdung ba rab tu zhi bar byed do/_/sems can brjod du med pa'i yang brjod du med pa'i bar gyi 'dod chags dang /_zhe sdang dang /_gti mug gi gdung ba rab tu zhi bar byed do/_/de bas na shA ri'i bu rnam grangs 'dis kyang 'di ltar rig 
[\[133b\]]
[\[133b.1\]]par bya ste/_byang chub sems dpa' sems dpa' chen po gang chos kyi sku la gnas nas bdag nyid chos kyi sman du gyur par byin gyis brlabs nas sems can du ma nas sems can brjod du med pa'i yang brjod du med pa'i bar gyi 'dod chags kyi gdung ba rab tu zhi bar byed/_zhe sdang 
[\[133b.2\]]gi gdung ba rab tu zhi bar byed/_gti mug gi gdung ba rab tu zhi bar byed do/_/shA ri'i bu ngas mngon par shes pa bskal pa grangs med pa de'i pha rol gyi yang ches pha rol na/_de bzhin gshegs pa mar me mdzad ces bya ba 'jig rten du byung ste/_sangs rgyas bcom ldan 
[\[133b.3\]]'das zhes bya ba'i bar du'o/_/'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad des/_nga la gzhon nu khyod ma 'ongs pa'i dus bskal pa grangs med pa na de bzhin gshegs pa dgra bcom pa yang dag par 
[\[133b.4\]]rdzogs pa'i sangs rgyas shAkya thub pa zhes bya bar 'gyur ro zhes lung bstan to/_/yang shA ri'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis lung bstan ma thag tu ngas chos kyi sku thob par gyur te/_nga chos kyi sku dang 
[\[133b.5\]]ldan par gyur nas/_mar me mdzad kyi 'og tu lha'i dbang po brgya byin mig mdzes zhes bya ba sum cu rtsa gsum pa rnams kyi bdag po rdzu 'phrul che ba/_mthu che ba/_dbang che bar grags par gyur to/_/yang de'i tshe 'dzam bu'i gling 'dir grong khyer chen po brgyad khri bzhi stong 
[\[133b.6\]]phrag bzhi byung ngo /_/grong dang /_tshong 'dus dang /_ri khrod stong phrag mang po byung ste/_grong khyer chen po dang /_tshong 'dus dang /_ri khrod stong phrag mang po de dag thams cad kyang srog chags bye ba khrag khrig brgya phrag stong mang pos gang bar gyur to/_/yang 
[\[133b.7\]]de'i tshe nad chen po'i bskal pa bar ma byung ste/_sems can phal cher lus rma can du gyur te/_lus rul ba dang /_wa ba dang /_'bras dang /_me dbal dang /_g.yan pa dang /_rlung dang /_mkhris pa dang /_bad kan gyis rgyas par gyur to/_/de na sman pa 
[\[134a\]]
[\[134a.1\]]brgya stong phrag mang po sems can de dag gi nad rab tu zhi bar bya ba la brtson par byed do/_/shA ri'i bu de nas sems can de dag gso ba ma rnyed de/_mgon med skyabs med nas sgra chen po phyung ba/_lha dag dang ni klu rnams dang /_/gnod sbyin dri za srin 
[\[134a.2\]]po dang /_/mi dang mi ma yin pa dag_/bdag cag nad las thar byed gang /_/bdag cag sdug bsngal thar byed la/_/nor rnams thams cad sbyin par bya/_/de yi bka' yi rjes su 'jug_/byas pa dang dag kyang gzo bar bya//_//bam po [{]bcwa [,]bco [}]lnga pa/_
[\[134a.3\]]yang shA ri'i bu ngas mi'i las 'das pa'i lha'i mig rnam par dag pas sems can de dag nad kyis gzir te/_de dag phal cher lus rma can du gyur te/_lus rul ba dang /_wa ba dang /_'bras da nga /_me dbal dang /_g.yan pa dang /_rlung dang /_mkhris pa dang /_
[\[134a.4\]]bad kan gyis rgyas pa mthong /_mi'i las 'das pa lha'i rna ba rnam par dag pas sems can de dag gis sgra cher phyung ba thos te/_mthong zhing thos nas sems can de dag la snying rje chen po skyes te/_de dag la ngas 'di snyam du bsams so/_/nga sems can 'di dag gi gnas 
[\[134a.5\]]su gyur cig_/sems can skyabs med pa rnams kyi skyabs su gyur cig_/sems can rten med pa rnams kyi rten du gyur cig_/sems can gso ba med pa rnams gso ba sbyar bar bya'o snyam ste/_shA ri'i bu ngas brgya byin gyi lus chen po mi snang bar byas nas grong khyer chen po 
[\[134a.6\]]ku ru nas shin tu mi ring ba zhig tu des pa zhes bya ba'i srog chags zhig tu brdzus te skyes nas steng gi bar snang la 'dug ste/_'dzam bu'i gling gi skye bo'i tshogs thams cad la tshigs su bcad pa 'di dag gis bskul to/_/grong khyer ku ru nas ni mi ring na/_/des pa zhes bya'i srog 
[\[134a.7\]]chags rnam pa yod/_/gang dag de yi sha la yongs za ba/_/de kun nad las yongs su thar bar 'gyur/_/'jigs shing skrag pa dag tu ma byed par/_/de yi sha ni ji ltar 'dod dgar long /_/de ni gnod par mi sems khro gshe med/_/de ni 'dzam bu'i gling gi rtsi yin no/_/
[\[134b\]]
[\[134b.1\]]de ltar shA ri'i bu grong khyer chen po brgyad khri bzhi stong phrag bzhi po de dag dang /_grong dang /_grong khyer dang /_tshong 'dus dang /_ri khrod stong po de dag na sems can na ba ji snyed yod pa de dag thams cad kyis sgra de thos nas grong khyer chen po ku ru zhes bya ba ga la ba dang /_srog 
[\[134b.2\]]chags kyi rnam pa des pa gang na yod pa der song ste/_phyin nas srog chags des pa zhes bya ba'i lus las sha bcad cing bcad cing khyer yang de'i lus las sha yongs su zad par ma gyur te/_de'i tshe tshigs su bcad pa 'di byung ngo /_/gang phyir bden pas byang chub reg 'gyur 
[\[134b.3\]]zhing /_/ye shes phung po de zad mi 'gyur te/_/nga yi tshig de bden par 'gyur zhe na/_/lus la sha ni nam yang zad ma gyur/_/de ltar shA ri'i bu 'dzam bu'i gling kun gyi skye bo'i tshogs thams cad kyis des pa zhes bya ba'i srog chags kyi sha bcad cing bcad cing khyer yang de'i 
[\[134b.4\]]lus bri ba'am/_gang bar yang mi mngon te/_sha yang yang bcad kyang slar de bzhin du skye'o/_/yang shA ri'i bu gang sems can na ba rnams kyis des pa zhes bya ba'i srog chags kyi sha zos na de dag gi nad thams cad byang ste/_nad med cing bde ba las mi 'gyur bar 
[\[134b.5\]]gyur to/_/de bzhin du mthar gyis 'dzam bu'i gling nan ba thams cad kyi nad sna tshogs byang ste/_nad med par byas nas bde zhing gyur pa med do/_/de nas 'dzam bu'i gling gi skyes pa dang /_bud med dang /_khye'u dang /_bu mo dang /_mi thams cad 'di snyam du sems 
[\[134b.6\]]te/_des pa zhes bya ba'i srog chags des bdag cag nad las yongs su thar te bde zhing gyur pa med par byas na/_bdag cag gis de la mchod pa dang /_bkur sti ci zhig bya snyam ste/_de dag thams cad gcig tu 'dus so/_/'dus nas des pa zhes bya ba'i srog 
[\[134b.7\]]chags ga la ba der song ste/_phyin nas srog chags des pa la khor yug tu bskor te slar tshigs su bcad pa 'di smras so/_/khyod ni gnas dang skyabs lags te/_/khyod ni sman pa khyod nyid sman/_/khyod la mchod pa ci bgyi ba/_/bdag cag la ni bka' stsol cig_/
[\[135a\]]
[\[135a.1\]]sha ri'i bu e ma'o skye bo'i tshogs rnams 'dun par gyur to snyam du ngas shes nas lus chen po de mi snang bar byas te/_rang gi brgya byin gyi cha byad du 'dug nas skye bo'i tshogs chen po de dag la smras pa/_kye grogs po dag nga la grong dang /_grong khyer dang /_
[\[135a.2\]]grong rdal dang /_yul dang /_rgyal po'i pho brang 'khor mi dgos so/_/grogs po dag nga la zhing gi dngos po dang /_khyim gyi dngos po dang /_tshong 'dus kyi dngos po dang /_'gron bu dang /_gser dang /_nor bu dang /_mu tig dang /_bai dUr+ya dang /_dung dang /_man 
[\[135a.3\]]shel dang /_byi ru rnams mi dgos so/_/grogs po dag nga la glang po che dang /_rta dang /_rnga mo dang /_ba lang dang /_bong bu dang /_lug dang /_khyim bya dang /_phag rnams mi dgos so/_/skyes pa dang /_bud med dang /_khye'u dang /_bu mo dang /_bran pho dang /_
[\[135a.4\]]bran mo dang /_las byed pa dang /_zho shas 'tsho ba'i mi rnams kyang mi dgos so/_/bza' ba dang /_btung ba dang /_mal cha dang /_na ba'i gsos sman dang /_yo byad dang /_skyed mos tshal dang /_dka' thub kyi nags tshal gyi longs spyod rnams kyang mi dgos so/_/
[\[135a.5\]]kye grogs po dag khyed kyis srog gcod pa spongs la srog gcod pa las slar ldog par gyis shig_/ma byin par len pa spongs la/_ma byin par len pa las slar ldog par gyis shig_/'dod pas log par g.yem pa spongs la/_'dod pas log par g.yem pa las 
[\[135a.6\]]slar ldog par gyis shig_/[{]brdzun [,]rdzun [}]du smra ba spongs la/[ {]brdzun [,]rdzun [}]du smra ba las slar ldog par gyis shig_/phra ma spongs la/_phra ma las slar ldog par gyis shig_/de bzhin du sbyar te ngag rtsub po dang /_tshig kyal pa dang /_brnab sems dang /_gnod sems dang /_
[\[135a.7\]]log par lta ba'i bar du spongs la/_log par lta ba las slar ldog par gyis shig_/de'i tshe skye bo'i tshogs chen po la tshigs su bcad pa 'di dag smras so/_/nga la 'gron bu bye ba mi dgos te/_/gser phung ri rab tsam yang dgos pa med/_/bud med lha mo 'dra ba mi 
[\[135b\]]
[\[135b.1\]]dgos te/_/bza' dang btung dang kha zas zas mi dgos/_/des pa'i srog chags la ni mchod 'dod na/_/las kyi lam ni rab dag bcu po 'di/_/thams cad 'dus nas de dag bsrung bar gyis/_/phan tshun du yang byams pa'i yid kyis ltos/_/las lam bcu po 
[\[135b.2\]]rdzogs pa 'di dag rnams/_/thams cad gcig tu 'dus te srungs shig dang /_/de tshe nga la mchod pa byas par 'gyur/_/byang chub sems dpa' nor dang 'bru mi tshol/_/nga la nor rnams dgos pa ma yin te/_/bza' btung dag dang dbyig nor 'bru mi dgos/_/rta 
[\[135b.3\]]dang glang chen shing rta mi dgos te/_/bud med mchog dang rin chen gos mi dgos/_/phan tshun du ni byams sems dag pa dang /_phan pa'i dngos po dag gi sems bskyed la/_/thams cad kun kyang gcig tu 'dus gyur la/_/dge bcu'i las lam dag rdzogs bsrung 
[\[135b.4\]]bar gyis/_/dbang pos mi rnams de dag rab bskul ba/_/tshig de dag ni thos par gyur pa dang /_/dge ba bcu yi las lam rnam dag pa/_/dge ba rnams ni yang dag rab tu len/_/shA ri'i bu ngas skye bo'i tshogs chen po de dag la chos kyi gtam kun bstan/_yang 
[\[135b.5\]]dag par 'dzin du btsud/_yang dag par gzengs stod/_yang dag par rab tu dga' bar byas nas de nyid du mi snang bar gyur pa de ni nga yin no/_/shA ri'i bu ngas mngon par shes te 'dzam bu'i gling gi skyes pa dang /_bud med dang /_khye'u dang /_bu mo dang /_mi de snyed 
[\[135b.6\]]thams cad kyis srog chags des pa zhes bya ba'i sha zos pa las tha na sems can gcig kyang de nas 'chi ba'i dus byas te/_shi 'phos nas log par ltung bar song bar ma gyur te/_de dag thams cad de nas shi 'phos 'chi ba'i dus byas nas sum cu rtsa gsum gyi lha 
[\[135b.7\]]rnams dang skal ba mnyam par skyes so/_/shA ri'i bu ngas de dag la chos kyi gtam kun bstan/_yang dag par 'dzin du bcug_/yang dag par gzengs stod/_yang dag par rab tu dga' bar byas nas de dag thams cad nyan thos kyi theg pa dang /_rang sangs rgyas 
[\[136a\]]
[\[136a.1\]]kyi theg pa dang /_bla na med pa'i thams cad mkhyen pa'i ye shes dang /_theg pa gsum la nges par gyur te/_de la la la ni yongs su mya ngan las 'das/_la la ni yongs su mya ngan las 'da' bar 'gyur ro/_/shA ri'i bu ngas de ltar lus gcig yongs 
[\[136a.2\]]su btang bas sems can de snyed theg pa gsum dag la yongs su smin par byas so/_/byang chub sems dpa' sems dpa' chen po chos kyi sku la gnas pa'i rdzu 'phrul chen po ci 'dra ba dang /_mthu chen po ci 'dra ba dang /_dbang che bar grags pa ci 'dra ba la ltos/_de skad ces 
[\[136a.3\]]bka' stsal pa dang /_bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das byang chub sems dpa'i chos kyi sku de ci 'dra/_bcom ldan 'das kyis bka' stsal pa/_/shA ri'i bu byang chub sems dpa'i chos kyi sku ni brtan pa/_sra 
[\[136a.4\]]ba/_mi shigs pa/_rdo rje'i sku/_'chi 'pho med pa/_mi skye ba ste/_de ni sku tha dad pas 'dul ba sems can rnams kyi 'dul ba'i dbang gis tha dad du 'gyur yang mes mi 'tshig_/mtshon gyis mi tshugs te/_rdo rje lta bur brtan pa/_mi shigs pa yin no/_/shA ri'i 
[\[136a.5\]]bu de ltar na byang chub sems dpa' chos kyi sku la gnas pa/_brtson 'grus ma nyams pa/_brtson 'grus kyi pha rol tu phyin pa la lhun gyis grub par spyod cing lus kyis sems can yongs su smin par byed kyang sems pa med/_yongs su rtog pa med de/_lus dben pa'i 
[\[136a.6\]]mtshan nyid du rab tu shes so/_/lus dben pa'i mtshan nyid kyis kyang chos thams cad dben pa'i mtshan nyid rjes su shes la/_lus dben pa'i mtshan nyid kyis chos thams cad dben pa'i mtshan nyid la gnyis su yang mi byed de/_mtshan nyid gang lus dben pa'i mtshan nyid yin pa'i mtshan 
[\[136a.7\]]nyid de ni chos thams cad dben pa'i mtshan nyid de dben pa'i mtshan nyid gcig gis rjes su 'jug go_/nang gi chos mi dmigs pa'i phyir rang gi lus dben pa'i mtshan nyid kyis kyang sems can thams cad kyi lus dben pa'i mtshan nyid du mnyam par byed do/_/
[\[136b\]]
[\[136b.1\]]des sems can thams cad kyi lus dben pa'i mtshan nyid kyang chos kyi dbyings dben pa'i mtshan nyid kyis rjes su shes/_chos kyi dbyings dben pa'i mtshan nyid kyang chos thams cad dben pa'i mtshan nyid kyis rjes su slob ste/_de rang gi lus kyi de bzhin nyid kyis sems 
[\[136b.2\]]can gyi lus kyi de bzhin nyid rjes su shes so/_/de sems can thams cad kyi lus kyi de bzhin nyid kyis rang gi lus kyi de bzhin nyid rjes su shes so/_/rang gi lus kyi de bzhin nyid kyis chos thams cad kyi de bzhin nyid rjes su shes so/_/chos thams cad kyi de bzhin nyid kyis rang gi lus kyi de bzhin nyid rjes 
[\[136b.3\]]su shes so/_/rang gi lus kyi de bzhin nyid kyis sangs rgyas thams cad kyi de bzhin nyid rjes su shes so/_/sangs rgyas thams cad kyi de bzhin nyid kyis rang gi lus kyi de bzhin nyid rjes su shes so/_/rang gi lus kyi de bzhin nyid kyis 'das pa dang /_ma 'ongs pa dang /_da ltar byung ba'i 
[\[136b.4\]]de bzhin nyid rjes su shes so/_/'das pa dang /_ma 'ongs pa dang /_da ltar byung ba'i de bzhin nyid kyis rang gi lus kyi de bzhin nyid rjes su shes te/_'das pa'i de bzhin nyid kyis kyang ma 'ongs pa'i de bzhin nyid 'gal bar mi byed/_'das pa'i de bzhin nyid kyis 
[\[136b.5\]]kyang da ltar byung ba'i de bzhin nyid 'gal bar mi byed/_da ltar byung ba'i de bzhin nyid kyis kyang 'das pa'i de bzhin nyid 'gal bar mi byed/_ma 'ongs pa'i de bzhin nyid kyis kyang 'das pa'i de bzhin nyid 'gal bar mi byed/_'das pa'i de bzhin nyid kyis kyang ma 'ongs pa'i de 
[\[136b.6\]]bzhin nyid 'gal bar mi byed/_ma 'ongs pa'i de bzhin nyid kyis kyang da ltar byung ba'i de bzhin nyid 'gal bar mi byed/_da ltar byung ba'i de bzhin nyid kyis kyang ma 'ongs pa'i de bzhin nyid 'gal bar mi byed/_ma 'ongs pa'i de bzhin nyid kyis kyang da ltar byung ba'i de bzhin nyid 
[\[136b.7\]]'gal bar mi byed/_da ltar byung ba'i de bzhin nyid kyis kyang 'das pa'i de bzhin nyid 'gal bar mi byed/_'das pa'i de bzhin nyid kyis kyang da ltar byung ba'i de bzhin nyid 'gal bar mi byed de/_yang 'das pa'i de bzhin nyid dang /_ma 'ongs pa dang /_da ltar byung ba'i de bzhin nyid 
[\[137a\]]
[\[137a.1\]]gang yin pa de nyid phung po dang /_khams dang /_skye mched kyi de bzhin nyid do/_/phung po dang /_khams dang /_skye mched kyi de bzhin nyid gang yin pa de nyid kun nas nyon mongs pa dang rnam par byang ba'i de bzhin nyid do/_/kun nas nyon mongs pa dang /_rnam 
[\[137a.2\]]par byang ba'i de bzhin nyid gang yin pa de nyid mya ngan las 'das pa dang 'khor ba'i de bzhin nyid do/_/'khor ba dang mya ngan las 'das pa'i de bzhin nyid gang yin pa de nyid mngon par 'du byed pa'i de bzhin nyid do/_/mngon par 'du byed pa'i de bzhin nyid gang yin pa 'du byed thams cad 
[\[137a.3\]]kyi de bzhin nyid kyang de bzhin nyid yin te/_yang shA ri'i bu de bzhin nyid ces bya ba ni de kho na'o/_/de bzhin nyid do/_/gzhan ma yin pa nyid do/_/bral ba med pa'o/_/lus med pa'o/_/de bzhin nyid la ni lus gang yang med de/_lus med pa'i de bzhin nyid do/_/de bas na de bzhin gshegs 
[\[137a.4\]]pa'i lus zhes bya'o/_/de'i phyir 'di ni de bzhin nyid kyi lus te/_de'i phyir de bzhin gshegs pa'i lus zhes bya'o/_/lus de lta bu ni lus thams cad de/_de lta bas na byang chub sems dpa' lus thams cad kyang ston la de bzhin gshegs pa'i lus kyang mi byed de/_lus 
[\[137a.5\]]med pa rtsod pa med pas gzugs kyi lus thams cad kyang ston la de bzhin gshegs pa'i lus kyang 'khrugs par mi byed do/_/de bzhin gshegs pa'i ye shes kyis kyang de bzhin gshegs pa'i sku la so sor rtog ste/_de bzhin gshegs pa'i sku mnyam pa nyid kyis kyang rang gi lus 
[\[137a.6\]]mnyam pa nyid so sor rtog go_/rang gi lus mnyam pa nyid kyis lus dang /_lus med pa thams cad kyi mnyam pa nyid so sor rtog go_/lus dang lus med pa thams cad kyi mnyam pa nyid kyis shin tu lus med pa'i lus su mthong ngo /_/lus thams cad rten cing 'brel te byung bar 
[\[137a.7\]]yang shes so/_/shes nas kyang chos kyi sku mngon par sgrub bo/_/de chos kyi sku mngon par bsgrubs nas/_chos kyi sku nyid yin gyi/_phung po dang khams dang /_skye mched lus ni ma yin no/_/de chos kyi skus rab tu phye bas mthong bas kyang sems can rnams 'dul lo/_/
[\[137b\]]
[\[137b.1\]]thos pas kyang sems can rnams 'dul lo/_/reg pas kyang sems can rnams 'dul lo/_/sems can rnams kyi don byed do/_/shA ri'i bu 'di lta ste dper na sman pa'i rgyal po gso byed kyis rtsi thams cad bsdus nas rtsi'i shing mang po sbyar ba las bu mo gzugs bzang ba/_
[\[137b.2\]]mdzes pa/_blta na sdug pa/_kha dog bzang po rgyas pa'i mchog dang ldan pa/_shin tu rdzogs par zin pa/_phyi bdar byas pa zhig byas nas der 'ong ba dang /_'gro ba dang /_'greng ba dang /_'dug pa dang /_nyal bar byed kyang mi rtog_/rnam par mi rtog mod kyi bya ba de dag 
[\[137b.3\]]kyang ston to/_/de na rgyal po 'am/_rgyal bu 'am/_rgyal po'i blon po chen po'am/_tshong dpon nam/_khyim bdag gam/_mkhar gyi rgyal po 'ang rung ste/_gang na ba chen po che ba de dag 'ongs na de dag la sman pa'i rgyal po gso byed kyis/_sman gyi bu mo de dang sprad pa dang /_
[\[137b.4\]]phrad ma thag tu nad thams cad thub par 'gyur/_mi na bar 'gyur te/_gyur pa med cing bde bar 'gyur ro/_/shA ri'i bu de ltar sman pa'i rgyal po gso byed 'jig rten gyi nad gso ba shes pa de ltar sman pa gzhan dag la med do/_/shA ri'i bu de bzhin du byang chub sems dpa' chos 
[\[137b.5\]]kyi skus phye ba yang 'di lta ste/_byang chub sems dpa'i lus la skyes pa dang /_bud med dang /_khye'u dang /_bu mo sems can ji snyed 'dod chags dang /_zhe sdang dang /_gti mug gis gdungs pa rnams kyis reg na de dag reg ma thag tu byang chub sems dpa' de'i sngon gyi 
[\[137b.6\]]smon lam shin tu yongs su dag pas nad thams cad byang zhing gdung ba yang med par 'gyur ro/_/shA ri'i bu yang byang chub sems dpa' chos kyi lus can gyi lus ni zas dang skom gyis gso ba ma yin/_zas kham gyis za bas lus gso ba ma yin gyi de kha zas thams cad yongs 
[\[137b.7\]]su shes pas sems can thams cad la snying brtse ba'i phyir zas za'o/_/de zas za yang gtong bar mi byed do/_/zas za yang lus kyi nang du gtong bar mi byed do/_/chos kyi sku'i stobs las kyang mi nyams/_yongs su mi nyams so/_/shA ri'i bu yang byang chub sems dpa' 
[\[138a\]]
[\[138a.1\]]chos kyi lus can la tshe dang 'chi 'pho dang skye ba yang med la/_sems can yongs su smin par bya ba'i phyir 'chi 'pho dang skye ba yang ston to/_de 'chi 'pho yang chos thams cad 'chi 'pho med pa dang /_mngon par 'du byed pa ma yin rab tu shes so/_/
[\[138a.2\]]skye yang chos thams cad 'pho ba med par rab tu shes so/_/'byung yang chos thams cad skye ba med pas rab tu shes so/_/de chos kyi lus dang /_chos kyi zas dang /_chos kyi stobs dang /_chos la ston pas sems can yongs su smin par bya ba'i phyir sngon gyi smon lam 
[\[138a.3\]]lhun gyis grub pas brtson 'grus ma nyams par brtson 'grus kyi pha rol tu phyin pa la spyod do/_/de nas bcom ldan 'das kyis don de nyid rgyas par bstan pa'i phyir de'i tshe tshigs su bcad pa 'di dag gsungs so/_/de dag lus ni rdo rje lta bur mi shigs pa/_'dul ba'i 
[\[138a.4\]]dus shes nas ni tha dad ston par 'gyur/_/mtshon gyis mi tshugs mes ni tshig pa ma yin yang /_/'dul ba'i sems can mthong nas tshugs shing mes tshig 'gyur/_/sems can na ba mthong nas sman rnams su yang 'gyur/_/de bzhin bkres pa rnams la zas dang skom 
[\[138a.5\]]du 'gyur/_/'on kyang chos kyi dbyings la rnam rtog ci yang med/_/chos kyi sku dang lus med tshul gcig rab tu 'jug_/shed las skyes dang gso dang shed can yod min te/_/chos so cog ni rten cing 'brel te byung bar shes/_/gang de'i rkyen yod pa na sdug bsngal 
[\[138a.6\]]lam 'byung ste/_/rkyen med pan sdug bsngal lam ni 'chad par 'gyur/_/gzugs 'di dbu ba rdos pa 'dra ste snying po med/_/tshor ba chu yi chu bur mtshungs shing 'dra bar sems/_/'du shes dpyid kyi dus kyi smig rgyu rgyu ba 'dra/_/'du byed rnams ni chu skyes shing dang 
[\[138a.7\]]'dra bar lta/_/ji ltar gar la lta bar sgyu ma bslabs pa rnams/_/skad cig gis ni gzugs rnams sna tshogs ston byed pa/_/mi bden byed pa de ltar rnam shes shes gyur nas/_/mkhas pa de dag thams cad du yang smon pa med/_/longs spyod rnams ni ri gzar chu dang mtshungs shing 
[\[138b\]]
[\[138b.1\]]'dra/_/glog dang mkha' sprin phung po lta bur byung nas med/_/longs spyod 'gyur ba gzhu drag 'phangs pa'i mda' ltar shes/_/mkhas pa rnams ni kun tu longs spyod smon pa med/_/lha yi 'jig rten lha rdzas bde ba ma myong ba/_/'jig rten gsum po dag na sems can gang yang 
[\[138b.2\]]med/_/slar yang sems dmyal sdug bsngal myong ba mthong gyur nas/_/bde gshegs sras pos de mthong mtho ris 'gro mi byed/_/yid ni nam mkha' 'dra ba de dag gnas med de/_/gnas dang bral ba rnams la 'byung ba srid ma yin/_/'byung ba med rnams skye dang 'chi 'pho 
[\[138b.3\]]med par 'gyur/_/byang chub sems dpa' che ba mi rga mi 'chi 'thob/_/shA ri'i bu gzhan yang byang chub sems dpa' brtson 'grus ma nyams pa brtson 'grus kyi pha rol tu phyin pa la spyod pa na 'di ltar slob ste/_kye ma'o 'jig rten gnas pa 'di ni gang 'dod chags nad chen por rab tu 
[\[138b.4\]]mi shes/_zhe sdang nad chen por rab tu mi shes/_gti mug nad chen por rab tu mi shes te/_gsum po 'di dag nad chen por rab tu mi shes pa'i sman pa mi mkhas pa sha stag gis yongs su gang /_sman pa mi shes pa sha stag gis yongs su gang nas nad chen po gsum po de dag 
[\[138b.5\]]gi sman gsum mi shes te/_'dod chags kyi nad chen po'i sman chen po mi gtsang ba yin par rab tu mi shes/_zhe sdang gi nad chen po'i sman chen po byams pa yin par rab tu mi shes/_gti mug gi nad chen po'i sman chen po rten cing 'brel te 'byung ba yin par rab tu mi shes te/_kye ma'o 
[\[138b.6\]]sman pa de dag ni nad gzhan dang /_gzhan dag gso nus kyi/_nad thams cad ni gso bar mi nus so/_/kye ma'o sman pa de dag gi sman de ni re shig gso nus pa yin gyi/_gtan du gso bar byed pa ma yin no/_/de bas na bdag cag gis ni sman pa de dag gi rjes su bslab par mi 
[\[138b.7\]]bya'i bdag cag gis ni sangs rgyas bcom ldan 'das/_chos thams cad la mkhas pa bla na med pa/_sman pa'i rgyal po chen po/_/nad thams cad gso bar byed pa'i rjes su bslab par bya'o/_/bdag cag gis ni nad thams cad gso bar bya'i nad gzhan dang gzhan dag gso 
[\[139a\]]
[\[139a.1\]]bar mi bya/_bdag cag gis re shig gso bar mi bya ste/_bdag cag gis gtan du gso bar byed pa bya'o/_/gang gi sgra thos par 'dod chags kyi nad chen po rab tu zhi bar 'gyur ba dang /_zhe sdang gi nad chen po rab tu zhi bar 'gyur ba dang /_gti mug gi 
[\[139a.2\]]nad chen po rab tu zhi bar 'gyur ba de lta bu'i chos kyi sman dang /_rtsi byug pa'i sbyor ba bsdu bar bya'o/_/shA ri'i bu de ltar byang chub sems dpa' sems dpa' chen po brtson 'grus ma nyams pa brtson 'grus kyi pha rol tu phyin pa la spyod pa na de bzhin gshegs pa sman pa'i rgyal po 
[\[139a.3\]]bla na med pa chos thams cad la mkhas pa ma gtogs par gang nyan thos dang /_rang sangs rgyas thams cad la med pa de 'dra ba'i chos kyi sman dang rtsis bsku ba'i sbyor ba sdud par byed de/_chos kyi sman dang /_rtsis bsku ba'i sbyor ba des chos kyi dung chen po la bskus nas yongs su 
[\[139a.4\]]sgrog ste/_de'i sgras stong gsum gyi stong chen po'i 'jig rten gyi khams 'di mngon par go bar byed do/_/de nas sems can du ma/_sems can brgya phrag du ma/_sems can stong phrag du ma/_sems can brgya stong phrag du ma/_sems can bye ba phrag du ma/_sems can bye ba 
[\[139a.5\]]brgya phrag du ma/_sems can bye ba stong phrag du ma/_sems can bye ba brgya stong phrag du ma/_sems can bye ba khrag khrig brgya stong phrag du ma/_sems can dkrigs phrag du ma nas de bzhin du sbyar te/_brjod du med pa'i yang brjod du med pa'i bar gyi sems can rnams kyi 
[\[139a.6\]]'dod chags dang /_zhe sdang dang /_gti mug gi nad chen po rab tu zhi bar 'gyur te/_shA ri'i bu 'di lta ste dper na gangs kyi ri'i rgyal po la sman gyi rgyal po chen po 'bral bar byed pa zhes bya zhig yod de/_de'i dris dug gi drag shul thams cad las rab tu thar par 'gyur te/_
[\[139a.7\]]dpag tshad brgya tsam na 'khod pa dag kyang dug med par 'gyur ro/_shA ri'i bu gal te dud dam rdal sman gyi rgyal po chen po 'bral bar byed pas bskus te bus sam/_brdungs na sems can dug 'thungs pa 'am/_zos pa 'am/_bskus pas zug par gyur pa ji snyed pa de dag 
[\[139b\]]
[\[139b.1\]]thams cad de'i sgra thos nas ni dug med par 'gyur ro/_/shA ri'i bu gang sman gyi rgyal po 'bral bar byed pa/_de lta bu de ni sman pa'i rgyal po gso byed ma gtogs par sman pa thams cad kyis mi shes so/_/shA ri'i bu de bzhin du byang chub sems dpa' sems dpa' chen po yang de 
[\[139b.2\]]bzhin gshegs pa chos thams cad la mkhas pa sman pa'i rgyal po chen po sems can thams cad kyi nad thams cad bsal pa ma gtogs par gang nyan thos dang /_rang sangs rgyas thams cad la med pa de 'dra ba'i chos kyi sman dang /_/rtsis bsku ba'i sbyor ba sdud par byed de/_
[\[139b.3\]]chos kyi sman dang rtsi bsku ba'i sbyor ba des chos kyi dung chen po la bskus nas yongs su sgrog ste/_de'i sgras stong gsum gyi stong chen po'i 'jig rten gyi khams 'di mngon par go bar byed do/_/de nas sems can du mas de thos nas 'dod chags kyi nad chen po rab tu zhi bar 'gyur/_
[\[139b.4\]]zhe sdang dang /_/gti mug gi nad chen po rab tu zhi bar 'gyur/_sems can du ma/_sems can brgya phrag du ma/_sems can stong phrag du ma/_sems can brgya stong phrag du ma/_/sems can bye ba phrag du ma/_/sems can bye ba brgya phrag du ma/_/sems can bye ba 
[\[139b.5\]]stong phrag du ma/_sems can bye ba brgya stong phrag du ma/_sems can bye ba khrag khrig brgya stong phrag du ma/_sems can dkrigs phrag du mas nas de bzhin du sbyar te/_brjod du med pa'i yang brjod du med pa'i bar gyi sems can rnams kyi sgra de thos nas 'dod chags kyi nad chen po 
[\[139b.6\]]rab tu zhi bar 'gyur/_zhe sdang dang /_gti mug gi nad chen po rab tu zhi bar 'gyur ro/_/de gang nas sdud par byed ce na/_gang du byang chub sems dpa' de'i nor bzhag pa nas so/_/byang chub sems dpa' de'i nor gang du bzhag ce na/_byang chub sems dpa'i sde snod kyi 
[\[139b.7\]]chos kyi rnam grangs las gud na ma yin no/_/shA ri'i bu de ltar byang chub sems dpa' sems dpa' chen po brtson 'grus ma nyams pa brtson 'grus kyi pha rol tu phyin pa spyod pa na/_byang chub sems dpa'i sde snod kyi chos kyi rnam grangs rab tu nyan to/_/'dzin to/_/'chang ngo /_/
[\[140a\]]
[\[140a.1\]]klog go_/kun chub par byed do/_/gzhan la yang 'chad cing rgya cher yang dag par rab tu ston to/_/shA ri'i bu de bas na byang chub sems dpa' sems dpa' chen po brtson 'grus ma nyams pa brtson 'grus kyi pha rol tu phyin pa la spyod pa na/_byang chub 
[\[140a.2\]]sems dpa'i sde snod kyi chos kyi rnam grangs shin tu nyan par byed/_'dzin par byed/_'chang bar byed/_klog par byed/_kun chub par byed/_gzhan dag la yang 'chad cing rgya cher yang dag par rab ston to/_/shA ri'i bu de bas na rnam grangs 'dis kyang 'di ltar rig par 
[\[140a.3\]]bya ste/_byang chub sems dpa' sems dpa' chen po gang brtson 'grus ma nyams pa brtson 'grus kyi pha rol tu phyin pa la spyod pa na byang chub sems dpa'i sde snod kyi chos kyi rnam grangs nyan par byed/_'dzin par byed/_'chang bar byed/_klog par byed/_kun chub par 
[\[140a.4\]]byed/_gzhan dag la yang 'chad cing rgya cher yang dag par rab tu ston par byed do/_/yang shA ri'i bu sngon byung ba 'das pa'i dus na bskal ba grangs med pa bas kyang ches grangs med pa/_yangs pa/_dpag tu med pa'i pha rol gyi yang shin tu pha rol tu gyur pa de'i tshe de'i dus 
[\[140a.5\]]na de bzhin gshegs pa dgra bcom pa yang dag par rdzogs pa'i sangs rgyas pad ma'i bla ma zhes bya ba 'jig rten du byung ste/_sangs rgyas bcom ldan 'das zhes bya ba'i bar du'o/_/shA ri'i bu de bzhin gshegs pa dgra bcom pa yang dag par rdzogs pa'i sangs rgyas pad ma'i bla 
[\[140a.6\]]ma de 'di lta ste/_nyan thos bye ba phrag brgyad cu'i nyan thos 'dus pa chen po gcig tu byung ste/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa nas sems kyi dbang thams cad kyi dam pa'i pha rol tu son pa sha stag go_/
[\[140a.7\]]shA ri'i bu bcom ldan 'das de bzhin gshegs pa pad ma'i bla ma de'i tshe'i tshad ni lo brgyad khri thub par gyur to/_/shA ri'i bu pad ma'i bla ma yongs su mya ngan las 'das nas dam pa'i chos lo lnga brgya'i bar du gnas so/_/lo lnga brgya'i bar du yang dam pa'i chos kyi gzugs 
[\[140b\]]
[\[140b.1\]]brnyan gnas so/_/shA ri'i bu de bzhin gshegs pa dgra bcom pa yang dag par rdzogs pa'i sangs rgyas pad ma'i bla ma yongs su mya ngan las 'das pa'i ring bsrel yang rgyas par gyur te/_de 'di lta ste dper na dang yongs su mya ngan las 'das pa'i ring bsrel rgyas par 'gyur 
[\[140b.2\]]ba bzhin no/_/shA ri'i bu de'i tshe na bcom ldan 'das de bzhin gshegs pa pad ma'i bla ma de yongs su mya ngan las 'das nas lo brgya lon pa na byang chub sems dpa' gcig cig 'jig rten gyi khams gzhan zhig nas shi 'phos te/_de'i gsung rab la rgyal rigs su skyes par 
[\[140b.3\]]gyur te/_de btsas ma thag tu bdag ni chos spyod pa'i rigs su skyes kyis bdag gis chos spyad par bya'o zhes tshig de skad smras te/_de'i ming chos spyod ces btags so/_/shA ri'i bu de nas rgyal bu chos spyod dbang po yongs su smin pa'i rgyus skyes nas lo nyi shu lon pa dang 'dra ba de 
[\[140b.4\]]dad pas khyim nas khyim med par rab tu byung ste/_dgon pa nags tshal na gnas bas mtha'i gnas mal du gnas so/_/de gcig tu dben par song ste/_nang du yang dag par 'jog pa na lha zhig 'ongs nas/_dge slong khyod de bzhin gshegs pa dgra bcom pa yang dag par 
[\[140b.5\]]rdzogs pa'i sangs rgyas sgra rnam par grags par 'gyur gyis byang chub sems dpa'i sde snod kyi chos kyi rnam grangs la brtson par gyis shig_/ma thob par brtson 'grus nyams par ma byed cig ces don de bstan pa dang /_des lha de las tshig de thos nas dga' mgu yi rangs rab 
[\[140b.6\]]tu dga' ste dga' ba dang yid bde ba skyes nas/_grong dang /_grong khyer dang /_grong rdal dang /_yul 'khor dang /_rgyal po'i pho brang 'khor dang /_ljongs nas ljongs su byang chub sems dpa'i sde snod kyi chos kyi rnam grangs kun tu tshol zhing rjes su spyod de/_de gang 
[\[140b.7\]]dang gang du dge 'dun gyi kun dga' ra bar dge slong pha dang /_dge slong ma mthong ba dang /_de dag gi gan du song nas 'phags pa byang chub sems dpas gang la bslabs na sangs rgyas kyi chos rnams kyis 'byung bar 'gyur ba'i byang chub sems dpa'i sde snod kyi chos kyi rnam 
[\[141a\]]
[\[141a.1\]]grangs gang lags zhes dris pa dang /_de dag gis smras pa/_dge slong bdag cag gis byang chub sems dpa'i sde snod ces bya ba'i chos kyi rnam grangs de ci 'dra bar mi shes te/_dge slong bdag cag gis ni byang chub sems dpa'i sde snod kyi chos kyi rnam 
[\[141a.2\]]grangs kyi ming deng gdod rna bas thos su zad do zhes smras pa dang /_de 'di snyam du sems te/_lha ni [{]brdzun [,]rdzun [}]mi zer gyis ji srid du byang chub sems dpa'i sde snod kyi chos kyi rnam grangs ma thos pa de srid du brtson 'grus ma nyams par bya'o snyam nas/_des tshe dang ldan pa dag bcom 
[\[141a.3\]]ldan 'das de bzhin gshegs pa pad ma'i bla ma de gang du zhu gsal bzhen ces dris pa dang /_de dag gis dge slong sa phyogs 'dir bcom ldan 'das de bzhin gshegs pa pad ma'i bla ma de zhugs la bzhen to/_/zhes phyogs de bstan nas des phyogs de ga la ba 
[\[141a.4\]]der song ste phyin pa dang /_sa phyogs der bskor ba byas nas sa phyogs de nyid du phyogs gcig tu 'dug ste/_bcom ldan 'das de bzhin gshegs pa pad ma'i bla ma de mngon du byas nas de 'di snyam du sems te/_ji srid du bcom ldan 'das de bzhin gshegs pa pad ma'i 
[\[141a.5\]]bla ma de las byang chub sems dpa'i sde snod kyi chos kyi rnam grangs mngon du ma thos pa de srid du bdag sa phyogs 'di nas mi ldang zhing skyil mo krung mi gzhig go snyam mo/_/shA ri'i bu de ltar rgyal po drang srong brtson 'grus ma nyams pas de lta bur dam bcas pa brtan par byas nas 
[\[141a.6\]]sa phyogs de nyid du 'dug ste/_zhag bdun gyi bar du gnas so/_/de zhag bdun 'das pa dang /_shar phyogs kyi 'jig rten gyi khams bcu pa nas de bzhin gshegs pa dgra bcom pa yang dag par rdzogs pa'i sangs rgyas rin po che'i snying po zhes bya ba byon nas chos kyi sgo'i 
[\[141a.7\]]tshig brgyad po 'di dag gis byang chub sems dpa'i sde snod kyi chos kyi rnam grangs khong du chud par bya'o/_zhes chos kyi sgo'i tshig brgyad rnams yang dag par rab tu bstan pa dang /_de chos kyi sgo'i tshig brgyad po de dag gis mang du thos pa bsam gyis mi khyab pa bla na med pa dang 
[\[141b\]]
[\[141b.1\]]ldan par gyur nas sa phyogs de nyid nas langs te song ngo /_/brtson 'grus ma nyams pa brtson 'grus kyi pha rol tu phyin pa la spyod pa de grong dang /_grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor rnams su lo drug cu'i bar du rgyu zhing 
[\[141b.2\]]byang chub sems dpa'i sde snod kyi chos kyi rnam grangs 'di nyid rab tu bstan to/_/des lo drug bcu'i bar du lha dang /_mi'i srog chags bye bar tshang ba snyed theg pa gsum dag la bkod nas 'chi khar sangs rgyas kyi zhing de nyid du mi rnams dang skal ba mnyam par skye bar gyur cig ces 
[\[141b.3\]]smon lam btab nas de 'chi ba'i dus byas pa dang /_de 'dzam bu'i gling de nyid du tshong dpon gyi rigs shig tu slar skyes te/_de btsas ma thag tu chos spyad par bya'o/_/chos spyad par bya'o zhes tshig de skad smras nas de snga ma bzhin du ming chos spyod ces btags so/_/de btsas 
[\[141b.4\]]nas lo drug lon pa 'dra ba ste/_dad pas khyim nas khyim med par rab tu byung ngo /_/de ltar rab tu byung nas ring po ma lon par yang byang chub sems dpa'i sde snod kyi chos kyi rnam grangs mngon du gyur to/_/de byang chub sems dpa'i sde snod kyi chos kyi rnam grangs la gnas nas 
[\[141b.5\]]lo drug cu'i bar du grong nas grong du/_grong khyer nas grong khyer du/_ljongs nas ljongs su byang chub sems dpa'i sde snod kyi chos kyi rnam grangs 'di yang dag par rab tu ston cing rgyu'o/_/des lo drug cu'i bar du lha dang mi'i skye dgu'i srog chags gzhan bye ba 'di lta ste/_nyan thos 
[\[141b.6\]]kyi theg pa dang /_rang sangs rgyas kyi theg pa dang /_theg pa chen po bla na med pa dang /_theg pa gsum dag la yongs su smin par byas so/_/de yang 'chi kar mir skye bar gyur cig ces smon lam btab pa dang /_de smon lam gyi stobs kyis 'dzam bu'i gling de nyid du rgyal 
[\[141b.7\]]rigs shig tu slar skyes te/_de btsas ma thag tu lhas kye ma'o/_/'jig rten du sems can chos kyi bla ma 'di skyes so/_/kye ma'o 'jig rten du sems can chos kyi bla ma 'di skyes so zhes sgra phyung nas/_de'i ming chos kyi bla ma chos kyi bla ma zhes btags so/_/de yang dbang 
[\[142a\]]
[\[142a.1\]]po rnams yongs su smin pa'i rgyus skyes nas lo nyi shu lon pa 'dra ba de dad pas khyim nas khyim med par rab tu byung ngo /_/de ltar rab tu byung nas dge slong chos kyi bla ma de dran pa'i stobs bskyed pa dang /_shes rab kyi stobs bskyed pas slar byang chub sems dpa'i 
[\[142a.2\]]sde snod kyi chos kyi rnam grangs mngon du gyur to/_/shA ri'i bu de ltar dge slong chos kyi bla mas the tshom gcod pa'i byang chub sems dpa'i sde snod kyi chos kyi rnam grangs 'di nyid lo stong drug khri tshang bar grong dang /_grong khyer dang /_grong rdal dang /_ljongs dang /_yul 'khor dang /_
[\[142a.3\]]rgyal po'i pho brang 'khor sna tshogs su yang dag par rab tu bstan to/_/de lo stong drug khri'i bar du lha dang mi'i skye dgu'i srog chags gzhan bye ba bla na med pa yang dag par rdzogs pa'i byang chub la yongs su smin par byas nas de yang 'chi kar mir skye bar smon lam btab ste/_de 
[\[142a.4\]]'chi ba'i dus byas pa dang /_'dzam bu'i gling de nyid du khyim bdag gi rigs shing sA la chen po lta bur slar skyes te/_de btsas ma thag tu lha zhig gis kye ma'o 'jig rten du sems can dran pa thob pa 'di skyes so/_/kye ma'o 'jig rten du sems can dran pa thob pa 'di skyes so 
[\[142a.5\]]zhes sgra phyung nas de'i ming dran pa thob pa dran pa thob pa zhes btags so/_/de dbang po yongs su smin pa'i rgyus skyes nas lo nyi shu lon pa 'dra ba de dad pas khyim nas khyim med par rab tu byung nas dran pa ma brjed pas mang du thos pa bsam gyis mi khyab pa bla na med pa dang ldan 
[\[142a.6\]]par gyur to/_/de lo drug khri'i bar du grong dang /_grong khyer dang /_ljongs dang /_yul 'khor dang /_rgyal po'i pho brang 'khor du rgyu zhing chos ston pa ni 'di lta ste/_the tshom thams cad gcod pa/_byang chub sems dpa'i sde snod kyi chos kyi rnam grangs 'di nyid grong dang /_
[\[142a.7\]]grong khyer dang /_grong rdal dang /_ljongs dang /_yul 'khor dang /_rgyal po'i pho brang 'khor du lo drug khri'i bar du chos ston te/_des lo drug khri'i bar du lha dang mi'i skye dgu'i srog chags bye ba phrag bzhi 'di lta ste/_nyan thos kyi theg pa dang /_rang sangs rgyas kyi 
[\[142b\]]
[\[142b.1\]]theg pa dang /_sangs rgyas kyi theg pa bla na med pa dang /_theg pa gsum dag la yongs su smin par byas so/_/shA ri'i bu de ltar chos la rton pa'i dge slong de de nas shi 'phos te/_'chi ba'i dus byas nas shar phyogs kyi de bzhin gshegs pa rin po che'i snying po'i sangs 
[\[142b.2\]]rgyas kyi zhing du skyes so/_/shA ri'i bu de ltar byang chub sems dpa' sems dpa'i chen po des lha dang /_mi dang /_lha ma yin gyi skye dgu'i srog chags bye ba phrag drug cur tshang ba theg pa gsum dag la yongs su smin par byas par gyur to/_/shA ri'i bu byang chub 
[\[142b.3\]]sems dpa' sems dpa' chen po de de bzhin gshegs pa rin po che'i snying po'i sangs rgyas kyi zhing der skyes ma thag tu mang du thos pa bsam gyis mi khyab pa bla na med pa dang ldan par gyur to/_/de de na tshe ji tsam thub par 'dug nas de nas shi 'phos te 'chi ba'i dus byas pa dang /_de sangs 
[\[142b.4\]]rgyas kyi zhing de nyid du skyes te/_gang du bcom ldan 'das de bzhin gshegs pa pad ma'i bla ma byung ba'i 'jig rten gyi khams der rgyal rigs su skyes so/_/sngon yongs su smin par byas pa'i srog chags bye ba phrag drug cu po de dag kyang de nyid du skyes nas de'i g.yog tu gyur to/_/
[\[142b.5\]]de'i tshe sangs rgyas kyi zhing der de bzhin gshegs pa dgra bcom pa yang dag par rdzogs pa'i sangs rgyas shin tu mthor gshegs zhes bya ba 'jig rten du byung ngo /_/shA ri'i bu de bzhin gshegs pa shin mthor gshegs de tshe'i tshad lo bye ba phrag brgyad cu thub par gyur to/_/
[\[142b.6\]]de'i tshe na mi de dag gi tshe'i tshad kyang lo bye ba phrag brgyad cu thub par gyur to/_/shA ri'i bu de bzhin gshegs pa dgra bcom pa yang dag par rdzogs pa'i sangs rgyas shin tu mthor gshegs kyi nyan thos bye ba phrag brgyad cu'i nyan thos dgra bcom pa sha stag 'dus pa byung ste/_lo 
[\[142b.7\]]bye ba re re zhing nyan thos 'dus pa re re byung ngo /_/nyan thos 'dus pa re re la nyan thos bye ba phrag brgyad cu byung ste/_dgra bcom pa 'ba' zhig go_/de'i tshe byang chub sems dpa' rgyal bu gzhon nu dpa' bas byin zhes bya ba mang du thos pa yid gzhungs pa de'i rgyus dpyod pa dang 
[\[143a\]]
[\[143a.1\]]ldan pa zhig byung ngo /_/shA ri'i bu gzhon nu de g.yog dang bcas pa srog chags bye ba phrag brgyad cus bskor te/_mdun du bdar nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shin tu mthor gshegs 
[\[143a.2\]]de ga la ba der song ste phyin nas bcom ldan 'das de bzhin gshegs pa shin tu mthor gshegs de'i zhabs la mgo bos phyag 'tshal te/_gzhon nu dpa' bas byin g.yog dang bcas pa phyogs gcig tu 'dug go_/phyogs gcig tu 'dug pa dang /_de nas shA ri'i bu bcom 
[\[143a.3\]]ldan 'das de bzhin gshegs pa shin tu mthor gshegs des gzhon nu dpa' bas byin de'i lhag pa'i bsam pa mkhyen nas sngon byung ba dang ldan pa'i gtam yang dag par rab tu bstan to/_/de nas shA ri'i bu rgyal bu gzhon nu dpa' bas byin de sngon byung ba dang ldan pa'i gtam de thos 
[\[143a.4\]]nas dad pa rab tu thob bo/_/de sems dad par gyur nas srog chags bye ba phrag brgyad cu po de dag dang lhan cig tu dad pas khyim nas khyim med par rab tu byung ngo /_/de de na tshe ji tsam thub par byang chub tshol zhing tshangs par spyod pa spyad pa dang /_bcom ldan 'das de bzhin gshegs 
[\[143a.5\]]pa shin tu mthor gshegs des dge slong dag byang chub sems dpa' sems dpa' chen po dpa' bas byin 'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i 
[\[143a.6\]]sangs rgyas brtson 'grus chen po zhes bya bar 'jig rten du 'byung ste/_sangs rgyas bcom ldan 'das zhes bya ba'i bar du 'gyur ro zhes lung bstan to/_/bcom ldan 'das de bzhin gshegs pa shin tu mthor gshegs de yongs su mya ngan las 'das pa'i ring bsrel la 
[\[143a.7\]]des mchod pa byas te/_dam pa'i chos kyang yang dag par bzung nas de'i 'og tu bla na med pa yang dag par rdzogs pa'i byang chub mngon par rdzogs par sangs rgyas te/_de bzhin gshegs pa brtson 'grus chen po zhes bya bar gyur to/_/shA ri'i bu de bzhin gshegs pa brtson 
[\[143b\]]
[\[143b.1\]]'grus chen po'i tshe'i tshad ni bskal pa phyed thub par gyur to/_/de'i nyan thos kyi dge 'dun yang dpag tu med pa zhig byung ste/_de'i nyan thos 'dus pa re re la yang khrag khrig phrag bcu gnyis yod de dgra bcom pa 'ba' zhig go_/shA ri'i bu de ltar byang chub sems dpa' 
[\[143b.2\]]brtson 'grus ma nyams pa/_brtson 'grus kyi pha rol tu phyin pa la spyod pa/_byang chub sems dpa'i sde snod kyi chos kyi rnam grangs mang du thos te/_bzung /_bcangs/_bklags/_kun chub par byas pas mthar gyis de bzhin gshegs pa brtson 'grus chen po zhes bya ba 
[\[143b.3\]]'jig rten du byung ba'i bar du'o/_/shA ri'i bu de bas na theg pa chen po la yang dag par zhugs pa'i rigs kyi bu'am/_rigs kyi bu mo myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i brtson 'grus ma nyams pa de dag 
[\[143b.4\]]gis byang chub sems dpa'i sde snod kyi chos kyi rnam grangs shin tu mnyan par bya/_gzung bar bya ba nas rgya cher yang dag par rab tu bstan pa'i bar du bya'o/_/de ci'i phyir zhe na/_shA ri'i bu 'di lta ste byang chub sems dpa'i sde snod kyi chos kyi rnam grangs yongs su tshol 
[\[143b.5\]]ba la brtson 'grus ma nyams pa 'di ni byang chub sems dpa' rnams kyi brtson 'grus kyi pha rol tu phyin pa'o/_/shA ri'i bu 'di ni byang chub sems dpa' rnams kyi brtson 'grus kyi pha rol tu phyin pa ste/_de la brtson pas byang chub sems dpa' rnams byang chub sems dpa'i 
[\[143b.6\]]spyad pa spyod do/_/brtson 'grus kyi pha rol tu phyin pa'i le'u ste dgu pa'o//_//bam po bcu drug pa/_de la gang la byang chub sems dpa' sems dpa' chen po brtson na byang chub sems dpa'i spyad pa spyod par 'gyur ba'i byang chub sems dpa' rnams 
[\[143b.7\]]kyi bsam gtan gyi pha rol tu phyin pa gang zhe na/_shA ri'i bu 'di la byang chub sems dpa' 'dod pa rnams las dben pa/_sdig pa mi dge ba'i chos rnams las dben pa/_rtog pa dang bcas pa/_dpyod pa dang bcas pa/_dben pa las skyes pa'i dga' ba dang /_
[\[144a\]]
[\[144a.1\]]bde ba can bsam gtan dang po rdzogs par byas te gnas so/_/shA ri'i bu gzhan yang byang chub sems dpa' rtog pa dang dpyod pa nye bar zhi zhing nang yongs su dang ste/_sems kyi rgyud gcig tu gyur pas rtog pa med pa/_dpyod pa med pa/_ting nge 
[\[144a.2\]]'dzin las skyes pa'i dga' ba dang bde ba can bsam gtan gnyis pa rdzogs par byas te gnas so/_/shA ri'i bu gzhan yang byang chub sems dpa' dga' ba'i 'dod chags dang bral bas btang snyoms la gnas shing dran pa dang shes bzhin can yin te/_bde ba lus 
[\[144a.3\]]kyis myong ba/_'phags pa rnams kyis gang de dran pa dang ldan pa/_bde ba la gnas pa/_btang snyoms pa'o/_/zhes brjod pa ste/_dga' ba med pa'i bsam gtan gsum pa rdzogs par byas te gnas so/_/shA ri'i bu gzhan yang byang chub sems dpa' bde 
[\[144a.4\]]ba yang spangs te/_snga nas sdug bsngal yang spangs shing yid bde ba dang yid mi bde ba yang nub pas bde ba yang ma yin/_sdug bsngal ba yang ma yin pa btang snyoms dang dran pa yongs su dag pa'i bsam gtan bzhi pa rdzogs par byas te gnas so/_/de de ltar 
[\[144a.5\]]sems mnyam par bzhag pa yongs su dag pa/_yongs su byang ba/_nyon mongs pa med pa/_nye ba'i nyon mongs pa dang bral bar gyur nas ting nge 'dzin kyang mi gtong la/_bsam gtan gyi las kyang byed do/_/de la byang chub sems dpa'i bsam gtan gyi las gang 
[\[144a.6\]]zhe na/_gang mngon par shes pa dang /_ye shes kyi las yongs su rdzogs par byed pa'o/_/de la mngon par shes pa gang /_ye shes gang zhe na/_mngon par shes pa zhes bya ba ni 'di lta ste/_lha'i mig dang /_lha'i rna ba dang /_pha rol gyi sems shes pa dang /_sngon 
[\[144a.7\]]gyi gnas dang /_rdzu 'phrul gyi bya ba mngon sum du byas pa mngon par shes pa ste/_'di dag ni mngon par shes pa lnga zhes bya'o/_/shA ri'i bu de la byang chub sems dpa'i lha'i mig gis mngon sum du bya ba shes pa'i mngon par shes pa ni gang mngon par shes pa'i ye shes 
[\[144b\]]
[\[144b.1\]]kyi las yongs su rdzogs par byed pa ni gang zhe na/_shA ri'i bu 'di la byang chub sems dpa' de ltar sems mnyam par bzhag pa/_yongs su dag pa/_yongs su byang ba/_nyon mongs pa med pa/_nye ba'i nyon mongs pa dang bral bas sems can rnams kyi 'chi 'pho dang /_
[\[144b.2\]]skye ba mngon sum du shes par bya ba'i phyir sems 'jug par byed de/_de lha'i mig rnam par dag pa mi'i las shin tu 'das pas sems can rnams kyi 'chi 'pho dang /_skye ba dang /_kha dog bzang po dang /_kha dog ngan pa dang /_bde 'gro dang /_ngan 'gro dang /_bzang 
[\[144b.3\]]po dang /_ngan pa rnams mthong ste/_kye sems can 'di dag ni lus kyis nyes par spyod pa dang ldan pa/_ngag gis nyes par spyod pa dang ldan pa/_yid kyis nyes par spyod pa dang ldan pa/_'phags pa rnams la skur ba 'debs pa/_log par lta ba ste/_de dag log 
[\[144b.4\]]par lta ba'i las yang dag par blangs pa'i rgyus lus zhig ste/_shi ba'i 'og tu ngan 'gro log par ltung ba'i sems can dmyal bar skye bar 'gyur ro/_/sems can 'di dag ni lus kyis legs par spyod pa dang ldan pa/_ngag gis legs par spyod pa dang ldan pa/_yid 
[\[144b.5\]]kyis legs par spyod pa dang ldan pa/_'phags pa rnams la skur ba mi 'debs pa/_yang dag par lta ba ste/_de dag yang dag par lta ba'i las yang dag par blangs pa'i rgyus lus zhig nas bde 'gro mtho ris kyi 'jig rten du skye'o zhes sems can rnams kyi las ji ltar 
[\[144b.6\]]bsags pa bzhin du shes so/_/de ltar mig rnam par dag par mi las 'das pas/_sems can rnams kyi las ci ltar bsags pa bzhin du rab tu shes so/_/shA ri'i bu de ltar byang chub sems dpa'i lha'i mig sems can thams cad las khyad par du 'phags 
[\[144b.7\]]pa gzugs su snang ba thams cad la sgrib pa med pa ste/_gang klu thams cad kyi lha'i mig dang /_gnod sbyin thams cad dang /_dri za thams cad dang /_lha ma yin thams cad dang /_slob pa thams cad dang /_dgra bcom pa thams cad dang /_rang sangs rgyas 
[\[145a\]]
[\[145a.1\]]thams cad kyi lha'i mig de bas lha'i mig gang shin tu khyad par du 'phags pa/_shin tu dam pa/_shin tu rab/_shin tu bzang ba/_shin gsal ba/_'od gsal ba/_nges par 'byung ba'i las thams cad kyis nges par byung ba'i lha'i mig 
[\[145a.2\]]la phyogs bcu'i 'jig rten gyi khams mtha' yas mu med pa na rags pa 'am/_phra ba'am/_ngan pa'am/_bzang po 'am/_gang ring ba'am/_gang nye ba thams cad snang ste/_de'i lha'i mig gis shes so/_/shin tu rtogs so/_/rab tu mthong ngo /_/des 
[\[145a.3\]]lha'i mig des gzugs med pa na spyod pa ma gtogs par phyogs bcu'i 'jig rten gyi khams mtha' yas mu med pa dag na sems can dag 'gro ba thams cad du skyes pa de dag thams cad kyi 'chi 'pho dang /_skye ba yang yang dag pa ji lta ba bzhin du rab tu shes so/_/de dag 
[\[145a.4\]]gi las kyi rgyu yang rab tu shes so/_/de dag gi las kyi 'bras bu yang rab tu shes so/_/de dag gi dbang po rnams kyang rab tu shes so/_/dbang po'i rgyu yang rab tu shes so/_/dbang po'i rim pa yang rab tu shes so/_/gang phyogs bcu'i 'jig rten gyi khams mtha' 
[\[145a.5\]]yas mu med pa dag gi sangs rgyas bcom ldan 'das rnams kyi zhing bkod pa de dag thams cad kyang mngon sum du mthong bas mthong ngo /_/mthong nas kyang tshul khrims kyi phung po yongs su dag par bya ba'i phyir yongs su bsngo ste/_/tshul khrims kyi phung po la gnas pa de'i bsngo 
[\[145a.6\]]pa 'grub par 'gyur ro/_/de lha'i mig rnam par dag pa mi'i las shin tu 'das pa des gang sangs rgyas bcom ldan 'das de dag gi byang chub sems dpa'i dge 'dun de dag thams cad kyang mthong ngo /_/mthong nas kyang gang skyes bu dam pa de dag gi cho ga dang /_spyod 
[\[145a.7\]]yul dang /_spyod pa dang /_dran pa dang /_shes bzhin dang /_spyod lam gyi gnas dang /_chos kyi rnam par thar pa'i ye shes la gnas pa dang /_gzungs thob pa'i ye shes la mkhas pa dang /_shes rab dang /_ye shes dang /_thabs mkhas pa la 'jug pa de thams 
[\[145b\]]
[\[145b.1\]]cad yongs su rdzogs par byed do/_/de'i mig de ni gzugs thams cad mthong bas sgrib pa med pa'o/_/de'i mig de ni gzugs thams cad la mi chags pas chags pa med pa'o/_/de'i mig de ni bag la nyal dang /_lta ba thams cad las rnam par grol ba'o/_/de'i mig 
[\[145b.2\]]de ni rang bzhin gyis 'od gsal bas rnam par dag pa'o/_/de'i mig de ni yul thams cad la mi gnas pa'o/_/de'i mig de ni nyon mongs pa dang /_bag la nyal rnams mi len pa'o/_/de'i mig de ni the tshom med pas rab rib med pa'o/_/de'i mig de ni sgrib pa med pa'i 
[\[145b.3\]]chos rnams la kun nas ldang ba med pa'o/_/de'i mig de ni chos snang ba rnams la chos snang ba thob pa'o/_/de'i mig de ni rnam par shes pa'i spyod pa'i yul ma yin te/_ye shes la rton pa'o/_/de'i mig de ni nyon mongs pa thams cad kyis gos pa med pa/_zhe sdang med pa/_rmongs 
[\[145b.4\]]pa med pa'o/_/de'i mig de ni 'phags pa'i rnam pa'i dbang po rnams kyis nges par 'byed pa'i cha dang 'thun pa'o/_/de'i mig de ni sems can thams cad la/_'od zer mnyam par gtong bas khong khro ba med pa'i mtshan nyid do/_/de'i mig de ni sems kyi 'khrug pa dang bral 
[\[145b.5\]]bas rnam par dag pa'o/_/de'i mig de ni rang bzhin gyis 'od gsal bas dri ma med pa'o/_/de'i mig de ni bsam pa mi 'dor bas sangs rgyas kyi spyan gyis mngon par bsgrubs pa'o/_/de'i mig de ni chags pa dang /_khong khro ba dang bral bas/_chags pa med pa/_
[\[145b.6\]]zhe sdang med pa'o/_/de'i mig de ni don dang spyod yul dang spyod pa dang /_sems can la snying rje chen po rlabs po cher gnas pa'o/_/de'i mig de ni slong ba rnams la khong khro ba med pa'o/_/de'i mig de ni tshul khrims 'chal pa rnams la khong khro ba med pa'o/_/de'i mig 
[\[145b.7\]]de ni gnod par sems pa rnams la rjes su bsrungs pa'o/_/de'i mig de ni le lo can rnams la rab tu bzung ba ster ba'o/_/de'i mig de ni sems 'khrugs pa rnams la bsam gtan gyi yan lag ston pa'o/_/de'i mig de ni shes rab 'chal pa rnams la shes rab kyi mig 
[\[146a\]]
[\[146a.1\]]sbyin pa'o/_/de'i mig de ni lam nor bar zhugs pa rnams la lam ston pa'o/_/de'i mig de ni mos pa chung ba rnams la sangs rgyas rgya chen po ston pa'o/_/de'i mig de ni thams cad mkhyen pa'i ye shes rgya chen pos mngon par 'phags pa'i mngon par 
[\[146a.2\]]shes pa byang chub kyi snying po la mngon par gzhol ba ste/_shA ri'i bu 'di ni byang chub sems dpa' sems dpa' chen po rnams kyi lha'i mig gi mngon par shes pa'i ye shes kyi las yongs su rdzogs par byed pa'o/_/shA ri'i bu de la byang chub sems dpa' sems dpa' chen 
[\[146a.3\]]po rnams kyi lha'i rna ba'i khams kyis mngon sum du bya ba shes pa'i mngon par shes pa ni gang /_mngon par shes pa dang ye shes kyi las yongs su rdzogs pa ni gang zhe na/_shA ri'i bu 'di la byang chub sems dpa'i lha'i rna ba'i khams rnam par dag pa mi'i las shin tu 'das 
[\[146a.4\]]pas mi dang mi ma yin pa gnyi ga'i sgra yang thos te/_de phyogs bcu'i 'jig rten gyi khams mtha' yas mu med pa dag na gang la la sgrar grag pa lha'i sgra'am/_klu'i sgra 'am/_gnod sbyin gyi sgra 'am/_dri za'i sgra 'am/_lha ma yin gyi sgra 'am/_nam mkha' lding gi sgra 
[\[146a.5\]]'am/_mi'am ci'i sgra 'am/_lto 'phye chen po'i sgra 'am/_mi dang mi ma yin pa'i sgra 'am/_gang yang 'phags pa'i sgra 'am/_sangs rgyas kyi sgra 'am/_rang sangs rgyas kyi sgra 'am/_byang chub sems dpa'i sgra 'am/_nyan thos kyi sgra yang rung ste/_de dag 
[\[146a.6\]]thams cad byang chub sems dpa' de'i lha'i rna ba'i khams kyis rig go_/gang yang ngan song gi sgra 'am/_sems can dmyal ba'i sgra 'am/_dud 'gro'i skye gnas kyi sgra 'am/_gshin rje'i 'jig rten gyi sgra yang rung ste/_de dag thams cad de'i lha'i rna ba'i khams kyis 
[\[146a.7\]]rig ste/_tha na srin bu dang /_phye ma leb dang /_sbrang bu dang /_sha sbrang gi sgra 'am/_sems can de dag gi sems kyi dmigs pa dge ba'am/_mi dge ba de dag gis ngag gi las 'byin pa de thams cad kyang rab tu shes so/_/ngag gi las gang dge ba'i rgyu 'dzin pa 
[\[146b\]]
[\[146b.1\]]dang /_ngag gi las gang mi dge ba'i rgyu 'dzin pa de yang rab tu shes so/_gang 'dod chags bag la nyal las khong khro ba'i ngag gi las 'byung ba dang /_gang zhe sdang bag la nyal las chags pa'i ngag gi las 'byung ba dang /_gang 'dod chags dang zhe sdang bag la nyal 
[\[146b.2\]]las rmongs pa'i ngag gi las 'byung ba de yang rab tu shes so/_/gang gti mug bag la nyal las chags pa'i ngag gi las 'byung ba dang /_gang 'dod chags bag la nyal las chags pa'i ngag gi las 'byung ba dang /_gang zhe sdang bag la nyal las zhe sdang 'byung ba dang /_
[\[146b.3\]]gti mug bag la nyal las rmongs pa 'byung ba de yang rab tu shes so/_/ngag gi las gang /_bsam pa dag la sbyor ba khong khro ba dang /_ngag gi las gang sbyor ba dag la bsam pa khong khro ba de thams cad kyang lha'i rna ba'i mngon par shes pa dang /_ye shes thogs pa 
[\[146b.4\]]med pas yang dag pa ji lta ba bzhin du rab tu shes so/_/de lha'i rna ba des 'phags pa rnams dang /_'phags pa ma yin pa rnams kyi sgra rnams thos te/_thos nas kyang 'phags pa rnams kyi sgra la rjes su chags pa yang med/_'phags pa ma yin pa rnams kyi sgra 
[\[146b.5\]]la khong khro ba yang med de 'phags pa rnams kyi sgra las ni byams pa chen po rab tu rnyed do/_/'phags pa ma yin pa rnams kyi sgra las ni snying rje chen po rab tu rnyed do/_/de sgra de thams cad kyis sngon gyi mtha' dang phyi ma'i mtha' yongs su gcod pa'i ye shes yang dag pa ji lta ba 
[\[146b.6\]]bzhin du rab tu shes so/_/de lha'i rna ba des phyogs bcu'i 'jig rten gyi khams rab 'byam ma lus pa thams cad kyi sangs rgyas bcom ldan 'das thams cad kyis gsungs pa thos te thos nas kyang dran pa'i snod mi brjed pas thams cad kun tu 'dzin to/_/kun tu bzung 
[\[146b.7\]]nas kyang mi rjed par byed cing sems can gyi snod ji lta ba bzhin du ston par byed do/_/chos thams cad rang gi ngang gis 'jig pa yang rab tu shes so/_/de bzhin gshegs pa gcig gis chos bstan pa nyan kyang de bzhin gshegs pa gnyis pas chos bstan pa la sgrib pa 
[\[147a\]]
[\[147a.1\]]'am/_kun nas dkris te 'dug par yang mi byed de/_yang shA ri'i bu sangs rgyas bcom ldan 'das thams cad kyis gsungs pa snga phyi med par kun tu 'dzin to/_/gang dge ba'i rtsa ba'i sgra thos pa de yang dus dang dus ma yin par sbyor zhing ston to/_/
[\[147a.2\]]de 'khor gyi dus la bab bam/_skal ba mi mnyam par bstan pa'i dus chos bstan pa'i dus la bab kyang 'jog ste thos kyang mi ston to/_/chos kyi dus la bab pa'am/_'khor gyi dus la bab na gcig slob pa yan chad la yang chos ston te/_lung bstan pa yang dag pa'ang 
[\[147a.3\]]gzhan la gnod na mi byed do/_/lung bstan pa yang dag pa ma yin yang don dang ldan na gzhan la phan gdags pa dang 'thun par thabs la mkhas pas rang gi sems yongs su dag pa'i phyir lung ston to/_sgra'i rnam pa ji lta bu thos par dga' ba de lta bu'i sgra thos so/_/sgra'i 
[\[147a.4\]]rnam pa ji lta bu la mi dga' ba de lta bu'i sgra'i rnam pa mi thos so/_/'khor gang la chos ston pa na byin gyi rlabs kyis sems can rnams kyi rna ba'i rnam par shes pas sgra rab tu shes so/_/de la sems can gang dag chos cang shes pa de dag gis ni de'i chos thos so/_/sems 
[\[147a.5\]]can gang dag cang shes ma yin pa de dag gis ni chos de mi thos so/_/de'i rna ba'i khams de chos kyi dbyings kyis rnam par dag pa yin/_de'i rna ba'i khams de bdag gi khams kyis rnam par dag pa yin/_sems can gyi khams kyis rnam par dag pa yin no/_/de'i rna 
[\[147a.6\]]ba'i khams de sgra ji lta ba bzhin gyi yi ge'i nges pa'i tshig thos pas shin tu rtogs pa yin no/_/gang 'gro ba lngar skyes pa'i sems can de dag gi skad dang smra ba sna tshogs la 'jug pa'i phyir chos ston to/_/de'i rna ba'i khams de yang de bzhin gshegs pa'i lha'i snyan du yongs su 
[\[147a.7\]]bsngos pa yin gyi theg pa gzhan du ni ma yin te/_'di ni byang chub sems dpa'i lha'i rna ba'i mngon par shes pa'i ye shes kyi las yongs su rdzogs pa zhes bya'o/_/shA ri'i bu de la byang chub sems dpa'i pha rol gyi sems shes pa mngon sum du bya ba skyes pa'i mngon par shes pa ni gang /_mngon 
[\[147b\]]
[\[147b.1\]]par shes pa'i ye shes yongs su rdzogs pa ni gang zhe na/_shA ri'i bu 'di la byang chub sems dpa' ni phyogs bcu'i 'jig rten gyi khams rab 'byam ma lus pa thams cad na/_sems can thams cad kyi sngon gyi mtha'i sems kyang rab tu shes/_phyi ma'i 
[\[147b.2\]]mtha'i sems kyang rab tu shes/_da ltar byung ba'i sems kyang rab tu shes so/_/de 'das pa'i sems shes pas/_sems can 'di'i sems kyi rgyu ni rgyu che ba'o/_/sems can 'di'i sems kyi rgyu ni rgyu 'bring ngo /_/sems can 'di'i sems kyi rgyu ni rgyu chung ngo /_/sems can 
[\[147b.3\]]'di'i dbang po rnams ni sbyin pa dang ldan pa'o/_/sems can 'di'i dbang po rnams ni tshul khrims dang ldan pa'o/_/sems can 'di'i dbang po rnams ni bzod pa dang ldan pa'o/_/sems can 'di'i dbang po rnams ni brtson 'grus kyi bsam pa dang ldan pa'o/_/sems 
[\[147b.4\]]can 'di'i dbang po rnams ni bsam gtan gyi bsam pa dang ldan pa'o/_/sems can 'di'i dbang po rnams ni shes rab kyi bsam pa dang ldan pa'o/_/sems can 'di'i dbang po rnams ni byams pa'i rnam pa'o/_/sems can 'di'i dbang po rnams ni snying rje'i rnam pa'o/_/
[\[147b.5\]]sems can 'di'i dbang po rnams ni dga' ba'i rnam pa'o/_/sems can 'di'i dbang po rnams ni btang snyoms kyi rnam pa'o/_/sems can 'di'i dbang po rnams ni theg pa chen po'i rnam pa'o/_/sems can 'di'i dbang po rnams ni rang sangs rgyas kyi theg pa'i rnam pa'o/_/
[\[147b.6\]]sems can 'di'i dbang po rnams ni nyan thos kyi theg pa'i rnam pa'o/_/sems can 'di ni rgyu'i stobs can te rgyu'i gtso bo'i dge ba dang ldan pa'o/_/sems can 'di ni rkyen gyi stobs can te/_rkyen gyi gtso bo'i rgyu dang ldan pa'o/_/sems can 'di ni rgyu'i stobs can yin yang /_
[\[147b.7\]]gtso bo'i dge ba dang ldan pa ma yin te/_sems can 'di ni sbyor ba'i rgyus rigs dma' bar skyes pa'o/_/sems can 'di ni sbyor ba'i stobs can yin yang dge ba rgya chen po'i rgyu dang mi ldan te/_sems can 'di ni rgyu'i stobs bskyed pa'i rgyus rigs chen por skyes pa'o/_/
[\[148a\]]
[\[148a.1\]]sems can 'di ni bsam pa dag la sbyor ba ma dag pa'o/_/sems can 'di ni sbyor ba dag la bsam pa ma dag pa'o/_/sems can 'di ni sbyor ba yang dag la bsam pa yang dag pa'o/_/sems can 'di ni bsam pa yang ma dag la sbyor ba yang ma dag pa'o/_/zhes sems 
[\[148a.2\]]can thams cad kyi sems kyi rgyu dang nye ba'i rgyu'i rnam grangs kyi sems shes pa la 'jug go_/shA ri'i bu de ltar gang sems can thams cad kyi 'das pa'i rgyu'i dbang po la sems kyi spyod pa shes pa dang /_de dag la ci rigs par chos ston pa shes pa 'di ni byang chub sems dpa'i pha rol gyi 
[\[148a.3\]]sems shes pa zhes bya'o/_/yang sems can 'di da ltar sbyin pa'i rgyu ste/_ma 'ongs pa'i dus na tshul khrims kyi rgyur 'gyur ro/_/sems can 'di da ltar tshul khrims kyi rgyu ste/_ma 'ongs pa'i dus na sbyin pa'i rgyur 'gyur ro/_/sems can 'di da ltar bzod pa'i rgyu ste/_
[\[148a.4\]]ma 'ongs pa'i dus na brtson 'grus kyi rgyur 'gyur ro/_/sems can 'di da ltar brtson 'grus kyi rgyu ste/_ma 'ongs pa'i dus na bzod pa'i rgyur 'gyur ro/_/sems can 'di da ltar 'jig rten pa'i spyod pa yin la ma 'ongs pa'i dus na rang sangs rgyas kyi theg pa'i rgyur 'gyur ro/_/
[\[148a.5\]]sems can 'di'i dbang po rnams ni da ltar nyan thos kyi theg pa'i rgyu las skyes pa ste/_ma 'ongs pa na theg pa chen po'i rgyu las skyes pa'i dbang po rnams su 'gyur ro/_/sems can 'di'i dbang po rnams ni da ltar nyan thos kyi theg pa'i rgyu las skyes pa ste/_ma 'ongs pa'i dus 
[\[148a.6\]]na rang sangs rgyas kyi theg pa'i rgyu las skyes pa'i dbang po rnams su 'gyur ro/_/sems can 'di'i dbang po rnams ni da ltar theg pa chen po'i rgyu las skyes pa ste/_ma 'ongs pa'i dus na nyan thos kyi theg pa'i rgyu las skyes par 'gyur ro/_/zhes phyi ma'i mtha'i sems la 'jug 
[\[148a.7\]]pa shes so/_/shA ri'i bu de ltar ma 'ongs pa'i dus na sems can thams cad kyi dbang po rnams kyi rgyu las skyes pa gang dang rnam pa gang dang /_rkyen du 'gyur ba gang yin pa de'i rgyu las skyes pa dang /_de'i rnam pa dang de'i rkyen rnams yang dag pa ji lta ba bzhin du rab tu shes so/_/
[\[148b\]]
[\[148b.1\]]de sems can yongs su ma smin pa thams cad la de'i sems la 'jug pa'i shes pa'i bar du skyo bar mi byed de/_de'i chos kyi snod ci 'dra bar chos ston to/_/de 'bras bu yod pa'i chos ston kyang chos kyi las byas so zhes byed pa ma yin no/_/gang da ltar byung ba'i sems can thams cad kyi 
[\[148b.2\]]sems dang sems las byung ba'i chos rnams 'jug pa de dag thams cad kyang yang dag pa ji lta ba bzhin du rab tu shes te/_'dod chags dang bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes so/_/'dod chags 
[\[148b.3\]]dang bral ba'i sems kyang 'dod chags dang bral ba'i sems su yang dag pa ji lta ba bzhin tu rab tu shes so/_/zhe sdang dang bcas pa'i sems kyang zhe sdang dang bcas pa'i sems su yang dag pa ji lta ba bzhin du rab tu shes so/_/zhe sdang med pa'i sems kyang zhe sdang med 
[\[148b.4\]]pa'i sems su yang dag pa ji lta ba bzhin du rab tu shes so/_/gti mug dang bcas pa'i sems kyang gti mug dang bcas pa'i sems su yang dag pa ji lta ba bzhin du rab tu shes so/_/gti mug med pa'i sems kyang gti mug med pa'i sems su yang dag pa ji lta ba 
[\[148b.5\]]bzhin du rab tu shes so/_/shA ri'i bu de ltar kun nas nyon mongs pa gang dang gang gis sems can gang dang gang gi sems bsgribs pa de thams cad yang dag pa ji lta ba bzhin du rab tu shes te/_shes nas kyang nyon mongs pa las gdon pa'i phyir de lta de lta bur chos 
[\[148b.6\]]ston te/_'khor gang gi nang du 'gro yang thog ma nyid du 'khor de dag thams cad la rnam par lta'o/_/rnam par bltas nas sems can rnams la ji lta ji lta bur rigs pa de lta de lta bu'i chos ston te/_shA ri'i bu de ltar gang sems can de dag gi dbang po mchog dang mchog ma 
[\[148b.7\]]yin par shes pa de thams cad rab tu shes kyang byang chub sems dpa' rang gi sems lhur byed pa'ang ma yin la gzhan gyi sems lhur byed pa yang ma yin no/_/de ci'i phyir zhe na/_de ltar byang chub sems dpa' de'i sems kyi rgyun ni ye shes kyis rig pa'o/_/sems kyi rgyun ni dran pas 
[\[149a\]]
[\[149a.1\]]rig pa'o/_/blo gros kyis rig pa'o/_/sems kyi rgyun ni rtogs pas rig pa'o/_/sems kyi rgyun ni shes rab kyis rig pa'o/_/sems kyi rgyun ni blos rig pa'o/_/sems kyi rgyun ni nyon mongs pa med pa/_bag chags kyi mtshams sbyor ba yang 
[\[149a.2\]]dag par bcad pa/_dag pa/_dri ma med pa/_'od gsal ba/_kha na ma tho ba med pa/_mi rtsub pa/_rnyog pa med pa/_chos thams cad snang bar rig pa'o/_/sems can thams cad kyi sems kyi spyod pa'i rjes su zhugs par rig pa'o/_/shA ri'i bu de ltar gang 'di 
[\[149a.3\]]lta bu'i chos la sems shes pa 'jug pa 'di ni byang chub sems dpa' pha rol gyi sems mngon par shes pa dang /_ye shes kyi las yongs su rdzogs pa zhes bya'o/_/shA ri'i bu de la byang chub sems dpa' sngon gyi gnas rjes su dran pa mngon sum du bya ba'i mngon par shes pa ni gang /_
[\[149a.4\]]mngon par shes pa'i ye shes kyi las yongs su rdzogs par byed pa ni gang zhe na/_shA ri'i bu 'di la byang chub sems dpa' ni phyogs bcu'i 'jig rten gyi khams rab 'byam ma lus pa thams cad na sems can thams cad kyi skye ba gcig dang /_gnyis dang /_gsum dang /_
[\[149a.5\]]bzhi dang /_lnga dang /_bcu dang /_nyi shu dang /_sum cu dang /_bzhi bcu dang lnga bcu dang /_skye ba brgya dang /_skye ba stong dang /_skye ba brgya phrag stong dang /_skye ba brgya phrag du ma dang /_skye ba stong phrag du ma dang /_skye ba brgya stong phrag du ma dang /_'jig pa'i 
[\[149a.6\]]bskal pa dang /_'chags pa'i bskal pa dang /_'jig pa dang /_'chags pa'i bskal pa dang /_'jig pa'i bskal pa du ma dang /_'chags pa'i bskal pa du ma dang /_'jig pa dang /_'chags pa'i bskal pa du ma dang /_sems can 'di sngon che ge mo zhes bya ba 
[\[149a.7\]]zhig tu byung ste/_ming ni 'di zhes bya/_rus ni 'di zhes bya/_rigs ni 'di zhes bya/_kha dog ni 'di lta bu/_cha byad ni 'di lta bu/_dbyibs ni 'di lta bu/_zas ni 'di lta bu zhig za za/_yun ni 'di srid cig tu gnas gnas/_bde ba dang sdug bsngal ni 'di lta bu 
[\[149b\]]
[\[149b.1\]]zhig myong ste/_de nas shi 'phos nas che ge mo zhig tu skyes te/_de nas shi 'phos nas 'dir skyes so/_/zhes sngon gyi gnas rnam pa du ma rjes su dran no/_/de ltar na bdag dang sems can thams cad kyi sngon gyi gnas rnam pa dang bcas pa dang /_yul phyogs dang 
[\[149b.2\]]bcas pa rnam pa du ma rjes su dran no/_/de bdag gi sngon gyi mtha' nas bzung ste sngon gyi gnas rnam pa du ma rjes su dran no/_/sems can gzhan rnams dang /_gang zag gzhan dag gi sngon gyi mtha' nas bzung ste sngon gyi gnas rnam pa du ma rjes su dran no/_/de rang gi dge 
[\[149b.3\]]ba'i rtsa ba sngon gyi rgyu las byung ba yang rjes su dran no/_/gzhan dag gi dge ba'i rtsa ba'i rgyu yang rjes su dran no/_/de rang gi dge ba'i rtsa ba yang byang chub tu sngo bar byed do/_/sems can gzhan gyi dge ba'i rtsa ba rnams kyang sems can rnams rjes su dran par byas nas/_byang chub 
[\[149b.4\]]tu sems skyed par byed do/_/gang sngon gyi bde ba dang sdug bsngal gyi rgyu de yang mi rtag pa dang /_sdug bsngal ba dang /_stong pa dang /_bdag med par rton to/_/de mi rtag pa dang /_sdug bsngal ba dang /_stong pa dang /_bdag med pa la rton pas gzugs kyis dregs 
[\[149b.5\]]pa ma yin/_longs spyod kyis dregs pa ma yin/_g.yog gis dregs pa ma yin/_dbang phyug gis dregs pa ma yin/_'khor los sgyur ba 'dod pas dregs pa ma yin/_brgya byin 'dod pas dregs pa ma yin/_tshangs pa 'dod pas dregs pa ma yin/_'jig 
[\[149b.6\]]rten skyong ba 'dod pas dregs pa ma yin/_skye ba thams cad 'dod pas dregs pa ma yin/_'dod pa dang /_rgyal po'i srid dang /_dbang phyug gi bde ba thams cad 'dod pa'i blo gros can ma yin te/_gzhan du na sems can yongs su smin par bya ba'i phyir bsams bzhin 
[\[149b.7\]]du srid pa 'dzin pa ni ma gtogs so/_/de mi rtag pa dang /_sdug bsngal ba dang /_stong pa dang /_bdag med pa la rton pas sngon gyi nyon mongs pa'i spyod pa la khrel zhing ngo tsha bar byed smod par byed de/_da ltar byung ba'i dngos pos srog gi phyir yang mi dge ba'i rtsa 
[\[150a\]]
[\[150a.1\]]bar 'gyur ba'i las mi byed do/_/de sngon gyi dge ba'i rtsa ba rnams kyang bla na med pa yang dag par rdzogs pa'i byang chub tu yongs su sngo zhing rgyas par byed do/_/da ltar gyi dge ba'i rtsa ba rnams kyang thams cad bsdus pa'i phyir mi 'thun pa'i bsngo ba yongs su 
[\[150a.2\]]spangs te/_sangs rgyas kyi rigs dang /_chos kyi rigs dang /_dge 'dun gyi rigs rgyun mi 'chad par bya ba'i phyir dran pa yang dag par bskyed pa'i stobs kyis thams cad mkhyen par yongs su sngo ste/_de'i dran pa de yang chos kyi dbyings kyi byin gyi rlabs kyis shin tu 
[\[150a.3\]]byin gyis brlabs pa'o/_/shin tu rigs pas mi g.yo ba'o/_/bsam gtan yongs su sbyang ba byas pas ma brtags pa'o/_/zhi gnas kyis shin tu byin gyis brlabs pas gnod pa med pa'o/_/lhag mthong gis shin tu yang dag par zin pas 'khrul pa med pa'o/_/mngon sum 
[\[150a.4\]]gyi phyir phal pa ma yin pa'o/_/dran pa ma nyams pa'i phyir/_brjed pa med pa'o/_/bsod nams kyi tshogs chen po bsags pa dang /_gzhan la rag ma las pa'i ye shes kyi tshogs bsags pa'i phyir myong ba chen po'o/_/pha rol tu phyin pa thams cad kyi tshogs 
[\[150a.5\]]bsags pa'i phyir pha rol tu song ba ste/_de ltar dran pa yang dag par bskyed pa'i stobs kyis 'das pa dang da ltar byung ba'i chos rnams brjed pa med pa 'di ni byang chub sems dpa'i sngon gyi gnas mngon par shes pa'i ye shes kyi las yongs su rdzogs pa'o/_/shA ri'i bu de la 
[\[150a.6\]]byang chub sems dpa'i rdzu 'phrul gyi bya ba mngon sum du bya ba shes pa'i mngon par shes pa ni gang /_mngon par shes pa'i ye shes kyi las yongs su rdzogs pa ni gang zhe na/_sha ri'i bu 'di la byang chub sems dpa' 'dun pa'i ting nge 'dzin spong ba'i 'du byed dang ldan pa'i rdzu 'phrul 
[\[150a.7\]]gyi rkang pa sgom pa dang /_brtson 'grus dang /_sems dang /_dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa sgom pa ste/_de 'dun pa dang /_brtson 'grus dang /_sems dang /_dpyod pas rab tu zin pa'i chos rnams 'dod pa dang /_
[\[150b\]]
[\[150b.1\]]sdug par byed pa dang /_dbang sgyur ba dang /_rdzu 'phrul gyi rkang pa bzhi po 'di dag shin tu yongs su bsgoms pa'i phyir rdzu 'phrul rnams mngon du thob pa yin te/_de rdzu 'phrul gyi cho 'phrul gyi spang ba rnam pa du ma myong ngo /_/de'i rdzu 'phrul gyi cho 'phrul de dag kyang sems can la lta ba'i phyir yongs su 
[\[150b.2\]]goms pa yin no/_/de gzugs sam/_stobs sam/_byin gyi rlabs sam/_rdzu 'phrul gyi cho 'phrul gang dang gang gis sems can rnams 'dul bar 'gyur ba'i rdzu 'phrul gyi cho 'phrul de dang de nyid nye bar ston to/_/de gzugs dang kha dog tu snang ba gang dang gang gis sems can rnams 
[\[150b.3\]]'dul bar 'gyur ba'i gzugs dang kha dog tu snang ba de dang de nyid ston te/_sangs rgyas kyi gzugs dang kha dog tu snang ba'am/_rang sangs rgyas kyi gzugs dang kha dog tu snang ba'am/_nyan thos kyi gzugs dang kha dog tu snang ba'am/_brgya byin gyi gzugs dang 
[\[150b.4\]]kha dog tu snang ba'am/_tshangs pa'i gzugs dang kha dog tu snang ba'am/_'jig rten skyong ba'i gzugs dang kha dog tu snang ba'am/_'khor los sgyur ba'i gzugs dang kha dog tu snang ba'am/_gzhan yang gzugs dang kha dog tu snang ba tha na dud 'gro'i skye 
[\[150b.5\]]gnas kyi gzugs dang kha dog tu snang ba gang dang gang gis sems can rnams 'dul bar 'gyur ba'i gzugs dang kha dog tu snang ba de dang de nyid sems can rnams la nye bar bstan nas chos ston to/_/de stobs snyems pa dang /_khro ba dang /_rgyags pa lhur byed pa'i 
[\[150b.6\]]sems can rnams stobs gang gis 'dul bar bya ba'i stobs de nye bar ston te/_ji tsam sred med kyi bu chen po'i stobs tsam 'am/_ji tsam sred med kyi bu chen po'i stobs bzhi cha tsam 'am/_ji tsam sred med kyi bu chen po'i stobs kyi phyed tsam 'am/_ji tsam sred med kyi 
[\[150b.7\]]bu chen po'i stobs rangs pa tsam 'am/_ji tsam stobs gang gis ri'i rgyal po ri rab kyi 'phang du dpag tshad stong phrag brgya drug cu zheng du dpag tshad brgyad khri bzhi stong yod pa sor mo gnyis kyis blangs nas 'phen te/_'di lta ste dper na skyu ru ra 'bru gcig blangs pa bzhin du 
[\[151a\]]
[\[151a.1\]]'jig rten gyi khams gzhan du 'phangs kyang byang chub sems dpa' de'i stobs yongs su nyams par mi 'gyur ba dang /_stong gsum gyi stong chen po'i 'jig rten gyi khams 'di ltar rgya che ba 'di ltar yangs pa 'di chu'i phung po nas bzung ste/_srid 
[\[151a.2\]]pa'i rtse mo'i bar du lag mthil du bzhag la bskal par 'dug cing spyod lam thams cad kyang ston pa de lta bu'i stobs dang ldan pa'i byang chub sems dpa' stobs snyems pa dang /_khro ba dang /_rgyags pa lhur byed pa'i sems can rnams la stobs snyems pa dang /_khro ba dang /_
[\[151a.3\]]rgyags pa gzhil ba'i phyir chos ston to/_/de rdzu 'phrul gyi rkang pa de dag gis byin gyi rlabs kyi ye shes 'thob ste/_byin gyi rlabs kyi ye shes des gang byin gyis brlabs pa de de bzhin du 'gyur te/_gal te rgya mtsho chen po phyugs rjes kyi chu tsam du byin gyis brlabs na de phyugs 
[\[151a.4\]]rjes kyi chu tsam du gnas so/_/gal te phyugs rjes rgya mtsho chen po tsam du gyur cig ce na yang de rgya mtsho chen por 'gyur ro/_/gal te sreg pa'i bskal pa chu'i phung por gyur cig_/ces byin gyis brlabs na yang de de bzhin du chu'i phung por 'gyur ro/_/chus 'jig pa yang mes 
[\[151a.5\]]'jig par gyur cig ces byin gyis brlabs na de de bzhin du 'gyur ro/_/de bzhin du sbyar te/_tha ma dang /_rab dang /_'bring gi chos rnams kyis gang dang gang byin gyis brlabs pa'i byin gyi brlabs de dang de thams cad de bzhin du 'gyur te/_gzhan du ma yin no/_/de'i byin 
[\[151a.6\]]gyi rlabs de ni dge sbyong ngam/_bram ze'am/_lha'am/_brgya byin nam/_bdud dam/_tshangs pa'am/_'jig rten 'di na gang gis kyang chos dang 'thun pas bsgul ba'am/_bskyod pa'am/_mi snang bar byed mi nus te/_sangs rgyas bcom ldan 'das rnams ni ma 
[\[151a.7\]]gtogs so/_/de byin gyi rlabs kyi stobs bskyed pa des dga' ba dang mchog tu dga' ba rgya chen po sna tshogs lhur byed pa'i sems can rnams la chos ston to/_/de'i rdzu 'phrul gyi rkang pa de dag kyang nyams pa med pa'o/_/bdag nyid dbang ba'o/_/bdud dang nyon mongs pa'i yul las 
[\[151b\]]
[\[151b.1\]]shin tu 'das pa'o/_/sangs rgyas kyi yul la 'jug pa'o/_/sems can rnams la mi 'tshe bar sbyor ba'o/_/dge ba'i rtsa ba'i tshogs thams cad bsags pa'o/_/bdud dang bdud kyi ris kyi lha'i bu rnams kyis mi phyed pa ste/_'di ni byang chub sems dpa'i rdzu 'phrul gyi bya ba 
[\[151b.2\]]mngon sum du bya ba'i mngon par shes pa'i ye shes kyi las yongs su rdzogs par byed pa'o/_/shA ri'i bu de la byang chub sems dpa'i mngon par shes pa ni gang /_ye shes ni gang zhe na/_gang lha'i mig gis gzugs rnams mthong ba 'di ni mngon par shes pa zhes bya'o/_/gang gzugs 
[\[151b.3\]]su snang ba rnams la zad pa'i chos nyid du shes kyang mngon sum du mi byed pa 'di ni ye shes zhes bya'o/_/gzhan yang shA ri'i bu gang sgrar grags pa thams cad thos pa 'di ni mngon par shes pa zhes bya'o/_/gang thos pa'i sngon gyi mtha' brjod du med pa 'di ni ye shes zhes bya'o/_/
[\[151b.4\]]shA ri'i bu gzhan yang gang sems can thams cad kyi sems dang spyod pa rab tu shes pa 'di ni mngon par shes pa zhes bya'o/_/gang sems 'gog par yang shes la 'gog pa mngon sum du yang mi byed pa 'di ni ye shes zhes bya'o/_/shAri'i bu gzhan yang gang sngon gyi mtha' la chags pa 
[\[151b.5\]]med par dran pa 'di ni mngon par shes pa zhes bya'o/_/gang dus gsum la chags pa med pa'i ye shes 'di ni ye shes zhes bya'o/_/shA ri'i bu gzhan yang gang zhing thams cad du 'gro ba dang 'ong ba 'di ni mngon par shes pa zhes bya'o/_/gang zhing nam mkha' lta bur shes pa la 'jug pa 'di 
[\[151b.6\]]ni ye shes zhes bya'o/_/gzhan yang gang btsun pa'i chos la 'jug pa 'di ni mngon par shes pa zhes bya'o/_/gang chos mnyam par mthong ba 'di ni ye shes zhes bya'o/_/gzhan yang gang 'jig rten thams cad la chags par 'gyur ba 'di ni mngon par shes pa zhes bya'o/_/gang 'jig 
[\[151b.7\]]rten thams cad dang mi 'dre ba 'di ni ye shes zhes bya'o/_/gzhan yang gang brgya byin dang /_tshangs pa dang /_'jig rten skyong ba thams cad zil gyis gnon pa 'di ni mngon par shes pa zhes bya'o/_/gang nyan thos dang rang sangs rgyas thams cad kyi rdzu 'phrul shes pa 'di ni ye shes zhes bya ste/_
[\[152a\]]
[\[152a.1\]]shA ri'i bu de ltar mngon par shes pa de dag dang ye shes 'di ni mngon par shes pa'i ye shes kyi las yongs su rdzogs par byed pa zhes bya'o/_/shA ri'i bu de ltar nyon mongs pa'i sems g.yeng ba ji snyed par byang chub sems dpa'i bsam gtan gyi tshogs dang /_sems kyi byin gyi 
[\[152a.2\]]rlabs kyi ye shes kyang de tsam mo/_/sems can thams cad kyi sems g.yeng ba ji snyed pa de tsam du byang chub sems dpas bsam gtan gyi yan lag gi tshogs yang dag par bsdu bar bya'o/_/shA ri'i bu de ltar byang chub kyi sems nam yang dag par blangs te de la gnas pa de na mnyam par gzhag 
[\[152a.3\]]pa zhes bya ste/_sems can mnyam pa nyid kyis mnyam par gzhag pa'o/_/sems mnyam pa nyid kyis mnyam par gzhag pa'o/_/bsam pa mnyam pa nyid kyis mnyam par gzhag pa'o/_/sbyor ba mnyam pa nyid kyis mnyam par gzhag pa'o/_/lhag pa'i bsam pa mnyam pa nyid kyis 
[\[152a.4\]]mnyam par gzhag pa'o/_/sbyin pa mnyam pa nyid kyis mnyam par gzhag pa'o/_/tshul khrims dang /_bzod pa dang /_brtson 'grus dang /_bsam gtan dang /_shes rab mnyam pa nyid kyis mnyam par gzhag pa'o/_/chos thams cad mnyam pa nyid kyis mnyam par gzhag 
[\[152a.5\]]pa'o/_/byang chub gang dang mnyam pa sems can thams cad kyang de dang mnyam pa'o/_/sems can thams cad gang dang mnyam pa chos thams cad de dang mnyam pa ste/_gang mnyam pa de la snyoms par zhugs pa de ni snyoms par zhugs pa zhes bya'o/_/stong pa nyid gang dang mnyam pa chos 
[\[152a.6\]]thams cad kyang de dang mnyam pa ste/_mnyam pa de la snyoms par zhugs pas de'i phyir snyoms par zhugs pa zhes bya'o/_/mtshan ma med pa gang dang mnyam pa dang /_smon pa med pa gang dang mnyam pa dang /_mngon par 'du mi byed pa gang dang mnyam pa'i mnyam pa de la snyoms par zhugs 
[\[152a.7\]]pas de'i phyir snyoms par zhugs pa zhes bya'o/_/rang gi sems mnyam pa nyid kyis chos thams cad mnyam pa nyid la snyoms par zhugs pas de'i phyir snyoms par zhugs pa zhes bya'o/_/phan 'dogs pa dang /_gnod par byed pa thams cad la sems sa dang mnyam pa/_sems chu dang mnyam 
[\[152b\]]
[\[152b.1\]]pa/_sems me dang mnyam pa/_sems rlung dang mnyam pa/_sems nam mkha' dang mnyam pa/_mi mtho mi dma' ba/_gnas pa shin tu gnas pa/_mi g.yo ba thob pa/_spyod lam thams cad dang mnyam par gzhag pa/_spyod lam ma bcos pa/_rang bzhin gyis snyoms par zhugs 
[\[152b.2\]]pa/_mi rgod pa/_mi g.yeng ba/_mi 'phyar ba/_mu cor mi smra ba/_tshig ma 'chal pa/_don shes pa/_chos shes pa/_dus shes pa/_tshod shes pa/_drod shes pa/_'jig rten thams cad dang 'thun pa/_'jig rten dang ma 'dres pa/_'jig rten gyi chos brgyad las yang 
[\[152b.3\]]dag par 'das pa/_nyon mongs pa thams cad dang ma 'dres pa/_'du 'dzi dang bral ba/_spyod yul dben pa ste/_de lta bu'i chos la gnas pa mnyam par gzhag pa'i gnas kyang mi 'dor la 'jig rten gyi bya ba thams cad du yang kun tu snang ba 'di ni byang chub sems dpa'i shes rab dang /_
[\[152b.4\]]thabs kyis mngon par bsgrubs pa'i bsam gtan gyi pha rol tu phyin pa ste/_gang la snyoms par 'jug pa na sems can la lta ba'i snying rje chen pos dmigs pa'i sems nye bar 'brel par byed pa 'di ni de'i thabs so/_/zhi ba dang rab tu zhi ba la snyoms par 'jug pa 'di ni de'i shes rab bo/_/
[\[152b.5\]]gang snyoms par 'jug pa na sangs rgyas kyi ye shes sgrub pa 'di ni de'i thabs so/_/gang chos gang la yang nye bar 'brel par mi byed pa 'di ni de'i shes rab bo/_/gang snyoms par 'jug pa na chos thams cad 'dzin pa la ltos pa de ni de'i thabs so/_/gang chos kyi dbyings dbyer med pas bsam 
[\[152b.6\]]gtan byed pa 'di ni de'i shes rab bo/_/gang snyoms par 'jug pa na sangs rgyas kyi sku'i rgyan mngon du byed pa 'di ni de'i thabs so/_/gang chos kyi sku la gnas nas bsam gtan byed pa 'di ni de'i shes rab bo/_/gang snyoms par 'jug pa na sangs rgyas kyi gsung dang /_dbyangs dang /_sgra dang /_tshangs 
[\[152b.7\]]pa'i dbyangs la sems pa 'di ni de'i thabs so/_/gang brjod du med pa'i chos nyid kyis bsam gtan byed pa 'di ni de'i shes rab bo/_/gang snyoms par 'jug pa na sems rdo rje lta bur byin gyis rlob pa 'di ni de'i thabs so/_/gang dran pa mi g.yeng bas bsam gtan byed pa 'di ni de'i shes rab 
[\[153a\]]
[\[153a.1\]]bo/_/gang snyoms par 'jug pa na sngon gyi smon lam gyis sems can yongs su smin par byed pa byin gyis rlob pa 'di ni de'i thabs so/_/gang sems can thams cad bdag med par bsam gtan byed pa 'di ni de'i shes rab bo/_/gang bsam gtan byed pa na dge ba'i rtsa ba rnams 
[\[153a.2\]]lhag par dmigs pa 'di ni de'i thabs so/_/gang rtsa ba med pa dang /_gnas med par bsam gtan byed pa 'di ni de'i shes rab bo/_/gang snyoms par 'jug pa na sangs rgyas kyi zhing yongs su dag pa mngon du byed pa 'di ni de'i thabs so/_/gang zhing nam mkha' dang mnyam par bsam gtan 
[\[153a.3\]]byed pa 'di ni de'i shes rab bo/_/gang snyoms par 'jug pa na byang chub kyi snying po'i rgyan bkod pa mngon du byed pa 'di ni de'i thabs so/_/gang nyon mongs pa nye bar zhi bar bsam gtan byed pa 'di ni de'i shes rab bo/_/gang snyoms par 'jug pa na chos kyi 'khor lo rab tu bskor ba la dmigs 
[\[153a.4\]]par byed pa 'di ni de'i thabs so/_/gang bskor ba yang med/_ldog pa yang med par bsam gtan byed pa 'di ni de'i shes rab bo/_/byang chub kyi yan lag gi tshogs ji snyed pa de la snyoms par 'jug pa na btang snyoms su byed pa dang /_mngon du byed pa 'di ni de'i thabs so/_/nye ba'i nyon 
[\[153a.5\]]mongs pa ji snyed pa yongs su gdung ba med pa'i de bzhin gshegs pa'i ye shes dang /_bsam gtan gyi bde ba chos thams cad dang mi ldan pa dang /_'du shes chags pa med pa 'du shes yongs su shes pa dang /_'du shes thams cad sel ba dang /_byang chub sems dpa' thams cad 
[\[153a.6\]]kyi nges par gyur pa de la bsam gtan dang bsam gtan med par bsam gtan byed pa 'di ni de'i shes rab ste/_byang chub sems dpa' sems dpa' chen po de lta bur zhugs pa rnams kyi bsam gtan gyi pha rol tu phyin pa 'di ni zad mi shes pa yin no/_/bdud thams cad kyis kyang glags mi rnyed 
[\[153a.7\]]do/_/sangs rgyas kyi chos thams cad kyi snod du nye bar gnas pa yin no/_/shA ri'i bu de ltar na 'di ni thabs/_'di ni shes rab ste/_de'i phyir byang chub sems dpa' rnams kyi thabs dang shes rab kyis mngon par bsgrubs pa'i bsam gtan gyi pha rol tu phyin pa zhes bya'o/_/shA ri'i bu gzhan yang 
[\[153b\]]
[\[153b.1\]]byang chub sems dpa' sems dpa' chen po ni mngon par shes pa las nyams pa med par 'du shes su gyur pa'i las rnams kyang byed do/_/mngon par shes pas kyang rnam par rol la bya ba thams cad kyang yongs su ston to/_/mngon par shes pa la rab tu gnas la 'jug pa chen po la 
[\[153b.2\]]yang 'dzud par byed do/_/de'i mngon par shes pa de ni ye shes byed pa'o/_/'jig rten las 'das pa'o/_/nges par 'byed pa'i cha dang 'thun pa'o/_/bya ba thams cad la rnam pa'i mchog thams cad dang ldan pa'o/_/de'i mngon par shes pa de ni shes rab byed pa'o/_/'jig rten gyi 
[\[153b.3\]]dang 'jig rten las 'das pa'i chos rnams mngon sum du gyur pa'o/_/de'i mngon par shes pa de ni zad pa'i rnam pa'o/_/thams cad kyi rjes su 'jug pa'o/_/nam mkha' dang mtshungs pa'o/_/de'i mngon par shes pa de ni gzugs dang gzugs med pa rnams su gzugs thams cad 
[\[153b.4\]]kun tu ston pa'o/_/de'i mngon par shes pa de ni sngon gyi mtha'i sgra dang mnyam pa nyid kyis sgra thams cad rjes su song ba'o/_/de'i mngon par shes pa de ni rang bzhin dag mngon sum du mthong bas sems can thams cad kyi sems dang spyod pa la rnam par lta ba'o/_/de'i mngon par 
[\[153b.5\]]shes pa de ni sngon gyi mtha' dang phyi ma'i mtha' yongs su gcod pas bskal pa thams cad rjes su dran pa'o/_/de'i mngon par shes pa de ni rdzu 'phrul dang rnam par 'phrul pa kun ston cing gzhan la mngon du phyogs pa mngon par 'du mi byed pa'i mtshan nyid do/_/de'i mngon par shes pa de ni dus las 
[\[153b.6\]]mi 'da' bas dus la sdod pa'i phyir zag pa zad pa'i ye shes kyi rjes su song ba'o/_/de'i mngon par shes pa de ni 'phags pa'o/_/'jig rten las 'das pa'i chos thams cad la nges par 'byed pa'i cha dang 'thun pa'o/_/de'i mngon par shes pa de ni nyan thos dang /_rang sangs rgyas thams 
[\[153b.7\]]cad kyis gting dpag dka' ba'o/_/de'i mngon par shes pa de ni zab mo'i don to/_/bdud dang phyir rgol ba bcom pa'o/_/de'i mngon par shes pa de ni byang chub kyi snying po 'dzin pa'o/_/sangs rgyas kyi chos thams cad mngon par rdzogs par byang chub pa la gzhol ba'o/_/de'i mngon par shes 
[\[154a\]]
[\[154a.1\]]pa de ni chos kyi 'khor lo skor ba dang 'thun pa'o/_/de'i mngon par shes pa de ni sems can thams cad 'dul bar byed pa'o/_/de'i mngon par shes pa de ni chos thams cad la dbang bas dbang bskur ba thob pa'o/_/shA ri'i bu de ltar byang chub sems dpa' mngon par shes pa ma nyams pa ni shes pas byas pa'i las 
[\[154a.2\]]rnams byed kyi nga rgyal gyis byas pa ni ma yin no/_/mngon par shes pa ma nyams pa de sems yongs su dag pa dang /_yongs su byang ba dang /_'od gsal ba dang /_nyon mongs pa med pa dang /_nye ba'i nyon mongs pa dang bral ba dang /_shin tu dul ba dang /_shin tu zhi ba dang /_shin tu sbyang ba byas pa dang /_bsam gtan dang /_
[\[154a.3\]]rnam par thar pa dang /_ting nge 'dzin dang /_snyoms par 'jug pas kyang bsams bzhin du skye ste/_bcings bzhin du skye ba ma yin/_bcings bzhin du 'chi 'pho ba ma yin/_bcings bzhin du 'byung ba ma yin no/_/de ci'i phyir zhe na/_de ni yang dag par ma yin pa kun rtog pa las grol ba'o/_/de ni nyon mongs pa'i bcings pa thams cad 
[\[154a.4\]]las grol ba'o/_/de ni phyin ci log gi rtse mo'i gnas las grol ba'o/_/de bas na de grol bzhin du skye/_grol bzhin du 'chi 'pho/_grol bzhin du 'byung ngo /_/de skye yang theg pa chen pos phongs par yang mi 'gyur la sangs rgyas kyi chos rnams kyis phun sum tshogs par 'gyur ro/_/sangs rgyas kyi chos de dag kyang phyogs bcu kun tu 
[\[154a.5\]]btsal kyang mi rnyed/_mi dmigs la chos thams cad kyang sangs rgyas kyi chos kyi rjes su 'jug go_/de ltar na rang sangs rgyas kyi chos dang /_chos thams cad ni chos kyang ma yin la chos ma yin pa yang ma yin pa zhes bya'o/_/chos gang yang dag pa ji lta ba bzhin kun tu btsal kyang mi rnyed pa de la bgrang ba gang yang med de/_chos thams cad ni 
[\[154a.6\]]bgrang ba'i lam las shin tu 'das pa'o/_/gang chos thams cad mnyam pa nyid du shes pa de ni chos dang chos ma yin pa la mngon par chags par mi byed do/_/mngon par chags pa med pa ni chos thams cad kyi don to/_/gang don la rlom sems su byed pa de ni de'i gnod pa chen po'o/_/gang don la rlom sems su mi byed pa de'i 
[\[154a.7\]]mdun na ni don nam don ma yin pa mi gnas so/_/don mthong ba las gang du yang blo thogs par mi 'gyur te/_de'i blo thogs pa med do/_/gang blo thogs pa med pa de yongs su mi 'dzin to/_/gang yongs su mi 'dzin pa de mi chags so/_/gang mi chags pa de gnas med do/_/gang gnas med pa de nyams pa med do/_/gang nyams pa med pa de'i 
[\[154b\]]
[\[154b.1\]]rtsol ba 'bras bu yod pa'o/_/gang rtsol ba 'bras bu yod pa de la gti mug med do/_/gang gti mug med pa de la nga'i ba med do/_/gang la nga'i ba med pa de la rtsod pa med do/_/gang rtsod pa med pa de dge sbyong gi chos rtsod pa med pa'o/_/gang dge sbyong gi chos rtsod pa med pa de lag pa'i nam mkha' dang mtshungs so/_/gang lag 
[\[154b.2\]]pa'i nam mkha' dang mtshungs pa de 'dod pa'i khams su gtogs pa ma yin/_gzugs kyi khams su gtogs pa ma yin/_gzugs med pa'i khams su gtogs pa ma yin no/_/gang thams cad du gtogs pa ma yin pa de la kha dog med/_mtshan ma med/_dbyibs med do/_/gang kha dog med/_mtshan ma med/_dbyibs med 
[\[154b.3\]]pa de'i rjes su rtags pa ni de 'dra'o/_/de'i rjes su rtogs pa ci 'dra bar rtogs pa yang de 'dra'o/_/ci'i phyir rjes su rtogs pa dang /_rtogs pa zhes bya zhe na/_gang gi phyir gang rjes su rtogs par bya ba dang /_rtogs par bya ba'i chos rdul tsam yang mi dmigs pas de'i phyir rjes su rtogs pa dang /_rtags pa zhes bya'o/_/
[\[154b.4\]]de ltar rjes su rtogs pa dang /_rtogs pa la snyoms par zhugs pa'i byang chub sems dpa' sems dpa' chen po ni ngo mtshar rmad du byung ba'i chos dang ldan pa zhes bya'o/_/byang chub sems dpa'i ngo mtshar rmad du byung ba'i chos gang zhe na/_gang byams pa dang /_bdag med pa nyid dang /_snying rje dang /_sems can med pa nyid dang /_
[\[154b.5\]]dga' ba dang /_srog med pa nyid dang /_btang snyoms dang /_gang zag med pa nyid dang /_sbyin pa dang /_sbyin pa'i sems nyid dang /_tshul khrims dang /_zhi ba'i sems nyid dang /_bzod pa dang /_mi zad pa'i sems nyid dang /_brtson 'grus dang /_dben pa'i sems nyid dang /_bsam gtan dang /_nges par rtogs pa'i sems nyid dang /_
[\[154b.6\]]shes rab dang /_spros pa med pa'i sems nyid dang /_dran pa nye bar gzhag pa dang /_dran pa med cing yid la byed pa med pa'i sems nyid dang /_yang dag par spong ba dang /_skye ba med cing 'gag pa med pa'i sems nyid dang /_rdzu 'phrul gyi rkang pa dang /_spros pa med pa'i sems nyid dang /_dad pa dang /_chags pa med pa'i sems nyid 
[\[154b.7\]]dang /_dran pa dang /_rang byung gi sems nyid dang /_ting nge 'dzin dang /_snyoms par zhugs pa'i sems nyid dang /_shes rab dang /_dbang po med pa'i sems nyid dang /_stobs nyid dang /_kha na ma tho ba med pa'i sems nyid dang /_byang chub kyi yan lag dang /_byang chub rab tu dbye ba dang /_lam bsgom pa dang /_bsgoms pa'i sems nyid dang /_
[\[155a\]]
[\[155a.1\]]zhi gnas dang /_nye bar zhi ba'i sems nyid dang /_lhag mthong dang /_mthong ba bri ba med pa dang /_'phags pa'i bden pa bsgom pa dang /_shin tu yongs su shes pa'i sems nyid dang /_sems can yongs su smin par byed pa dang /_thog ma nas dag pa nyid dang /_dam pa'i chos yongs su 'dzin pa dang /_chos kyi 
[\[155a.2\]]dbyings dbyer med pa'i sems nyid dang /_mi skye ba la bzod pa dang /_mi dmigs pa'i sems nyid dang /_phyir mi ldog pa'i sa dang /_phyir mi ldog pa'i sems nyid dang /_mtshan rnyed pa dang /_mtshan med pa'i sems nyid dang /_byang chub kyi snying po'i rgyan dang khams gsum gyi snying po'i sems nyid dang /_bdud tshar gcod pa dang /_
[\[155a.3\]]sems can thams cad la phan 'dogs pa'i sems nyid dang /_byang chub dang /_chos thams cad kyi rang bzhin rjes su rtogs pa'i sems nyid dang /_chos kyi 'khor lo skor ba dang /_ldog pa med pa'i sems nyid dang /_yongs su mya ngan las 'das pa chen po kun tu ston pa'i sems nyid dang /_'khor ba'i rang 
[\[155a.4\]]bzhin mnyam pa'i sems nyid de/_shA ri'i bu de ltar na rjes su rtogs pa dang /_rtogs pa'i don la snyoms par zhugs pa'i ngo mtshar rmad du byung ba'i chos ni 'di dag dang gzhan dag ste/_de'i phyir ngo mtshar rmad du byung ba'i chos dang ldan pa'i skyes bu dam pa de dag de 'dra zhes bya'o/_/shA ri'i bu de la bsam gtan 
[\[155a.5\]]zhes bya ba ci zhe na/_byang chub sems dpa' rnams kyi bsam gtan ni de bzhin gshegs pa'i ting nge 'dzin yongs su rdzogs par byed pa'i phyir de la ma chags pa'o/_/byang chub sems dpa' rnams kyi bsam gtan ni bdag bde ba la ma chags pa'i phyir ro myang ba med pa'o/_/byang chub sems dpa' rnams 
[\[155a.6\]]kyi bsam gtan ni nyon mongs pa thams cad spong ba'i phyir snying rje chen po la dmigs pa'o/_/byang chub sems dpa' rnams kyi bsam gtan ni 'dod pa'i khams la mi dmigs pa'i phyir ting nge 'dzin las mi ldog pa'o/_/byang chub sems dpa' rnams kyi bsam gtan ni sems can thams cad kyi sems dang 
[\[155a.7\]]spyod pa rab tu shes pa'i phyir mngon par shes pa sbyong ba'o/_/byang chub sems dpa' rnams kyi bsam gtan ni sems kyi dbang phyug shes pa'i phyir de kho na la 'gro ba'o/_/byang chub sems dpa' rnams kyi bsam gtan ni gzugs dang /_gzugs med pa'i khams thams cad kyi phyir snyoms par 'jug pa thams 
[\[155b\]]
[\[155b.1\]]cad shes pa'o/_/byang chub sems dpa' rnams kyi bsam gtan ni nyan thos dang rang sangs rgyas kyi snyoms par 'jug pa zil gyis gnon pa'i phyir zhi ba rab tu zhi ba nye bar zhi ba'o/_/byang chub sems dpa' rnams kyi bsam gtan ni shin tu mthar phyin pa'i phyir mi bskyod pa'o/_/byang chub sems dpa' rnams kyi bsam 
[\[155b.2\]]gtan ni bag chags kyi mtshams sbyor ba yang dag par 'joms pa'i phyir gnyen po'o/_/byang chub sems dpa' rnams kyi bsam gtan ni 'jig rten thams cad las 'das pa'i phyir shes rab kyi mchog go_/byang chub sems dpa' rnams kyi bsam gtan ni sems can thams cad sgrol bar byed pa'i phyir 
[\[155b.3\]]sems can la bsam pa sngon du 'gro ba'o/_/byang chub sems dpa' rnams kyi bsam gtan ni de bzhin gshegs pa'i rdzu 'phrul zad mi shes pa dkon mchog gsum gyi rigs mi 'chad pa'o/_/byang chub sems dpa' rnams kyi bsam gtan ni rtag tu mnyam par gzhag pa'i phyir mngon par 'phags pa'o/_/byang chub 
[\[155b.4\]]sems dpa' rnams kyi bsam gtan ni las thams cad yongs su rdzogs par dbang byed pa'o/_/byang chub sems dpa' rnams kyi bsam gtan ni ye shes che ba nyid kyi phyir khyab pa ste/_shA ri'i bu 'di dag ni byang chub sems dpa' sems dpa' chen po rnams kyi bsam gtan no/_/shA ri'i bu de la bsam gtan gyi 
[\[155b.5\]]pha rol tu phyin pa gang gi sngon du 'gro zhe na/_'di lta ste/_sems nges par rtog pa'i sngon du 'gro ba'o/_/sems rtse gcig pa'i sngon du 'gro ba'o/_/sems gnas pa'i sngon du 'gro ba'o/_/sems zhi gnas kyi sngon du 'gro ba'o/_/ting nge 'dzin gyi dbang po'i sngon du 'gro ba'o/_/ting nge 'dzin gyi stobs kyi 
[\[155b.6\]]sngon du 'gro ba'o/_/yang dag pa'i ting nge 'dzin gyi sngon du 'gro ba'o/_/bsam gtan dang rnam par thar pa'i sngon du 'gro ba'o/_/mthar gyis gnas pa'i snyoms par 'jug pa dgu'i sngon du 'gro ba'o/_/'gog pa dgu pa'i sngon du 'gro ba'o/_/dge ba'i chos kyi sngon du 'gro ba'o/_/nyon mongs pa'i dgra 
[\[155b.7\]]gdul ba'i sngon du 'gro ba'o/_/ting nge 'dzin gyi phung po yongs su rdzogs pa'i sngon du 'gro ba'o/_/byang chub sems dpa'i ting nge 'dzin gyi sngon du 'gro ba'o/_/sangs rgyas kyi ting nge 'dzin gyi sngon du 'gro ba'o/_/de ltar na bsam gtan gyi pha rol tu phyin pa ni de dag dang zhi bar byed pa'i chos gzhan rnams kyi yang sngon du 
[\[156a\]]
[\[156a.1\]]'gro ba ste/_shA ri'i bu 'di ni byang chub sems dpa' sems dpa' chen po rnams kyi bsam gtan gyi pha rol tu phyin pa ste/_de la brtson pa'i byang chub sems dpa' sems dpa' chen po byang chub sems dpa'i spyad pa spyod do/_/de nas bcom ldan 'das kyis de'i don de nyid rgyas par bstan pa'i 
[\[156a.2\]]phyir de'i tshe tshigs su bcad pa 'di dag gsungs so/_/bsam gtan dang ni rnam thar pha rol phyin/_/pad ma chu yis gos pa med pa ltar/_/yid ni chags med dag pa 'jig rten na/_/bskal mang rgya mtshor rtag tu spyad pa spyod/_/gang du ting 'dzin pha rol song ba yi/_rnam par snang mdzad zhi ba'i 
[\[156a.3\]]ting 'dzin dang /_/zla 'od ces bya ting 'dzin rnams bkod pa/_/de nyid glog gis rab tu brgyan pa dang /_/mngon par 'phags dang de bzhin sems pa dang /_/dri ma med dang snang ldan ting 'dzin dang /_/yon tan 'od dang grub 'od mya ngan med/_/chos rnams thams cad la ni dbang sgyur dang /_/
[\[156a.4\]]chos sgron dang ni de bzhin chos dpa' dang /_/ting 'dzin chos kyi dbang phyug ri rab dpa'/_/dam pa'i chos kyi ye shes dbang byed dang /_/dam chos kun 'dzin shin tu rnam dag dang /_/gzhan gyi sems la rnam dpyod ting 'dzin dang /_/dam chos dkon mchog 'od zer ting 'dzin dang /_/rgyal mtshan rtse 
[\[156a.5\]]mo dpung rgyan nyon mongs sel/_/bdud kyi stobs rnams 'joms pa'i ting 'dzin dang /_/stobs bcu dang ni stobs las mngon 'phags dang /_/kun bcad chags med ces bya ting 'dzin dang /_/lag na sgron ma 'dug sbyin bsgrags pa dang /_/sa 'dzin legs par gnas pa'i ting 'dzin dang /_/ri rab 
[\[156a.6\]]sgron dang rgyal ba mi 'pham dang /_/ye shes sgron dang de bzhin mi gtsang dang /_/rgyal ba thams cad dran pa'i ting 'dzin dang /_/chos dran dang ni yon tan ye shes 'jug_/stong par 'jug dang de bzhin mtshan med dang /_/smon med ting 'dzin de bzhin zhi ba'i sa/_/'du shes sna tshogs bral zhes bya ba 
[\[156a.7\]]dang /_/rab dul klu dbang stag ces bya ba dang /_/'khyil ba dang ni rnam par ldog pa dang /_/'dzums pa med dang stobs dang mig dag dang /_/ting 'dzin rdo rje 'dra dang rdo rje sa/_/mngon 'phags mi 'dzums lhun po lta bu dang /_/kun nas klong 'khyol rnams par dag sgra dang /_/nges rtog nyon mongs bral ba'i ting 'dzin dang /_/
[\[156b\]]
[\[156b.1\]]nam mkha' 'dra dang nam mkha'i bar skabs dang /_/yon tan thams cad gus par len pa dang /_/blo gros dran rtogs blo 'phel spobs mi zad/_/nges tshig bstan pa mtha' yas mi zad dang /_/legs byas byas pa chud mi za ba dang /_/lta ba dang ni 'gro ba tshim byed dang /_/byams pa mngon 'phags snying rje yangs pa'i 
[\[156b.2\]]rtsa/_/dga' dang mchog tu dga' ba 'jug pa dang /_/btang snyoms dang ni gnyis la chags grol dang /_/chos don chos kyi 'od zer ting 'dzin dang /_/'khrug med ye shes sgron dang ye shes mtsho/_/rnam grol snying po 'gro ba tshim byed dang /_/rdo rje rgyal mtshan pad ma'i dam pa dang /_/chos kyi rgyal dang mi g.yo 
[\[156b.3\]]ting 'dzin dang /_/shes rab rtsibs dang zhi ba sangs rgyas mtsho/_'od zer mtha' yas rnam grol sbyin pa dang /_/ye shes ting 'dzin de bzhin gshegs kyi rgyan/_/bkod pa chen po zhing bkod snang ba dang /_/sems can bsam pa yongs rangs dga' ba dang /_/rdzogs pa'i byang chub lam la rtag 'thun dang /_/
[\[156b.4\]]pha rol phyin pa brgyan dang dkon mchog gtsug_/ting 'dzin byang chub yan lag me tog sbyin/_/rnam grol snying po bdud rtsi sbyin pa dang /_/rlung dang rlung bzhin 'gro ba mi dmigs dang /_/rgya mtsho shugs 'dzin rin chen mdzod ldan dang /_/brag dang ri 'thab rgyal po zhes bya dang /_/rdzu 'phrul yangs 
[\[156b.5\]]dang shin tu don 'dzin dang /_/sangs rgyas yul ston ting nge 'dzin dag dang /_/de dang gzhan yang rgya chen mtha' yas pa'i/_/zhi ba'i ting 'dzin bye ba khong du chud/_/gang dag bsam gtan pha rol phyin spyod pa/_/byang chub sems dpa'i yon tan dpag med de/_/mnyam par bzhag nas 
[\[156b.6\]]bsam gtan spyod yul 'greng /_/mnyam par bzhag nas rgod pa med par 'chag_/mnyam par bzhag nas 'dug cing nyal bar byed/_/de yi spyod lam mnyam par ma bzhag med/_/mnyam par bzhag pas sgra ni 'byin byed de/_/chos 'di thams cad zhi dang rab zhi ba/_/rtag pa med cing rnam par 
[\[156b.7\]]rtog pa med/_/bdag med srog med dbang phyug dag kyang med/_/byang chub sems dpa' mkhas pa snying rje can/_/bsam gtan pha rol phyin pa spyod byed pa/_/yon tan rgya mtsho de yi yon tan ni/_/'di dang gzhan yang pha rol mtha' yas pa'o/_/bsam gtan gyi pha rol tu phyin pa'i le'u ste bcu pa'o//_//
[\[157a\]]
[\[157a.1\]]bam po bcu bdun pa/_/shA ri'i bu de la byang chub sems dpa' sems dpa' chen po gang la brtson na byang chub sems dpa'i spyad pa spyod par 'gyur ba'i byang chub sems dpa' sems dpa' chen po'i shes rab kyi pha rol tu phyin pa gang zhe na/_shA ri'i bu 'di la byang chub 
[\[157a.2\]]sems dpa' byang chub sems dpa'i sde snod kyi chos kyi rnam grangs rab tu nyan par byed/_'dzin par byed/_'chang bar byed/_klog par byed/_kun chub par byed/_gzhan dag la yang 'chad cing rgya cher yang dag par rab tu ston par byed de/_shA ri'i bu de la byang chub sems dpas byang chub 
[\[157a.3\]]sems dpa'i sde snod kyi chos kyi rnam grangs shin tu mnyan/_blangs/_bzung /_bklags/_gzhan la yang bshad cing rgya cher yang dag par rab tu bstan na shes rab kyi rnam pa 'di dag 'thob par 'gyur ro/_/shes rab de yang rnam pa dang 'jug pa gang zhe na/_de la shes rab kyi thos 
[\[157a.4\]]pa ni rnam pa'o/_/tshul bzhin yid la byed pa ni 'jug pa'o/_/thos pa yang rnam pa gang zhe na/_'di lta ste 'dun pa'i rnam pa dang /_bsam pa'i rnam pa dang /_sbyor ba'i rnam pa dang /_dge ba'i bshes gnyen gyi rnam pa dang /_nga rgyal med pa'i rnam pa dang /_rab tu 'dud pa'i rnam pa dang /_
[\[157a.5\]]ri mor byed pa'i rnam pa dang /_'thun pa'i rnam pa dang /_bka' blo bde ba'i rnam pa dang /_bsnyen bkur byed pa'i rnam pa dang /_rna blags te nyan pa'i rnam pa dang /_bkur sti byed pa'i rnam pa dang /_yid la byed pa'i rnam pa dang /_mi g.yeng ba'i rnam pa dang /_rin po cher 'du shes pa'i rnam pa dang /_
[\[157a.6\]]sman du 'du shes pa'i rnam pa dang /_nad thams cad rab tu zhi bar byed pa'i 'du shes kyi rnam pa dang /_dran pa'i snod kyi rnam pa dang /_rtogs pa shes pa'i rnam pa dang /_blo gros 'dod pa'i rnam pa dang /_blo la 'jug pa'i rnam pa dang /_sangs rgyas kyi chos thos pas mi ngoms pa'i rnam pa dang /_gtong ba 
[\[157a.7\]]spel ba'i rnam pa dang /_byin nas mi smod pa'i rnam pa dang /_mang du thos pa sten pa'i rnam pa dang /_gus par dga' ba myong bar byed pa'i rnam pa dang /_lus sim pa'i rnam pa dang /_sems rangs pa'i rnam pa dang /_mi skyo bar nyan pa'i rnam pa dang /_don nyan pa'i rnam pa dang /_chos nyan pa'i rnam pa 
[\[157b\]]
[\[157b.1\]]dang /_nan tan nyan pa'i rnam pa dang /_theg pa gzhan la 'dod pa med par nyan pa'i rnam pa dang /_pha rol tu phyin pa nyan pa'i rnam pa dang /_byang chub sems dpa'i sde snod nyan pa'i rnam pa dang /_bsdu ba'i dngos po nyan pa'i rnam pa dang /_thabs mkhas pa nyan pa'i rnam pa dang /_tshangs 
[\[157b.2\]]pa'i gnas pa nyan pa'i rnam pa dang /_mngon par shes pa nyan pa'i rnam pa dang /_dran pa nye bar gzhag pa nyan pa'i rnam pa dang /_yang dag par spong ba nyan pa'i rnam pa dang /_rdzu 'phrul gyi rkang pa nyan pa'i rnam pa dang /_rten cing 'brel par 'byung ba nyan pa'i rnam pa dang /_mi rtag pa nyan pa'i 
[\[157b.3\]]rnam pa dang /_sdug bsngal ba nyan pa'i rnam pa dang /_bdag med pa nyan pa'i rnam pa dang /_zhi ba nyan pa'i rnam pa dang /_stong pa nyid nyan pa'i rnam pa dang /_mtshan ma med pa nyan pa'i rnam pa dang /_smon pa med pa nyan pa'i rnam pa dang /_mngon par 'du mi byed pa nyan pa'i rnam pa dang /_dge ba'i 
[\[157b.4\]]rtsa ba mngon par 'du byed pa nyan pa'i rnam pa dang /_rang dbang du gyur pa'i rnam pa dang /_chos nyan par 'du shes pa'i rnam pa dang /_kun tu 'dre ba mi 'thun pa'i phyogs su 'du shes pa'i rnam pa dang /_nyon mongs pa thams cad tshar gcod pa'i rnam pa dang /_mkhas pa la mngon par dga' ba'i 
[\[157b.5\]]rnam pa dang /_'phags pa bsten pa'i rnam pa dang /_'phags pa ma yin pa yongs su spang ba'i rnam pa dang /_'phags pa nyan pa'i rnam pa dang /_dbang po nyan pa'i rnam pa dang /_rjes su dran pa sgom pa nyan pa'i rnam pa dang /_byang chub kyi yan lag nyan pa'i rnam pa dang /_'phags pa'i lam yan 
[\[157b.6\]]lag brgyad pa nyan pa'i rnam pa dang /_de bzhin gshegs pa'i stobs dang /_mi 'jigs pa dang /_byams pa dang /_snying rje dang /_dga' ba dang /_btang snyoms chen po dang /_so so yang dag par rig pa dang /_sangs rgyas kyi chos ma 'dres pa [{]bcwa [,]bco [}]brgyad rnams nyan pa'i rnam pa ste/_shA ri'i bu de ltar 
[\[157b.7\]]gang na thos pa de na shes pa'o/_/gang na shes pa de na nan tan no/_/de ci'i phyir zhe na/_gang byang chub sems dpa'i sde snod kyi chos kyi rnam grangs la mos pa de ni thos par 'gyur ro/_/thos nas rab tu shes so/_/shes nas nan tan byed do/_/gang byang chub sems dpa'i sde snod kyi chos kyi rnam grangs 
[\[158a\]]
[\[158a.1\]]la bsam pa yod pa de ni thos par 'gyur ro/_/thos nas rab tu shes so/_/shes nas nan tan byed do/_/gang byang chub sems dpa'i sde snod kyi chos kyi rnam grangs la sbyor ba yod pa de ni thos par 'gyur ro/_/thos nas rab tu shes so/_/shes nas nan tan byed do/_/gang 
[\[158a.2\]]dge ba'i bshes gnyen la sten par byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang nga rgyal med pa de ni thos par 'gyur ro/_/thos nas rab tu shes so/_/shes nas nan tan byed do/_/gang mang du thos pa la rab tu 'dud pa de ni thos par 'gyur 
[\[158a.3\]]ro/_/thos nas rab tu shes so/_/shes nas nan tan byed do/_/gang mang du thos pa la ri mor byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang 'thun par 'dzin pa de ni thos par 'gyur ro/_/thos nas rab tu shes so/_/shes nas nan 
[\[158a.4\]]tan byed do/_/gang bka' blo bde ba de ni thos par 'gyur ro/_/thos nas rab tu shes so/_/shes nas nan tan byed do/_/gang mang du thos pa la bsnyen bkur byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang rna blags te nyan pa de ni thos par 
[\[158a.5\]]'gyur ro/_/thos nas rab tu shes so/_/shes nas nan tan byed do/_/gang mang du thos pa la bkur sti byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang 'chad pa dang /_gang mang du thos pa yid la byed pa de ni thos par 'gyur ro/_/thos nas 
[\[158a.6\]]rab tu shes so/_/shes nas nan tan byed do/_/gang mang du thos pa rin po cher 'du shes pa de ni thos par 'gyur ro/_/thos nas rab tu shes so/_/shes nas nan tan byed do/_/gang mang du thos pa la rtsir 'du shes pa de ni thos par 'gyur ro/_/thos nas rab tu shes so/_/shes nas 
[\[158a.7\]]nan tan byed do/_/gang mang du thos pa thos nas 'dod chags dang /_zhe sdang dang gti mug rab tu zhi bar 'du shes pa de ni thos par 'gyur ro/_/thos nas rab tu shes so/_/shes nas nan tan byed do/_/gang mang du thos pa thos nas 'dzin par 'du shes pa de ni thos par 'gyur ro/_/
[\[158b\]]
[\[158b.1\]]thos nas rab tu shes so/_/shes nas nan tan byed do/_/gang chos rnams rtogs par khong du chud pa de ni thos par 'gyur ro/_/thos nas rab tu shes so/_/shes nas nan tan byed do/_/gang mang du thos pa blo gros 'dod pa de ni thos par 'gyur ro/_/thos nas rab tu shes so/_/
[\[158b.2\]]shes nas nan tan byed do/_/gang mang du thos pa thos nas blo rnam par g.yo ba de ni thos par 'gyur ro/_/thos nas rab tu shes so/_/shes nas nan tan byed do/_/gang thos pas mi ngoms pa de ni thos par 'gyur ro/_/thos nas rab tu shes so/_/shes nas nan tan byed 
[\[158b.3\]]do/_/gang sbyin pa'i gtam thos nas gtong bar rtog pa de ni thos par 'gyur ro/_/thos nas rab tu shes so/_/shes nas nan tan byed do/_/gang tshul khrims kyi gtam thos nas tshul khrims srung ba de ni thos par 'gyur ro/_/thos nas rab tu shes so/_/shes nas nan tan byed do/_/
[\[158b.4\]]gang bzod pa'i gtam thos nas bzod par byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang brtson 'grus kyi gtam thos nas brtson 'grus mnyams par byed pa de ni thos par 'gyur ro/_/thos nas rab tu shes so/_/shes nas nan 
[\[158b.5\]]tan byed do/_/gang bsam gtan gyi gtam thos nas sems mi g.yeng bar byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang shes rab kyi gtam thos nas zag pa zad pa la sems gzhol bar byed pa de ni thos par 'gyur ro/_/thos nas rab 
[\[158b.6\]]tu shes so/_/shes nas nan tan byed do/_/gang mang du thos par dga' ba skye ba de ni thos par 'gyur ro/_/thos nas rab tu shes so/_/shes nas nan tan byed do/_/gang chos thos nas lus sim par byed pa de ni thos par 'gyur ro/_/thos nas rab tu shes so/_/shes nas nan tan byed 
[\[158b.7\]]do/_/gang chos thos nas rangs par byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang theg pa chen po thos nas mos par 'gyur ba de ni thos par 'gyur ro/_/thos nas rab tu shes so/_/shes nas nan tan byed do/_/gang bsdu ba'i dngos po thos 
[\[159a\]]
[\[159a.1\]]nas gang bsdu bar sems skyed pa de ni thos par 'gyur ro/_/thos nas rab tu shes so/_/shes nas nan tan byed do/_/gang dran pa nye bar gzhag pa'i gtam thos nas dran pa lus la zhugs pa dang /_dran pa tshor ba la zhugs pa dang /_dran pa sems la zhugs pa dang /_
[\[159a.2\]]dran pa chos la zhugs pa de ni thos par 'gyur ro/_/thos nas rab tu shes so/_/shes nas nan tan byed do/_/gang yang dag par spong ba'i gtam thos nas mi dge ba skyes shing byung bdag la khrel zhing ngo tsha bar 'gyur ba de ni thos par 'gyur ro/_/thos nas rab tu shes so/_/shes nas nan tan 
[\[159a.3\]]byed do/_/gang dge ba'i chos skyes shing byung ba la mi gtong bar blo 'jug pa de ni thos par 'gyur ro/_/thos nas rab tu shes so/_/shes nas nan tan byed do/_/gang rdzu 'phrul gyi rkang pa'i gtam thos nas lus yang ba dang /_sems yang ba dang /_'dun pa yang ba skye ba de ni thos par 'gyur ro/_/
[\[159a.4\]]thos nas rab tu shes so/_/shes nas nan tan byed do/_/gang bsam gtan gyi gtam thos nas nges par rtog pa la sems gtong ba de ni thos par 'gyur ro/_/thos nas rab tu shes so/_/shes nas nan tan byed do/_/gang tshad med pa'i gtam thos nas sems can thams cad la byams 
[\[159a.5\]]pa dang /_phongs par gyur pa rnams la snying rje che ba dang /_chos la dga' ba dang /_mi dga' ba la btang snyoms pa de ni thos par 'gyur ro/_/thos nas rab tu shes so/_/shes nas nan tan byed do/_/gang dbang po'i gtam thos nas dad pa'i dbang po dang /_brtson 'grus kyi dbang 
[\[159a.6\]]po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po la sems 'jug par byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang byang chub kyi yan lag gi gtam thos nas chos thams cad khong du chud par 
[\[159a.7\]]bya ba'i phyir sems 'jug par byed pa de ni thos par 'gyur ro/_/thos nas rab tu shes so/_/shes nas nan tan byed do/_/gang lam gyi gtam thos nas mya ngan las 'da' bar 'gro ba la sems 'jug pa de ni thos par 'gyur ro/_/thos nas rab tu shes so/_/shes nas nan tan byed 
[\[159b\]]
[\[159b.1\]]do/_/gang de bzhin gshegs pa'i stobs dang /_mi 'jigs pa dang /_byams pa dang /_snying rje dang /_dga' ba dang /_btang snyoms chen po dang /_so so yang dag par rig pa dang /_sangs rgyas kyi chos ma 'dres pa [{]bcwa [,]bco [}]brgyad yang dag par bslab pa sangs rgyas kyi chos tshad med pa 
[\[159b.2\]]thos nas bla na med pa yang dag par rdzogs pa'i byang chub tu sems 'jug ste/_de thos par 'gyur ro/_/thos nas rab tu shes so/_/shes nas nan tan byed do/_/shA ri'i bu 'di ni thos pa'i rnam pa 'jug pa rnam pa bzhi bcu rtsa gcig ces bya ste/_shA ri'i bu de ltar na byang chub sems 
[\[159b.3\]]dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems dpa' shes rab kyi pha rol tu phyin pa la spyod pa byang chub sems dpa'i sde snod kyi chos kyi rnam grangs shin tu mnyan/_blangs/_bzung /_bklags/_kun chub par byas/_gzhan la yang bshad cing rgya 
[\[159b.4\]]cher yang dag par rab tu bstan nas nan tan snying po byed pa yin no/_/chos rnams la nan tan byed pa gang zhe na/_gang ji ltar bstan pa bzhin du gnas pa ste/_de ni chos la nan tan byed pa'o/_/gzhan yang chos la nan tan byed pa ni gang chos thams cad mi len pa'o/_/de ci'i phyir zhe na/_
[\[159b.5\]]chos rnams len na yang log pa'i nan tan du 'gyur te/_gang zag gang chos len par gnas pa ni chos de dag las 'byung bar 'gyur ba'i gnas dang skabs med de de ni gnas med pa'o/_/gang zag mi len par spyod pa rnams kyang bsal ba'i phyir chos 'di dag la nan tan du bzhag pa the tshom du 
[\[159b.6\]]'gyur na chos len par spyod pa rnams lta smos kyang ci dgos te de bas na chos thams cad mi len pa ni nan tan no/_/gzhan yang gang chos rnams la mi sgrib pa de ni nan tan zhes bya'o/_/gang chos rnams la rlom sems med pa dang /_gang chos rnams mi len pa dang /_mi rlom pa dang /_
[\[159b.7\]]mi skye ba dang /_mi 'gog pa de ni nan tan zhes bya'o/_/gzhan yang chos rnams la bstan pa med pa dang /_bsal ba med pa de ni nan tan zhes bya'o/_/gzhan yang gang du cung zad kyang ma bshad/_ji ltar bshad pa bzhin du mi snang ba de lta bu ni chos thams cad mi snang ba/_mi blang ba/_
[\[160a\]]
[\[160a.1\]]mtshan nyid gcig pa'o/_/mtshan nyid gang zhe na/_'di lta ste mtshan nyid med pa'o/_/mtshan nyid ces bya ba ni mtshan nyid med pa ste/_de ni gnyi ga las 'gyur ro/_/de ci'i phyir zhe na/_kun brtag pa 'am/_yang dag par brtag pa de nyid mtshan nyid 
[\[160a.2\]]med par bshad pa yin no/_/'di ni mtshan nyid do/_/'di ni mtshan nyid ma yin pa'o zhes 'di lta ste/_chos thams cad la mtshan nyid med pa mi snang ba/_blang ba med par rtogs pa de ni nan tan zhes bya'o/_/nan tan la brtson par gyis shig_/chos thams cad 
[\[160a.3\]]mi sgrib par snang ba thob par gyis shig_/de nas de'i tshe bcom ldan 'das kyis tshigs su bcad pa 'di dag gsungs so/_/gang zhig byang chub sems dpa'i sde snod la/_/shin tu nges par nan tan gnas byed pa/_/mkhas pa de ni chos la 'dzin mi byed/_/mi 'dzin 
[\[160a.4\]]pas na nan tan de 'dra'o/_/mis ni chos rnyed stong par mi byed do/_/chos la'ang de ni stong par rlom sems med/_/stong pa'i chos la rlom sems gang yang med/_/rlom sems med phyir nan tan de 'dra'o/_/chos la len pa med cing 'dor ba med/_/chos ni chos la 
[\[160a.5\]]len par byed pa med/_/len pa med phyir 'di ni chos kyi mtshan/_/de 'dra ba ni nan tan zhes bya'o/_/gang phyir chos la nams kyang de mi chags/_/de la de yi ye shes blangs mi 'gyur/_/ye shes ma blangs de la'ang rlom sems med/_/de 'dra ba la nan tan zhes bya'o/_/
[\[160a.6\]]mkhas pas sbyangs pa'i yon tan gnas par gyis/_/chos 'di dag la shin tu brtson par gyis/_/cho ga spyod pa dag la gnas gyur na/_/de tshe de yi sgo ni dag par 'gyur/_/sgo dag na ni chos 'di 'dra ba shes/_/de na sems la bsam pa'ang shes par 'gyur/_/
[\[160a.7\]]mkhas pas de tshe bsam pa shes nas ni/_/'di 'dra ba yi chos kyang 'chad par 'gyur/_/zab mo'i chos la don dam mkhas gyur nas/_/rtag tu don la rnam par gdon mi za/_/spyod pa mtha' yas yon tan rnams kyis 'phags/_/mkhas pa mang du thos pa rgya mtsho 'dra/_/
[\[160b\]]
[\[160b.1\]]de yi don dang tshig 'bru dag la yang /_/mtha' ma rtogs par rung ba ma yin zhing /_/don kyang mtha' yas tshig 'bru mtha' yas te/_/nan tan snying por byed pa mi 'khrugs 'gyur/_/shA ri'i bu de ltar na byang chub sems dpa' shes rab kyi pha rol tu phyin pa la spyod do/_/shA ri'i 
[\[160b.2\]]bu gzhan yang byang chub sems dpa' shes rab kyi pha rol tu phyin pa la spyod pa byang chub sems dpa'i sde snod kyi chos kyi rnam grangs shin tu nyan pa nas gzhan la rgya cher bstan pa'i bar du byas nas/_ma rig pa'i mun pa mun nag mun pa rab rib stug po bsal ba'i phyir chos thams cad la 
[\[160b.3\]]snang ba thob ste/_shes rab kyi snang ba'o/_/de snang ba de thob pas dge ba dang /_mi dge ba'i chos rnams rab tu shes te/_/de srog gi phyir yang mi dge ba'i chos la mi gnas te/_de mi dge ba'i chos rnams spang ba'i phyir ji ltar thos pa'i chos rnams rtogs pas na dge ba thub pa 
[\[160b.4\]]zhi ba zhes bya'o/_/de nas bcom ldan 'das kyis de'i tshe tshigs su bcad pa 'di dag gsungs so/_/ji ltar mun pas khyab bsgribs pa/_/khyim du zhugs par gyur na ni/_/yod par gyur pa'i gzugs rnams kyang /_/mig gis mthong bar mi 'gyur ro/_/de bzhin du ni 'di la 
[\[160b.5\]]yang /_/la la'i mi dag skyes gyur kyang /_/dge ba dang ni sdig pa'i chos/_/ma thos par ni shes mi 'gyur/_/thos nas chos rnams rnam par shes/_/thos nas sdig pa sten mi byed/_/thos nas gnod pa spong bar byed/_/thos nas mya ngan 'das pa 'thob/_/thos par 'dod 
[\[160b.6\]]pas thos pa 'phel/_/thos pas shes rab 'phel bar 'gyur/_/shes rab kyi ni don rnams sbyong /_/don thob nas ni bde 'thob 'gyur/_/don 'thob de ni yid rno ste/_/tshe 'di la ni mya ngan 'das/_/chos la sbyor zhing gtsang la mkhas/_/shin tu bde ba 'thob par 'gyur/_/
[\[160b.7\]]byang chub sems dpa'i sde snod ni/_/thos nas chos nyid gnas par 'gyur/_/'jig rten la ni snang gyur nas/_/byang chub kyi ni spyad pa spyod/_/shA ri'i bu de ltar na byang chub sems dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems dpa' shes rab 
[\[161a\]]
[\[161a.1\]]kyi pha rol tu phyin pa la spyod pa byang chub sems dpa'i sde snod 'dzin pa'i gang zag la dge ba'i bshes gnyen du 'du shes bskyed nas byang chub sems dpa'i sde snod kyi chos kyi rnam grangs 'di nyid la shin tu byang bar byed/_rnam par dag par byed de/_byang chub sems dpa'i sde 
[\[161a.2\]]snod 'di'i don gyi phyir 'dun pa skyed/_'bad par byed/_brtson 'grus rtsom par byed/_sems la rab tu 'dzin par byed/_yang dag par rab tu 'jog par byed de/_de yang dag par spong ba bzhi la rab tu zhugs pas chos thams cad sgrib pa med pa 'thob bo/_/de nas de'i tshe bcom ldan 'das kyis 
[\[161a.3\]]tshigs su bcad pa 'di dag gsungs so/_/chos smra ba ni gang yin pa/_/de la dge ba'i bshes su sems/_/rtag par nan tan gnas gyur nas/_/chos la nan tan byas te nyan/_/rtag par 'dun pa bra mi byed/_/rtag par brtson 'grus shin tu 'phags/_/rtag par shes rab rnam 
[\[161a.4\]]par sbyong /_/ye shes la ni rtag tu gnas/_/de ni bdag nyid chos shes te/_/dad pa'i phyir ni 'gro mi byed/_/sangs rgyas kyis ni gang bshad pa/_/mi g.yo ba yi chos shes so/_/mkhas pa de dag tshig rnams 'byed la mkhas/_/bslabs pas don la khong du chud par byed/_/
[\[161a.5\]]de dag dkar po'i phyogs ni rtag par spyod/_/nag po'i phyogs ni rtag tu sbyong bar byed/_/de yi sems la nams kyang nyams pa med/_/de ni chos rnams gang la'ang zhum pa med/_/lus yang de bzhin sems dang brtson 'grus dang /_/'dun pa yang ba'ang myur du thob par 'gyur/_/
[\[161a.6\]]chos thos nas ni shes rab 'phel bar 'gyur/_/ye shes rnam par rtogs nas dran mi nyams/_/dran dang ye shes la ni rtag gnas nas/_/dge dang mi dge'i chos ni rab tu shes/_/bla na med pa'i chos rnams bslabs nas ni/_/rtogs dang dran pa shes rab stobs mchog thob/_/ji 
[\[161a.7\]]ltar bdag nyid yun [{]rings [,]ring [}]bslabs pa bzhin/_/des ni sems can rnams kyi bsam pa shes/_/chos bslabs nas ni khyad par 'thob 'gyur te/_/khyad par thob cing ye shes dag gyur nas/_/de ni sems can rnams kyi bsam pa shes/_/de phyir bsam pa bzhin du chos ston to/_/shA ri'i 
[\[161b\]]
[\[161b.1\]]bu de ltar na/_byang chub sems dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems dpa' shes rab kyi pha rol tu phyin pa la spyod pa de ltar blo sbyangs pa dang /_de ltar chos snang ba'i sgo shin tu yongs su dag pas 'di ltar slob ste/_'phags pa'i yang 
[\[161b.2\]]dag par lta ba 'byung ba ni rgyu gnyis dang rkyen gnyis te/_gnyis gang zhe na/_gzhan gyi sgra dang bdag nyid tshul bzhin yid la byed pa'o/_/de 'di snyam du sems te/_gzhan gyis sgra de gang /_bdag nyid tshul bzhin yid la byed pa de gang zhe na/_de de ltar tshul bzhin yid la byed pa na 'di snyam 
[\[161b.3\]]du sems par 'gyur te/_rnal 'byor spyod pa gang dag byang chub sems dpa'i sde snod kyi chos kyi rnam grangs 'di ma thos/_/'phags pa'i chos 'dul ba ma thos par ting nge 'dzin tsam gyis dga' ba rnyed nas nga rgyal gyi dbang gis che ba'i nga rgyal du lhung ba de dag ni skye ba dang /_rga ba dang /_na ba dang /_
[\[161b.4\]]'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa las yongs su mi thar/_sdug bsngal gyi phung po las yongs su mi thar te/_de dag la de bzhin gshegs pas dgongs nas 'di skad gsungs so/_/pha rol la rjes su 'thun 
[\[161b.5\]]pa thos pa ni rga ba dang 'chi ba las rnam par grol ba'o/_/yang bcom ldan 'das kyis gsungs pa/_chos rnams thos nas rnam par shes/_/thos nas sdig pa mi byed de/_/thos nas gnod pa spong bar 'gyur/_/thos nas mya ngan 'das pa 'thob/_/thos 'dod thos pa 'phel bar 'gyur/_/
[\[161b.6\]]thos pas shes rab 'phel bar 'gyur/_/shes rab kyis ni don rnams sbyong /_/don rnyed nas ni bde 'thob 'gyur/_/don rnyed de ni yid rno ste/_/tshe 'di la ni mya ngan 'das/_/chos gtsang mkhas pa gtsang ma dang /_/mchog tu bde ba thob par 'gyur/_/shA ri'i bu de ltar byang chub sems dpas 
[\[161b.7\]]byang chub sems dpa'i sde snod kyi chos kyi rnam grangs 'phags pa'i chos 'dul ba shin tu mnyan par bya/_blang bar bya/_gzung bar bya/_bklag par bya/_kun chub par bya/_gzhan la yang rgya cher yang dag par rab tu bstan par bya'o/_/shA ri'i bu gang byang chub sems dpa'i sde snod kyi chos kyi rnam 
[\[162a\]]
[\[162a.1\]]grangs 'di mi nyan pa dang /_tshul bzhin du sbyor bar mi byed pa de dag ni 'phags pa'i lam las yongs su nyams par 'gyur te/_de la dgongs nas de bzhin gshegs pa 'di skad du bdag nyid tshul bzhin yid la byed pa ni rga ba dang /_na ba dang 'chi ba las grol ba'o zhes gsung ngo /_/
[\[162a.2\]]de 'di ltar slob ste byang chub sems dpa'i tshul bzhin sbyor ba ni gang /_ji ltar na byang chub sems dpa' tshul bzhin sbyor ba yin snyam nas de 'di ltar slob ste/_byang chub sems dpa' sems dpa' chen po ni chos gang la yang sbyor bar mi byed rab tu sbyor bar mi byed do/_/tshul bzhin du sbyor 
[\[162a.3\]]ba zhes bya ba de ni mi sbyor ba'i tshig [{]bla dgas [,]bla dwags [}]so/_/gzhan yang byang chub sems dpa' tshul bzhin du sbyor ba ni sgra 'byin par mi byed/_zlos pa 'byin par mi byed/_gang nas sgra 'byung ba de yang mi dmigs/_sgra de nyid gang nas byung /_gang du 'gag ces sngon gyi mtha' dang /_phyi ma'i 
[\[162a.4\]]mtha' la rtog par byed de/_gang smras pa dang /_gang smra ba dang /_gang smra bar 'gyur ba dang /_gang gis smras pa dang /_gang gis smra ba dang /_gang gis smra bar 'gyur ba dang /_gang spong ba'i phyir smras pa dang /_gang spong ba'i phyir smra ba dang /_gang spong ba'i phyir smra bar 'gyur ba dang /_gang 
[\[162a.5\]]khong du chud par bya ba'i phyir smras pa dang /_gang khong du chud par bya ba'i phyir smra ba dang /_gang khong du chud par bya ba'i phyir smra bar 'gyur ba de thams cad yongs su btsal na 'das pa'i rnam pa dang /_ma 'ongs pa'i rnam pa dang /_da ltar byung ba'i rnam par mi dmigs pa de ni de'i tshul bzhin sbyor 
[\[162a.6\]]ba'o zhes de de ltar slob bo/_/byang chub sems dpa' de ltar tshul bzhin du sbyor bas ji ltar na tshul bzhin du mthong zhe na/_de 'di ltar slob ste gang gi tshe na byang chub sems dpa' chos thams cad dang rang bzhin gyis 'gags par mthong ba de'i tshe tshul bzhin mthong ngo /_/gang gi tshe chos thams cad 
[\[162a.7\]]rang bzhin gyis nye bar zhi bar mthong ba de'i tshe tshul bzhin mthong ngo /_/gang gi tshe chos thams cad rnam par zhi bar mthong ba de'i tshe tshul bzhin mthong ngo /_/gang gi tshe chos thams cad rang bzhin gyis snyoms par ma zhugs par mthong ba de'i tshe tshul bzhin mthong ngo /_/gang gi tshe chos thams cad 
[\[162b\]]
[\[162b.1\]]ma skyes par mthong ba de'i tshe tshul bzhin mthong ngo /_/gang gi tshe chos thams cad ma byung bar mthong ba de'i tshe tshul bzhin mthong ngo /_/gang gi tshe chos thams cad shin tu yang dag par ma byung bar mthong ba de'i tshe tshul bzhin mthong ngo /_/gang gi tshe chos thams cad mya ngan 
[\[162b.2\]]las 'das par mthong ba de'i tshe tshul bzhin mthong ngo /_/de gang gis mthong ba de la yang rtog ste/_ci nas kyang mi mthong ba dang /_mi rtog pa de ltar mthong ste/_de ltar mthong na tshul bzhin mthong ba zhes bya'o/_/yang 'di ltar slob ste byang chub sems dpa' tshul bzhin du sbyor ba ni chos 
[\[162b.3\]]gang la yang the tshom dang rmongs pa med do/_/tshul bzhin du sbyor ba ni chos gang la yang sgrib pa med do/_/tshul bzhin du sbyor ba ni chos gang la yang gang thar pa'i sgor mi 'gyur ba med do/_/tshul bzhin du sbyor ba ni chos gang yang spang bar bya ba'i phyir 'bad pa med do/_/tshul bzhin du 
[\[162b.4\]]sbyor ba ni chos gang la yang rtogs par bya ba'i phyir 'bad pa med de/_gang chos thams cad yang dag par mthong ba dang /_ji lta ba bzhin du mthong ba de ni yang dag par lta ba'o/_/chos thams cad ji lta ba bzhin du mthong ba gang zhe na/_'di lta ste ma mthong ba'o/_/ma mthong ba zhes bya ba de ni ma 
[\[162b.5\]]skyes pa'i tshig [{]bla dgas [,]bla dwags [}]so/_/ma skyes pa zhes bya ba de ni yang dag par ma byung ba'i tshig [{]bla dgas [,]bla dwags [}]so/_/yang dag par ma byung ba zhes bya ba gang zhe na/_de ni mi snang ba'i tshig [{]bla dgas [,]bla dwags [}]te/_de bzhin gshegs pa de la dgongs nas 'du byed thams cad mi skye bar mthong na yang dag pa nyid du nges 
[\[162b.6\]]pa la 'jug ste/_'di lta ste yang dag pa nyid du nges pa la 'jug pa de ni yang dag par lta ba'o/_/zhes de skad gsung ngo /_/de 'di snyam du sems te/_ci'i phyir na yang dag pa nyid du nges pa la 'jug pa zhes bya zhes de 'di ltar slob ste/_chos thams cad gang dang mnyam pa sangs rgyas kyi 
[\[162b.7\]]chos de dang mnyam ste/_de bas na yang dag pa nyid du nges pa la 'jug pa'o/_/de lta bas na yang dag pa nyid du nges pa la 'jug 'dod pa rnams kyis byang chub sems dpa'i sde snod kyi chos kyi rnam grangs 'di nyid shin tu mnyan par bya/_blang bar bya/_gzung bar bya/_bklag par bya/_kun chub par bya/_
[\[163a\]]
[\[163a.1\]]byang chub sems dpa'i sde snod kyi chos kyi rnam grangs 'di nyid la yang tshul bzhin du sbyar bar bya ste/_/shA ri'i bu de ltar na byang chub sems dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems dpa' shes rab kyi pha rol tu phyin pa la spyod pa de 
[\[163a.2\]]ltar blo shin tu yongs su sbyangs pa dang /_de ltar chos snang ba'i sgo shin tu yongs su dag pas tshul bzhin du 'jug pa la brtson na tshul bzhin gyi tshig mthong ngo /_/de la tshul bzhin du 'jug pa gang /_tshul bzhin gyi tshig gang zhe na/_de ltar byang chub sems dpa'i tshul bzhin du 'jug pa ni 'di lta 
[\[163a.3\]]ste/_zhi gnas kyi gnas la 'jug pa dang /_lhag mthong rnam par rtog pa la 'jug pa ni tshul bzhin du 'jug pa'o/_/lus dben par 'jug pa dang /_sems yid du 'ong bar 'jug pa dang /_chad pa ma yin par 'jug pa dang /_rtag pa ma yin par 'jug pa dang /_rgyu dang rkyen la 'jug pa dang /_
[\[163a.4\]]rten cing 'brel par 'byung ba la 'jug pa dang /_sems can med pa dang /_srog med pa dang /_gang zag med pa la 'jug pa dang /_ma 'ongs ma phyin mi gnas pa la 'jug pa dang /_mi 'pho ba dang /_rgyu dang 'bras bu chud mi za ba dang /_rgyu stong pa nyid da du rnam par 'byed pa la 'jug pa dang /_mtshan 
[\[163a.5\]]ma med par 'dris par bya ba la 'jug pa dang /_smon pa med par rab tu shes pa la 'jug kyang stong pa nyid dang /_mtshan ma med pa dang /_smon pa med pa len par 'jug pa ma yin pa dang /_ting nge 'dzin dang /_snyoms par 'jug pa len pa la 'jug kyang ting nge 'dzin gyi dbang gis skye ba la mi 'jug 
[\[163a.6\]]pa dang /_mngon par shes pa'i ye shes len pa la 'jug kyang zag pa zad pa la mi 'jug pa dang /_mi skye bar rtog pa la 'jug kyang nges par gyur par 'gro ba la mi 'jug pa dang /_sems can thams cad bdag med par rtogs par 'jug kyang snying rje chen po gtong ba la mi 'jug pa dang /_skye ba 
[\[163a.7\]]thams cad 'jig par mthong ba la 'jug kyang srid pa bsam gyis mi khyab pa len pa la 'jug pa dang /_mya ngan las 'da' bar 'dod pa la 'jug kyang chos mngon du bya ba la mi 'jug pa dang /_'dod pa'i yon tan gyi dga' ba dang /_btang snyoms pa la 'jug kyang chos kyi dga' ba 'dor ba la mi 
[\[163b\]]
[\[163b.1\]]'jug pa dang /_rtog pa spros pa thams cad gtong ba la 'jug kyang thabs mkhas pa gtong ba la mi 'jug pa ste/_shA ri'i bu de ni tshul bzhin du 'jug pa zhes bya'o/_/shA ri'i bu tshul bzhin gyi tshig ces bya ba gang zhe na/_rigs pa'i tshig de ni tshul bzhin gyi tshig go_/shA 
[\[163b.2\]]ri'i bu gzhan yang tshul bzhin gyi tshig de ni tshul gyi tshig go_/de ni sgo'i tshig go_/de ni kha'i tshig go_/de ni rgyu'i tshig go_/de ni rab tu rnam par 'byed pa'i tshig go_/de ni mi 'gal ba'i tshig go_/de ni mi rtsod pa'i tshig go_/de ni btang snyoms kyi tshig go_/mi len pa'i tshig dang /_
[\[163b.3\]]mi 'dor ba'i tshig dang /_ma spros pa'i tshig dang /_mi bsnan pa'i tshig dang /_ma bri ba'i tshig dang /_mi skye ba'i tshig dang /_rtsod pa'i gzhi med pa'i tshig dang /_mi ldog pa'i tshig dang /_gnyen po med pa'i tshig dang /_de kho na'i tshig dang /_de bzhin kho na'i tshig dang /_ma log pa de bzhin nyid 
[\[163b.4\]]kyi tshig dang /_gzhan ma yin pa de bzhin nyid kyi tshig dang /_de bzhin nyid kyi tshig dang /_ji lta ba bzhin gyi tshig dang /_dus gsum mnyam pa nyid kyi tshig dang /_yongs su chad pa'i tshig dang /_gzugs rnam par shes pa'i gnas med pa'i tshig dang /_tshor ba dang /_'du shes dang /_'du 
[\[163b.5\]]byed dang /_rnam par shes pa gnas med pa'i tshig go_/de ni mig dang /_gzugs dang /_mig gi rnam par shes pa'i khams gnas med pa'i tshig go_/de ni rna ba dang /_sgra dang /_rna ba'i rnam par shes pa'i khams gnas med pa'i tshig go_/de ni sna dang /_dri dang /_sna'i rnam par shes pa'i 
[\[163b.6\]]khams gnas med pa'i tshig go_/de ni lce dang /_ro dang /_lce'i rnam par shes pa'i khams gnas med pa'i tshig go_/de ni lus dang /_reg dang /_lus kyi rnam par shes pa'i khams gnas med pa'i tshig go_/de ni yid dang /_chos dang /_yid kyi rnam par shes pa'i khams gnas 
[\[163b.7\]]med pa'i tshig go_/de ni don la rton pa'i tshig go_/de ni chos la rton pa'i tshig go_/de ni ye shes la rton pa'i tshig go_/de ni nges pa'i don gyi mdo sde la rton pa'i tshig ste/_shA ri'i bu de ni tshul bzhin gyi tshig go_/de ltar byang chub sems dpa' tshul bzhin du 'jug pa la brtson pa/_tshul 
[\[164a\]]
[\[164a.1\]]bzhin gyi tshig mthong ba de ni gang gis mthong ba de nyid mi mthong ste/_ji ltar mi mthong rnam par mi mthong ba de ltar mthong ngo /_/de ltar mthong na tshul bzhin mthong ba zhes bya'o/_/shA ri'i bu yang byang chub sems dpa' tshul bzhin du sbyor ba ni chos gang la yang rmongs par mi 
[\[164a.2\]]'gyur ro/_/byang chub sems dpa' tshul bzhin du sbyor ba la chos gang yang gang thar pa'i sgor mi 'gyur med do/_/tshul bzhin du sbyor ba ni chos gang yang spang ba'i phyir 'bad pa med do/_/tshul bzhin du sbyor ba ni chos gang yang rtogs par bya ba'i phyir 'bad pa med de/_gang chos thams cad 
[\[164a.3\]]yang dag par mthong ba dang /_ji lta ba bzhin mthong ba de ni yang dag par lta ba'o/_/chos thams cad ji lta ba bzhin du mthong ba gang zhe na/_'di lta ste mi mthong ba'o/_/mi mthong ba gang zhe na/_de ni ma skyes pa'i tshig [{]bla dgas [,]bla dwags [}]so/_/ma skyes pa zhes bya ba gang zhe na/_de ni mi snang ba'i bar 
[\[164a.4\]]gyi tshig [{]bla dgas [,]bla dwags [}]te/_rgya cher sngar ji ltar bzlas pa de ltar de bzhin du bzlas par bya ste/_de ltar na byang chub sems dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems dpa' shes rab kyi pha rol tu phyin pa la spyod pa 'di ltar slob ste/_chos thams 
[\[164a.5\]]cad ni bdag bzhin du tshul bzhin te ji ltar bdag la bdag med pa de bzhin du chos thams cad bdag med par mthong ngo /_/ji ltar sems can bdag med pa de bzhin du chos thams cad bdag med par mthong ste/_de ltar mthong na tshul bzhin du mthong ngo /_/gang tshul bzhin 'khor ba'i khams 
[\[164a.6\]]mthong ba de tshul bzhin mya ngan las 'das pa'i khams dang ldan par mthong ste/_de ni tshul bzhin du sbyor ba zhes bya'o/_/de ni chos thams cad kyi rang bzhin la nyon mongs pa'i rang bzhin du bye brag med pa dang ldan par mthong ngo /_/rnal 'byor dang rnal 'byor ma yin par yang mi snyems so/_/tshul 
[\[164a.7\]]bzhin du sbyor bas tshul bzhin mthong ste/_tshul bzhin gyi sbyor ba ji snyed pa sems can gyi gnas thams cad de snyed de/_sems can gyi gnas kyang mi mthong /_chos kyi gnas kyang 'khrug par mi byed pa de ni byang chub sems dpa'i tshul bzhin sbyor ba ste/_shA ri'i bu de ltar na rnam pa 'di dang /_thos 
[\[164b\]]
[\[164b.1\]]pa 'di dang /_tshul bzhin du 'jug pa 'di dang /_tshul bzhin mthong ba 'di dang /_ji lta ba bzhin du mthong ba'i rgyu 'thun pa 'di dang /_'di dag ni shes rab ces bya ste/_shA ri'i bu de ltar na byang chub sems dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems 
[\[164b.2\]]dpa' shes rab kyi pha rol tu phyin pa la spyod pa 'dus byas la spyod pa'i chos thams cad la shes rab kyis gnas pa yin te/_'di lta ste ma rig pa dang lhan cig tu mi gnas/_'du byed rnams dang lhan cig tu mi gnas pa nas rgyas par bya ste/_rga shi'i bar dang lhan cig tu mi gnas/_bdag tu 
[\[164b.3\]]lta ba dang lhan cig tu mi gnas pa nas bdag tu lta ba'i rtsa ba las byung ba'i lta bar gyur pa drug cu rtsa gnyis dang lhan cig tu mi gnas/_mtho bar sems pa dang lhan cig tu mi gnas/_dma' bar sems pa dang lhan cig tu mi gnas/_'jig rten gyi chos brgyad rnams dang lhan cig tu mi 
[\[164b.4\]]gnas/_nga rgyal dang /_che ba'i nga rgyal dang /_log pa'i nga rgyal nas nye ba'i nyon mongs pa nyi shu'i bar dang lhan cig tu mi gnas/_chen po dang /_'bring po dang /_phra mo nas nyon mongs pa thams cad kyi bar dang lhan cig tu mi gnas/_gti mug gi mun pa rab rib kyi ling tog sgrib pa dang /_
[\[164b.5\]]chod par byed pa kun tu dkris te 'dug pa nas/_dma' ba'i chos thams cad kyi bar dang lhan cig tu mi gnas/_rtsod pa'i rnyog pa dang /_nyon mongs pa dang /_phung po dang /_lha'i bu dang /_'chi bdag gi bdud nas bdud thams cad kyi las kyi bar dang lhan cig tu mi gnas/_bdag dang sems 
[\[164b.6\]]can dang /_srog dang gso ba dang /_gang zag dang /_shed bu dang /_shed las skyes pa nas bdag tu lta ba thams cad kyi bar dang lhan cig tu mi gnas/_las kyi sgrib pa dang /_nyon mongs pa'i sgrib pa dang /_chos kyi sgrib pa dang /_lta ba'i sgrib pa dang /_rnam par smin pa'i sgrib pa dang /_mi shes 
[\[164b.7\]]pa'i sgrib pa nas bag chags kyi mtshams sbyor ba thams cad kyi bar dang lhan cig tu mi gnas/_kun tu rtog pa dang /_rnam par rtog pa dang mtshan ma dang /_dmigs pa dang /_mthong ba dang /_thos pa dang /_dran pa dang /_rnam par rig pa dang /_mdud pa'i sgro 'dogs pa thams cad dang lhan cig tu 
[\[165a\]]
[\[165a.1\]]mi gnas/_ser sna dang /_gtong ba dang /_tshul khrims dang /_'chal pa'i tshul khrims dang /_bzod pa dang /_gnod sems dang /_brtson 'grus dang /_le lo dang /_bsam gtan dang /_g.yeng ba dang /_shes rab dang /_'chal pa'i shes rab nas pha rol tu phyin pa'i 
[\[165a.2\]]phyogs dang /_mi 'thun pa'i phyogs dang /_shes pa dang /_mi shes pa'i bar thams cad dang lhan cig tu mi gnas/_nges pa dang /_ma nges pa dang /_log par nges pa dang /_dge ba dang /_mi dge ba dang /_kha na ma tho ba dang /_kha na ma tho ba med pa dang /_'khor ba dang mya ngan las 'das 
[\[165a.3\]]pa nas/_chos thams cad kyi gnyen po'i bar dang lhan cig tu mi gnas/_zhing sna tshogs dang /_sangs rgyas sna tshogs dang /_sems can sna tshogs dang /_chos sna tshogs nas sna tshogs thams cad kyi bar dang lhan cig tu mi gnas/_mi shes pa dang /_shes pa dang /_rnam par shes pa 
[\[165a.4\]]dang /_kun rdzob dang /_don dam pa nas sems can thams cad kyi mtshan ma yid la byed pa dag dang lhan cig tu mi gnas/_shes rab mi rgyu ba dang /_lus med pa dang /_mtshan nyid med pa dang /_mtshan ma med pa dang /_'dus ma byas nas yid la byed pa thams cad dang /_sems dang rnam par 
[\[165a.5\]]shes pa'i gnas dag gi bar dang lhan cig tu mi gnas te/_de dag dang gzhan yang 'dus byas la spyod pa'i chos dpag tu med pa dag dang lhan cig tu mi gnas so/_/de ltar na byang chub sems dpa' shes rab kyi pha rol tu phyin pa la spyod pa'i gang shes rab de ni 'dus byas kyi spyod pa thams cad dang lhan 
[\[165a.6\]]cig tu mi gnas te/_shA ri'i bu de ltar na byang chub sems dpa' shes rab kyi pha rol tu phyin pa la spyod do/_/shA ri'i bu gzhan yang byang chub sems dpa' byang chub sems dpa'i sde snod la gnas pa shes rab kyi pha rol tu phyin pa la spyod pa/_shes rab kyi pha rol tu phyin pa rnam par 'byed mkhas pa 
[\[165a.7\]]yin te/_chos thams cad la mkhas pa rjes su 'thob bo/_/de la shes rab rnam par 'byed pa gang zhe na/_'di lta ste phung po la mkhas pa dang /_khams la mkhas pa dang /_skye mched la mkhas pa dang /_bden pa la mkhas pa dang /_so so yang dag par rig pa la mkhas pa dang /_rton pa la mkhas 
[\[165b\]]
[\[165b.1\]]pa dang /_rnam par shes pa dang /_ye shes la mkhas pa dang /_byang chub kyi yan lag la mkhas pa dang /_lam la mkhas pa dang /_rten cing 'brel par 'byung ba la mkhas pa dang bcu ste/_mkhas pa rnam pa bcu po 'di dag gi rnam par 'byed pa gang yin pa de ni shes rab rnam par 
[\[165b.2\]]'byed pa zhes bya'o/_/de la phung po la mkhas pa gang zhe na/_gang 'di phung po rnams kyi dper bya ba bstan pa 'di lta ste/_dbu ba rdos pa lta bur bstan pa dang /_smig rgyu lta bur bstan pa dang /_chu bur lta bur bstan pa dang /_chu shing lta bur bstan pa dang /_sgyu ma lta bur bstan pa dang /_rmi 
[\[165b.3\]]lam lta bur bstan pa dang /_brag ca lta bur bstan pa dang /_mig yor lta bur bstan pa dang /_gzugs brnyan lta bur bstan pa'o/_/gzugs ni chu'i dbu ba lta bu ste/_dbu ba la yang bdag med/_sems can med/_srog med/_gang zag med/_skyes bu med/_shed bu med/_shed las 
[\[165b.4\]]skyes med de/_dbu ba'i rang bzhin gang yin pa gzugs kyang de'i rang bzhin yin te/_gang de la mkhas pa de ni phung po la mkhas pa zhes bya'o/_/tshor ba ni chu'i chu bur lta bu ste/_chu bur la yang bdag med/_sems can med/_srog med/_gang zag med/_shed bu med/_shed las skyes 
[\[165b.5\]]med/_skye ba po med/_skyes bu med de/_chu bur gyi rang bzhin gang yin pa tshor ba yang de'i rang bzhin yin te/_gang de la mkhas pa 'di ni phung po la mkhas pa zhes bya'o/_/'du shes ni smig rgyu lta bu ste/_smig rgyu la yang bdag med/_sems can med pa nas skyes bu'i bar du med de/_
[\[165b.6\]]smig rgyu'i rang bzhin gang yin pa 'du shes kyang de'i rang bzhin yin te/_gang de la mkhas pa de ni phung po la mkhas pa zhes bya'o/_/'du byed rnams ni chu shing lta bu ste/_chu shing la yang bdag med/_sems can med/_srog med pa nas/_skyes bu'i bar du med pa ste/_chu shing gi rang 
[\[165b.7\]]bzhin gang yin pa 'du byed dag kyang de'i rang bzhin yin te/_gang de la mkhas pa de ni phung po la mkhas pa zhes bya'o/_/rnam par shes pa ni sgyu ma lta bu ste/_sgyu ma la yang bdag med/_sems can med/_srog med/_gang zag med/_shed bu med/_shed las skyes med/_skyes bu med/_
[\[166a\]]
[\[166a.1\]]byed pa po med/_tshor ba po med pa ste/_sgyu ma'i rang bzhin gang yin pa rnam par shes pa'i rang bzhin yang de yin te/_gang de la mkhas pa de ni phung po la mkhas pa zhes bya'o/_/gzhan yang phung po rnams zhes bya ba ni 'jig rten yin te/_'jig rten yang 'jig pa'i 
[\[166a.2\]]mtshan nyid do/_/'jig rten rnams kyi rang bzhin gang yin pa phung po rnams kyi rang bzhin yang de yin no/_/yang 'jig rten gyi rang bzhin gang yin zhe na/_'di lta ste/_mi rtag pa'i rang bzhin dang /_sdug bsngal gyi rang bzhin te/_phung po yang de'i rang bzhin yin no/_/gang de la mkhas pa 
[\[166a.3\]]de ni phung po la mkhas pa zhes bya'o/_/de ltar na byang chub sems dpa' phung po la mkhas pa shes rab kyi pha rol tu phyin pa la spyod do/_/de la khams la mkhas pa gang zhe na/_'di lta ste/_chos kyi khams ni sa'i khams mod kyi chos kyi khams sra ba'i mtshan nyid ma yin no/_/chos kyi khams 
[\[166a.4\]]ni chu'i khams mod kyi chos kyi khams rlan pa'i mtshan nyid ma yin no/_/chos kyi khams ni me'i khams mod kyi chos kyi khams tsha ba'i mtshan nyid ma yin no/_/chos kyi khams ni rlung gi khams mod kyi chos kyi khams g.yo ba'i mtshan nyid ma yin no/_/chos kyi khams ni mig gi 
[\[166a.5\]]rnam par shes pa'i khams mod kyi chos kyi khams mthong ba'i mtshan nyid ma yin no/_/chos kyi khams ni rna ba'i rnam par shes pa'i khams mod kyi chos kyi khams sgra rtog pa'i mtshan nyid ma yin no/_/chos kyi khams ni sna'i rnam par shes pa'i khams mod kyi chos kyi khams dri snom 
[\[166a.6\]]pa'i mtshan nyid ma yin no/_/chos kyi khams ni lce'i rnam par shes pa'i khams mod kyi chos kyi khams ro myong ba'i mtshan nyid ma yin no/_/chos kyi khams ni lus kyi rnam par shes pa'i khams mod kyi chos kyi khams reg pa'i mtshan nyid ma yin no/_/chos kyi khams ni yid kyi rnam par 
[\[166a.7\]]shes pa'i khams mod kyi chos kyi khams rnam par sgom pa'i mtshan nyid ma yin no/_/chos kyi khams dang bdag gi khams de ni mtshungs so/_/'dod pa'i khams dang /_gzugs kyi khams dang /_gzugs med pa'i khams ni mtshungs so/_/'khor ba'i khams dang /_mya ngan las 'das pa'i khams de mtshungs 
[\[166b\]]
[\[166b.1\]]so/_/de ltar chos thams cad kyi khams dang /_nam mkha'i khams de mtshungs te/_stong pa nyid dang mtshungs pas mtshungs mi 'gyur ba dang mtshungs pas mtshungs te/_'dus byas kyi khams su 'jug pa dang /_'dus ma byas kyi khams su 'jug pa'i phyir de la bshad pa dpag tu med de/_gang 
[\[166b.2\]]khams la 'jug pa des rab tu rnam par 'byed pa de ni mkhas pa zhes bya'o/_/de ltar na khams la mkhas pa'i byang chub sems dpa' sems dpa' chen po shes rab kyi pha rol tu phyin pa la spyod do/_/de la byang chub sems dpa'i skye mched la mkhas pa gang zhe na/_'di la mig 
[\[166b.3\]]bdag dang bdag gis stong pa ste/_byang chub sems dpa' mig gi rang bzhin 'di lta bu'o/_/zhes yang dag pa ji lta ba bzhin du rab tu shes te/_de ni byang chub sems dpa'i skye mched la mkhas pa'o/_/gong ma bzhin du sbyar te/_de bzhin du rna ba dang /_sna dang /_lce dang /_lus dang /_
[\[166b.4\]]yid bdag dang bdag gis stong pa de byang chub sems dpa' yid kyi rang bzhin ni 'di lta bu'o/_/zhes yang dag pa ji lta ba bzhin du rab tu shes te/_dge ba [{]stsogs [,]sogs [}]pa'i phyir gang skye mched la kun [{]stsogs [,]sogs [}]pa dang /_sna tshogs [{]stsogs [,]sogs [}]pa de dag [{]stsogs [,]sogs [}]par mi byed cing dge ba dang mi dge 
[\[166b.5\]]ba'i chos rnams la 'du shes gnyis su mi 'jug ste/_de ni byang chub sems dpa'i skye mched la mkhas pa'o/_/'di ni mig gi skye mched do/_/'di ni gzugs kyi skye mched do/_/zhes de ltar mig dang gzugs rnams la 'dod chags med par mthong yang 'dod chags med pa mngon du 
[\[166b.6\]]mi byed pa de ni byang chub sems dpa'i skye mched la mkhas pa'o/_/rna ba dang sgra/_sna dang dri/_lce dang ro/_lus dang reg_/yid dang chos/_gong ma bzhin du sbyar te/_de ltar byang chub sems dpa' yid dang chos kyi bar du 'dod chags med par mthong mod kyi/_'dod chags med pa 
[\[166b.7\]]mngon du mi byed pa de ni byang chub sems dpa'i skye mched la mkhas pa'o/_/skye mched ces bya ba yang 'phags pa'i skye mched dang /_'phags pa ma yin pa'i skye mched de/_de la 'phags pa'i skye mched ni gang lam sdud par byed pa'o/_/'phags pa ma yin pa'i skye mched ni gang lam 
[\[167a\]]
[\[167a.1\]]gtong bar byed pa 'di lta ste/_byang chub sems dpa' lam la gnas pa ni sems can lam la brtson pa bor zhing gnas pa la snying rje chen po 'thob cing lam gyi skye mched kyang mi gtong ba ste/_de ni byang chub sems dpa'i skye mched la mkhas pa'o/_/de ltar na byang chub sems 
[\[167a.2\]]dpa'i skye mched kyang mi gtong ba ste/_de ni byang chub sems dpa'i skye mched la mkhas pa'o/_/de ltar na byang chub sems dpa'i skye mched la mkhas pa shes rab kyi pha rol tu phyin pa la spyod do/_/de la byang chub sems dpa'i bden pa la mkhas pa gang zhe na/_byang chub sems dpa'i bden pa la 
[\[167a.3\]]'jug pa mkhas pa ni rnam pa bzhi ste/_'di lta ste/_sdug bsngal shes pa dang /_kun 'byung ba shes pa dang /_'gog pa shes pa dang /_lam shes pa'o/_/de la sdug bsngal shes pa gang zhe na/_gang phung po rnams la mi skye bar shes pa de ni sdug bsngal shes pa zhes bya'o/_/de la kun 'byung ba 
[\[167a.4\]]shes pa gang zhe na/_gang sred pa 'joms pa de ni kun 'byung ba shes pa zhes bya'o/_/de la 'gog pa shes pa gang zhe na/_gang mi 'byung mi 'jig par shes pa de ni 'gog pa shes pa zhes bya'o/_/de la lam shes pa gang zhe na/_gang mnyam pa nyid thob pa'i chos rnams la sgro mi 'dogs pa de ni lam 
[\[167a.5\]]shes pa zhes bya'o/_/gang gi tshe byang chub sems dpas bden pa bzhi de ltar shes rab kyis shes kyang sems can yongs su smin par bya ba'i phyir mngon du mi byed pa de ni bden pa la mkhas pa zhes bya'o/_/gzhan yang bden pa la mkhas pa rnam pa gsum ste/_'di lta ste/_kun rdzob kyi bden 
[\[167a.6\]]pa dang /_don dam pa'i bden pa dang /_mtshan nyid kyi bden pa'o/_/de la kun rdzob kyi bden pa ni 'jig rten gyi tha snyad ji snyed pa dang /_yi ge dang sgra dang /_brdar bstan pa ste/_de ni kun rdzob kyi bden pa zhes bya'o/_/de la don dam pa'i bden pa gang zhe na/_gang la sems kyi rgyu ba yang med na 
[\[167a.7\]]yi ge lta ci smos te/_de ni don dam pa'i bden pa zhes bya'o/_/de la mtshan nyid kyi bden pa gang zhe na/_'di lta ste/_mtshan nyid thams cad mtshan nyid gcig la mtshan nyid gcig pa ni mtshan nyid med pa'o/_/de la byang chub sems dpa' kun rdzob kyi bden pa 'chad pas mi skyo/_don dam pa'i 
[\[167b\]]
[\[167b.1\]]bden pa mngon du byed par mi ltung /_mtshan nyid kyi bden pa mtshan nyid med pas rtogs par byed pa de ni byang chub sems dpa'i bden pa la mkhas pa zhes bya'o/_/gzhan yang bden pa ni gcig pu gnyis ma yin pa ste/_'di lta ste/_'gog pa'i bden pa'o/_/de la bden pa 
[\[167b.2\]]gcig pu la gang sgro mi 'dogs pa dang /_sems can sgro 'dogs par lhung ba rnams la bden pa sbyor bar byed pa de ni byang chub sems dpa'i bden pa la mkhas pa zhes bya'o/_/gzhan yang phung po lnga rnams ni sdug bsngal ba ste/_gang phung po lnga rnams kyi sdug bsngal gyi mtshan 
[\[167b.3\]]nyid de ni sdug bsngal zhes bya'o/_/sdug bsngal gyi mtshan nyid kyi gang stong pa nyid kyi mtshan nyid rtogs pa de ni sdug bsngal 'phags pa'i bden pa zhes bya'o/_/gang phung po lnga rnams kyi bag la nyal rgyu sred pa las byung ba'i lta ba de ni kun 'byung ba'i bden pa zhes bya'o/_/gang sred 
[\[167b.4\]]pa'i rgyu lta ba de la yang sgro mi 'dogs mi len mi snyems pa de ni kun 'byung ba 'phags pa'i bden pa zhes bya'o/_/gang phung po lnga rnams shin tu zad pa'i phyir 'gog pa sngon gyi mthar ma byung ba/_phyi ma'i mthar mi 'pho ba/_da ltar byung bar mi gnas pa de ni 'gog pa 'phags pa'i bden pa 
[\[167b.5\]]zhes bya'o/_/gang lam la brten nas sdug bsngal shes pa dang /_kun 'byung ba shes pa dang /_'gog pa shes pa la yang reg par byed la/_rjes las rtogs pa'i shes pa yang thob par byed pa de ni sdug bsngal 'gog par 'gyur ba'i lam 'phags pa'i bden pa zhes bya'o/_/gang bden 
[\[167b.6\]]pa shes pa de la rnam par rtog pa dang /_sems can yongs su brtag pa la rtog par byed pa de ni byang chub sems dpa'i bden pa la mkhas pa zhes bya'o/_/gzhan yang tshor ba thams cad sdug bsngal ba ste/_de la tshor bar bya ba rnam par 'byed pa dang /_blos rig pa nyid de ni sdug bsngal 
[\[167b.7\]]'phags pa'i bden pa zhes bya'o/_/rgyu gang gis kun 'byung bar shes pa'i rgyu de ji lta ba yang dag par rab tu shes pa de ni kun 'byung ba 'phags pa'i bden pa zhes bya'o/_/gang tshor ba gtong zhing ma tshor ba tshor bar byed pa dang /_'gog pa la yang so sor rtog la tshor ba 'gog pa yang mngon du mi byed 
[\[168a\]]
[\[168a.1\]]pa de ni byang chub sems dpa'i sdug bsngal 'gog pa 'phags pa'i bden pa zhes bya'o/_/tshor ba gang gis gzings dang 'dra ba'i lam de sdud par byed la tshor bar dgos pa yang ma yin/_lam gyi dgos pa yang ma yin pa de ni byang chub sems dpa'i sdug bsngal 'gog 
[\[168a.2\]]par 'gro ba'i lam 'phags pa'i bden pa zhes bya'o/_/de ltar rtogs nas bden pa de bzhi la mnyam par mthong zhing mthong ba shin tu dag pa'ang ma yin pa de ni byang chub sems dpa'i bden pa la mkhas pa zhes bya'o/_/gzhan yang skye ba sdug bsngal ba ste/_gang mi skye ba so sor rtog 
[\[168a.3\]]par shes pa de ni sdug bsngal shes pa zhes bya'o/_/srid pa'i rkyen gyis skye ba ste/_gang srid pa 'jig par shes pa de ni kun 'byung ba shes pa zhes bya'o/_/skye ba thams cad gang gis mi skye bar shes la de la 'gog pa gang yang med cing gang mi 'gog par shes pa de ni zad pa 'gog pa'i 
[\[168a.4\]]shes pa zhes bya'o/_/gang de ltar tshol ba dang /_'jal ba dang /_yongs su tshol ba dang /_rnam par rtog pa dang /_'jug pa'i shes pa de ni lam shes pa zhes bya ste/_gang bden pa'i shes pa de la gzhog par byed kyang bden pa'i shes pa de la mi gnas pa de ni byang chub sems dpa'i 
[\[168a.5\]]bden pa la mkhas pa ste/_de ltar na byang chub sems dpa'i bden pa la mkhas pa shes rab kyi pha rol tu phyin pa la spyod do/_/de la byang chub sems dpa'i so so yang dag par rig pa la mkhas pa gang zhe na/_bzhi po 'di dag ni byang chub sems dpa'i so so yang dag par rig pa ste/_bzhi 
[\[168a.6\]]gang zhe na/_'di lta ste/_don so so yang dag par rig pa dang /_chos so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa'o/_/de la don so so yang dag par rig pa gang zhe na/_gang chos rnams la don dam pa'i tshig tu 
[\[168a.7\]]shes pa dang /_gnyis su med pa'i rgyu shes pa dang /_rkyen shes pa dang /_'dus pa shes pa dang /_mtha' med pa'i rjes su 'gro ba shes pa dang /_rten pa la 'jug pa shes pa dang /_chos kyi dbyings dbyer med par shes pa dang /_de bzhin nyid kyis rjes su 'jug pa shes pa dang /_yang dag 
[\[168b\]]
[\[168b.1\]]pa'i mtha' mi gnas par shes pa dang /_stong pa nyid rjes su rtogs pa shes pa dang /_mtshan ma med par rtog pa shes pa dang /_smon pa med pa la smon pa med par shes pa dang /_mngon par 'du mi byed pa la mngon par 'du mi byed par shes pa dang /_tshul gcig tu 'jug pa shes pa dang /_
[\[168b.2\]]sems can med par 'jug pa shes pa dang /_bdag med par 'jug pa shes pa dang /_srog med pa byed pa gcig pa shes pa dang /_gang zag med pa don dam par shes pa dang /_'das pa'i dus la ma chags par shes pa dang /_ma 'ongs pa'i dus la mtha' med par shes pa dang /_
[\[168b.3\]]da ltar byung ba'i dus la thams cad du shes pa dang /_phung po rnams la sgyu mar shes pa dang /_khams rnams la sbrul gdug pa dang mtshungs par shes pa dang /_skye mched rnams la stong pa nyid du nges par rtog par shes pa dang /_nang zhi ba shes pa dang /_phyi rol tu mi rgyu ba shes pa 
[\[168b.4\]]dang /_yul la yul med par shes pa dang /_dran pa la gnas su shes pa dang /_rtogs pa la khong du chud par shes pa dang /_blo gros la mngon sum du shes pa dang /_bden pa la rab tu rtogs par shes pa dang /_sdug bsngal la mi 'byung bar shes pa dang /_kun 'byung ba la mngon par 'du 
[\[168b.5\]]mi byed par shes pa dang /_'gog pa la mtshan nyid med par shes pa dang /_lam la sgrol bar shes pa dang /_chos la tshig rab tu tha dad par shes pa dang /_dbang po rnams la 'jug par shes pa dang /_stobs rnams la mi rdzi bar shes pa dang /_zhi gnas la gnas su shes pa dang /_
[\[168b.6\]]lhag mthong la snang bar shes pa dang /_sgyu ma la bsgrub par shes pa dang /_smig rgyu la 'khrul par shes pa dang /_rmi lam la mi bden pa mthong bar shes pa dang /_brag ca la rkyen la 'jug par shes pa dang /_mig yor la 'pho bar shes pa dang /_mtshan nyid sna tshogs la mtshan nyid 
[\[168b.7\]]gcig tu shes pa dang /_'du ba la 'bral bar shes pa dang /_rab tu sbyangs pa la phyir mtshams sbyor ba med par shes pa dang /_nyan thos kyi theg pa la sgra'i rjes su 'gro bar 'jug par shes pa dang /_rang sangs rgyas kyi theg pa la rten pa la 'jug par shes shing /_dben pa mchog tu shes 
[\[169a\]]
[\[169a.1\]]pa dang /_theg pa chen po la dge ba'i rtsa ba'i tshogs bsags pa thams cad shes pa ste/_de ni byang chub sems dpa'i don so so yang dag par rig pa zhes bya'o/_/gzhan yang don so so yang dag par rig pa ni gang don la rton pa ste/_chos thams cad kyi chos nyid kun gyi don la 
[\[169a.2\]]rton pa nyid kyi rjes su 'brang ba'o/_/de ci'i phyir zhe na/_chos thams cad ma lus par stong pa ste/_stong pa'i don gang yin pa de ni don no/_/chos thams cad ma lus bar mtshan ma med pa ste/_mtshan ma med pa'i don gang yin pa de ni don no/_/chos thams cad ma lus par smon pa med pa ste/_
[\[169a.3\]]smon pa med pa'i don gang yin pa de ni don no/_/chos thams cad ma lus par rnam par phye ba ste/_rnam par phye ba'i don gang yin pa de ni don no/_/chos thams cad ma lus par sems can med/_srog med/_gang zag med pa ste/_gang zag med pa'i don gang yin pa de ni don no/_/gang de lta bu'i 
[\[169a.4\]]chos rnams rtogs pa de ni don so so yang dag par rig pa zhes bya ste/_gang don ston pa de ni gnas med pa ston pa'o/_/de ni mi zad pa ston pa'o/_/so so yang dag par rig pa ni rtogs pa'i don ston pa yin te/_sangs rgyas bcom ldan 'das rnams kyis gnang ba/_rjes su yi rang ba/_yang 
[\[169a.5\]]dag pa/_de kho na/_gzhan ma yin pa/_shes rab kyis shin tu rtogs pa/_thams cad du kha na ma tho ba med pa de ni byang chub sems dpa'i don so so yang dag par rig pa zhes bya'o/_/de la chos so so yang dag par rig pa gang zhe na/_gang dge ba dang /_mi dge ba dang /_kha na ma tho ba 
[\[169a.6\]]dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'jig rten pa dang /_'jig rten las 'das pa dang /_'dus byas dang /_'dus ma byas dang /_kun nas nyon mongs pa dang /_rnam par byang ba'i cha dang 'thun pa dang /_'khor ba dang mya ngan las 
[\[169a.7\]]'das par nye bar 'gro ba'i chos rnams la 'jug par shes pa dang /_chos kyi dbyings mnyam pa nyid shes pa dang /_byang chub mnyam pa nyid shes pa dang /_khams mnyam pa nyid shes pa ste/_de ni chos so so yang dag par rig pa zhes bya'o/_/gzhan yang chos so so yang dag par rig pa ni gang 'dod 
[\[169b\]]
[\[169b.1\]]chags spyod pa rnams la sems 'jug pa shes pa dang /_bcos pa'i 'dod chags spyod pa rnams dang /_'dod chags brtan par spyod pa rnams dang /_'dod chags chung ngu spyod pa rnams dang /_rnam par mi ldang ba'i 'dod chags spyod pa rnams dang /_mtha' ma rtag tu med pa'i 'dod 
[\[169b.2\]]chags spyod pa rnams dang /_da ltar byung ba la rkyen gyis 'dod chags spyod pa rnams la 'jug pa ste/_sems can gang dag nang du 'dod chags la phyi rol tu 'dod chags med pa dang /_phyi rol tu 'dod chags la nang du 'dod chags med pa dang /_nang du'ang 'dod chags med/_phyi rol tu'ang 'dod 
[\[169b.3\]]chags med pa dang /_nang dang phyi rol tu 'dod chags pa dang /_gzugs la 'dod chags la sgra la 'dod chags med pa dang /_sgra la 'dod chags la gzugs la 'dod chags med pa dang /_gzugs dang sgra la 'dod chags pa dang /_gzugs dang sgra la 'dod chags med pa dang /_dri la 'dod 
[\[169b.4\]]chags med pa dang /_dri la 'dod chags la reg la 'dod chags med pa dang /_reg la 'dod chags la ro la 'dod chags med pa dang /_ro la 'dod chags la gzugs la 'dod chags med pa dang /_gzugs la 'dod chags la dri la 'dod chags med pa de ni 'dod chags spyod pa rnams kyi 'jug 
[\[169b.5\]]pa ste/_'jug pa de'i sgos 'dod chags spyod pa rnams la nyi khri chig stong /_zhe sdang spyod pa rnams la nyi khri chig stong /_gti mug spyod pa rnams la nyi khri chig stong /_cha mnyam par spyod pa rnams la nyi khri chig stong ste/_gang de dag gi spyod pa brgyad khri bzhi stong gi sems 'jug par shes pa dang /_
[\[169b.6\]]ji ltar rigs pa bstan pa shes pa dang /_mi mang mi nyung bar bstan pa shes pa dang /_'dod pa las yang dag par 'da' bar shes pa dang /_snod kyi khyad par shes pa dang /_'bras bu yod par bstan pa shes pa de ni chos so so yang dag par rig pa zhes bya'o/_/de la nges pa'i tshig so so yang dag par 
[\[169b.7\]]rig pa gang zhe na/_gang skad thams cad la skad med par 'jug par shes pa dang /_lha'i skad dang /_klu'i skad dang /_gnod sbyin gyi skad dang /_dri za'i skad dang mi'am ci'i skad dang /_lto 'phye chen po'i skad dang /_mi dang mi ma yin pa'i skad dang /_'gro ba lngar skyes pa'i sems can rnams kyi skad dang /_
[\[170a\]]
[\[170a.1\]]sgra dang dbyangs rnams las skad des de dag la chos 'chad pa ste/_de ni nges pa'i tshig so so yang dag par rig pa zhes bya ste/_de ltar chos de dag brtag par bya'o/_/de ltar chos de dag bsdu bar bya'o/_/de ltar chos de dag rjes su rgyun chags par bya'o/_/de ltar chos de dag yi ge 
[\[170a.2\]]rnams kyis sbrel bar bya'o/_/de tshig gcig gi [{]bla dgas [,]bla dwags [}]shes/_tshig gnyis pa'i [{]bla dgas [,]bla dwags [}]shes/_tshig mang po'i [{]bla dgas [,]bla dwags [}]shes/_bud med kyi tshig shes/_skyes pa'i tshig shes/_ma ning gi tshig shes/_bsdus pa'i tshig shes/_rgyas pa'i tshig shes/_smad pa'i tshig shes/_bstod pa'i tshig shes/_'das pa'i tshig 
[\[170a.3\]]shes/_ma 'ongs pa'i tshig shes/_da ltar byung ba'i tshig shes/_yi ge gcig gis sgro btags pa shes/_yi ge mang pos sgro btags pa shes te/_de ni nges pa'i tshig so so yang dag par rig pa zhes bya'o/_/yang de'i nges pa'i tshig so so yang dag par rig pa ni 'khrul pa ma yin/_zlos 
[\[170a.4\]]pa ma yin/_brtags pa ma yin/_don gsal ba'i yi ge yongs su byang ba ste/_ci nas kyang 'khor yang dag par dga' ba/_sna tshogs pa/_zab pa/_zab par snang ba/_kun rdzob dang /_don dam pas brgyan pa/_bdag gis sems mthong ba'i shes pa la rag lus pa/_sangs rgyas kyis 
[\[170a.5\]]gnang ba/_sems can thams cad dga' bar byed pa ste/_de ni byang chub sems dpa'i nges pa'i tshig so so yang dag par rig pa zhes bya'o/_/de la byang chub sems dpa'i spobs pa so so yang dag par rig pa gang zhe na/_gang tshig bzang ba mi gnas par lung bstan pa/_ston pa/_rgyun mi 
[\[170a.6\]]'chad pa/_spobs pa myur bas spobs pa mgyogs shing myur ba/_spobs pa mi rmongs pa/_spobs pa ji ltar dris pa bzhin pa/_spobs pa yongs su ma nyams pa/_spobs pa mi 'gal ba/_spobs pa rtsod pa med pa/_spobs pa chos la rab tu dga' ba/_spobs pa bzod pa la gnas pa/_
[\[170a.7\]]spobs pa zab pa/_spobs pa sna tshogs pa/_kun rdzob dang /_don dam pa la spobs pa/_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab thams cad la gnas pa'i spobs pa dran pa nye bar gzhag pa dang /_yang dag par spong ba dang /_
[\[170b\]]
[\[170b.1\]]rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam dang /_zhi gnas dang /_lhag mthong la spobs pa/_bsam gtan dang /_rnam par thar pa dang /_ting nge 'dzin dang /_snyoms par 'jug pa dang /_bden pa la 'jug pa thams cad shes 
[\[170b.2\]]pa'i spobs pa/_theg pa thams cad la spobs pa/_sems can thams cad kyi sems dang spyod pa la spobs pa/_tshig mi lkug pa'i spobs pa/_tshig mi rtsub pa'i spobs pa/_tshig mi 'chal ba'i spobs pa/_tshig rtsub mo ma yin pa'i spobs pa/_tshig mnyen pa'i spobs pa/_
[\[170b.3\]]tshig dag pa/_tshig grol ba/_tshig ma chags pa/_tshig btsun pa/_tshig 'brel pa/_tshig ldan pa/_tshig ma nyams pa/_tshig snyan pa/_tshig 'jam pa/_tshig ma smad pa/_tshig 'phags pa thams cad kyis bstod pa ste/_zhing mtha' yas pa'i rnam par shes pa'i rjes su 
[\[170b.4\]]song ba'i sgra/_tshangs pa'i sgra skad kyi dbyangs dang 'dra bar rtog par byed pa'i sgra gcig pa/_sangs rgyas kyis gnang ba'i spobs pas sems can gzhan dang /_gang zag gzhan dag la chos ston to/_/de'i chos bstan pa de yang 'byung bar byed pa/_de byed pa'i sdug bsngal yang dag par zad 
[\[170b.5\]]par 'gyur ba ste/_de ni byang chub sems dpa'i spobs pa so so yang dag par rig pa zhes bya'o/_/de ni byang chub sems dpa'i spo bas pa la mkhas pa ste/_de ltar na byang chub sems dpa'i spobs pa la mkhas pa shes rab kyi pha rol tu phyin pa la spyod do//_//
[\[170b.6\]]bam po [{]bcwa [,]bco [}]brgyad pa/_de la byang chub sems dpa'i rton pa la mkhas pa gang zhe na/_byang chub sems dpa' rnams kyi rton pa 'di bzhi ste/_bzhi gang zhe na/_'di lta ste/_don la rton gyi tshig 'bru la ma yin pa dang /_ye shes la rton gyi rnam par shes pa la ma yin pa dang /_nges pa'i don gyi 
[\[170b.7\]]mdo sde rnams la rton gyi drang ba'i don rnams la ma yin pa dang /_chos nyid la rton gyi gang zag la ma yin pa'o/_/de la don gang /_tshig 'bru ni gang zhe na/_tshig 'bru zhes bya ba ni gang 'jig rten gyi chos kyi bya ba la 'jug pa'o/_/don ces bya ba ni gang 'jig rten las 'das pa'i chos rtogs pa'o/_/
[\[171a\]]
[\[171a.1\]]tshig 'bru zhes bya ba ni sbyin pa dang /_dul ba dang /_sdom pa dang /_nges pa bstan pa'o/_/don zhes bya ba ni dul ba dang /_zhi gnas dang /_sar pa ma yin pa dang /_rnying pa ma yin par shes pa'o/_/tshig 'bru zhes bya ba ni 'khor ba yongs su bshad pa sgrogs pa'o/_/don 
[\[171a.2\]]zhes bya ba ni mi dmigs pa la rton pa'o/_/tshig 'bru zhes bya ba ni mya ngan las 'das pa'i yon tan yongs su sgrog pa'o/_/don zhes bya ba ni chos rang bzhin gyis yongs su mya ngan las 'das pa rnams la rnam par mi rtog pa'o/_/tshig 'bru zhes bya ba ni theg pa ji ltar rnam par gzhag pa 
[\[171a.3\]]bzhin du 'chad pa'o/_/don zhes bya ba ni chos tshul gcig par rtogs par shes pa'o/_/tshig 'bru zhes bya ba ni sems can thams cad mi gtong bar bstan pa'o/_/don zhes bya ba ni 'khor gsum yongs su dag pa'o/_/tshig 'bru zhes bya ba ni lus dang /_ngag dang /_yid sdom zhing 
[\[171a.4\]]bslab pa dang /_sbyangs pa'i yon tan thams cad yang dag par len par bstan pa'o/_/don zhes bya ba ni lus dang /_ngag dang /_yid mi dmigs shing mngon par 'du mi byed pa yongs su dag pa'o/_/tshig 'bru zhes bya ba ni gnod sems kyi tha ba dang /_khro ba dang /_nga rgyal dang /_rgyags 
[\[171a.5\]]pa dang /_dregs pa 'joms shing bzod pa dang /_nges pa bstan pa'o/_/don zhes bya ba ni mi skye ba'i chos la bzod pa thob pa'o/_/tshig 'bru zhes bya ba ni dge ba'i rtsa ba la brtson 'grus rtsom pa thams cad bstan pa'o/_/don zhes bya ba ni mi len mi gtong ba la gnas pa'i brtson 'grus so/_/
[\[171a.6\]]tshig 'bru zhes bya ba ni bsam gtan dang /_rnam par thar pa dang /_ting nge 'dzin dang /_snyoms par 'jug pa bstan pa'o/_/don zhes bya ba ni 'gog pa'i snyoms par 'jug pa shes pa'o/_/tshig 'bru zhes bya ba ni thos pa thams cad 'dzin pa shes rab kyi rtsa ba'o/_/don zhes bya ba ni brjod du med pa'i 
[\[171a.7\]]don to/_/tshig 'bru zhes bya ba ni gang byang chub kyi phyogs kyi chos sum cu rtsa bdun gyi chos rnams rab tu bstan pa'o/_/don zhes bya ba ni gang byang chub kyi phyogs kyi chos sum cu rtsa bdun gyi chos rnams nan tan du byed pa'i 'bras bu mngon sum du byed pa'o/_/tshig 'bru zhes bya ba ni sdug bsngal dang /_
[\[171b\]]
[\[171b.1\]]kun 'byung ba dang /_lam rab tu bstan pa'o/_/don zhes bya ba ni 'gog pa mngon sum du byed pa'o/_/tshig 'bru zhes bya ba ni ma rig pa la sogs te/_rga shi'i bar du bstan pa'o/_/don zhes bya ba ni ma rig pa 'gog pa nas rga shi'i bar du 'gog pa'o/_/tshig 'bru zhes bya ba ni zhi 
[\[171b.2\]]gnas dang /_lhag mthong gi tshogs bstan pa'o/_/don zhes bya ba ni rig pa dang rnam par grol ba shes pa'o/_/tshig 'bru zhes bya ba ni gang 'dod chags dang /_zhe sdang dang /_gti mug dang /_cha mnyam par spyod pa rnams la chos bstan pa'o/_/don zhes bya ba ni sems kyi rnam par 
[\[171b.3\]]grol ba mi 'khrugs pa'o/_/tshig 'bru zhes bya ba ni sgrib par byed pa'i chos thams cad rab tu ston pa'o/_/don zhes bya ba ni sgrib pa med pa'i ye shes rnam par thar pa'o/_/tshig 'bru zhes bya ba ni dkon mchog gsum gyi yon tan bsngags pa mtha' med pa yang dag par rab tu 
[\[171b.4\]]bstan pa'o/_/don zhes bya ba ni gang chos 'dod chags med pa dang /_'dus ma byas pa'i dge 'dun gyi yon tan sgrub pa'o/_/tshig 'bru zhes bya ba ni gang byang chub sems dpa'i thog ma sems bskyed nas byang chub kyi snying po'i bar du bslab pa dang /_yon tan rtsom pa bstan pa'o/_/
[\[171b.5\]]don zhes bya ba ni sems kyi skad cig gcig dang ldan pas thams cad mkhyen pa'i ye shes mngon par rdzogs par byang chub pa'o/_/mdor na chos kyi phung po brgyad khri bzhi stong gi bar du bstan pa de ni tshig 'bru zhes bya'o/_/sgra dang yi ge dang /_tshig 'bru thams cad brjod du med 
[\[171b.6\]]pa'i don ni don to/_/de la drang ba'i don gyi mdo sde gang zhe na/_gang tshig 'bru bshad pa ji ltar bstan pa bzhin du rgya cher khong du chud par bya ste/_'di dag ni drang ba'i don gyi mdo sde dag go_/nges pa'i don gyi mdo sde gang zhe na/_don gang bshad pa ji ltar bstan pa bzhin du rgya cher khong 
[\[171b.7\]]du chud par bya ste/_de dag ni nges pa'i don gyi mdo sde dag go_/de ji ltar na chos la rton gyi gang zag la ma yin zhe na/_gang drang ba'i don de ni gang zag gi don yin pas de la mi rton gyi/_gang nges pa'i don de ni chos nyid ji lta ba bzhin pas de la rton pa ste/_'di dag ni byang chub sems dpa'i 
[\[172a\]]
[\[172a.1\]]rton pa bzhi'o/_/de ltar na byang chub sems dpa' sems dpa' chen po ston pa la mkhas pa shes rab kyi pha rol tu phyin pa la spyod do/_/de la byang chub sems dpa' rnams kyi tshig 'bru la mkhas pa gang zhe na/_'di la byang chub sems dpa'i chos gnyis la mkhas pa 
[\[172a.2\]]shes rab kyi pha rol tu phyin pa la spyod do/_/chos gnyis gang zhe na/_'di lta ste/_rnam par shes pa la mkhas pa dang /_ye shes la mkhas pa yin no/_/de la rnam par shes pa gang ye shes gang zhe na/_rnam par shes pa zhes bya ba ni 'di lta ste/_rnam par shes pa'i gnas pa bzhi'o/_/
[\[172a.3\]]bzhi gang zhe na/_gzugs la zhugs pa'i rnam par shes pa yongs su gnas shing gnas pa dang /_tshor ba la zhugs pa dang /_'du shes la zhugs pa dang /_'du byed la zhugs pa'i rnam par shes pa yongs su gnas shing gnas pa ste/_de ni rnam par shes pa zhes bya'o/_/de la ye shes 
[\[172a.4\]]gang zhe na/_gang len pa'i phung po lnga rnams la gnas pa/_rnam par shes pa'i phung po yongs su shes pa de ni ye shes zhes bya'o/_/gang sa'i khams rnam par shes pa dang /_chu'i khams dang /_me'i khams dang /_rlung gi khams rnam par shes pa de ni rnam par shes pa zhes bya'o/_/gang 
[\[172a.5\]]yang ye shes khams bzhi la mi gnas pa chos kyi dbyings tha mi dad par shes pa de ni ye shes zhes bya'o/_/gzhan yang rnam par shes pa zhes bya ba ni gang mig gi rnam par shes pas shes par bya ba'i gzugs rnams la shes pa dang /_rna ba'i rnam par shes pas shes par bya ba'i sgra rnams 
[\[172a.6\]]dang /_sna'i rnam par shes pas shes par bya ba'i dri rnams dang /_lce'i rnam par shes pas shes par bya ba'i ro rnams dang /_lus kyi rnam par shes pas shes par bya ba'i reg rnams dang /_yid kyi rnam par shes pas shes par bya ba'i chos rnams shes pa de ni rnam par shes pa zhes bya'o/_/
[\[172a.7\]]gang yang nang gi skye mched rnams la nye bar zhi zhing phyi rol gyi skye mched rnams la rgyu ba med pa'i ye shes la rton pas chos gang yang gzhog par mi byed pa de ni ye shes zhes bya'o/_/gzhan yang rnam par shes pa zhes bya ba ni dmigs pa las rnam par shes pa skye ba dang /_yongs su rtog pa 
[\[172b\]]
[\[172b.1\]]las rnam par shes pa skye ba ste/_de ni rnam par shes pa zhes bya'o/_/gang yang mi 'dzin pa/_mi snyems pa/_mi dmigs pa/_rnam par mi rig pa/_mi 'khrugs pa de ni ye shes zhes bya'o/_/gzhan yang 'dus byas la spyod pa'i chos rnams la rnam par shes pa gnas kyi/_
[\[172b.2\]]'dus ma byas la rnam par shes pa rgyu ba med do/_/gang yang 'dus ma byas shes pa de ni ye shes so/_/gzhan yang skye ba dang /_'jig pa la gnas pa ni rnam par shes pa'o/_/gang yang mi skye mi 'gag mi gnas pa de ni ye shes zhes bya'o/_/de la nges pa'i don gyi mdo sde gang /_
[\[172b.3\]]drang ba'i don gyi mdo sde gang zhe na/_mdo sde gang dag lam la 'jug par byed pa de dag ni drang ba'i don ces bya'o/_/mdo sde gang dag 'bras bu la 'jug par byed pa de dag ni nges pa'i don ces bya'o/_/mdo sde gang dag kun rdzob sgrub par byed pa de dag ni drang ba'i don ces bya'o/_/
[\[172b.4\]]mdo sde gang dag don dam par bstan pa de dag ni nges pa'i don ces bya'o/_/gzhan yang mdo sde gang dag las kyi bya ba la 'jug pa de dag ni drang ba'i don ces bya'o/_/mdo sde gang dag las dang nyon mongs pa zad par bstan pa de dag ni nges pa'i don ces bya'o/_/gzhan yang mdo sde 
[\[172b.5\]]gang dag kun nas nyon mongs pa yongs su bshad pa'i phyir bstan pa de dag ni drang ba'i don to/_/mdo sde gang dag rnam par byang ba rnam par dag pa'i phyir bstan pa de dag ni nges pa'i don to/_/mdo sde gang dag 'khor bas skyo bar byed pa de dag ni drang ba'i don to/_/mdo sde gang dag 'khor 
[\[172b.6\]]ba dang mya ngan las 'das pa gnyis su mi 'jug pa de dag ni nges pa'i don to/_/mdo sde gang dag yi ge dang /_tshig sna tshogs su bstan pa de dag ni drang ba'i don to/_/mdo sde gang dag zab pa/_blta dka' ba/_rtogs par dka' ba de dag ni nges pa'i don to/_/mdo sde gang dag 
[\[172b.7\]]tshig 'bru mang ba/_sems can rnams kyi sems rangs par byed pa de dag ni drang ba'i don to/_/mdo sde gang dag tshig dang tshig 'bru nyung la nges par rtogs par byed pa de dag ni nges pa'i don to/_/gzhan yang mdo sde gang dag bdag dang /_sems can dang /_srog dang /_skyes bu dang /_
[\[173a\]]
[\[173a.1\]]gang zag dang /_shed bu dang /_shed las skyes dang /_byed pa po dang /_tshor ba po'i sgra sna tshogs bdag po med pa/_bdag po yod pa bzhin du bstan pa de dag ni drang ba'i don to/_/mdo sde gang dag stong pa nyid dang /_mtshan ma med pa dang /_smon pa med pa dang /_
[\[173a.2\]]mi 'byung ba dang /_ma skyes pa dang /_yang dag par mi 'byung ba dang /_sems can med pa dang /_gang zag med pa dang /_dus gsum las rnam par thar pa'i sgo bstan pa de dag ni nges pa'i don ces bya'o/_/de la chos gang /_gang zag gang zhe na/_gang gang zag tu lta ba la gnas 
[\[173a.3\]]te/_chos kha cig la rtsom pa de dag ni gang zag ces bya'o/_/gang zag tu lta ba rtsom pa de'i gang chos gnas pa chos kyi dbyings de ni chos zhes bya'o/_/gzhan yang gang zag ni so so'i skye bo'i gang zag dang /_so so'i skye bo dge ba'i gang zag dang /_dad pas rjes su 'brang ba'i 
[\[173a.4\]]gang zag dang /_chos kyi rjes su 'brang ba'i gang zag dang /_brgyad pa'i gang zag dang /_rgyun tu zhugs pa'i gang zag dang /_lan cig phyir 'ong ba'i gang zag dang /_phyir mi 'ong ba'i gang zag dang /_dgra bcom pa'i gang zag dang /_rang sangs rgyas kyi gang zag dang /_byang chub sems 
[\[173a.5\]]dpa'i gang zag dang /_skye bo mang po la phan pa dang /_skye bo mang po la bde ba dang /_'jig rten la thugs brtse ba dang /_lha dang /_mi'i skye bo phal po che'i don dang /_phan pa dang bde ba'i phyir gang zag gcig 'jig rten du skye bar 'byung bar 'gyur ba 'di lta ste/_de bzhin gshegs pa dgra bcom 
[\[173a.6\]]pa yang dag par rdzogs pa'i sangs rgyas te/_gang zag gi sgra de thams cad de bzhin gshegs pas kun rdzob kyi gnas kyis sems can rnams gzung ba'i phyir bstan pa'o/_/de la gang mngon par chags pa de dag ni rton pa ma yin pa zhes bya'o/_/de dag rton pa la 'god pa'i phyir 
[\[173a.7\]]chos nyid la rton par bya'i gang zag la ma yin no/_/zhes bcom ldan 'das kyis gsungs te/_de la chos nyid gang zhe na/_'di lta ste/_mi 'gyur ba/_sgro ma btags pa/_mi byed pa/_rnam par mi byed pa/_mi gnas pa/_gnas med pa/_rtse ba med pa/_thams cad du mnyam pa/_
[\[173b\]]
[\[173b.1\]]mnyam pa la mnyam pa/_mi mnyam pa la mnyam pa/_mnyam pa dang mi mnyam pa la mnyam pa/_rnam par mi rtog pa/_mi rtsom pa/_nges par gyur pa/_thob pa/_chos thams cad la shin tu ngo bo nyid med pa'i mtshan nyid de ni chos nyid ces bya ste/_gang dag chos nyid de la rton par byed pa 
[\[173b.2\]]de dag ni khams gang la yang rton par mi byed de/_de bas na chos kyi tshul gyi sgo la 'jug pa 'dis chos thams cad la rton pa'i phyir chos thams cad de lta bu'i chos nyid yin no/_/de dag ni byang chub sems dpa' rnams kyi rton pa bzhi zhes bya ste/_de ni byang chub sems dpa'i rton pa la mkhas 
[\[173b.3\]]pa'o/_/de ltar na byang chub sems dpa' rton pa la mkhas pa shes rab kyi pha rol tu phyin pa la spyod do/_/de la byang chub sems dpa'i tshogs la mkhas pa gang zhe na/_byang chub sems dpa' rnams kyi tshogs ni 'di gnyis te/_gnyis gang zhe na/_'di lta ste/_bsod nams kyi tshogs 
[\[173b.4\]]dang /_ye shes kyi tshogs so/_/de la bsod nams kyi tshogs gang zhe na/_sbyin pa las byung ba'i bsod nams bya ba'i dngos po dang /_tshul khrims las byung ba'i bsod nams bya ba'i dngos po dang /_sgom pa las byung ba'i bsod nams bya ba'i dngos po dang /_byams pa'i sems la snyoms 
[\[173b.5\]]par 'jug pa dang /_snying rje'i sbyor ba dang /_dge ba'i rtsa ba thams cad la rtsom pa dang /_bdag dang pha rol gyi sdig pa 'chags pa dang /_dus gsum du gtogs pa'i sems can thams cad dang /_slob pa thams cad dang /_mi slob pa thams cad dang /_rang sangs rgyas thams cad dang /_
[\[173b.6\]]sems dang po bskyed pa rnams dang /_spyod pa la zhugs pa rnams dang /_phyir mi ldog pa rnams dang /_skye ba gcig gis thogs pa'i byang chub sems dpa' rnams kyi sems bskyed pa la rjes su yi rang ba dang /_'das pa dang /_ma byon pa dang /_da ltar byung ba'i sangs rgyas bcom ldan 
[\[173b.7\]]'das rnams kyi dge ba thams cad kyi rjes su yi rang ba dang ldan pa'i bsod nams bya ba'i dngos po dang /_sangs rgyas thams cad dang /_'phags pa thams cad la chos gsol ba 'debs pa dang ldan pa'i bsod nams bya ba'i dngos po dang /_dge ba thams cad byang chub tu bsngo ba dang ldan pa'i 
[\[174a\]]
[\[174a.1\]]bsod nams bya ba'i dngos po dang /_sems can byang chub tu sems ma bskyed pa rnams byang chub tu sems bskyed pa dang /_byang chub tu sems bskyed pa rnams la pha rol tu phyin pa'i lam ston pa dang /_dbul po rnams la longs spyod kyis sdud pa dang /_nad pa 
[\[174a.2\]]rnams la sman sbyin pa dang /_gus par bsnyen bkur byed pa dang /_mthu chung ba rnams la bzod cing dang du len pa dang /_ltung ba rnams mi 'chab pa dang /_sdig pa 'chags pa dang /_sangs rgyas bcom ldan 'das rnams bzhugs pa dang /_yongs su mya ngan las 'das pa rnams la 
[\[174a.3\]]bsnyen bkur dang /_ri mo thams cad byed pa dang /_slob dpon dang mkhan po rnams la ston pa bzhin du ri mo byed pa dang /_chos la rin po che rin thang med pa bzhin du yongs su tshol ba'i brtson 'grus dang /_chos smra ba la dga' zhing dpag tshad brgyar yang song ste/_chos nyan pas chog mi 
[\[174a.4\]]shes pa dang /_zang zing med par chos 'chad pa dang /_pha dang ma la rim gro byed pa dang /_byas pa gzo ba dang /_byas pa shes pa dang /_'gyod pa med pa dang /_bsod nams bsags pas cho ga mi shes pa dang /_lus bsdams shing tshul 'chos pa med pa dang /_ngag bsdams pa'i 
[\[174a.5\]]ngag la tshul 'chos pa med pa dang /_yid bsdams pa'i yid la tshul 'chos pa med pa dang /_de bzhin gshegs pa'i mchod rten btsugs pa'i phyir tshangs pa'i bsod nams yongs su 'dzin pa dang /_mchod sbyin gtan pa med pa bsags pas mtshan yongs su rdzogs pa dang /_
[\[174a.6\]]dge ba'i rtsa ba'i tshogs sna tshogs bsags pas dpe byad bzang po yongs su rdzogs pa dang /_nga rgyal med pas lus brgyan pa dang /_ngag gi nyes pa thams cad spangs pas ngag brgyan pa dang /_blo thogs pa med pas sems brgyan pa dang /_mngon par shes pa sprul pas sangs 
[\[174a.7\]]rgyas kyi zhing gi rgyan dang /_ye shes yongs su dag pas chos kyi mtshan nyid kyi rgyan dang /_phra ma dang /_zhe gcod pa dang /_dbye ba'i tshig yongs su spangs pas 'khor mang po'i rgyan dang /_chos 'dzin pas 'dod chags med pa'i chos kyi rgyan dang /_rab tu dga' nas legs so/_/
[\[174b\]]
[\[174b.1\]]zhes bya ba byin nas chos kyi gtam mi 'jigs par byed pa dang /_sgrib pa dang /_chod pa rnam par spangs shing gus par chos nyan pas 'bras bu yod par chos 'chad pa dang /_sangs rgyas rnams la dka' thub kyi nags tshal phul bas byang chub kyi shing gi rgyan dang /_dge ba'i rtsa ba 
[\[174b.2\]]thams cad sngon du 'gro zhing byang chub kyi sems mi gtong bas byang chub kyi snying po'i rgyan dang /_las dang nyon mongs pa mi dmigs pas tshe dang shi 'pho yongs su dag pa dang /_rin po che phangs pa'i dngos po thams cad yongs su gtong bas lag na rin po che dang /_mi zad pa'i 
[\[174b.3\]]smon lam thob pas longs spyod mi zad pa dang /_khro gnyer med pas mthong ma thag tu sems can rnams dad cing bzhin 'dzum pas gsong por smra ba dang /_sems can thams cad la 'od zer snyoms pas mnyam pa nyid kyi rgyan thob pa dang /_ma lobs pa la mi brnyas pas 'od mang 
[\[174b.4\]]po mthong ba dang /_tshul khrims kyi bsod nams bsags pas skye ba yongs su dag pa dang /_ltung ba la mi rtsod pas mngal yongs su dag pa dang /_dge ba bcu'i las yongs su dag pas lha dang mir skye ba dang /_rjes su bstan pa thams cad la rab tu rtog pas gdon mi za bar 
[\[174b.5\]]nod pa dang /_chos la slob dpon gyi dpe mkhyud med pas chos kyi dbang phyug dang /_lhag pa'i bsam pa yongs su dag pas 'jig rten thams cad la mngon sum pa dang /_nyi tshe ba'i spyod pa mi 'dod pas rgya chen po'i chos la dad pa dang /_thams cad mkhyen pa'i sems mi 'dor 
[\[174b.6\]]bas bsod nams thams cad yongs su 'dzin pa dang /_dad pa sngon du 'gro bas nor bdun yongs su rdzogs pa dang /_sngon dam bcas pa nyams su lon par byed pas 'jig rten thams cad mi slu ba dang /_dge ba'i chos yongs su rdzogs pas sangs rgyas kyi chos thams cad 
[\[174b.7\]]yongs su rdzogs pa ste/_de ni byang chub sems dpa'i bsod nams kyi tshogs la mkhas pa zhes bya'o/_/de la byang chub sems dpa'i ye shes kyi tshogs la mkhas pa gang zhe na/_rgyu gang gis ye shes skye ba ste/_de ltar rgyu dang rkyen gang dang gang gis ye shes rtogs pa'o/_/de la rgyu gang 
[\[175a\]]
[\[175a.1\]]rkyen gang zhe na/_chos tshol ba la rab tu 'dun pa dang /_ye shes kyi rjes su song ba'i bshes gnyen bsten pa dang /_sangs rgyas kyi ye shes la rton gyi nyan thos dang /_rang sangs rgyas kyi ye shes la mi rton pa dang /_de dag la nga rgyal mi byed pa dang /_bla ma la dga' ba 
[\[175a.2\]]dang /_ston pa la dga' ba dang /_de'i dge ba'i bshes gnyen de dag gis 'di ni bsam pa dang ldan par shes nas ye shes kyi gtam gang yang mi ston pa med pa dang /_snod du shes nas bar chad med par sems rtse gcig tu chos ston pa dang /_des chos de thos nas chos kyi tshogs 
[\[175a.3\]]la brtson par byed de/_gang chos kyi tshogs la brtson par byed pa de nyid de'i ye shes kyi tshogs la brtson pa yin no/_/de la chos kyi tshogs la brtson pa gang zhe na/_'di lta ste don nyung ba dang /_bya ba nyung ba dang /_sgra nyung ba dang /_srod dang tho rangs la mi nyal zhing rnal 'byor la brtson 
[\[175a.4\]]pa dang /_'brel ba'i don la yongs su rtog pa dang /_phyir zhing yongs su tshol ba dang /_sems la rnyog pa med pa dang /_sgrib pa gnon pa dang /_ltung ba las 'byung bar shes pa dang /_'gyod pa med pa dang /_kun nas ldang ba med pa dang /_nan tan snying por byed pa dang /_
[\[175a.5\]]chos la gzhol ba dang /_chos la 'bab pa dang /_chos la bab pa dang /_chos la rtul ba dang /_rtag par mgo dang /_gos la me 'bar ba lta bu dang /_ye shes tshol ba de nyid la gnas pa dang /_mi lhod pa dang /_brtson 'grus mi gtong ba dang /_khyad par du 'gro ba dang /_'du 'dzi las 
[\[175a.6\]]dben pa dang /_gcig pur dga' ba dang /_dgon pa bde ba yid la byed pa dang /_'phags pa'i rigs la dga' ba dang /_sbyangs pa las mi 'gyur ba dang /_chos kyi kun dga' la dga' zhing mos pa dang /_'jig rten rgyang phan pa'i gsang tshig la ri mor mi byed pa dang /_'jig rten las 
[\[175a.7\]]'das pa'i chos tshol ba la dran pa mi nyams pa dang /_rtogs pa la don rtogs pa'i rjes su 'gro ba dang /_blo gros la lam gyi rjes su 'thun par byed pa dang /_mos pa la gdams pa dang /_rkyen la ye shes kyi rjes su rig pa dang /_khrel yod pa dang /_ngo tsha shes pa'i rgyan dang /_
[\[175b\]]
[\[175b.1\]]sangs rgyas kyi 'gros kyi rjes su 'gro ba dang /_mi shes pa sel ba dang /_ma rig pa dang /_gti mug gi ling tog sel ba dang /_shes rab kyi mig rnam par dag pa dang /_rab tu rnam par dag pa dang /_blo rgya chen po dang /_blo ma zhum pa dang /_blo rab tu tha dad pa dang /_mngon sum du 
[\[175b.2\]]shes pa dang /_gzhan la rag ma lus pa'i yon tan dang /_rang gi yon tan gyis mi snyems pa dang /_pha rol gyi yon tan la rtog pa dang /_legs par bya ba'i las byed pa dang /_las kyi rnam par smin pa la mi 'gal bar byed pa dang /_las yongs su dag par shes pa ste/_
[\[175b.3\]]de ni byang chub sems dpa' sems dpa' chen po'i ye shes kyi tshogs zhes bya'o/_/gzhan yang ye shes kyi tshogs ni sbyin pa bzhi ste/_chos smra ba la gro ga dang /_smyu gu dang /_snag tsha dang /_glegs bam sbyin pa dang /_chos smra ba dang /_chos kyi stan sna tshogs sbyin pa dang /_chos 
[\[175b.4\]]smra ba la rnyed pa dang /_bkur sti dang /_tshigs su bcad pa thams cad sbyin pa dang /_chos smra ba la chos kun bsdu ba'i phyir g.yo med par legs so zhes bya ba sbyin pa ste/_sbyin pa bzhi po de dag ni ye shes kyi tshogs sogs par 'gyur ba'o/_/kun srung ba bzhi rnams ye shes kyi 
[\[175b.5\]]tshogs sogs par 'gyur te/_/bzhi gang zhe na/_chos smra ba rnams kyi lus yongs su srung ba dang /_dge ba srung ba dang /_yul dang ljongs su 'jug pa la yongs su srung ba dang /_phan pa'i dngos po yongs su srung ba ste/_kun srung ba ni bzhi po de dag go_/nye bar rton pa bzhi ye 
[\[175b.6\]]shes kyi tshogs su 'gyur te/_bzhi gang zhe na/_chos smra ba rnams kyi chos nye bar rton pa dang /_ye shes nye bar rton pa dang /_zang zing nye bar rton pa dang /_byang chub nye bar rton pa'o/_/stobs lnga ye shes kyi tshogs su 'gyur te/_lnga gang zhe na/_'di lta ste/_mos pa'i phyir dad pa'i stobs 
[\[175b.7\]]dang /_thos pa tshol ba'i phyir brtson 'grus kyi stobs dang /_byang chub kyi sems mi brjed pa'i phyir dran pa'i stobs dang /_mnyam pa nyid kyi chos la nges par rtogs pa'i phyir ting nge 'dzin gyi stobs dang /_thos pa'i stobs kyi phyir shes rab kyi stobs te/_stobs lnga po de dag ye shes kyi tshogs su 
[\[176a\]]
[\[176a.1\]]'gyur ro/_/tshul khrims bzhi ye shes kyi tshogs sogs par 'gyur te/_bzhi gang zhe na/_'di lta ste/_chos la nges pa'i tshul khrims dang /_chos tshol ba'i tshul khrims dang /_chos la nges par rtog pa'i tshul khrims dang /_byang chub tu bsngo ba'i tshul 
[\[176a.2\]]khrims te/_tshul khrims bzhi po de dag ye shes kyi tshogs sogs par 'gyur ro/_/bzod pa bzhi ye shes kyi tshogs sogs par 'gyur te/_bzhi gang zhe na/_'di lta ste/_chos tshol ba la mngon par brtson pas ngan du smra ba dang /_ngan du brjod pa'i tshig rnams bzod 
[\[176a.3\]]pa dang /_chos tshol ba la mngon par brtson pas rlung dang /_tsha ba dang /_grang ba dang /_dro ba dang /_skom pa dang /_bkres pa bzod pa dang /_chos tshol ba la mngon par brtson pas slob dpon dang /_mkhan po'i rjes su 'jug pa dang /_chos tshol ba la mngon par brtson 
[\[176a.4\]]pas stong pa nyid dang /_mtshan ma med pa dang /_smon pa med pa'i chos bzod pa ste/_bzod pa bzhi po de dag ye shes kyi tshogs sogs par 'gyur ro/_/brtson 'grus bzhi ye shes kyi tshogs sogs par 'gyur te/_bzhi gang zhe na/_'di lta ste/_thos pa'i brtson 'grus dang /_
[\[176a.5\]]gzungs kyi brtson 'grus dang /_brtan pa'i brtson 'grus dang /_nan tan gyi brtson 'grus te/_brtson 'grus bzhi po de dag ye shes kyi tshogs sogs par 'gyur ro/_/bsam gtan gyi yan lag bzhi ye shes kyi tshogs sogs par 'gyur te/_bzhi gang zhe na/_'di lta ste/_
[\[176a.6\]]dben pa dang /_gcig pur dga' ba dang /_ye shes dang /_mngon par shes pa tshol ba dang /_sangs rgyas kyi ye shes la 'jug pa ste/_bsam gtan gyi yan lag bzhi po de dag ye shes kyi tshogs sogs par 'gyur ro/_/shes rab snang ba'i chos 'di bzhi ye shes kyi tshogs 
[\[176a.7\]]sogs par 'gyur te/_bzhi gang zhe na/_'di lta ste/_chad pa la mi gnas pa dang /_rtag pa la mi 'jug pa dang /_rten cing 'brel par 'byung ba dang /_mi 'gal ba dang /_bdag med pa las mos pa ste/_shes rab snang ba'i chos bzhi po de dag ye shes kyi tshogs sogs par 'gyur ro/_/
[\[176b\]]
[\[176b.1\]]chos 'di bzhi thabs kyi ye shes kyi tshogs su 'gyur te/_bzhi gang zhe na/_'di lta ste/_'jig rten pa'i rjes su 'jug pa dang /_mdo sde'i rjes su 'jug pa dang /_chos kyi rjes su 'jug pa dang /_ye shes kyi rjes su 'jug pa ste/_chos bzhi po de dag thabs kyi ye 
[\[176b.2\]]shes kyi tshogs su 'gyur ro/_/chos 'di bzhi lam gyi tshogs kyi ye shes la 'jug par 'gyur te/_bzhi gang zhe na/_'di lta ste/_pha rol tu phyin pa'i lam dang /_byang chub kyi phyogs kyi lam dang /_yan lag brgyad pa'i lam dang /_thams cad mkhyen pa'i ye shes 
[\[176b.3\]]su 'gro ba'i lam ste/_chos bzhi po de dag lam gyi tshogs kyi ye shes la 'jug par 'gyur ro/_/mi ngoms pa 'di bzhi ye shes kyi tshogs sogs par 'gyur te/_bzhi gang zhe na/_'di lta ste/_thos pas mi ngoms pa dang /_bstan pas mi ngoms pa dang /_dpyod pas mi ngoms 
[\[176b.4\]]pa dang /_ye shes kyis mi ngoms pa ste/_mi ngoms pa bzhi po de dag ye shes kyi tshogs sogs par 'gyur ro/_/gzhan yang ye shes kyi tshogs ni gang sems can thams cad kyi rjes su 'gro ba dang /_zhing thams cad kyi rjes su 'gro ba ste/_sbyin pa las kyang ye shes kyi tshogs su 
[\[176b.5\]]blta'o/_/tshul khrims dang /_bzod pa dang /_brtson 'grus dang /_bsam gtan dang /_shes rab dang /_byams pa dang /_snying rje dang /_dga' ba dang /_btang snyoms las kyang ye shes kyi tshogs su blta'o/_/de ci'i phyir zhe na/_ji tsam du byang chub sems dpa'i rtsom 
[\[176b.6\]]pa de thams cad ye shes kyi khar las pa ye shes sngon du 'gro ba/_ye shes la rton pa ste/_de ye shes la gnas pas ye shes can thams cad kyi rton par 'gyur te/_bdud thams cad kyis kyang de la glags mi rnyed do/_/sangs rgyas kyi byin gyi rlabs kyang 'thob/_thams 
[\[176b.7\]]cad mkhyen pa'i ye shes la yang gzhog par byed do/_/de gnyis ni byang chub sems dpa'i bsod nams kyi tshogs dang /_ye shes kyi tshogs te/_byang chub sems dpa' sems dpa' chen po tshogs de gnyis la mkhas pa shes rab kyi pha rol tu phyin pa la spyod do/_/de la byang chub 
[\[177a\]]
[\[177a.1\]]sems dpa' rnams kyi dran pa nye bar gzhag pa la mkhas pa gang zhe na/_'di bzhi ni byang chub sems dpa' rnams kyi dran pa nye bar gzhag pa sgom pa ste/_bzhi gang zhe na/_'di lta ste/_lus la lus kyi rjes su lta ba dran pa nye bar gzhag pa sgom pa dang /_
[\[177a.2\]]tshor ba la tshor ba'i rjes su lta ba dran pa nye bar gzhag pa sgom pa dang /_sems la sems kyi rjes su lta ba dran pa nye bar gzhag pa sgom pa dang /_chos la chos kyi rjes su lta ba dran pa nye bar gzhag pa sgom pa'o/_/de la lus la lus kyi rjes su lta ba dran pa nye bar gzhag pa sgom 
[\[177a.3\]]pa gang zhe na/_/shA ri'i bu 'di la byang chub sems dpa'i lus la lus kyi rjes su lta zhing gnas pa de lus kyi sngon gyi mtha' la yang so sor rtog_/lus kyi phyi ma'i mtha' la yang so sor rtog_/lus kyi da ltar byung ba la yang so sor rtog ste/_kye ma'o lus 'di ni phyin ci 
[\[177a.4\]]log las byung ba ste/_rgyu dang rkyen las skyes pa/_g.yo ba med pa/_byed pa med pa/_bdag po med pa/_yongs su 'dzin pa med pa/_'di lta ste dper na/_phyi rol gyi rtswa dang /_shing gel pa dang /_sman dang /_nags tshal dag rgyu dang rkyen las 'byung zhing bdag po med pa yongs 
[\[177a.5\]]su 'dzin pa med pa de bzhin du lus 'di yang rtswa dang /_rtsig pa dang /_shing dang /_bong ba dang /_mig yor lta bu/_phung po dang /_khams dang /_skye mched yongs su 'dzin pa/_bdag dang bdag gi 'am/_rtag pa 'am/_brtan pa'am/_ther zug gam/_mi 'gyur ba'i chos kyis stong ste/_
[\[177a.6\]]lus de la nga yir mi bya'i lus snying po med pa des snying po blang bar bya'o/_/de la snying po gang zhe na/_'di lta ste/_de bzhin gshegs pa'i sku'o/_/de bzhin gshegs pa'i sku ni chos kyi sku/_rdo rje'i sku/_mi phyed pa'i sku/_sra ba'i sku/_'jig rten gsum po thams cad dang khyad zhugs 
[\[177a.7\]]pa'i sku bdag gis bsgrub par bya'o/_/bdag gi lus 'di nyes pa du ma'i skyon chags mod kyi/_'on kyang nyes pa thams cad dang bral ba'i de bzhin gshegs pa'i sku thob par bya'o/_/zhes de so sor rtog pa'i mthus legs par mthong nas 'byung ba chen po'i gnas kyi lus yongs su srung bar 
[\[177b\]]
[\[177b.1\]]byed de/_nga'i lus ni sems can thams cad kyi ci dgos par zad par bya'o/_/'di lta ste dper na/_phyi rol gyi 'byung ba chen po bzhi po sa'i khams dang /_chu'i khams dang /_me'i khams dang /_rlung gi khams sgo sna tshogs dang /_dmigs pa sna tshogs dang /_rnam grangs 
[\[177b.2\]]sna tshogs dang /_yo byad sna tshogs dang /_yongs su spyod pa sna tshogs kyis sems can rnams nye bar 'tsho ba de bzhin du bdag gi 'byung ba chen po bzhi las gyur pa'i lus 'di sgo sna tshogs dang /_dmigs pa sna tshogs dang /_rnam grangs sna tshogs dang /_yongs su spyod pa sna 
[\[177b.3\]]tshogs kyis sems can rnams kyi nye bar 'tsho bar gyur cig snyam mo/_/de lus mi rtag pa nyid du yang so sor rtog mod kyi skye ba dang /_shi 'phos kyang mi skyo'o/_/lus sdug bsngal nyid du yang so sor rtog mod kyi lus kyi sdug bsngal bas kyang yongs su mi gdung ngo /_/lus bdag 
[\[177b.4\]]med pa nyid du yang so sor rtog mod/_sems can yongs su smin par bya ba la yang mi skyo'o/_/lus zhi ba nyid du yang so sor rtog mod kyi/_lus zhi bas btang snyoms su yang mi ltung ngo /_/lus stong pa nyid dang /_lus dben pa nyid du yang so sor rtog mod kyi/_dben pa'i mur 
[\[177b.5\]]yang mi ltung ngo /_/de lus la lus kyi rjes su lta zhing gnas pa na lus la rdzas dang snying por rjes su mi mthong ngo /_/nang gi lus la yang lus kyi rjes su lta zhing gnas pa na nang gi rjes su song ba'i nyon mongs pa rnams kyi go skabs mi 'byed do/_/de phyi rol gyi lus la lus 
[\[177b.6\]]kyi rjes su lta zhing gnas pa na phyi rol gyi rjes su song ba'i nyon mongs pa rnams dang lhan cig mi gnas so/_/de lus nyon mongs pa med pas lus kyi las yongs su dag pa dang ldan pa yin no/_/de lus yongs su dag nas mtshan gyis yang dag par brgyan pa'i sku 'thob bo/_/
[\[177b.7\]]de lus mtshan gyis brgyan par gyur nas lha dang mi rnams mngon du 'dul bar 'gyur te/_de ni byang chub sems dpa'i lus la lus kyi rjes su lta ba'i dran pa nye bar gzhag pa sgom pa'o/_/yang ji ltar na byang chub sems dpa'i tshor ba la tshor ba'i rjes su lta ba'i dran pa nye bar gzhag pa sgom pa yin 
[\[178a\]]
[\[178a.1\]]zhe na/_'di la byang chub sems dpa' gang ci tshor yang rung de thams cad sdug bsngal lo/_/zhes de snyam du sems te/_de ye shes kyis rtogs pa dang /_shes rab kyis rtogs pa dang /_thabs kyis rtogs pa'i tshor ba shin tu rtogs pas bde bar tshor ba tshor bar byed 
[\[178a.2\]]mod kyi/_'dod chags kyi bag la nyal yang bag la nyal bar mi byed do/_/sdug bsngal ba'i tshor bas reg nas kyang ngan song du skyes pa thams cad la snying rje chen po skyed cing khong khro ba'i bag la nyal ba yang bag la nyal bar mi byed do/_/bde ba yang ma yin sdug bsngal ba yang ma yin pa'i 
[\[178a.3\]]tshor bas reg kyang ma rig pa'i bag la nyal yang bag la nyal bar mi byed do/_/de tshor ba'i rjes su song ba'i dran pas bde ba'am/_sdug bsngal ba'am/_bde ba yang ma yin sdug bsngal ba yang ma yin pa'i tshor ba gang tshor ba yang tshor ba de dag las 'byung bar lta ba yin no/_/sems can thams 
[\[178a.4\]]cad kyi tshor ba yongs su shes shing zhi ba'i phyir yang 'jug ste/_sems can 'di dag ni tshor ba las 'byung bar mi shes pas de dag bde ba'i tshor ba la dga' bar byed/_sdug bsngal ba'i tshor ba la zhe sdang bar byed/_bde ba yang ma yin sdug bsngal ba yang ma yin pa'i tshor ba la 
[\[178a.5\]]rmongs par byed kyi/_bdag ni shes rab dang /_ye shes kyis rjes su rtogs pa'i tshor ba thams cad so sor sbyangs pa dang /_thabs mkhas pa dang /_snying rje chen pos yongs su bzung ba'i rtsom pas sems can de dag gi tshor ba thams cad rgyun gcod pa'i phyir chos bstan par bya'o/_/ci'i phyir 
[\[178a.6\]]tshor ba zhes bya zhe na/_rtogs pa'i tshor ba ni bde bar 'gyur ro/_/ma rtogs pa'i tshor ba ni sdug bsngal bar 'gyur ro/_/de la rtogs pa'i tshor ba gang zhe na/_'di la bdag gam/_sems can nam/_srog gam/_gang zag gang yang tshor bar byed pa med de/_chags pa ni tshor ba'o/_/
[\[178a.7\]]yongs su 'dzin pa ni tshor ba'o/_/len pa ni tshor ba'o/_/phyin ci log ni tshor ba'o/_/rnam par rtog pa ni tshor ba'o/_/lta ba'i bag la nyal ni tshor ba'o/_/mig tu 'du shes pa tshor ba yin pa nas yid kyi bar du 'du shes pa ni tshor ba'o/_/gzugs su 'du shes pa tshor ba yin pa nas chos su 'du shes 
[\[178b\]]
[\[178b.1\]]pa'i bar du ni tshor ba'o/_/gang mig gi 'dus te reg pa'i rkyen las byung ba'i tshor ba bde ba'am sdug bsngal ba'am/_bde ba yang ma yin/_sdug bsngal ba yang ma yin pa'i bar du de ni tshor ba zhes bya'o/_/gong ma bzhin du nang dang phyi'i chos rnams sbyar te/_yid kyi bar du 
[\[178b.2\]]'dus te reg pa'i rkyen las byung ba'i tshor ba bde ba'am/_sdug bsngal ba'am/_bde ba yang ma yin/_sdug bsngal ba yang ma yin pa'i bar du de ni tshor ba zhes bya'o/_/gzhan yang rnam grangs kyis tshor ba gcig ste/_de ni sems gcig pus rnam par rig pa'o/_/tshor ba gnyis te/_
[\[178b.3\]]phyi dang nang gi'o/_/tshor ba gsum ste/_'das pa rnam par rig pa dang /_ma 'ongs pa rnam par rig pa dang /_da ltar byung ba rnam par rig pa'o/_/tshor ba bzhi ste/_de ni khams bzhi rnam par rig pa'o/_/tshor ba lnga ste/_de ni phung po lnga yid la byed pa'o/_/tshor ba drug ste/_de ni skye 
[\[178b.4\]]mched drug yongs su rtog pa'o/_/tshor ba bdun te/_de ni rnam par shes pa gnas pa bdun no/_/tshor ba brgyad de/_de ni log par nges pa'i sbyor ba brgyad do/_/tshor ba dgu ste/_de ni sems can gyi gnas dgu'o/_/tshor ba bcu ste/_de ni dge ba bcu'i las kyi lam mo/_/gong 
[\[178b.5\]]ma bzhin du sbyar te/_thams cad ni tshor ba ste/_dmigs pa ji snyed pa dang /_yid la byed pa ji snyed pa de thams cad tshor bar bya ba'o/_/de bas na sems can tshad med pa'i tshor ba tshad med pa zhes bya'o/_/de la byang chub sems dpa' tshor ba la tshor ba'i rjes su lta zhing gnas pas sems 
[\[178b.6\]]can thams cad kyi tshor ba skye ba dang /_'jig pa dang /_gnas pa la ye shes bskyed par bya ste/_gang sems can thams cad kyi dge ba dang /_mi dge ba'i tshor ba la tshor bar shes pa de ni byang chub sems dpa'i tshor ba la tshor ba'i rjes su lta ba'i dran pa nye bar gzhag pa'o/_/de la byang chub sems 
[\[178b.7\]]dpa'i sems la sems kyi rjes su lta ba'i dran pa nye bar gzhag pa gang zhe na/_gang byang chub sems dpa' de'i mi brjed pa dang /_sba ba dang /_kun srung ba dang /_mi g.yeng ba'o/_/de 'di ltar so sor rtog ste/_sems ni skyes nas 'jig cing zhu ste mi gnas pas nang na yang mi gnas/_phyi rol 
[\[179a\]]
[\[179a.1\]]du yang mi 'pho ste/_gang bdag gis thog mar sems bskyed pa de yang zad med/_rnam par gyur te/_yul na mi gnas/_phyogs na mi gnas pas de rnyed par mi nus te/_sems gang gis dge ba'i rtsa ba bsgrubs pa de dag kyang zad med/_rnam par gyur/_
[\[179a.2\]]yul na mi gnas/_phyogs na mi gnas so/_/gang yang byang chub tu bsngos pa'i sems de yang ngo bo nyid kyis mtshan nyid med pa ste/_sems kyis sems rab tu mi shes/_sems kyis sems mi mthong /_sems kyis sems mi tshor na gang gis bdag bla na med pa yang 
[\[179a.3\]]dag par rdzogs pa'i byang chub mngon par rdzogs par 'tshang rgya ba'i sems de gang yin/_gang byang chub kyi sems de ni dge ba'i rtsa ba'i sems dang mi 'grogs/_gang dge ba'i rtsa ba'i sems de yang bsngo ba'i sems dang mi 'grogs/_gang bsngo ba'i sems de yang byang chub kyi sems 
[\[179a.4\]]dang /_dge ba'i rtsa ba'i sems dang mi 'grogs so/_/zhes de de ltar so sor rtog pa na mi skrag_/mi dngang /_dngang bar mi 'gyur gyi/_de yang 'di snyam du sems te/_rten cing 'brel bar 'byung ba zab mo rgyu dang 'bras bu chud mi za ba'o/_/gal te sems kyi chos nyid de lta bu sems kyi rang 
[\[179a.5\]]bzhin nyid yin yang chos thams cad rgyu dang rkyen la rag las pa/_g.yo ba med pa/_byed pa med pa/_bdag po med pa/_ji ltar 'dod pa de bzhin du 'grub kyis bdag gis bsgrub pa la brtson par bya'o/_/sems kyi chos nyid de mi 'bri bar bya'o/_/de la sems kyi chos nyid gang /_sgrub pa 
[\[179a.6\]]gang zhe na/_sems ni sgyu ma dang 'dra ba ste/_de la sgrib par byed pa yang su yang med de/_de ni sems kyi chos nyid do/_/gang yang bdog pa thams cad yongs su btang nas sangs rgyas kyi zhing rnam par bsgrub pa'i rgyan du sngo bar byed pa de ni sgrub par byed pa'o/_/sems rmi lam dang 'dra ba rab 
[\[179a.7\]]tu zhi ba'i mtshan nyid de ni sems kyi chos nyid de/_gang yang tshul khrims sdom pa'i tshogs sogs so cog de thams cad myur ba'i mngon par shes par sngo ba de ni sgrub pa'o/_/sems smig rgyu lta bu shin tu zad pas zad par gyur pa de ni sems kyi chos nyid de gang yang bzod pa'i stobs dang /_
[\[179b\]]
[\[179b.1\]]des pa byang chub kyi rgyan bsgrub pa'i phyir sngo ba de ni de'i sgrub pa'o/_/sems chu zla lta bu shin tu dben pas dben pa de ni sems kyi chos nyid de/_gang yang brtson 'grus rtsom pa thams cad sangs rgyas kyi chos thams cad yongs su rdzogs par bya ba'i phyir sngo ba de ni de'i sgrub pa'o/_/
[\[179b.2\]]sems gzung du med pa mi mthong ba de ni sems kyi chos nyid de/_gang yang bsam gtan dang /_rnam par thar pa dang /_ting nge 'dzin dang /_mnyam par gzhag pa thams cad sangs rgyas kyi ting nge 'dzin du sngo ba de ni de'i sgrub pa'o/_/sems gzugs med pa/_mi mthong ba/_mi 
[\[179b.3\]]thos pa/_rnam par mi rig pa de ni sems kyi chos nyid de/_gang yang dris pa'i tshig tha dad pa bstan pa thams cad shes pas sangs rgyas kyi ye shes yongs su rdzogs par sngo ba de ni de'i sgrub pa'o/_/dmigs pa sna tshogs la sems skye ba de ni sems kyi chos nyid de/_gang yang dge ba'i rtsa ba la 
[\[179b.4\]]dmigs pa'i sems nye bar sbyor ba de ni de'i sgrub pa'o/_/rgyu med pa las sems mi skye ba de ni sems kyi chos nyid de/_gang yang byang chub kyi phyogs kyi chos kyi rgyu'i sems skyed pa de ni de'i sgrub pa'o/_/gang yul med par sems mi skye ba de ni sems kyi chos nyid de/_gang yang sangs 
[\[179b.5\]]rgyas kyi yul gyi rgyu'i sems nye bar sbyor ba de ni de'i sgrub pa'o/_/shA ri'i bu de ltar na byang chub sems dpa' sems la sems kyi rjes su lta zhing dran pa nye bar gzhag pa sgom pa'o/_/de sems la sems kyi rjes su lta zhing gnas pa na mngon par shes pa thob pa'i phyir sems shin tu 
[\[179b.6\]]'brel bar byed de/_de mngon par shes pa thob nas sems gcig gis sems can thams cad kyi sems rab tu shes te/_shes nas kyang de'i rang bzhin gyi chos 'chad do/_/gzhan yang byang chub sems dpa' sems kyi rjes su lta zhing gnas pa na snying rje chen po thob pa'i phyir sems 
[\[179b.7\]]nye bar 'brel bar byed de/_snying rje chen po thob pas sems can thams cad yongs su smin par bya ba la yongs su mi skyo ba'o/_/sems la sems kyi rjes su lta zhing gnas pa na sems zad pa dang /_sems 'gag par bya ba'i phyir sems gnas par mi byed kyi/_'khor ba'i rgyun 
[\[180a\]]
[\[180a.1\]]gyi kun tu sbyor ba rnams kyis sems mngon par sgrub ste/_sems kyi dran pa shes pa de ma skyes pa dang /_mi skye ba nges par gyur pa la zhugs pa'i chos rnams kyi gnas te/_nyan thos dang /_rang sangs rgyas kyi sar yang mi ltung ngo /_/sangs rgyas kyi chos 
[\[180a.2\]]thams cad yongs su rdzogs par ma gyur gyi bar du sems kyi rgyud de rgyun chags par byed do/_/sems kyi skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par 'tshang rgya ste/_shA ri'i bu de ltar na byang chub sems 
[\[180a.3\]]dpa' sems la sems kyi rjes su lta zhing dran pa nye bar gzhag pa sgom mo/_/shA ri'i bu ji ltar na byang chub sems dpa' chos la chos kyi rjes su lta ba'i dran pa nye bar gzhag pa sgom pa yin zhe na/_shA ri'i bu 'di la byang chub sems dpas 'phags pa'i shes rab kyi mig gis 
[\[180a.4\]]chos gang mthong ba de dag byang chub kyi snying po'i bar du bar ma dor rmongs par mi 'gyur te/_de chos la chos kyi rjes su lta zhing gnas pa na gang stong pa nyid du ma gtogs pa dang /_mtshan ma med par ma gtogs pa dang /_smon pa med par ma gtogs pa dang /_mi skye bar ma gtogs pa 
[\[180a.5\]]dang /_ma skyes par ma gtogs pa dang /_mngon par 'du mi byed par ma gtogs pa dang /_dngos po med par ma gtogs pa'i chos rdul tsam yang mi mthong ngo /_/gang rten cing 'brel par 'byung ba ma gtogs pa'i chos rdul tsam yang yang dag par rjes su mi mthong ngo /_/byang chub sems 
[\[180a.6\]]dpa' de chos la chos kyi rjes su lta zhing gnas pa na chos nyid yang dag par rjes su mthong gi_/chos ma yin pa mi mthong ngo /_/de la chos gang zhe na/_'di lta ste/_bdag med pa'i don dang /_sems can med pa'i don dang /_srog med pa'i don dang /_/gang zag med pa'i don te/_de ni chos zhes bya'o/_/
[\[180a.7\]]de la chos ma yin pa gang zhe na/_'di lta ste/_bdag tu lta ba dang /_sems can du lta ba dang /_srog tu lta ba dang /_gang zag tu lta ba dang /_chad par lta ba dang /_rtag par lta ba dang /_'byung bar lta ba dang /_'jig par lta ba ste/_de ni chos ma yin pa zhes bya'o/_/yang shA ri'i bu chos thams cad chos so/_/
[\[180b\]]
[\[180b.1\]]chos thams cad chos ma yin pa'o/_/de ci'i phyir zhe na/_stong pa nyid dang /_mtshan ma med pa dang /_smon pa med pa shes pa'i phyir chos thams cad chos so/_/bdag dang bdag gir lta ba'i bag la nyal ba'i phyir chos thams cad chos ma yin pa'o/_/de la byang chub sems dpa' chos la chos 
[\[180b.2\]]kyi rjes su lta zhing gnas pa na chos de dag la gang yang sangs rgyas kyi chos ma yin pa gang las byang chub tu mi 'gyur ba dang /_gang las sangs rgyas su mi 'gyur ba dang /_gang las lam du mi 'gyur ba dang /_gang las thar par mi 'gyur ba dang /_gang las 'byung bar mi 'gyur ba'i chos rdul tsam yang 
[\[180b.3\]]mi mthong ste/_de chos thams cad 'byung bar shes nas sgrib pa med pa zhes bya ba'i snying rje chen po 'thob ste/_sems can thams cad kyi kun nas nyon mongs pa la yang de dag nyon mongs pa dang bcas pa ma yin gyi/_de dag nyon mongs pa med pa'o zhes bcos mar 'du shes skyed do/_/de ci'i phyir zhe na/_
[\[180b.4\]]de ltar de dag ni nges pa'i don la yang dag par 'jug pa ste/_nyon mongs pa rnams la bsags pa 'am/_phung po'i dngos po med de/_de dag nyid rjes su rtogs pa'i phyir byang chub bo/_/nyon mongs pa'i rang bzhin gang yin pa byang chub kyi rang bzhin yang de yin no/_/byang chub kyi rang bzhin gang 
[\[180b.5\]]yin pa nyon mongs pa'i rang bzhin yang de yin te/_de ltar dran pa nye bar gzhog kyang cung zad kyang nye bar 'jog pa med/_rab tu 'jog pa med/_mi 'jog pa med de/_chos nyid de gnas pa nyid du rab tu shes so/_/de bas na chos kyi dbyings de ni gnas pa nyid ces bya'o/_/chos kyi dbyings gnas 
[\[180b.6\]]gang la gnas pa sems can gyi khams kyang gnas de la gnas so/_/sems can gyi khams gnas gang la gnas pa nam mkha'i khams kyang de la gnas te/_de bas na chos thams cad nam mkha' dang mtshungs zhes bya'o/_/byang chub sems dpa' de chos la chos kyi rjes su lta zhing 
[\[180b.7\]]gnas pa na sangs rgyas kyi chos la rton pa yin/_chos thams cad sangs rgyas kyi chos su mos par byed de/_de zad par shes pa yang skyed mod kyi/_'dus ma byas pa'i zad pa yang mngon du mi byed/_mi skye ba shes pa yang mngon par sgrub mod kyi/_sems can la lta ba'i phyir yang skye la mi skye 
[\[181a\]]
[\[181a.1\]]ba'i mtha' de yang mi gtong ngo /_/dran pa nye bar gzhag pa zhes bya ba ni chos thams cad dran pa de la gzhog par byed cing nyan thos sam/_rang sangs rgyas sam/_sangs rgyas kyi chos ji snyed chos su gdags pa de dag thams cad ma lus par dran pa de la 'jog ste/_
[\[181a.2\]]dran pa de yang brjed par mi byed/_phyi ma'i mtha'i yang bar du rmongs par mi byed do/_/chos la chos kyi rjes su lta zhing dran pa nye bar gzhag pa'o/_/zhes bya ba de ni bstan pa dpag tu med pa ste/_kun tu spyod yul ma yin pa/_sangs rgyas kyi chos thams cad la yang dag par 'du ba/_sems 
[\[181a.3\]]can thams cad kyi sems tshim par byed pa/_bdud thams cad 'dul ba/_rang byung bar rtogs pa'i phyir te/_shA ri'i bu de ltar na byang chub sems dpa' chos la chos kyi rjes su lta zhing dran pa nye bar gzhag pa sgom mo/_/de dag ni dran pa nye bar gzhag pa bzhi zhes bya ste/_shA ri'i bu de ltar 
[\[181a.4\]]na byang chub sems dpa' dran pa nye bar gzhag pa bzhi po de dag la mkhas pa shes rab kyi pha rol tu phyin pa la spyod do/_de la byang chub sems dpa' rnams kyi byang chub kyi yan lag la mkhas pa gang zhe na/_byang chub sems dpa' rnams kyi byang chub kyi yan lag 'di bdun te/_
[\[181a.5\]]bdun gang zhe na/_'di lta ste/_dran pa yang dag byang chub kyi yan lag dang /_chos rnam par 'byed pa yang dag byang chub kyi yan lag dang /_brtson 'grus yang dag byang chub kyi yan lag dang /_dga' ba yang dag byang chub kyi yan lag dang /_shin tu sbyangs pa yang dag byang chub kyi 
[\[181a.6\]]yan lag dang /_ting nge 'dzin yang dag byang chub kyi yan lag dang /_btang snyoms yang dag byang chub kyi yan lag ste/_shA ri'i bu de dag ni byang chub sems dpa' rnams kyi byang chub kyi yan lag bdun no/_/de la dran pa yang dag byang chub kyi yan lag gang zhe na/_dran pa 
[\[181a.7\]]gang gis chos rtog par byed/_chos la so sor rtog par byed/_chos la dpyod par byed/_chos yongs su tshol bar byed cing chos rnam par 'byed par byed pa dang /_chos la rnam par rtog par byed de/_de dran pa des gang chos rnams kyi ngo bo nyid kyi mtshan nyid de yang rjes su rtogs so/_/
[\[181b\]]
[\[181b.1\]]yang chos rnams kyi ngo bo nyid kyi mtshan nyid shes pa gang zhe na/_chos thams cad rang gi mtshan nyid kyis stong pa ste/_gang de ltar dran zhing khong du chud pa de ni dran pa yang dag byang chub kyi yan lag ces bya'o/_/de la chos rnam par 'byed pa yang dag byang chub kyi yan lag 
[\[181b.2\]]gang zhe na/_gang chos kyi phung po brgyad khri bzhi stong rab tu rnam par 'byed pa shes pa ste/_nges pa'i don kyang nges pa'i don du/_drang ba'i don kyang drang ba'i don du/_kun rdzob kyi don kyang kun rdzob kyi don du/_don dam pa yang don dam par/_brda yang brdar/_rnam par 
[\[181b.3\]]gtan la bab pa yang rnam par gtan la bab par chos de dag ji ltar rab tu dbye bar bya ba de bzhin du de dag rnam par 'byed par byed de/_de ni chos rnam par 'byed pa yang dag byang chub kyi yan lag ces bya'o/_/de la brtson 'grus yang dag byang chub kyi yan lag gang zhe na/_
[\[181b.4\]]gang chos rnam par 'byed pa de nyid kyi dga' ba dang /_shin tu sbyangs pa dang /_ting nge 'dzin dang /_btang snyoms dang /_ye shes kyi bar tu 'dzin pa dang /_spro ba dang /_stobs dang /_rtul ba dang /_mi zlogs pa'i mos pa dang /_mthu dang /_brtson pa mi 'dor ba dang /_lam mngon par 
[\[181b.5\]]rtogs par bya ba la brtson 'grus rtsom pa ste/_de ni brtson 'grus yang dag byang chub kyi yan lag ces bya'o/_/de la dga' ba yang dag byang chub kyi yan lag gang zhe na/_dga' ba gang dang /_chos la dga' ba gang dang /_chos la mchog tu dga' ba gang gis sems mi zhum zhing dang ba ste/_ma 
[\[181b.6\]]zhum pa'i dga' ba des gang lus sam sems kyang shin tu byang bar byed la kun nas nyon mongs pa yang sel ba de ni dga' ba yang dag byang chub kyi yan lag ces bya'o/_/de la shin tu sbyangs pa yang dag byang chub kyi yan lag gang zhe na/_gang lus shin tu sbyangs pa dang /_sems shin tu 
[\[181b.7\]]sbyangs pa dang /_nyon mongs pa shin tu sbyangs pa dang /_sgrib pa med pa dang /_ting nge 'dzin du dmigs pa la sems nye bar gzhog pa ste/_de ni shin tu sbyangs pa yang dag byang chub kyi yan lag ces bya'o/_/de la ting nge 'dzin yang dag byang chub kyi yan lag gang zhe na/_gang sems 
[\[182a\]]
[\[182a.1\]]mnyam par bzhag pas chos shes pa rtogs par 'gyur te/_sems mnyam par ma bzhag pas ni ma yin pa dang /_sems mnyam par bzhag pas chos de dag mngon par rdzogs par 'tshang rgya'i sems mnyam par ma bzhag pas ma yin te/_chos mnyam pa nyid dang /_
[\[182a.2\]]chos la gzhol ba ma gtogs par rjes su chags pa'i kun nas dkris pas rtogs par mi byed de/_de ni ting nge 'dzin yang dag byang chub kyi yan lag ces bya'o/_/de la btang snyoms yang dag byang chub kyi yan lag gang zhe na/_gang yid bde ba dang /_yid mi bde ba'i cha dang 'thun pa'i chos 
[\[182a.3\]]rnams la sems mi 'dzin pa dang /_'jig rten gyi chos kyis mi 'phrogs pa dang /_mtho dman du mi gnas pa'i phyir rab tu mi g.yo/_mi 'khrug_/rab tu mi 'khrug_/yang dag par mi 'khrug_/chags par mi byed/_zhe sdang bar mi byed kyi/_'phags pa'i lam de nyid dang 'thun par byed pa ste/_
[\[182a.4\]]de ni btang snyoms yang dag byang chub kyi yan lag ces bya'o/_/shA ri'i bu de ltar na byang chub sems dpa' byang chub kyi yan lag bdun la mkhas pas shes rab kyi pha rol tu phyin pa la spyod do//_//bam po bcu dgu pa/_de la byang chub sems dpa' rnams kyi lam la 
[\[182a.5\]]mkhas pa gang zhe na/_byang chub sems dpa' rnams kyi lam ni 'di brgyad do/_/brgyad gang zhe na/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_
[\[182a.6\]]yang dag pa'i dran pa dang /_yang dag pa'i ting nge 'dzin te/_de dag ni byang chub sems dpa' rnams kyi lam yan lag brgyad pa'o/_/de la yang dag pa'i lta ba gang zhe na/_lta ba gang 'phags pa'i 'jig rten las 'das pa ste/_bdag tu lta ba las langs pa ma yin/_sems can tu lta ba 
[\[182a.7\]]las langs pa ma yin/_srog tu lta ba las langs pa ma yin/_gang zag tu lta ba las langs pa ma yin/_chad pa dang /_rtag pa dang /_'byung ba dang /_'jig par lta ba las langs pa ma yin/_dge ba dang mi dge bar lta ba las langs pa ma yin pa nas/_mya ngan las 'das par lta ba las 
[\[182b\]]
[\[182b.1\]]langs pa ma yin pa ste/_de ni yang dag pa'i lta ba zhes bya'o/_/de la yang dag pa'i rtog pa gang zhe na/_rtog pa gang gis 'dod chags dang /_zhe sdang dang /_gti mug la sogs pa'i nyon mongs pa gnas par 'gyur ba'i rtog pa de ldang bar mi byed kyi/_rtog pa gang gis tshul khrims 
[\[182b.2\]]dang /_ting nge 'dzin dang /_shes rab dang /_rnam par grol ba dang /_rnam par grol ba'i ye shes mthong bar 'byung bar 'gyur ba de la rtog pa ste/_de ni yang dag pa'i rtog pa zhes bya'o/_/de la yang dag pa'i ngag gang zhe na/_yang dag pa'i ngag gang gis bdag dang gzhan la mi gdung zhing de 
[\[182b.3\]]phan pa'i rjes su sbyor ba'i ngag dang ldan pa yin te/_ngag des lam mnyam pa la 'jug pa de ni yang dag pa'i ngag ces bya'o/_/de la yang dag pa'i las kyi mtha' gang zhe na/_gang las gnag la rnam par smin pa gnag pa de lta bu mngon par 'du mi byed pa dang /_gang las dkar la 
[\[182b.4\]]rnam par smin pa dkar ba de lta bu'i las mngon par 'du byed pa dang /_gang las dkar gnag la rnam par smin pa dkar gnag tu 'gyur ba de lta bu'i las mngon par 'du mi byed pa dang /_gang las dkar gnag ma yin la rnam par smin par mi 'gyur ba las zad par 'gyur ba de lta bu'i las 
[\[182b.5\]]mngon par 'du byed pa ste/_de las bdag gir bya ba/_las la rton pa/_yang dag pa'i las la brtson pas yang dag pa'i las kyi mtha' zhes bya'o/_/de la yang dag pa'i 'tsho ba gang zhe na/_gang 'phags pa'i rigs dang /_sbyangs pa'i yon tan mi gtong ba dang /_kha gsag med pa 
[\[182b.6\]]dang /_tshul 'chos pa med pa dang /_thob kyis 'jal ba med pa dang /_dgang sla ba dang /_gso sla ba dang /_cho ga mi lhod pa dang /_gzhan gyi rnyed pa la phrag dog med pa dang /_bdag gi rnyed pas chog shes pa dang /_kha na ma tho ba med pa dang /_'phags pas gnang ba'i 'tsho ba ste/_de ni 
[\[182b.7\]]yang dag pa'i 'tsho ba'o/_/de la yang dag pa'i rtsol ba gang zhe na/_rtsol ba gang log par spyod par bshad pa 'dod chags dang /_zhe sdang dang /_gti mug dang /_nyon mongs pa bag la nyal ba'i rtsol ba de mi 'dod kyi/_rtsol ba gang 'phags pa'i lam dang bden pa la 'jug pa/_mya ngan las 'das 
[\[183a\]]
[\[183a.1\]]pa 'gro ba'i lam du 'jog par byed pa'i rtsol ba de ni rjes su 'gro ba ste/_de ni yang dag pa'i rtsol ba zhes bya'o/_/de la yang dag pa'i dran pa gang zhe na/_dran pa gang shin tu nye bar gzhog pa dang /_tha mal pa ma yin pa dang /_drang ba dang /_gya gyu med pa dang /_'khor 
[\[183a.2\]]ba'i nyes pa dang /_skyon la lta ba dang /_mya ngan las 'das pa'i lam du 'dren pa'i dran pa dang /_dran par byed pa dang /_'phags pa'i lam mi brjed pa ste/_de ni yang dag pa'i dran pa zhes bya'o/_/de la yang dag pa'i ting nge 'dzin gang zhe na/_yang dag pa nyid du mnyam pa chos thams 
[\[183a.3\]]cad la mnyam pa ste/_ting nge 'dzin de la rab tu gnas na yang dag pa nyid du 'jug ste/_gang yang byang chub sems dpa' ting nge 'dzin de la gnas na sems can thams cad rab tu thar bar bya ba'i phyir yang dag pa nyid du 'jug pa de ni yang dag pa'i ting nge 'dzin ces bya'o/_/'das 
[\[183a.4\]]pa dang /_ma byon pa dang /_da ltar byung ba'i sangs rgyas bcom ldan 'das rnams kyi lam mi zad pa 'di/_byang chub sems dpas mngon par rtogs nas 'chad pa dang /_ston pa dang /_yang dag par rab tu ston pa de ni yang dag pa'i ting nge 'dzin ces bya'o/_/de dag ni byang chub sems 
[\[183a.5\]]dpa' rnams kyi lam yan lag brgyad pa zhes bya ste/_de ni byang chub sems dpa' lam la mkhas pa'o/_/gzhan yang lam la mkhas pa ni byang chub sems dpa' rnams kyi lam yan lag gnyis pa ste/_yan lag gnyis gang zhe na/_'di lta ste/_zhi gnas dang lhag 
[\[183a.6\]]mthong ste/_de ni lam yan lag gnyis pa zhes bya'o/_/de la zhi gnas gang zhe na/_gang sems zhi ba dang /_rab tu zhi ba dang /_nye bar zhi ba dang /_mi g.yeng ba dang /_dbang po rnams bsdams pa dang /_mi rgod pa dang /_ma khengs pa dang /_mi 'phyar ba dang /_mu cor mi smra 
[\[183a.7\]]ba dang /_des pa dang /_sbas pa dang /_g.yo med pa dang /_yid du 'ong ba dang /_gcig pur dga' ba dang /_'du 'dzi sel ba dang /_dben par dga' ba dang /_lus dben pa dang /_sems ma 'khrul pa dang /_dgon pa'i sgo yid la byed pa dang /_chog shes pa dang /_'dod pa nyung ba dang /_
[\[183b\]]
[\[183b.1\]]'tsho ba yongs su dag pa dang /_cho ga phun sum tshogs pa dang /_spyod lam sbas pa dang /_dus shes pa dang /_tshod shes pa dang /_drod shes pa dang /_dgang sla ba dang /_gso sla ba dang /_so sor rtog pa dang /_mi mtho mi dma' ba dang /_tshig ngan pa smras pa bzod pa dang /_
[\[183b.2\]]rnal 'byor gyi sgor sems bskyed pa dang /_nang du yang dag 'jog la mngon par dga' ba dang /_bsam gtan gyi yan lag yid la byed pa dang /_byams pa bskyed pa dang /_snying rje mngon par sgrub pa dang /_dga' ba la gnas pa dang /_btang snyoms sgom pa dang /_bsam gtan 
[\[183b.3\]]dang po nas/_brgyad kyi bar du mthar gyis snyoms par 'jug pa ste/_de ni zhi gnas zhes bya'o/_/yang zhi gnas kyi tshogs tshad med pa ste/_tshogs de la gang rjes su rtogs pa de ni zhi gnas zhes bya'o/_/de la lhag mthong gang zhe na/_gang shes rab kyi cha dang 'thun pa'i sgom 
[\[183b.4\]]pa'i lam ste/_chos rnams la g.yo ba med pa dang /_sems can med pa dang /_srog med pa dang /_gang zag med pa dang /_phung po rnams la sgyu ma'i phung por mthong ba'i shes pa dang /_khams rnams la chos kyi khams su mthong ba'i shes pa dang /_skye mched rnams la grong 
[\[183b.5\]]stong par mthong ba'i shes pa dang /_mig la rab tu rnam par phye bar mthong ba'i shes pa dang /_rten cing 'brel bar 'byung ba la mi 'gal bar mthong ba'i shes pa dang /_sems can du lta ba dang bral bar mthong ba'i shes pa dang /_rgyu dang 'bras bu rnam par smin pa mthong ba'i shes pa dang /_
[\[183b.6\]]'bras bu thob pa mngon sum du bya ba mthong ba'i shes pa dang /_yang dag pa nyid du 'jug pa la 'jug par byed pa mthong ba'i shes pa'o/_/yang lhag mthong zhes bya ba ni 'di lta ste/_chos rnams ji lta ba bzhin du mthong ba dang /_chos rnams kyi de kho na nyid mthong ba dang /_chos 
[\[183b.7\]]rnams kyi gzhan ma yin pa nyid mthong ba dang /_chos rnams kyi stong pa nyid mthong ba dang /_mtshan ma med pa mthong ba dang /_smon pa med pa mthong ba'o/_/yang lhag mthong zhes bya ba ni rgyus mthong ba med pa dang rgyu med par mthong ba med pa dang /_skye ba dang /_'jig pa dang /_gnas 
[\[184a\]]
[\[184a.1\]]pa'i rgyus mthong ba med pa dang /_dmigs pa'i rgyus mthong ba med cing lhag par mthong yang cung zad lhag par mi mthong ba'o/_/gzhan yang lhag mthong ni mthong bas kyang mthong la lta ba yang mi mthong ba ste/_gang gi tshe de ltar mthong ba de'i tshe yang dag par mthong ba'o/_/
[\[184a.2\]]yang dag par mthong na lhag mthong la mkhas pa yang rjes su 'thob ste/_de la byang chub sems dpa'i lhag mthong de ltar mthong la mngon par 'du byed par yang mi ltung zhing dge ba'i rtsa ba mngon par 'du byed pa la yang mi gnas te/_de ni byang chub sems dpa'i lhag mthong ngo /_/de ltar na byang 
[\[184a.3\]]chub sems dpa'i zhi gnas dang /_lhag mthong la mkhas pa shes rab kyi pha rol tu phyin pa la spyod do/_/gzhan yang lam la mkhas pa ni byang chub sems dpa' rnams kyi lam rnam pa bzhi ste/_rnam pa bzhi gang zhe na/_'di lta ste/_sdig pa mi dge ba'i chos ma skyes pa rnams mi skyed 
[\[184a.4\]]pa'i phyir 'dun pa skyed/_'bad par byed/_brtson 'grus rtsom/_sems rab tu 'dzin/_yang dag par rab tu 'jog pa dang /_sdig pa mi dge ba'i chos skyes pa rnams spang ba'i phyir 'dun pa skyed/_'bad par byed/_brtson 'grus rtsom/_sems rab tu 'dzin/_yang dag par rab 
[\[184a.5\]]tu 'jog pa dang /_dge ba'i chos ma skyes pa rnams bskyed pa'i phyir 'dun pa skyed/_'bad par byed/_brtson 'grus rtsom/_sems rab tu 'dzin/_yang dag par rab tu 'jog pa dang /_dge ba'i chos skyes pa rnams gnas pa dang /_phyir zhing 'byung ba dang /_nyams par mi 'gyur ba dang /_
[\[184a.6\]]chud mi za bar bya ba'i phyir 'dun pa skyed/_'bad par byed/_brtson 'grus rtsom/_sems rab tu 'dzin/_yang dag par rab tu 'jog pa'o/_/gang sdig pa mi dge ba'i chos ma skyes pa rnams mi bskyed pa'i phyir 'dun pa skyed ces bya ba ni tshul bzhin yid la byed pa'i tshig [{]bla dgas [,]bla dwags [}]
[\[184a.7\]]so/_/'bad par byed/_brtson 'grus rtsom zhes bya ba ni tshul bzhin yid la byed pa de mi gtong ba'o/_/sems rab tu 'dzin/_yang dag par rab tu 'jog ces bya ba ni tshul bzhin la so sor rtog pa'i tshig [{]bla dgas [,]bla dwags [}]so/_/de ci'i phyir zhe na/_tshul bzhin la rab tu sbyor ba ni mi dge ba'i chos 
[\[184b\]]
[\[184b.1\]]rnams mi 'byung ba'i phyir ro/_/de la mi dge ba'i chos rnams gang zhe na/_'di lta ste/_tshul khrims mi 'thun pa'i phyogs dang /_ting nge 'dzin gyi mi 'thun pa'i phyogs dang /_shes rab kyi mi 'thun pa'i phyogs so/_/de la tshul khrims kyi mi 'thun pa'i phyogs 
[\[184b.2\]]gang zhe na/_'di lta ste/_tshul khrims nyams pa dang /_gang gzhan la la tshul khrims nyams par 'gyur ba'i chos rnams te/_de ni tshul khrims kyi mi 'thun pa'i phyogs zhes bya'o/_/de la ting nge 'dzin gyi mi 'thun pa'i phyogs gang zhe na/_gang cho ga nyams pa dang /_
[\[184b.3\]]gang gzhan la la sems g.yeng bar byed pa'i chos ting nge 'dzin gyi phung po'i mi 'thun pa'i phyogs de ni ting nge 'dzin gyi mi 'thun pa'i phyogs zhes bya'o/_/de la shes rab kyi mi 'thun pa'i phyogs gang zhe na/_'di lta ste/_lta ba nyams pa dang /_gang gzhan la la lta ba kun nas 
[\[184b.4\]]ldang ba'i sgrib par byed pa'i chos gang shes rab kyi phung po'i mi 'thun pa'i phyogs de ni shes rab kyi mi 'thun pa'i phyogs zhes bya ste/_de ni sdig pa mi dge ba'i chos rnams zhes bya'o/_/tshul bzhin yid la byed pa gang gis sdig pa mi dge ba'i chos de lta bu de dag spang ba'i phyir 
[\[184b.5\]]'dun pa skyed/_'bad par byed/_brtson 'grus rtsom/_sems rab tu 'dzin/_yang dag par rab tu 'jog pa ste/_de bas na mi dge ba'i chos de dag sems la phung por gyur pa ma yin/_yul na mi gnas/_phyogs na mi gnas so/_/gang yang mi dge ba'i chos de 
[\[184b.6\]]rnams sems la rgyu ba'i sdug pa'i rnam pas 'dod chags sam/_khong khro ba'i rnam pas zhe sdang ngam/_ma rig pa'i rnam pas gti mug gam/_rgyu dang sgrib pa gang dag las byung ba shes shing de la tshul bzhin yid la byed pa'i rnam pa mi gtsang bas 'dod chags zhi bar byed/_
[\[184b.7\]]byams pas zhe sdang zhi bar byed/_rten cing 'brel par 'byung bas gti mug zhi bar byed de/_gang kun nas nyon mongs pa de dag zhi ba de ni tha snyad du btags pa'i phyir spong ba zhes bya'o/_/gang spong ba de ni gang yang rnyed par mi 'gyur ro/_/mnyam pa nyid kyis chos thams cad mngon sum pas na de'i phyir 
[\[185a\]]
[\[185a.1\]]yang dag par spong ba zhes bya ste/_de ni yang dag par spong ba gnyis pa'o/_/gang yang dge ba'i chos ma skyes pa rnams bskyed pa'i phyir 'dun pa skyed/_'bad par byed/_brtson 'grus rtsom/_sems rab tu 'dzin/_yang dag par rab tu 'jog pa zhes bya ba de 
[\[185a.2\]]ni gnas tshad med pa ste/_de ci'i phyir zhe na/_gang byang chub sems dpa' sems dpa' chen pos yang dag par bsgrub par bya ba'i dge ba'i chos tshad med pa'i phyir ro/_/de la 'dun pa ni dge ba'i rtsa ba thams cad kyi rtsa ba'o/_/brtson 'grus yang dag par sgrub pa ni dge ba'i rtsa ba 
[\[185a.3\]]thams cad kyi rtsa ba'o/_/sems rab tu 'dzin pa nyams su lon par byed pa ni dge ba'i rtsa ba thams cad kyi rtsa ba ste/_de ni yang dag par spong ba gsum pa'o/_/gang yang dge ba'i chos skyes pa rnams gnas pa dang /_nyams par mi 'gyur ba dang /_chud mi za bar bya ba'i phyir 'dun pa 
[\[185a.4\]]skyed/_'bad par byed/_brtson 'grus rtsom/_sems rab tu 'dzin/_yang dag par rab tu 'jog ces bya ba de ni dge ba'i rtsa ba byang chub tu bsngos pa'i tshig [{]bla dgas [,]bla dwags [}]so/_/de ci'i phyir zhe na/_dge ba'i rtsa ba byang chub tu bsngos pa ni mthar byang chub kyi snying po'i bar du slar chud za bar mi 'gyur ro/_/de 
[\[185a.5\]]ci'i phyir zhe na/_de ltar khams gsum la mi gnas par sems bskyed pa'i phyir ro/_/gang khams gsum la gnas pa'i dge ba'i rtsa ba de ni zad par 'gyur ro/_/de ci'i phyir zhe na/_de ltar sems bskyed pa de ni khams gsum la gnas pa'i phyir ro/_/gang yang dge ba'i rtsa ba khams gsum 
[\[185a.6\]]la mi gnas pa thams cad mkhyen par bsngos pa de la zad pa gang yang med de/_de ni yang dag par spong ba bzhi pa'o/_/de ltar na byang chub sems dpa' lam yan lag bzhi pa la mkhas pa shes rab kyi pha rol tu phyin pa la spyod do/_/gzhan yang lam la mkhas pa ni byang chub sems dpa'i 
[\[185a.7\]]lam yan lag lnga pa ste/_lnga gang zhe na/_'di lta ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ste/_de la dad pa'i dbang po gang zhe na/_dad pa gang gis chos bzhi la dad par byed pa ste/_bzhi gang zhe na/_'khor ba na 
[\[185b\]]
[\[185b.1\]]spyod pa'i 'jig rten pa'i yang dag par lta ba la mngon par dad de/_de las kyi rnam par smin pa la rton pa yin/_de srog gi phyir yang sdig pa'i las mi byed pa dang /_byang chub sems dpa'i spyod pa la yang dad de/_spyod pa la zhugs pa de theg pa gzhan la 'dod par mi byed pa dang /_don dam pa 
[\[185b.2\]]nges pa'i don dang /_rten cing 'brel bar 'byung ba zab mo dang /_sems can la rnam par dpyod pa dang /_stong pa nyid dang /_mtshan ma med pa'i mtshan nyid kyi chos thams cad la dad de/_lta bar bya ba thams cad bag la nyal bar mi byed pa dang /_sangs rgyas kyi chos thams cad dang /_
[\[185b.3\]]stobs dang /_mi 'jigs pa rnams la dad cing thos nas the tshom med pa/_nem nur med par chos de rnams sdud par byed pa de ni dad pa'i dbang po zhes bya'o/_/de la brtson 'grus kyi dbang po gang zhe na/_chos gang la dad pa de brtson 'grus kyi dbang pos skyed par byed pa ste/_de ni brtson 'grus kyi dbang 
[\[185b.4\]]po zhes bya'o/_/chos gang dag brtson 'grus kyis sdud pa de dag dran pa'i dbang pos chud mi za bar byed pa de ni dran pa'i dbang po zhes bya'o/_/chos gang dag dran pa'i dbang pos chud mi za bar byed pa'i chos de dag ting nge 'dzin gyi dbang pos rtse gcig tu byed pa de ni ting nge 'dzin gyi dbang po zhes bya'o/_/
[\[185b.5\]]chos gang dag ting nge 'dzin gyi dbang pos rtse gcig par byed pa de dag shes rab kyi dbang pos so sor rtog par byed de/_gang chos de dag shes par byed pa de ni shes rab kyi dbang po zhes bya'o/_/de ltar na dbang po lnga po dag lhan cig tu 'brel pa ste/_sangs rgyas kyi chos thams cad 
[\[185b.6\]]yongs su rdzogs par byed/_lung bstan pa'i sa yang thob par byed de/_'di lta ste/_dper na phyi rol gyi mngon par shes pa lnga dang ldan pa dag mngal na 'dug pa bud med dang skyes pa'i dbang por ma gyur gyi bar du mngal na 'dug pa la lung mi ston pa de bzhin du sangs rgyas bcom ldan 'das rnams 
[\[185b.7\]]kyang byang chub sems dpa' dbang po lnga po de dag dang mi ldan gyi bar du lung mi ston te/_de ni lam yan lag lnga pa'o/_/de ltar na byang chub sems dpa' lam yan lag lnga pa la mkhas pa shes rab kyi pha rol tu phyin pa la spyod do/_/gzhan yang shA ri'i bu byang chub sems dpa' lam yan lag lnga la mkhas pa gang zhe na/_
[\[186a\]]
[\[186a.1\]]yan lag lnga ni 'di lta ste/_dad pa'i stobs dang /_brtson 'grus kyi stobs dang /_dran pa'i stobs dang /_ting nge 'dzin gyi stobs dang /_shes rab kyi stobs so/_/de la dad pa'i stobs gang zhe na/_gang mos pa dad pa mgo gcig pa mi rdzi ba ste gal te de'i drung du 
[\[186a.2\]]bdud sdig can sangs rgyas kyi gzugs su bsgyur te 'ongs nas/_chos kyi ye shes la dad pa gang yang rung ba la la zhig gis chos 'di dag ni sangs rgyas kyi chos ma yin no/_/zhes 'bral bar byed/_'dun pa zlog par byed kyang yongs su brtag pa bzung na 'byung ba chen po bzhi rnams 
[\[186a.3\]]ni gzhan du 'gyur gyi/_dad pa'i stobs la mos pa'i byang chub sems dpa' ni de lta ma yin no/_/de ltar byang chub sems dpa' stobs las 'bral bar mi nus pa de ni dad pa'i stobs so/_/de la byang chub sems dpa'i brtson 'grus kyi stobs gang zhe na/_gang brtson 'grus rtsom 
[\[186a.4\]]zhing dge ba'i chos gang dang gang la mngon par sbyor ba de dang de dag la brtan pa'i stobs kyi mthu thob kyang gnas der ma bsgral gyi bar du stobs kyi mthu de la lha dang bcas pa'i 'jig rten rnams kyis rnam par bzlog pa 'am bstan pa 'am/_rnam par bslang bar mi nus te/_de ni byang chub sems 
[\[186a.5\]]dpa'i brtson 'grus kyi stobs zhes bya'o/_/de la byang chub sems dpa'i dran pa'i stobs gang zhe na/_chos gang dag la dran pa nye bar gzhag pas sems nye bar gzhag pa ste/_de ni nyon mongs pa gang yang rung ba dag gis gtor ba 'am g.yeng bar mi nus te/_dran pa'i stobs bskyed pa 
[\[186a.6\]]des nyon mongs pa thams cad 'dzoms shing dran pa de yang mi choms pa ste/_de ni byang chub sems dpa'i dran pa'i stobs zhes bya'o/_/de la byang chub sems dpa'i ting nge 'dzin gyi stobs gang zhe na/_gang 'du 'dzi thams cad dben par spyod pa ste/_gang dag gi lam gyi sgra thams cad la 
[\[186a.7\]]yang rtog la de'i bsam gtan dang po'i sgra'i tsher ma la sgrib par mi byed pa dang /_dge bar rtog pa la yang rnam par rtog mod kyi bsam gtan gnyis pa la yang sgrib par mi 'gyur ba dang /_de dga' ba dang /_bde ba skyes te gnas mod/_de'i bsam gtan gsum pa la yang sgrib par mi 
[\[186b\]]
[\[186b.1\]]'gyur ba dang /_de sems can yongs su smin par bya ba dang /_dam pa'i chos yongs su gzung bar bya ba'i phyir btang snyoms pa yang ma yin mod kyi/_bsam gtan bzhi pa la yang sgrib par mi 'gyur ba ste/_de bsam gtan de bzhi la gnas na bsam gtan dang /_rnam 
[\[186b.2\]]par thar pas gzhom par mi nus te/_de ni ting nge 'dzin gyi gnas kyang mi gtong la ting nge 'dzin gyi dbang gis kyang mi skye ba ste/_de ni byang chub sems dpa'i ting nge 'dzin gyi stobs so/_/de la byang chub sems dpa'i shes rab kyi stobs gang zhe na/_gang 'jig rten dang 'jig 
[\[186b.3\]]rten las 'das pa'i chos rnams kyis mi choms pa'i ye shes te/_byang chub sems dpa' skyes ma thag tu bzo'i gnas 'jig rten na ji snyed spyod pa dam pa dang /_dga' bar byed pa dang /_rnyed dka' ba de dag thams cad slob dpon med par mngon du 'gyur te/_gang 'jig 
[\[186b.4\]]rten las 'das pa dag kyang gang gis 'jig rten dag sgrol bar byed de/_de dag byang chub sems dpa'i shes rab dang /_ye shes kyi stobs kyis byung ba lha dang mi rnams kyis mi choms pa ste/_de ni byang chub sems dpa'i shes rab kyi stobs so/_/'di ni yan lag lnga pa'i lam 
[\[186b.5\]]gzhan no/_/de ltar na byang chub sems dpa' yan lag lnga la mkhas pa shes rab kyi pha rol tu phyin pa la spyod do/_/gzhan yang mdor bsdu na byang chub sems dpa' rnams kyi lam ni mgo gcig pa ste/_de nas lam bgrod pa gcig pa'o/_/'di lta ste byang chub sems dpa' gcig pu gnyis 
[\[186b.6\]]su med pa bla na med pa yang dag par rdzogs pa'i byang chub tu grogs med par shin tu brtson pa'i stobs kyi mthu yongs su gzung ba'i bsam pas go cha bgos pa ste/_gzhan gyis ma bstan pa/_gzhan gyis dring mi 'jog pa/_bdag nyid byed pa/_bdag gis stobs kyis yang dag par 'phags 
[\[186b.7\]]pa ste/_de ltar go cha srab bgos nas gang sems can thams cad kyis ma thob pa de bdag gis thob par bya'o/_/gang 'phags pa thams cad dang /_gang theg pa la gsar du zhugs pa'i byang chub sems dpa' thams cad kyis ma thob pa de bdag gis thob par bya'o/_/sbyin pa ni nga'i 
[\[187a\]]
[\[187a.1\]]grogs ma yin gyi/_nga ni sbyin pa'i grogs so/_/tshul khrims dang /_bzod pa dang /_brtson 'grus dang /_bsam gtan dang /_shes rab ni nga'i grogs ma yin gyi nga ni de dag gi grogs so/_/nga ni pha rol tu phyin pa rnams kyis bslang bar bya ba ma yin gyi/_pha 
[\[187a.2\]]rol tu phyin pa rnams ngas bslang bar bya'o/_/gong ma bzhin du sbyar te/_dge ba'i rtsa ba thams cad la rgyas par shes par bya'o/_/nga ni dge ba'i rtsa ba thams cad kyis bslang bar bya ba ma yin gyi/_dge ba'i rtsa ba thams cad ngas bslang bar bya'o/_/zhes de lta bu'i chos rnams la grogs med cing 
[\[187a.3\]]nga gcig pu gnyis su med par rdo rje'i gdan la 'dug nas bdud stobs dang bcas pa btul te/_skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/zhes de la nges par rtogs pa bsam pa'i sbyor ba de ni/_byang chub 
[\[187a.4\]]sems dpa'i lam bgrod pa gcig pu zhes bya ste/_de ltar na byang chub sems dpa'i lam bgrod pa gcig pu la mkhas pa shes rab kyi pha rol tu phyin pa la spyod do/_/de ni byang chub sems dpa' rnams kyi lam la mkhas pa ste/_de ltar na byang chub sems dpa' rnams kyi lam la mkhas pa shes rab 
[\[187a.5\]]kyi pha rol tu phyin pa la spyod do/_/de la byang chub sems dpa' rnams kyi rten cing 'brel bar 'byung ba la mkhas pa gang zhe na/_'di ltar byang chub sems dpa' gcig pu dben par song ste/_nang du yang dag bzhag nas 'di ltar sems la rtog pa skye ste/_sdug bsngal gyi phung po chen po 'di gang las 'byung bar 'gyur snyam 
[\[187a.6\]]pa dang /_de 'di ltar sems te/_tshul bzhin ma yin pa byung ba'i phyir ma rig pa 'byung /_ma rig pa byung ba'i phyir 'du byed 'byung /_'du byed byung ba'i phyir rnam par shes pa 'byung /_rnam par shes pa byung ba'i phyir ming dang gzugs 'byung /_ming dang gzugs byung ba'i phyir skye mched drug 'byung /_skye mched drug byung ba'i phyir reg pa 
[\[187a.7\]]'byung /_reg pa byung ba'i phyir tshor ba 'byung /_tshor ba byung ba'i phyir sred pa 'byung /_sred pa byung ba'i phyir len pa 'byung /_len pa byung ba'i phyir srid pa 'byung /_srid pa byung ba'i phyir skye ba 'byung /_skye ba byung ba'i phyir rga shi 'byung /_rga shi byung ba'i phyir mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa 
[\[187b\]]
[\[187b.1\]]rnams 'byung bar 'gyur ro snyam mo/_/de yang 'di ltar sems te/_ji ltar mi g.yo ba dang /_mi byed pa dang /_bdag po med pa dang /_dge ba'i rgyu las byung ba dang /_mi dge ba'i rgyu las byung ba dang /_mi g.yo ba'i rgyu las byung ba dang /_mya ngan las 'das pa'i rgyu las byung ba'i chos de dag thams 
[\[187b.2\]]cad rkyen las byung ba ste/_gang yang las kyi rgyu gang dag gis sems can gang dag gi dbang po'i rgyu tshad ma dang /_lhag pa'i cho ga'i rgyu tshad ma'i 'bras bu'i rgyu 'grub pa dang /_de ltar zin pa dang /_ma zin pa las gang rgyu 'dus pa byung ba de thams cad rab tu shes pa ste/_de ni byang chub sems dpa'i rten cing 'brel par 
[\[187b.3\]]'byung ba la mkhas pa zhes bya'o/_/de yang gang 'gag ce na/_tshul bzhin ma yin pa'i yid la byed pa 'gags pa'i phyir ma rig pa 'gag go_/ma rig pa 'gags pa'i phyir 'du byed 'gag pa nas sdug bsngal gyi phung po chen po 'ba' zhig gi bar du 'gag par 'gyur ro/_/zhes de snyam du 
[\[187b.4\]]sems te/_de ltar gang de la shes pa de ni rten cing 'brel bar 'byung ba la mkhas pa zhes bya'o/_/de yang chos thams cad ni rgyu la rag las/_rkyen la rag las/_'dus pa la rag las pa ste/_gang rgyu dang /_rkyen dang /_'dus pa la rag las pa de ni bdag gi byin gyi rlabs ma yin/_srog dang gang 
[\[187b.5\]]zag gi byin gyi rlabs ma yin te/_de la bgrang ba gang yang med do/_/zhes de ltar sems te/_gang de ltar sems pa de ni rten cing 'brel par 'byung ba la mkhas pa'o/_/de ltar na byang chub sems dpa' sangs rgyas kyi chos thams cad byang chub kyi rnam pa'i rkyen du slong bar byed la/_
[\[187b.6\]]rkyen de dag la yang zad pa dang /_'gag par so sor rtog la/_sems can la lta ba'i phyir zad pa dang 'gag pa ma yin pa yang thob par byed pa de ni byang chub sems dpa'i rten cing 'brel par 'byung ba la mkhas pa'o/_/de la byang chub sems dpa' chos thams cad la mkhas 
[\[187b.7\]]pa gang zhe na/_chos thams cad ces bya ba ni 'di lta ste/_'dus byas dang 'dus ma byas so/_/de la byang chub sems dpas 'dus byas dang /_'dus ma byas la mkhas par bya ste/_de la 'dus byas la mkhas pa gang zhe na/_gang lus kyi 'du byed dang /_ngag gi 'du byed dang /_yid 
[\[188a\]]
[\[188a.1\]]kyi 'du byed do/_/gang la lus dang ngag dang /_yid kyi dge ba'i 'du byed kyis 'dus ma byas pa'i byang chub la 'dus ma byas par rtog pas thams cad mkhyen pa nyid du sngo ba de ni 'dus ma byas la mkhas pa'o/_/gzhan yang 'dus byas la 
[\[188a.2\]]mkhas pa ni 'di lta ste gang sbyin pa'i pha rol tu phyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab kyi pha rol tu phyin pa dang pha rol tu phyin pa lnga rnams sdud pa'o/_/gang yang 'dus ma byas pa'i shes pas 
[\[188a.3\]]shes rab kyi pha rol tu phyin pa la pha rol tu phyin pa lnga rnams kyis smod par mi byed cing pha rol tu phyin pa'i tshogs thams cad la mkhas pa dang /_zag pa med pa'i byang chub de la mos pas gang thams cad mkhyen pa nyid du sngo ba de ni de'i 'dus ma byas la mkhas pa'o/_/gzhan 
[\[188a.4\]]yang 'dus byas la mkhas pa ni sems can thams cad la 'od zer thogs pa med pa dang /_bsdu ba bzhis sems can sdud pa'o/_/gang yang snyems pa med pa'i phyir sems can la bdag med par 'dzin pa dag bsdu ba la mkhas shing 'dus ma byas pa'i byang chub la mos 
[\[188a.5\]]nas thams cad mkhyen pa nyid du sngo ba de ni de'i 'dus ma byas la mkhas pa'o/_/gzhan yang 'dus byas la mkhas pa ni gang 'khor ba'i rgyun gyi kun nas sbyor ba rnams yang dag par mi gcod la 'khor ba'i rgyun gyi nyon mongs pa rnams yang dag par gcod pa dang /_byang chub tu 
[\[188a.6\]]dmigs pa'i sbyor ba rnams rgyun chags par byed pa dang /_sbyor ba phyogs gcig pa rnams mi sdud par spyod pa de ni 'dus byas la mkhas pa zhes bya'o/_/gang yang stong pa nyid dang /_mtshan ma med pa dang /_smon pa med pa'i chos rnams la 'dris par bya ba shes shing 
[\[188a.7\]]mngon sum du mkhas pa dang /_byang chub tu gzhan gyi dring la mi 'jog cing 'dus ma byas kyang mngon du mi byed pa de ni 'dus ma byas la mkhas pa'o/_/gzhan yang khams gsum na spyod kyang khams gsum na spyod pa'i nyon mongs pa rnams kyis mi gos pa de ni de'i 'dus byas la 
[\[188b\]]
[\[188b.1\]]mkhas pa'o/_/gang yang khams gsum las 'byung ba'i ye shes rab tu shes kyang 'byung ba'i khams su mi ltung ba de ni 'dus ma byas la mkhas pa zhes bya'o/_/gang chos thams cad la mkhas pa zhes bya ba ni thams cad mkhyen pa nyid kyi tshig [{]bla dgas [,]bla dwags [}]so/_/gang thams 
[\[188b.2\]]cad mkhyen pa nyid kyi ye shes rtogs pa yongs su rdzogs pa de ni shes rab dang /_mkhas pa med na 'byung bar mi 'gyur bas de'i phyir chos thams cad la mkhas pa zhes bya ste/_de ltar na byang chub sems dpa' chos thams cad la mkhas pas shes rab kyi pha rol tu phyin pa la spyod 
[\[188b.3\]]do/_/shA ri'i bu de ltar na byang chub sems dpa' sems dpa' chen po byang chub sems dpa'i sde snod la gnas pas shes rab kyi pha rol tu phyin pa la spyod pa shes rab rnam par 'byed pa la mkhas shing mkhas pa bcu po de dag la yang mkhas pas shes rab kyi pha rol tu phyin pa la 
[\[188b.4\]]spyod do/_/de la shes rab ni gang pha rol tu phyin pa rnams kyi don ni gang zhe na/_shes rab ces bya ba ni dge ba dang mi dge ba'i chos rnams rab tu shes pa'o/_/shes rab ni nges par 'byed pa'i cha dang 'thun pa'i chos rnams kyi mngon sum mo/_/'phags pa'i chos mngon sum du gyur pa'i phyir 
[\[188b.5\]]tshad mar gyur pa ni shes rab bo/_/chos yang dag pa ji lta ba bzhin du rtogs pa'i phyir tshad mar gyur pa'o/_/shes rab ni lta bar gyur pa thams cad dang /_kun nas ldang ba dang /_sgrib pa dang /_sgrib par byed pa'i chos rnams rab tu rtogs pa'o/_/shes rab ni 'dod pa dang /_tshol ba dang /_smon 
[\[188b.6\]]lam thams cad kyi smon lam dang bral ba'o/_/shes rab ni shin tu sbyangs pa'i phyir sim par byed pa'o/_/shes rab ni chos kyi dga' ba la dmigs pa rnam par mi gcod pa'i phyir rab tu dga' bar byed pa'o/_/shes rab ni ye shes thams cad mngon sum du gyur pa'i phyir rten pa'o/_/shes 
[\[188b.7\]]rab ni byang chub kyi phyogs kyi chos thams cad kyi gnas so/_/shes rab ni theg pa ji lta ba bzhin gyi 'bras bu rtogs pa'i phyir thob pa'i mtshan nyid do/_/shes rab ni rang bzhin gyis ye shes snang ba rab tu shes pa'i mtshan nyid do/_/shes rab ni chu bo thams cad las sgrol ba'i phyir 
[\[189a\]]
[\[189a.1\]]rab tu sgrol ba'o/_/shes rab ni yang dag par gyur pa la 'dren pa'o/_/shes rab ni dge ba'i chos thams cad rab tu 'dzin pa'o/_/shes rab ni nyon mongs pa'i bag la nyal thams cad dang bar byed pa'o/_/shes rab ni chos thams cad kyi spyi bo thob pa'i 
[\[189a.2\]]mchog go_/shes rab ni rang 'byung ba'i ye shes rtogs par bya ba la dam pa'o/_/shes rab ni khams gsum dang ma 'dres pas rgyu ba dang bral ba'o/_/shes rab ni 'phags pa thams cad kyis shin tu bzung ba'o/_/shes rab ni mtshan mar yongs su rtog pa thams 
[\[189a.3\]]cad spangs pas smon lam rnam par chad pa'o/_/shes rab ni mun pa mun gnag dang bral bas bag med pa'i gnyen po'o/_/shes rab ni rnal 'byor spyod pa'i sa la gnas pa thams cad kyi sbyor ba'o/_/shes rab ni thams cad mkhyen pa'i ye shes kyi lam la 
[\[189a.4\]]gnas pa rnams kyi rab tu 'dren pa'o/_/shes rab ni ma rig pa'i rlung gi mun pa rab rib kyi sprin 'joms par byas pas snang bar byed pa'o/_/shes rab ni mig la ji ltar mos pa rnams kyi mig thams cad sbyin par byed pa'o/_/shes rab ni mig dang gzugs kyi lam las 
[\[189a.5\]]'das pa'i phyir zag pa med pa'o/_/shes rab ni dben pa las byung ba don dam pa'o/_/shes rab ni shin tu dul ba'i phyir mi 'khrugs pa'o/_/shes rab ni ye shes kyi sgo'i snang ba'o/_/shes rab ni thams cad rgyu ba mi zad pa'o/_/shes rab ni rten cing 'brel par 'byung ba la 'jug 
[\[189a.6\]]par mthong ba'i phyir 'gal ba med pa'o/_/shes rab ni len pa'i 'ching ba thams cad gcod par byed pas thar pa'i lam mo/_/shes rab ni sgrib par byed pa'i phyir chos thams cad dang lhan cig tu mi gnas pas ma 'dres pa'o/_/shA ri'i bu de lta bas na sems can thams cad kyi sems dang spyod pa ji snyed 
[\[189a.7\]]pa byang chub sems dpa' rnams kyi shes rab kyi las dang /_ye shes kyi spyod pa yang de snyed do/_/sems can thams cad kyi bsam pa ji snyed pa byang chub sems dpa'i shes rab kyi spyod pa dang ye shes kyang de snyed do/_sems can thams cad kyi nyon mongs pa'i sgo ji snyed pa byang chub sems dpa'i shes rab la 
[\[189b\]]
[\[189b.1\]]'jug pa'i sgo yang de snyed do/_/nyan thos dang rang sangs rgyas dang yang dag par rdzogs pa'i sangs rgyas rnams kyi yongs su shes pa ji snyed pa shes rab gnas pa'i gnas kyang de snyed de/_byang chub sems dpas thams cad la bslab par bya ste/_de ni byang chub sems dpa'i shes rab 
[\[189b.2\]]ces bya'o/_/de la pha rol tu phyin pa'i don gang zhe na/_shes rab gang yin pa pha rol tu phyin pa'i don kyang de yin te/_dge ba'i chos rnams rab tu shes pa de ni pha rol tu phyin pa'i don zhes bya'o/_/gong ma bzhin du sbyar te pha rol tu phyin pa thams cad kyi tshig kyang de bzhin du dpyad par bya'o/_/gzhan yang byang 
[\[189b.3\]]chub sems dpa'i spyod pa'i khyad par yongs su rdzogs pa'i don ni pha rol tu phyin pa'i don to/_/gzhan yang thams cad mkhyen pa'i ye shes yongs su rdzogs pa'i don ni pha rol tu phyin pa'i don to/_/'dus byas dang 'dus ma byas pa'i chos la mngon par ma chags pa'i don ni pha rol tu phyin pa'i don to/_/'khor ba'i 
[\[189b.4\]]nyes pa khong du chud pa'i don ni pha rol tu phyin pa'i don to/_/zad mi shes pa'i chos kyi mdzod ston pa'i don ni pha rol tu phyin pa'i don to/_/sgrib pa med pa'i rnam par thar pa yongs su rdzogs pa'i don ni pha rol tu phyin pa'i don to/_/sbyin pa mnyam pa nyid dang /_tshul khrims dang /_bzod pa dang /_
[\[189b.5\]]brtson 'grus dang /_bsam gtan dang /_shes rab mnyam pa nyid rtogs pa'i don ni pha rol tu phyin pa'i don to/_/rnam par nges pa'i don ni pha rol tu phyin pa'i don to/_/sems can thams cad kyi khams la 'jug pa'i don ni pha rol tu phyin pa'i don to/_/mi skye ba'i chos la bzod pa yongs su 
[\[189b.6\]]rdzogs pa'i don ni pha rol tu phyin pa'i don to/_/phyir mi ldog pa'i sa yongs su rdzogs pa'i don ni pha rol tu phyin pa'i don to/_/sangs rgyas kyi zhing yongs su rdzogs pa'i don ni pha rol tu phyin pa'i don to/_/sems can yongs su smin par bya ba'i don ni pha rol tu phyin pa'i don to/_/byang chub kyi snying po yang 
[\[189b.7\]]dag par thob pa'i don ni pha rol tu phyin pa'i don to/_/bdud thams cad rab tu btul ba'i don ni pha rol tu phyin pa'i don to/_/sangs rgyas kyi chos thams cad yongs su rdzogs pa'i don ni pha rol tu phyin pa'i don to/_/gzhan yang byang chub sems dpa'i sde snod kyi chos kyi rnam grangs gzhog par byed pa'i don ni pha rol tu phyin 
[\[190a\]]
[\[190a.1\]]pa'i don to/_/shA ri'i bu byang chub sems dpa'i sde snod kyi chos kyi rnam grangs bslabs na pha rol tu phyin pa thams cad kyi pha rol tu son par 'gyur ro/_/shA ri'i bu de bas na theg pa chen po la gnas pa'i rigs kyi bu 'am rigs kyi bu mos byang chub sems dpa'i sde snod kyi chos kyi rnam 
[\[190a.2\]]grangs 'di blang bar bya/_gzung bar bya/_bklag par bya/_gzhan la yang bshad par bya/_rgya cher rab tu bstan par bya'o/_/de ci'i phyir zhe na/_shA ri'i bu byang chub sems dpa'i sde snod kyi chos kyi rnam grangs shin tu mnyan/_blangs/_bzung /_bklags/_kun chub par byas/_gzhan 
[\[190a.3\]]la yang bshad/_rgya cher yang dag par rab tu bstan na yon tan bcu po 'di dag 'thob par 'gyur ro/_/bcu gang zhe na/_'di lta ste/_tshe rabs gzhan du 'phos nas kyang bzo'i gnas dang las kyi gnas thams cad la rtogs par khong du chud par 'gyur/_rigs mtho zhing btsun par 'gyur/_
[\[190a.4\]]dbang che bar grags par 'gyur/_tshig btsun par 'gyur/_longs spyod che bar 'gyur/_lha dang mi rnams la phangs par 'gyur/_'khor los sgyur ba'i rgyal po 'thob par 'gyur/_tshangs pa 'thob par 'gyur/_thams cad du byang chub kyi sems dang mi 'bral bar 'gyur te/_yon 
[\[190a.5\]]tan gyi phan yon 'di bcu 'thob par 'gyur ro/_/de gzhan yang yon tan gyi phan yon bcu 'thob par 'gyur te/_bcu gang zhe na/_'di lta ste/_gcer bu pa'i rtsod pa dang /_'dres pa ma yin par 'gyur ba dang /_bdag tu mi lta ba dang /_sems can du mi lta ba dang /_srog tu mi lta ba dang /_
[\[190a.6\]]gang zag tu mi lta ba dang /_chad par mi lta ba dang /_rtag par mi lta bar 'gyur ba dang /_dngos po thams cad la mi lta ba dang /_rab tu 'byung ba la dga' bar sems bskyed pa 'thob pa dang /_thos pa'i tshig 'bru myur du khong du chud par 'gyur ba ste/_yon tan gyi phan yon bcu po de dag 'thob par 
[\[190a.7\]]'gyur ro/_/de gzhan yang yon tan gyi phan yon bcu 'thob par 'gyur te/_bcu gang zhe na/_dran pa dang ldan par 'gyur ba dang /_blo gros dang ldan par 'gyur ba dang /_rtog pa dang ldan par 'gyur ba dang /_mos pa dang ldan par 'gyur ba dang /_shes rab dang ldan par 'gyur ba dang /_dal ba phun sum 
[\[190b\]]
[\[190b.1\]]tshogs pa rnyed par 'gyur ba dang /_tshe rabs dran par 'gyur ba dang /_rang bzhin gyis 'dod chags chung ste/_'dod chags bdo ba ma yin la de shin tu 'dod chags kyi gdung bas yongs su mi gdung ba dang /_rang bzhin gyis zhe sdang chung ste/_zhe sdang bdo ba ma yin la de shin tu zhe sdang gi 
[\[190b.2\]]gdung bas yongs su mi gdung ba dang /_rang bzhin gyis gti mug chung ste/_gti mug bdo ba ma yin la de shin tu gti mug gi gdung bas yongs su gdung bar mi 'gyur ba ste/_yon tan gyi phan yon bcu po de dag 'thob par 'gyur ro/_/de gzhan yang yon tan gyi phan yon bcu 'thob 
[\[190b.3\]]par 'gyur te/_bcu gang zhe na/_'di lta ste/_shes rab ngo mtshar du 'gyur/_shes rab myur bar 'gyur/_shes rab rno bar 'gyur/_shes rab mgyogs par 'gyur/_shes rab rgya che bar 'gyur/_shes rab zab par 'gyur/_shes rab nges par 'byed par 'gyur/_
[\[190b.4\]]shes rab ma chags par 'gyur/_de bzhin gshegs pa mngon sum du mthong zhing mthong nas tshigs su bcad pa'i dbyangs kyis bstod pa dang /_de bzhin gshegs pa la tshul bzhin gyi zhu ba yongs su zhu zhing tshul bzhin gyi zhu ba zhus nas lan ldon par 'gyur ba ste/_yon 
[\[190b.5\]]tan gyi phan yon bcu po de dag 'thob par 'gyur ro/_/de gzhan yang yon tan gyi phan yon bcu 'thob par 'gyur te/_bcu gang zhe na/_'di lta ste/_dge ba'i bshes gnyen thams cad mnyes par byas par 'gyur ba dang /_bdud kyi bcing ba thams cad lhod par byas par 'gyur 
[\[190b.6\]]ba dang /_des bdud thams cad tshar gcod par 'gyur ba dang /_nyon mongs pa thams cad smad par 'gyur ba dang /_'du byed thams cad du gtogs pa las yid bskyod par 'gyur ba dang /_'gro ba ngan par 'gro ba'i lam thams cad la rgyab kyis phyogs par 'gyur ba dang /_mya ngan las 'da' bar 
[\[190b.7\]]'gyur ba'i lam mngon du 'gyur ba dang /_'khor ba thams cad las sgrol ba'i sbyin pa byin par 'gyur ba dang /_byang chub sems dpa' thams cad kyi cho ga'i rjes su zhugs par 'gyur ba dang /_sangs rgyas bcom ldan 'das thams cad kyi bka'i rjes su zhugs par 'gyur ba ste/_yon tan gyi phan yon bcu 
[\[191a\]]
[\[191a.1\]]po de dag 'thob par 'gyur ro/_/shA ri'i bu byang chub sems dpa'i sde snod kyi chos kyi rnam grangs shin tu mnyan/_blangs/_bzung /_bklags/_kun chub par byas/_gzhan la yang bshad cing rgya cher yang dag par rab tu bstan na yon tan gyi phan yon 'di snyed 'thob 
[\[191a.2\]]par 'gyur ro/_/de nas bcom ldan 'das kyis don de nyid rgyas par bstan pa'i phyir de'i tshe tshigs su bcad pa 'di dag gsungs so/_/gang dag mdo sde'i rgyal po 'di 'dzin pa/_/mkhas pa de dag shes rab mtha' yas 'gyur/_/chos dang don rnams la yang mkhas par 'gyur/_/tshig kyang khyad par 
[\[191a.3\]]'phags shing yi ge rdzogs/_/gang zhig mdo sde'i rgyal po 'di 'dzin pa/_/de ni rab dga' shin tu mgu skyes nas/_/dge slong de ni 'dir yang chos 'chad de/_/rtag tu chos kyi sbyin pa byed par 'gyur/_/sems can rnams ni mang du chos thos nas/_/kye ma'o yon tan chen po 'chad byed pa/_/
[\[191a.4\]]nam zhig bdag cag 'di 'dra'i chos ston cing /_/mdo sde 'di 'dra 'dzin par 'gyur zhes zer/_/gang dag de 'dra shes rab ldan mchog rnams/_/chos rnams gang la'ang zhum par mi 'gyur te/_/dran dang ye shes kyis ni 'phags pa dang /_/bla na med pa'i ye shes tshig ston 'gyur/_/gang dag mdo 
[\[191a.5\]]sde'i rgyal po 'di 'dzin pa/_/de ni 'phags pas rtag bsngags rgyal bas gnang /_/chos tshig legs par bshad pa tshol bar byed/_/de ni thos pas rtag tu 'phags par 'gyur/_/thos nas don ni nye bar 'dzin par byed/_/shes rab ldan pa 'brul mi snyems te/_/don la lta bas rtogs pa 'phel 
[\[191a.6\]]bar 'gyur/_/de yi ye shes rtag tu tshad med do/_/ye shes mtha' yas don kyang mtha' yas te/_/sems dpa' mtha' yas dam pa'i don la mkhas/_/de yi yon tan phyogs dang phyogs su 'gro_/de yi thos pa'i yon tan 'di dag go_/de yi 'dod chags chung la zhe sdang 
[\[191a.7\]]chung /_/de yi gti mug shin tu rab tu chung /_/sems kyang shin tu dga' ba rnyed par 'gyur/_/de yi thos pa'i yon tan 'di dag go_/longs spyod rnyed nas rgyags par mi 'gyur te/_/'di la snying po ci zhes don la rtog_/_longs spyod snying po med par rab shes nas/_/de ni longs spyod mi lta 
[\[191b\]]
[\[191b.1\]]rab tu 'byung /_/mngon par byung ste dgon par gnas/_/rtag tu g.yel ba med pa dang /_/chos rnams thos pas mi ngoms te/_/chos sbyin pa la ser sna med/_/'jig rten mgon po'i drung nyid du/_/song ste zhu ba zhu byed pas/_/de phyir de yi ye shes 'phel/_/de la dkar po 'bri 
[\[191b.2\]]ba med/_/shA ri'i bu de ni byang chub sems dpa' rnams kyi shes rab kyi pha rol tu phyin pa ste/_byang chub sems dpa' de la brtson pa byang chub sems dpa'i spyad pa spyod do/_/de ni shes rab kyi pha rol tu phyin pa la brtson pa zhes bya'o/_/de la bsdu ba'i dngos po'i rjes su 'jug pa gang zhe na/_
[\[191b.3\]]'di bzhi ni byang chub sems dpa' rnams kyi bsdu ba'i dngos po ste/_bsdu ba'i dngos po de dag gis byang chub sems dpa' yun ring por sems can rnams yang dag par sdud par byed do/_/bzhi gang zhe na/_'di lta ste/_sbyin pa dang /_snyan par smra ba dang /_don byed pa dang /_don mtshungs 
[\[191b.4\]]pa ste/_de dag ni bsdu ba'i dngos po bzhi zhes bya'o/_/de la sbyin pa gang zhe na/_'di lta ste/_zang zing sbyin pa dang /_mi 'jigs pa sbyin pa dang /_chos sbyin pa ste/_de ni sbyin pa'o/_/de la snyan par smra ba gang zhe na/_slong ba dang /_chos nyan pa la snyan par smra ba'o/_/de la don byed pa ni bdag dang 
[\[191b.5\]]gzhan gyi bsam pa yongs su rdzogs par byed pa'o/_/don 'thun pa ni theg pa gang la yon tan du 'du shes pa'i theg pa dang /_chos de dag la 'dzin par byed pa'i sems can rnams gzhog pa'o/_/gzhan yang sbyin pa ni gang slong ba la yid dang bar byed pa ste de ni sbyin pa zhes bya'o/_/snyan par smra ba ni 
[\[191b.6\]]gang slong ba rnams la rim gro byed pa'o/_/don byed pa ni gang gis slong ba rnams kyi don du 'gyur ba'i don de yongs su thob par byed pa'o/_/don mtshungs pa ni gang slong ba la don mtshungs pa'o/_/gzhan yang sbyin pa ni bsam pas btang ba'o/_/snyan par smra ba ni sbyor ba yongs su chad pa'o/_/don byed pa ni 
[\[191b.7\]]lhag pa'i bsam pa la 'gyod pa med pa'o/_/don 'thun pa ni theg pa chen po la bsngo ba'o/_/gzhan yang sbyin pa ni byams pa'i rjes su zhugs pa'i sems kyis btang ba'o/_/snyan par smra ba ni dga' zhing rab tu dga' ba la zhugs pa'i sems mi gtong ba'o/_/don byed pa ni snying rje chen po'i go cha bgos pa'i 
[\[192a\]]
[\[192a.1\]]sems kyis sems can gyi bya ba la brtson pa'o/_/don mtshungs pa ni btang snyoms la mthon dman med cing thams cad mkhyen pa'i ye shes la bsngo ba'i sems so/_/gzhan yang sbyin pa ni gang chos kyis btsal ba'i longs spyod yongs su gtong ba'o/_/
[\[192a.2\]]snyan par smra ba ni gang la sbyin par byed pa de chos la 'dzud pa'o/_/don byed pa ni gang bdag gi don dang gzhan gyi don yang dag par skyed pa'o/_/don mtshungs pa ni gang sems can thams cad kyi don gyi phyir thams cad mkhyen pa nyid du sems bskyed pa'o/_/gzhan yang sbyin 
[\[192a.3\]]pa ni gang nang dang phyi'i chos rnams la bdog pa thams cad yongs su gtong ba'o/_/snyan par smra ba ni gang chos thams cad kyi yon tan gyi ye shes la slob dpon gyi dpe mkhyud med pa'o/_/don byed pa ni gang gis bdag gi don btang ste/_gzhan gyi don myong bar byed pa'o/_/
[\[192a.4\]]don mtshungs pa nyid ni byang chub lag tu 'ongs pa la bltas nas gzhan la sbyin pa na yid mi bde bar mi 'gyur ba'o/_/de la chos sbyin pa gang zhe na/_gang ji ltar thos pa'i chos rnams ston pa'o/_/de la snyan par smra ba gang zhe na/_gang zang zing med par chos ston pa'o/_/don 
[\[192a.5\]]byed pa ni gang pha rol la lung 'bogs pa dang /_kha don byed pa dang /_'chad pa dang /_ston pa la mi skyo ba'o/_/de la don mtshungs pa ni gang zhe na/_gang thams cad mkhyen pa'i sems dang ma bral bar chos la 'dzud pa'o/_/gzhan yang sbyin pa ni chos nye bar 'ongs pa rnams la mi g.yeng bar 
[\[192a.6\]]ston pa'o/_/de la snyan par smra ba ni gang rgyang ring por yang song ste dam pa'i chos ston pa'o/_/de la don byed pa ni gang chos 'dod pas chos smra ba rnams gos dang bral bar gyur tam/_bsod snyoms dang /_mal cha dang /_na ba'i gsos sman dang /_yo byad dang bral bar gyur tam/_
[\[192a.7\]]ci dgos par gyur pa de thams cad sbyin par byed pa'o/_/don mtshungs pa nyid ni lhag pa'i bsam par zhugs pa'i rgyud kyi chos ston pa'o/_/gzhan yang chos kyi sbyin pa ni gang sbyin pa thams cad kyi nang na mchog tu shes nas chos sbyin par byed pa'o/_/de la snyan par smra ba ni gang phan pa'i dngos po'i 
[\[192b\]]
[\[192b.1\]]phyir ston pa'o/_/don byed pa ni gang don la rton gyi tshig 'bru la mi rton pa'o/_/de la don mtshungs pa ni gang sangs rgyas kyi chos yongs su bskang ba'i phyir chos ston pa'o/_/gzhan yang sbyin pa ni sbyin pa'i pha rol tu phyin pa'o/_/snyan par smra ba ni tshul khrims kyi pha rol tu phyin pa dang /_
[\[192b.2\]]bzod pa'i pha rol tu phyin pa'o/_/don byed pa ni gang brtson 'grus kyi pha rol tu phyin pa'o/_/don mtshungs pa ni bsam gtan gyi pha rol tu phyin pa dang /_shes rab kyi pha rol tu phyin pa'o/_/gzhan yang sbyin pa ni byang chub sems dpa' sems dang po bskyed pa rnams kyi'o/_/snyan par smra ba ni 
[\[192b.3\]]byang chub sems dpa' spyod pa la zhugs pa rnams kyi'o/_/don byed pa ni gang byang chub sems dpa' phyir mi ldog pa rnams kyi'o/_/don mtshungs pa ni byang chub sems dpa' skye ba gcig gis thogs pa rnams kyi'o/_/gzhan yang sbyin pa ni byang chub kyi rtsa ba'i gnas so/_/snyan par smra ba ni byang chub kyi 
[\[192b.4\]]myu gu yongs su rdzogs pa'o/_/don byed pa ni byang chub kyi me tog yongs su grub pa'o/_/don mtshungs par byed pa ni byang chub kyi 'bras bu mngon par grub pa ste/_de dag ni byang chub sems dpa' rnams kyi bsdu ba'i dngos po rnam pa bzhi'o/_/bsdu ba'i dngos po de dag gis byang chub sems dpa' sems 
[\[192b.5\]]dpa' chen po yun ring por sems can rnams yang dag par sdud cing byang chub tu spyod de/_de ni bsdu ba'i dngos po'i rjes su 'jug pa zhes bya'o/_/de lta bas na tshad med pa de dag dang /_pha rol tu phyin pa de dag dang /_bsdu ba'i dngos po de dag ni byang chub kyi lam zhes bya'o/_/de 
[\[192b.6\]]ltar shA ri'i bu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas phung po chen po des gzhon nu brtson 'grus spyod la byang chub kyi lam de yang bshad/_'das pa dang /_ma byon pa dang /_de ltar byung ba'i sangs rgyas bcom ldan 'das rnams kyi bsngags pa 
[\[192b.7\]]yang brjod de/_shA ri'i bu de nas gzhon nu brtson 'grus spyod kyis bcom ldan 'das de bzhin gshegs pa phung po chen po las byang chub kyi lam de thos/_'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi yon tan yang thos nas dga' ba dang /_mgu ba rgya chen po rnyed 
[\[193a\]]
[\[193a.1\]]par gyur to/_/de dga' ba dang /_mgu ba rgya chen po rnyed nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas phung po chen po de nyan thos kyi dge 'dun dang bcas pa la lo bye ba phrag dgu bcu rtsa drug tu 'di lta ste/_na 
[\[193a.2\]]bza' dang /_bsod snyoms dang /_mal cha dang /_na ba'i gsos sman dang /_yo byad rnams kyis bkur stir byas/_bla mar byas/_rim gror byas/_mchod par byas nas byang chub tu smon lam btab kyang bcom ldan 'das de bzhin gshegs pa phung po chen pos bla na med pa 
[\[193a.3\]]yang dag par rdzogs pa'i byang chub tu lung ma bstan to/_/shA ri'i bu de'i tshe de'i dus na gzhon nu brtson 'grus spyod ces bya ba de gzhan zhig yin pa snyam du khyod the tshom dang yid gnyis za na de ltar mi blta'o/_/de ci'i phyir zhe na/_de'i tshe de'i dus na nga gzhon nu brtson 'grus 
[\[193a.4\]]spyod ces bya bar gyur te/_ngas bcom ldan 'das de bzhin gshegs pa phung po chen po nyan thos kyi dge 'dun dang bcas pa la na bza' dang /_bsod snyoms dang /_mal cha dang /_na ba'i gsos sman dang /_yo byad rnams kyis lo bye ba phrag dgu bcu rtsa drug tu bkur stir 
[\[193a.5\]]byas/_bla mar byas/_rim gror byas/_mchod par byas nas byang chub tu smon lam btab kyang /_nga la bcom ldan 'das des gzhon nu khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur ro/_/zhes lung ma bstan to/_/shA ri'i bu de lta 
[\[193a.6\]]bas na bcom ldan 'das 'od 'phro'i phung po chen po de tshun chad bskal pa grangs med pa na de bzhin gshegs pa dgra bcom pa yang dag par rdzogs pa'i sangs rgyas dkon mchog yan lag ces bya ba 'jig rten du byung ste/_sangs rgyas bcom ldan 'das kyi bar du'o/_/shA ri'i bu de bzhin gshegs pa dkon 
[\[193a.7\]]mchog yan lag gi nyan thos bye ba phrag brgyad cu'i nyan thos rnams kyi nyan thos 'dus pa chen po byung ste/_thams cad kyang dgra bcom pa/_zag pa zad pa/_nyon mongs pa med pa/_dbang dang ldan par gyur pa nas sems kyi dbang thams cad kyi dam pa'i pha rol tu son pa'i bar sha stag go/_shA ri'i bu yang de'i 
[\[193b\]]
[\[193b.1\]]tshe na rgyal po mdzes par snang ba zhes bya ba mtha' bzhir rnam par rgyal ba/_'khor los sgyur ba/_chos dang ldan pa/_chos kyi rgyal po yul gyi mthu dang brtson pa thob pa/_rin po che sna bdun dang ldan pa zhig byung ste/_de'i rin po che sna bdun byung ba ni 'di dag go_/'di lta ste/_
[\[193b.2\]]'khor lo rin po che nas blon po rin po che'i bar du bdun te/_mngon par btul nas gnas pa'i bar du'o/_/shA ri'i bu rgyal po mdzes par snang ba de'i pho brang ni grong khyer 'dzam bu'i chu bo'i gser zhes bya ste/_shar phyogs nas nub phyogs su chur ni dpag tshad bcu gnyis/_
[\[193b.3\]]lho phyogs nas byang chub phyogs su zheng du ni dpag tshad bdun yod de/_'byor pa dang /_rgyas pa dang /_bde ba dang /_lo legs pa dang /_dga' ba dang /_skye bo mang po dang /_mis gang bar gyur to/_/yang de'i tshe na tshong dpon shes rab bzang zhes bya ba phyug pa/_nor mang ba/_longs 
[\[193b.4\]]spyod che ba nas mdzod dang bang bas yongs su gang ba'i bar du rgyas par bya ste/_sngon gyi sangs rgyas la dge ba'i rtsa ba bskyed pa/_sngon gyi sangs rgyas la bya ba byas pa zhig byung ngo /_/shA ri'i bu de nas bcom ldan 'das de bzhin gshegs pa dkon mchog yan lag des tshong dpon shes rab bzang gi 
[\[193b.5\]]bsam pa la brtags nas/_kye ma'o tshong dpon shes rab bzang byang chub sems dpa'i sde snod kyi chos kyi rnam grangs kyi snod du rung ngo /_/kye ma'o tshong dpon shes rab bzang sangs rgyas kyi chos rnams kyi snod du gyur to snyam du dgongs te/_snod du gyur par mkhyen nas tshong dpon shes rab bzang ga la 
[\[193b.6\]]ba der gshegs te phyin nas rdzu 'phrul gyis steng gi bar snang la skyil mo krung du bzhugs nas byang chub kyi lam yang bshad/_'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi bsngags pa yang brjod do/_/shA ri'i bu de bas na tshong dpon shes rab bzang gis byang 
[\[193b.7\]]chub sems dpa' sems dpa' chen po rnams kyi lam 'di yang thos/_'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi bsngags pa yang thos nas dga' ba dang /_mgu ba dang /_mchog tu dga' ba rgya chen po thob par gyur to/_/de dga' ba dang /_mgu ba dang /_
[\[194a\]]
[\[194a.1\]]mchog tu dga' ba rgya chen po thob nas/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dkon mchog yan lag nyan thos kyi dge 'dun dang bcas pa de la lo stong du 'di lta ste/_na bza' dang /_bsod snyoms 
[\[194a.2\]]dang /_mal cha dang /_na ba'i gsos sman dang /_yo byad kyis bsnyen bkur byas/_bla mar byas/_bsti stang du byas/_mchod par byas nas bla na med pa yang dag par rdzogs pa'i byang chub tu smon lam btab kyang /_bcom ldan 'das de bzhin gshegs pa dkon mchog yan lag 
[\[194a.3\]]des bla na med pa yang dag par rdzogs pa'i byang chub tu lung ma bstan to/_/shA ri'i bu yang de'i tshe de'i dus na tshong dpon shes rab bzang zhes bya ba de gzhan zhig yin pa snyam du the tshom dang /_yid gnyis za na de ltar mi lta'o/_/de'i tshe de'i dus na nga tshong dpon shes rab bzang zhes bya bar gyur te/_ngas 
[\[194a.4\]]bcom ldan 'das de bzhin gshegs pa dkon mchog yan lag nyan thos kyi dge 'dun dang bcas pa de la lo stong du na bza' dang /_bsod snyoms dang /_mal cha dang /_na ba'i gsos sman dang /_yo byad rnams kyis bkur stir byas/_bla mar byas/_bsti stang du byas/_mchod 
[\[194a.5\]]par byas te/_byang chub tu smon lam btab kyang bcom ldan 'das de bzhin gshegs pa dkon mchog yan lag des/_nga la khyod ma 'ongs pa'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas su 'gyur ro/_/zhes bla na med pa yang dag 
[\[194a.6\]]par rdzogs pa'i byang chub tu lung ma bstan to/_/shA ri'i bu 'di lta ste dkon mchog yan lag tshun chad bskal pa grangs med pa na de bzhin gshegs pa mar me mdzad ces bya ba 'jig rten du byung ngo /_/yang de'i tshe na rgyal po dgra thul zhes bya ba zhig byung ste/_shA ri'i bu rgyal po dgra 
[\[194a.7\]]thul gyi grong khyer pad ma can zhes bya ba 'byor pa/_rgyas pa/_bde ba/_lo legs pa/_dga' ba/_skye bo mang po dang mis gang ba zhig yod de/_/shA ri'i bu rgyal po dgra thul gyi bram ze mar me'i bdag ces bya ba shing sA la chen po lta bu'i bu phyug pa/_nor mang ba/_longs spyod che ba nas mdzod 
[\[194b\]]
[\[194b.1\]]dang /_bang ba'i bar du yongs su gang ba zhig byung ba de rgyal po dgra thul la dben cing phangs pa sdug cing yid du 'ong ba ste/_mthong na mi 'thun pa med de/_/shA ri'i bu bram ze mar me'i bdag po shing sA la chen po lta bu la rgyal srid phyed byin no/_/shA ri'i bu 'di lta ste/_rgyal po 
[\[194b.2\]]mar me'i bdag po rgyal po'i phyed byed pa chos kyis byed de/_chos ma yin pas ni ma yin no/_/yang shA ri'i bu dus gzhan zhig na rgyal po mar me'i bdag po las bu gzugs bzang po mdzes pa/_blta na sdug pa/_shin tu bzang ba/_kha dog rgyas pa/_mchog dang 
[\[194b.3\]]ldan pa/_lus skyes bu chen po'i mtshan sum cu rtsa gnyis kyis brgyan pa zhig byung ste/_de'i lus thams cad las 'od byung ba ni 'di lta ste/_zla ba'i dkyil 'khor las 'byung ba bzhin te/_de'i ming mar mar me mdzad du btags so/_/shA ri'i bu de nas rgyal po mar me'i bdag gis 
[\[194b.4\]]bram ze mtshan mkhan ltas shes pa rnams bsogs nas rgyal po gzhon nu mar me mdzad bstan pa dang /_de dag gis de byang chub tu lung bstan to/_/de ltar rgyal po mar me'i bdag pos rgyal bu gzhon nu mar me mdzad ma ma dag la gtad do/_/shA ri'i bu de nas ring po ma lon 
[\[194b.5\]]par rgyal bu mar me mdzad gzhon nu mkhas par gyur to/_/shA ri'i bu de nas gnas gtsang ma'i ris kyi lha'i bu rnams 'og min gyi gnas nas mi snang bar gyur nas/_byang chub sems dpa' mar me mdzad ga la ba der song ste phyin nas/_byang chub sems dpa' mar me mdzad la bskor 
[\[194b.6\]]ba byas nas/_byang chub sems dpa' sems dpa' chen po mar me mdzad la tshigs su bcad pa 'di dag smras so/_/btsun mo'i 'khor gyi nang 'dir ni/_/yon tan 'byung gnas gyur pa med/_/drang srong rgyal mtshan gnas nas ni/_/byang chub dam pa rtogs par 'gyur/_/lang tsho 
[\[194b.7\]]myur du 'gro ba ni/_/rlung gi shugs pas lhag par mgyogs/_/rga ba de ni gzugs 'jig ste/_/'jig rten yid du mi 'ong ba/_/grogs po rgas pa mthu nyams ni/_/rab tu 'byung bar dka' ba ste/_/khyod ni shin tu dar la bab/_/khyod ni rtsal ba'i dus yin no/_/legs so legs so shes rab che/_/
[\[195a\]]
[\[195a.1\]]legs so legs so blo gros che/_/myur du mngon par byung na legs/_/thub brtan byang chub rtogs par gyis//_//bam po nyi shu pa ste tha ma/_shA ri'i bu de nas gnas gtsang ma'i ris kyi lha rnams kyis byang chub sems dpa' sems 
[\[195a.2\]]dpa' chen po mar me mdzad la bskul ba dang /_dad pas khyim nas khyim med par rab tu byung nas de nyid kyi nub mo bla na med pa yang dag par rdzogs pa'i byang chub mngon par rdzogs par sangs rgyas te/_de nyid kyi nub mo de ltar bcom ldan 'das mar me mdzad de bzhin gshegs pa dgra bcom pa 
[\[195a.3\]]yang dag par rdzogs pa'i byang chub mngon par rdzogs par sangs rgyas nas sangs rgyas bcom ldan 'das kyi bar du gyur pa che ba dang /_dge bar grags pa'i sgra dang /_tshigs su bcad pa mngon par byung nas rgyal po dgra thul gyis rgyal po mar me'i bdag gi bus ma bslabs par bla na med pa 
[\[195a.4\]]yang dag par rdzogs pa'i byang chub mngon par rdzogs par sangs rgyas nas de nyid kyi nub mo rgya cher sangs rgyas bcom ldan 'das su gyur pa'i bar du che ba dang /_dge bar grags pa'i sgra dang tshigs su bcad pa thos so/_/shA ri'i bu de nas rgyal po dgra thul gyis rgyal po mar me'i bdag la khyod 
[\[195a.5\]]kyi sras rab tu byung nas bla na med pa yang dag par rdzogs pa'i byang chub mngon par rdzogs par sangs rgyas so zhes bdag gis thos te/_bdag ni khyod kyi sras mar me mdzad mthong bar 'tshal la/_bcom ldan 'das de bzhin gshegs pa mar me mdzad thugs brtse ba'i slad du bdag gi 
[\[195a.6\]]drung du gshegs su gsol/_de ste mi gshegs na bdag nyid dpung gi tshogs yan lag bzhi pa dang bcas te mchi'o zhes pho nya btang ba dang /_de nas shA ri'i bu rgyal po mar me'i bdag gis rtsis pa dang /_blon po dang /_sgo ba dang /_'khor rnams bsags te/_de ltar gyur pa dag 
[\[195a.7\]]bzlas pa dang /_de dag gis lha de ltar na bcom ldan 'das de nyid la gsol na bcom ldan 'das de ni thugs rje che bas thugs rjer dgongs te/_rgyal po dgra thul gyi drung du gshegs par 'gyur te/_rgyal po dgra thul kyang 'dir mi mchi bar 'gyur ro zhes smras pa dang /_shA ri'i bu de nas 
[\[195b\]]
[\[195b.1\]]rgyal po mar me'i bdag po blon po dag dang 'grogs te/_bcom ldan 'das mar me mdzad ga la ba der song ste phyin nas bcom ldan 'das kyi zhabs la mgo bos phyag 'tshal te/_de ltar gyur pa de dag gsol to/_/de skad gsol nas/_bcom ldan 'das de bzhin gshegs pa 
[\[195b.2\]]mar me mdzad kyis rgyal po mar me'i bdag po la de bas na rgyal po chen po thugs brtse ba'i phyir rgyal po dgra thul gyi drung du gshegs so zhes bka' stsal to/_/shA ri'i bu de nas bcom ldan 'das de bzhin gshegs pa mar me mdzad lha rdzas mchog gi rgyal po'i pho brang du ji srid 
[\[195b.3\]]dgyes par bzhugs nas/_dgra bcom pa bye ba phrag brgyad cu dang /_byang chub sems dpa' stong phrag brgyad bcu rtsa bzhi dang thabs cig tu yul rgyu zhing gshegs so/_/rgyal po mar me'i bdag po yang dpung gi tshogs yan lag bzhi pa dang bcas te zhabs 'bring thog thag 
[\[195b.4\]]tu 'brang zhing de bzhin gshegs pa mar me mdzad 'khor dang bcas pa la na bza' dang /_bsod snyoms dang /_mal cha dang /_na ba'i gsos sman dang /_yo byad rnams kyis bkur sti byed cing bdag gi yul gyi bar du zhabs 'bring du byas nas/_/bcom ldan 'das de bzhin 
[\[195b.5\]]gshegs pa mar me mdzad kyi zhabs la phyag 'tshal nas lan gsum bskor te mchi ma blags nas slar log pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad dgra bcom pa bye ba phrag brgyad cu dang thabs cig tu 
[\[195b.6\]]rgyal po'i pho brang pad ma can du gshegs par rgyal po dgra thul gyis thos so/_/de nas rgyal po dgra thul gyis rgyal po'i pho brang pad ma can brgyan te/_sa gzhi dang /_lam gyi bzhi mdo dang /_sum mdo dag la gseg ma dang /_gyo mo dag sel du btsud de bsal nas 
[\[195b.7\]]phyag dar dang /_chag chag 'debs su btsud do/_/spos chu'i chag chag kyang 'debs su btsud do/_/me tog bkram pas pus nub tsam du phyin par bya ba byed du btsud do/_/bdug pa'i snod nas kyang rab tu bdug pa byas so/_/gos rin po che sna tshogs kyi bla re bres/_
[\[196a\]]
[\[196a.1\]]sil snyan sna tshogs kyang dkrol du btsud do/_/de nas rgyal po dgra thul gyis rgyal po'i pho brang pad ma can brgyan nas gang rgyal po'i pho brang pad ma can kun na me tog dang /_dri dang /_byug pa yod pa rnams sus kyang ma spyad cig_/ma btsong shig_/de thams cad bcom ldan 
[\[196a.2\]]'das mar me mdzad la 'bul zhing mchod pa'i las su gyis shig_/la la zhig spyod dam 'tshong na de ni chad pa chen pos bcad do zhes sgra bsgrags so/_/de nas rgyal po dgra thul gyis bcom ldan 'das de bzhin gshegs pa mar me mdzad la blta ba dang /_phyag bya ba'i phyir dpung gi tshogs yan lag 
[\[196a.3\]]bzhi pa dang bcas te/_me tog dang /_dri dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan dang /_sil snyan sna tshogs dkrol ba dang /_rgyal po'i mthu chen po dang /_rgyal po'i 'byor pa chen pos rgyal po'i pho brang pad ma can nas phyir byung ngo /_/
[\[196a.4\]]pa dam can gyi bram ze dang /_khyim bdag rnams kyang bcom ldan 'das de ga la ba der song ste phyin nas/_bcom ldan 'das de bzhin gshegs pa mar me mdzad de'i zhabs la phyag 'tshal te/_me tog dang /_phreng ba dang /_dri dang /_byug pa dang /_phye ma dang /_na bza' dang /_gdugs dang /_rgyal 
[\[196a.5\]]mtshan dang /_ba dan rnams kyis bcom ldan 'das la mchod pa byas/_blon po dang /_'khor dang /_bram ze dang /_khyim bdag de dag gis kyang bcom ldan 'das kyi zhabs la mgo bos phyag 'tshal nas/_bcom ldan 'das la mchod pa byas te zhabs 'bring du 'brang ba dang /_rgyal po dgra thul sems 
[\[196a.6\]]dga'/_sems mgu/_sems la sgrib pa med/_sems rangs par gyur nas bcom ldan 'das kyi zhabs 'bring du 'brang ngo /_/yang de'i tshe na gangs ri'i ngos la bram ze rin po zhes bya ba g.yog bram ze gzhon nu lnga brgya yod pa/_klog tu 'dzud pa'i mkhan po sngags 'chang ba/_rig byed gsum po sgra 
[\[196a.7\]]nges par sbyor ba dang bcas pa dang /_shes gsal dang bcas pa dang /_yi ge rab tu dbye ba dang bcas pa dang /_sngon byung ba lnga pa rnams kyi pha rol tu phyin pa tshig re re zhing lung bstan pa dang /_'jig rten rgyang pa na pa dang /_mchod sbyin gyi rgyud dang /_skyes bu chen po'i mtshan rjes su rtogs pa/_
[\[196b\]]
[\[196b.1\]]rang gi tshig rab la gsum rig pa dang /_slob dpon du gyur par yongs su shes pa zhig gnas te/_shA ri'i bu yang bram ze rin po che de la bram ze gzhon nu sprin ces bya ba nye gnas byed pa/_klog tu 'jug pa/_sngags 'chang ba/_rig byed gsum po sgra nges par sbyor ba dang bcas 
[\[196b.2\]]pa dang /_shes gsal dang bcas pa dang /_yi ge rab tu dbye ba dang bcas pa dang /_sngon byung ba lnga pa rnams kyi pha rol tu phyin pa'i tshig re re zhing lung ston pa dang /_'jig rten rgyang pa na pa dang /_mchod sbyin gyi rgyud dang /_skyes bu chen po'i mtshan rjes su rtogs pa kha na ma tho ba med pa/_
[\[196b.3\]]rang gi tshig rab la gsum rig pa dang /_slob dpon du gyur par yongs su shes pa zhig yod do/_/shA ri'i bu de nas bram ze gzhon nu sprin ces bya ba rig byed lobs nas mkhan po la kye mkhan po bdag gis rig byed lobs te bdag ni yul du mchi na bdag gis bgyi ba ci mchis zhes 
[\[196b.4\]]de skad smras pa dang /_kye bu sprin slob dpon la nor 'gron bu lnga brgya byin cig ces des de skad smras so/_/de nas bram ze gzhon nu sprin gyis mkhan po'i rkang pa la phyag 'tshal te lan gsum bskor nas mkhan po'i drung nas song ste/_de grong dang /_grong khyer dang /_grong rdal dang /_rgyal po'i pho brang dag 
[\[196b.5\]]na rgyu zhing slob dpon la dbul ba'i slob dpon gyi nor btsal te/_des slob dpon la dbul ba'i slob dpon gyi nor bsdus nas mthar gyis rgyal po'i pho brang pad ma can du phyin te/_bram ze gzhon nu sprin gyis rgyal po'i pho brang pad ma can kun brgyan par mthong ngo /_/mthong nas mi zhig bos te/_kye 
[\[196b.6\]]skyes bu rgyal po'i pho brang pad ma can 'dir ci'i dga' ston zhig g.yos par gyur ces smras pa dang /_des gzhon nu khyod kyis mi shes sam/_de ring bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad dgra bcom pa bye ba phrag brgyad cu dang /_byang chub 
[\[196b.7\]]sems dpa' stong phrag brgyad cu rtsa bzhi dang thabs cig tu rgyal po'i pho brang pad ma can du gshegs te/_de'i phyir rgyal po'i pho brang pad ma can 'di kun brgyan to/_/de la mi dag sbyin pa yang sbyin par byed/_bsod nams dag kyang byed do/_/zhes de skad smras pa dang /_de nas bram ze sprin gzhon nus sangs rgyas 
[\[197a\]]
[\[197a.1\]]kyi sgra thos nas dga' ba dang /_dang ba dang /_mgu ba cher skyes nas sangs rgyas bcom ldan 'das rnams 'byung ba dkon te/_shin tu dkon pa u dum ba ra'i me tog dang 'dra ba/_mchod sbyin gyi shing gcig pu'i tshul lta bu yin pas gang bdag gis kAr shA paN 
[\[197a.2\]]lnga brgya po 'dis me tog nyos te/_bcom ldan 'das de bzhin gshegs pa mar me mdzad la me tog gtor la slob dpon gyi nor gud nas btsal lo snyam mo/_/yang de'i tshe na bu mo zhig me tog ud pal bdun khyer te lam gyi srang nas song ba dang /_de nas bram ze gzhon nu sprin gyis 
[\[197a.3\]]bu mo de la kye bu mo chu nas byung ba'i me tog gang nas rnyed par 'gyur zhes de skad smras pa dang /_des phyogs che ge mo zhig na phreng ba byed pa'i khang pa nas bdag gis kAr sha paN lnga brgyas nyos so zhes smras so/_/de nas bram ze gzhon nu sprin gyis bu mo de la me tog chu nas skyes pa 
[\[197a.4\]]'di dag ji tsam gyis nyos pa bzhin du nga la tshong shig ces de skad smras pa dang /_des de ltar mi rung ngo zhes smras nas/_des 'o na gnyis khyod la zhog la lnga nga la kA sha paN lnga brgyas nyor byin cig ces smras nas/_des 'di dag gis ci bya zhes smras pa dang /_des bcom ldan 
[\[197a.5\]]'das mar me mdzad la gtor bar bya'o zhes smras so/_/des gal te khyod srid pa'i 'gro ba 'chi 'pho ba thams cad du bdag gi khyim thab tu 'gyur bar dam 'cha' na sbyin no/_/des bu mo thong khyod de skad ma zer cig_/de ci'i phyir zhe na/_khyod ni g.yeng zhing rgod pa'o/_/bu mo bla na med 
[\[197a.6\]]pa'i sangs rgyas kyi chos grangs med pa ni bskal pa grangs med pas bsgrub dgos te/_de'i phyir 'di lta ste/_'gron bu dang /_nor bu dang /_mu tig dang /_baidUr+ya dang /_dung dang /_man shel dang /_byi ru chen po dang /_gser dang /_dngul dang ldan pa dang /_rta dang /_glang po che dang /_
[\[197a.7\]]bong bu dang /_ba lang dang /_lug dang /_rgyal srid kyang yongs su gtang ba dang /_shing rta yongs su gtang ba dang /_slas yongs su gtang ba dang /_bu pho dang /_bu mo yongs su gtang ba dang /_lag pa yongs su gtang ba dang /_rus pa dang /_rkang dang /_gtsug phud yongs su gtang ba dang /_rna ba 
[\[197b\]]
[\[197b.1\]]dang /_sna dang /_mig dang /_yan lag mchog yongs su gtong ba'i sbyin pa byin par bya ste/_mdor na bu mo nang ngam phyi'i dngos po gang yang bdag gis yongs su mi gtang bar bya ba med de/_bu mo gang bdag gis khyod kyang yongs su gtang ste/_de bzhin gshegs pa'i bstan pa la dad pas khyim nas 
[\[197b.2\]]khyim med par rab tu 'byung ba'i dus dang tshod du gyur na/_khyod ni g.yeng zhing rgod kyis khyod nga'i sbyin pa'i bar chad ma byed cig ces de skad smras pa dang /_des gal te khyod lus las sha yungs kar gyi 'brum bu tsam du bcad de/_nga la byin du zin kyang ngas khyod kyi sbyin pa'i bar chad mi bya'o/_/zhes smras 
[\[197b.3\]]nas des de la de ltar gyur cig_/chu las skyes pa'i me tog dag nga la byin cig ces smras pa dang /_des kyang byin no/_/de nas bram ze gzhon nu sprin gyis me tog ud pa la de dag blangs nas bcom ldan 'das de bzhin gshegs pa mar me mdzad ga la ba der song ste/_bram ze gzhon nu sprin gyis 
[\[197b.4\]]bcom ldan 'das de bzhin gshegs pa mar me mdzad srog chags bye ba khrag khrig brgya stong du mas bskor cing mdun du bdar ba mthong ste/_spyod lam mdzes pa'i bar du rgyas par bya'o/_/de bcom ldan 'das la sems dang bar gyur to/_/de sems dang bar gyur nas shin tu dga' ba dang /_dang ba dang /_
[\[197b.5\]]bkur sti bskyed nas bcom ldan 'das mar me mdzad ga la ba der song ste/_bram ze gzhon nu sprin gyis mi mang po dag gis gos bzang po bzang ba dag bcom ldan 'das mar me mdzad kyi drung du bkram pa mthong nas des bdag la gos med kyis/_gang bdag gis [{]ri dgas [,]ri dwags [}]kyi pags pa 'di gding ngo snyam 
[\[197b.6\]]nas des [{]ri dgas [,]ri dwags [}]kyi pags pa de bting ba dang /_de na mi dag 'di 'dra ba'i sems can dkon mchog gi drung du [{]ri dgas [,]ri dwags [}]kyi pags pa bting ngam zhes 'phya zhing bting ba yang rtul bar byed do/_/de nas bram ze gzhon nu sprin phyogs kyi mtha' ga la ba der song ste phyin nas [{]ri dgas [,]ri dwags [}]kyi pags pa bting ste dgongs 
[\[197b.7\]]shig_/bcom ldan 'das de bzhin gshegs pa mar me mdzad kun nas spyan [{]ri dgas [,]ri dwags [}]kyi pags pa 'di la zhabs gzhag par mdzod cig ces sems bskyed pa dang /_bcom ldan 'das de bzhin gshegs pa mar me mdzad kyis dgongs nas bram ze gzhon nu sprin gyi [{]ri dgas [,]ri dwags [}]kyi pags pa la zhabs gzhag go_/
[\[198a\]]
[\[198a.1\]]de nas bram ze gzhon nu sprin dga' mgu ra ngas rab tu dga' zhing yid bde ba skyes nas de bzhin gshegs pa mar me mdzad la me tog ud pa la lnga gtor ba dang /_lha'i bu brgya phrag du mas lha'i me tog man dA ra ba dang /_lha'i me tog ud pa la dang /_pad ma dang /_
[\[198a.2\]]lha'i tsan dan gyi phye ma rnams kyis bcom ldan 'das de bzhin gshegs pa mar me mdzad la mngon par gtor/_lha'i sil snyan rnams dkrol/_lha'i glu dbyangs blangs nas bcom ldan 'das de bzhin gshegs pa mar me mdzad la bsti stang bya ba'i phyir me tog ud pa la 
[\[198a.3\]]de dag ud pa la stong phrag du mar byas te/_me tog gi bla re 'dab ma mthur du lta/_sdong bu gyen du lta bar byas nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad la mngon par gtor te/_'di lta ste/_bram ze gzhon nu sprin sems dang nas 
[\[198a.4\]]bcom ldan 'das mar me mdzad kyi spyan sngar lo bcu gnyis su ral pa gser gyi kha dog lta bu bting nas/_bdag ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas su 'gyur zhe na/_bcom ldan 'das kyis bdag dbugs dbyung bar 
[\[198a.5\]]mdzod cig_/bdag la phyag gis drang bar gsol zhes yi dam brtan par byas so/_/bcom ldan 'das de bzhin gshegs pa mar me mdzad bdag gi ral pa gser gyi kha dog lta bu'i steng du zhabs mi 'jog cing bdag la dbugs 'byin par mi mdzad/_bdag la byang chub tu 
[\[198a.6\]]lung yang mi ston na de'i phyir ba dag 'di nyid du lus bskam par bgyi'o/_/zhes yi dam yang bcas so/_/shA ri'i bu de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad kun nas spyan/_kun nas mkhyen pa dus gsum gang 
[\[198a.7\]]yang mi mkhyen pa cung zad kyang mi mnga' ba des bram ze'i khye'u sprin gyi bsam pa mkhyen nas bram ze'i khye'u sprin gyi skra ral ba gser gyi kha dog lta bu la zhabs bzhag ste/_g.yas phyogs nas glang po che'i gzigs pas gzigs te/_nyan thos kyi dge 'dun de la dge slong dag ral pa rnams la rkang pa 
[\[198b\]]
[\[198b.1\]]ma bzhag shig_/de ci'i phyir zhe na/_dge slong dag bram ze'i khye'u 'di ni bskal pa grangs med pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes bka' stsal to/_/shA ri'i bu de ltar bram ze'i khye'u sprin gyis 
[\[198b.2\]]bcom ldan 'das de bzhin gshegs pa mar me mdzad las lung bstan pa thos nas dga' zhing mgu nas steng gi bar snang gi nam mkha' la mngon par 'phags te/_ting nge 'dzin bye ba khrag khrig brgya stong phrag brjod du med pa mngon sum du byed do/_/de mngon par shes pa'i 
[\[198b.3\]]ye shes kyi stobs kyis shar phyogs na/_sangs rgyas bcom ldan 'das gang gA'i klung gi bye ma snyed las 'das pa bdag gis bram ze'i khye'u khyod ma 'ongs pa'i dus bskal pa grangs med pa na de bzhin gshegs pa dgra bcom pa yang dag par rdzogs pa'i sangs rgyas shAkya 
[\[198b.4\]]thub pa zhes bya bar 'gyur ro/_/zhes lung ston pa dang /_de bzhin du lho dang /_nub dang /_byang dang /_de bzhin du shar dang /_lho'i mtshams nas 'og dang /_steng gi bar dang /_phyogs bcu kun nas sangs rgyas bcom ldan 'das gang gA'i klung gi bye ma bas lhag pa dag gis 
[\[198b.5\]]bram ze'i khye'u khyod ma 'ongs pa'i dus bskal pa grangs med pa na/_de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro/_/zhes lung ston pa mthong ngo /_/shA ri'i bu de ltar bram ze'i khye'u sprin lung bstan pa thos nas 
[\[198b.6\]]dbugs phyin par gyur te/_nam mkha'i dkyil de nas babs nas bcom ldan 'das de bzhin gshegs pa mar me mdzad de'i drung du/_dad pas khyim nas khyim med par rab tu byung ste/_tshangs par spyad pa spyod do/_/shA ri'i bu khyod de'i tshe de'i dus na bram ze'i khye'u 
[\[198b.7\]]sprin ces bya bar gyur pa de gzhan yin pa snyam du de ltar dogs shing the tshom za na de ltar mi blta'o/_/de ci'i phyir zhe na/_nga de'i tshe de'i dus na bram ze'i khye'u sprin ces bya bar gyur pa de yin te/_ngas bcom ldan 'das de bzhin gshegs pa mar me mdzad de la me tog 
[\[199a\]]
[\[199a.1\]]ud pa la lnga gtor te ral ba yang bting ngo /_/shA ri'i bu de ltar na byang chub sems dpa' lung bstan pa myur du thob par 'dod pa dag gis byang chub sems dpa'i sde snod kyi chos kyi rnam grangs shin tu mnyan par bya/_blang bar bya/_gzung bar bya/_gzhan 
[\[199a.2\]]dag la yang brjod par bya/_rgya cher yang dag par rab tu bstan par bya'o/_/gang 'di mtshan ma med pa'i spyod pas nan tan gyis bsgrub par bya'o/_/de ci'i phyir zhe na/_shA ri'i bu ngas mngon par shes te 'das pa'i dus na mar me mdzad kyi pha rol na ngas dkar po'i chos kyi spyod 
[\[199a.3\]]pa gang la ma spyad pa de gang yang med de/_'on kyang sangs rgyas bcom ldan 'das de dag gis lung ma bstan to/_/de ci'i phyir zhe na/_'di ltar nga mtshan ma dang bcas par spyod par gyur to/_/gang gi tshe nga gang 'di byang chub sems dpa'i sde snod kyi chos kyi rnam grangs mtshan ma 
[\[199a.4\]]med par spyod pa/_dmigs pa med par spyod pa/_ji ltar thos pa bzhin du bsgrub pas gnas pa de'i 'og tu de bzhin gshegs pa mar me mdzad kyis bram ze'i khye'u khyod ma 'ongs pa'i dus na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya 
[\[199a.5\]]bar 'gyur ro/_/zhes bya bar nga lung bstan to/_/shA ri'i bu de ltar ngas de bzhin gshegs pa dgra bcom pa yang dag par rdzogs pa'i sangs rgyas mar me mdzad mthong ste/_de bzhin gshegs pa dgra bcom pa yang dag par rdzogs pa'i sangs rgyas mar me mdzad mthong ma thag tu spyod pa thams cad las 
[\[199a.6\]]'das te/_chos thams cad mnyam pa nyid du mthong ba khong du chud do/_/mthong ma thag tu chos thams cad rang bzhin gyis ma skyes par shes so/_/de'i 'og tu bcom ldan 'das de bzhin gshegs pa mar me mdzad des bram ze'i khye'u khyod ma 'ongs pa'i dus bskal pa grangs med pa na de bzhin 
[\[199a.7\]]gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro/_/zhes lung bstan to/_lung bstan ma thag tu mi skye ba'i chos la bzod pa rab tu thob bo/_/bzod pa rab tu thob pa ji lta bu zhe na/_gang 'di gzugs rab tu mi rnyed par bzod par ba tu thob pa dang /_
[\[199b\]]
[\[199b.1\]]tshor ba dang /_'du shes dang /_'du byed dang /_rnam par shes pa rab tu mi rnyed par bzod pa rab tu thob pa dang /_phung po dang /_khams dang /_skye mched rnams kyi chos thams cad rab tu mi rnyed par bzod pa rab tu thob pa'o/_/yang bzod pa rab tu thob pa zhes bya bar 'di ni bzod pa med pa'i chos rab tu 
[\[199b.2\]]thob pa'i tshig [{]bla dgas [,]bla dwags [}]so/_/de ci'i phyir zhe na/_bzod pa rab tu thob pa'i chos de la ni 'jig rten gyi chos rnams kun tu mi 'byung ngo /_/so so'i skye bo'i chos rnams ma yin/_slob pa'i chos rnams ma yin/_mi slob pa'i chos rnams ma yin/_byang chub sems dpa'i chos rnams ma yin te/_
[\[199b.3\]]sangs rgyas kyi chos rnams kyang mi 'byung ngo /_/chos thams cad mi 'byung bas de'i phyir bzod pa rab tu thob pa zhes bya'o/_/chos thams cad thob pa med cing mi dmigs pas de'i phyir bzod pa rab tu thob pa zhes bya'o/_/bzod pa de yang mtshan ma thams cad dang /_dmigs pa thams cad kyis skad 
[\[199b.4\]]cig pa yin te/_de'i phyir bzod pa rab tu thob pa zhes bya ste/_de la ni mig med do/_/mig la smos pa med do/_/gong ma bzhin du sbyar te/_rna ba med/_sna med/_lce med/_lus med/_yid med/_yid la smos pa med de/_mi bzad pa'i yul de ni bzod pa/_'gro ba med pa'i yul de ni 
[\[199b.5\]]bzod pa ste/_de'i phyir bzod pa rab tu thob pa zhes bya'o/_/shA ri'i bu de bas na byang chub sems dpa'i lung bstan pa myur du thob par 'dod pa dag gis gang 'di byang chub sems dpa'i sde snod kyi chos kyi rnam grangs mtshan ma med par spyod pa/_lhun gyis grub par spyod pa/_dmigs pa med par spyod pa/_
[\[199b.6\]]shin tu mnyan par bya/_blang bar bya/_gzung bar bya/_kun chub par bya/_gzhan dag la yang brjod par bya/_rgya cher yang dag par rab tu bstan par bya/_nan tan gyis bsgrub par bya'o/_/yang de'i tshe 'khor de nyid du tshong dpon gyi bu mis byin zhes bya ba 'dus par gyur te 'dug pa des bcom ldan 'das 
[\[199b.7\]]las byang chub sems dpa'i sde snod kyi chos kyi rnam grangs dang /_sangs rgyas kyi yon tan dang /_byang chub sems dpa'i yon tan rnams thos nas stan las langs te bla gos phrag pa gcig tu gzar nas pus mo g.yas pa'i lha ngas la btsugs te/_bcom ldan 'das ga la ba de logs su thal 
[\[200a\]]
[\[200a.1\]]mo sbyar ba btud de/_bcom ldan 'das la 'di skad ces gsol to/_/bcom ldan 'das gnas brtan ma 'gags pas bdag la khyim bdag dgra bcom pa 'thob pa ste/_'di ni rga shi'i tha ma'o zhes de ltar 'jug par bgyis/_de skad rjes su bstan mod kyi/_
[\[200a.2\]]bdag bcom ldan 'das las byang chub sems dpa'i sde snod kyi chos kyi rnam grangs 'di dang /_sangs rgyas kyi yon tan dang /_byang chub sems dpa'i yon tan rnams thos nas 'di snyam du gang 'di bla na med pa yang dag par rdzogs pa'i byang chub theg pa chen po 'di ni mchog gtso bo/_
[\[200a.3\]]dam pa/_mchog rab/_gya nom pa/_bla na med pa'o snyam bgyid do/_/bcom ldan 'das las kyang bdag gis rab tu rnam par phye ba'i chos rnams kyi mchog gang yin pa de bskyed par bya'o/_/zhes mngon sum du thos mngon sum du bzung nas bdag 'di snyam du rab tu rnam par 
[\[200a.4\]]phye ba'i chos gzung ba ma mchis pa/_nga'i ba ma mchis pa/_yongs su gzung ba ma mchis pa rnams kyis chos gang mchog_/gtso bo/_mchog rab/_gya nom pa/_bla na med pa'i chos de yang dag par bsgrubs te 'jug go snyam bgyid do/_/bcom ldan 'das bdag 'di snyam du 
[\[200a.5\]]theg pa thams cad kyi nang na ni sangs rgyas kyi theg pa bla na med par gnas pa lags te/_de bzhin gshegs pa'i theg pa ni theg pa gang ji snyed pa de dag gi mchog tu brjod pa nas bla na med pa'i bar du brjod pa ste/_bcom ldan 'das bdag skye bo mang po la phan pa dang /_skye bo mang po 
[\[200a.6\]]la bde ba dang /_'jig rten la snying brtse ba dang /_skye bo'i tshogs chen po dang /_lha dang mi rnams kyi don dang /_phan pa dang bde ba'i slad du da slan chad bla na med pa yang dag par rdzogs pa'i byang chub tu sems bskyed par bgyi'o/_/ji ltar byang chub sems dpa'i bslab 
[\[200a.7\]]pa bcas pa la yang bslab par bgyi'o snyam bgyid do/_/de skad ces gsol pa dang /_bcom ldan 'das kyis tshong dpon gyi bu mis byin la 'di skad ces bka' stsal to/_/mis byin bla na med pa yang dag par rdzogs pa'i byang chub ni yid ches par dka' ba/_bsgrub par 
[\[200b\]]
[\[200b.1\]]dka' ba'o/_/gsol pa bcom ldan 'das bla na med pa yang dag par rdzogs pa'i byang chub yid ches par dka' zhing /_bsgrub par dka' lags kyang bcom ldan 'das de dang 'thun par brtson 'grus brtsams te/_bla na med pa yang dag par rdzogs pa'i byang chub bsgrub par 
[\[200b.2\]]bgyi'o/_/ci nas kyang bla na med pa yang dag par rdzogs pa'i byang chub las phyir mi ldog par bgyi'o/_/bcom ldan 'das gal te sems bskyed pa gang gA'i klung gi bye ma snyed kyis bla na med pa yang dag par rdzogs pa'i byang chub mngon par rdzogs par 'tshang rgya bar nus 
[\[200b.3\]]par gyur la/_sems bskyed pa re re yang bskal pa gang gA'i klung gi bye ma snyed du gyur la byang chub kyi sems bskyed pa lan re zhing yang mgo gang gA'i bye ma snyed chad par gyur kyang de ltar bdag gis bla na med pa yang dag par rdzogs pa'i byang chub yongs su mi btang ste/_
[\[200b.4\]]bcom ldan 'das bdag ni rnam grangs 'dis/_byang chub mngon par rdzogs par 'tshang rgya bar spro na/_gang bde ba'i yo byad kyis byang chub mngon par rdzogs par 'tshang /_rgya bar lta smos kyang ci 'tshal/_de ci'i slad du zhe na/_bcom ldan 'das bla na med pa yang dag par rdzogs pa'i byang 
[\[200b.5\]]chub ni ji ltar bskal ba bye ba brgya stong du tshig gis kyang khong du chud par sla ba ma lags te de ltar rgya che ba'o/_/sangs rgyas kyi chos 'di dag kyang de ltar rgya che ba'o/_/de ltar bsam gyis mi khyab bo/_/de ltar mtshungs pa ma mchis so/_/de ltar dpag tu ma mchis so/_/de ltar 
[\[200b.6\]]grangs ma mchis so/_/sangs rgyas bcom ldan 'das rnams kyi mkhyen pa yang de ltar chags pa ma mchis so/_/de nas tshong dpon gyi bu mis byin gyis/_de'i tshe tshigs su bcad pa 'di dag smras so/_/bskal pa bye ba stong rnams su/_/bdag ni byang chub sems skyed 
[\[200b.7\]]cing /_/sdug bsngal kun gyis gtses gyur kyang /_/sems can rnams ni mi gtang ngo /_/sems bskyed pa ni len re zhing /_/mgo yi phung po ri rab kyi/_/'phang tsam mthon por gyur pa dag/_/thams cad gcod par spro bar bgyi/_/srog chags kun la phan pa'i phyir/_/byang chub 
[\[201a\]]
[\[201a.1\]]'di la bdag 'jug go_/de bzhin gshegs pa khyod ci 'drar/_/de 'dra kho nar gyur par shog_/theg pa chung ngu theg pa dman/_/nyan thos theg pa spangs nas ni/_/de bzhin gshegs pa khyad ci 'drar/_/de 'dra kho nar gyur par shog_/theg pa 
[\[201a.2\]]'di ni theg pa che/_/sangs rgyas rnams kyis mchog ces bsngags/_/gzung bar 'os pa gzhan ma mthong /_/de bas bdag ni byang chub mos/_/gnod par gyur pa rnams la skyob/_/ngan 'gro gsum las thar bar bgyid/_/de yi phyir ni sangs rgyas dag_/
[\[201a.3\]]de bzhin gshegs pa rnams 'byung ngo /_/de nas tshong dpon gyi bu mis byin 'di snyam du sems te/_bdag gis sangs rgyas kyi chos rgya chen po 'di lta bu dag shes la gang bu dang chung ma dag chos 'di dag yang dag par 'dzin du ma bcug na/_'di ni bdag gi mi cha'o snyam 
[\[201a.4\]]nas de bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas rings shing myur ba'i gzugs kyis rang gi khyim ga la ba der song ste chung ma bdun dang /_khye'u bdun dang /_bu mo bdun dang /_bran pho bdun dang /_
[\[201a.5\]]bran mo bdun dang /_lhan cig tu ras bcos bu zung stong thogs te rol mo mkhan lnga brgya tsam dang lhan cig bcom ldan 'das la blta bar 'dod pas rings shing myur ba'i gzugs kyis rgyal po'i khab kyi grong khyer chen po nas byung ba dang /_rgyal po'i khab kyi mi dang mi ma yin 
[\[201a.6\]]pa rab tu mang po dag gis tshong dpon gyi bu mis byin g.yog dang bcas te rings shing myur ba'i gzugs kyis rgyal po'i khab kyi grong khyer chen po nas byung bar mthong ngo /_/mthong nas kyang 'di skad ces mis byin khyod g.yog dang bcas te/_rings shing myur ba'i gzugs kyis gar cha zhes 'dzer 
[\[201a.7\]]pa dang /_smras pa skyes bu khyed cag gis de bzhin gshegs pa dgra bcom pa yang dag par rdzogs pa'i sangs rgyas bya rgod kyi phung po'i ri la 'khor brgya stong phrag du mas bskor te/_mdun du bdar nas rnam grangs du mas sangs rgyas kyi chos rgya chen po dag yang dag par rab tu ston te/_sangs rgyas kyi chos 
[\[201b\]]
[\[201b.1\]]rgya chen po dag gi don dang /_sangs rgyas kyi ye shes bsam gyis mi khyab cing mtshungs pa med pa yongs su bsgrub pa'i phyir ba dag g.yog dang bcas te/_de bzhin gshegs pa dgra bcom pa yang dag par rdzogs pa'i sangs rgyas de ga la ba der song ste/_bla na med pa yang dag par 
[\[201b.2\]]rdzogs pa'i byang chub tu dge ba'i rtsa ba skyed par byed pa mi shes pa ste/_gal te khyed sangs rgyas kyi chos rgya chen po dag yongs su bsgrub par 'dod na tshur shog 'dong ngo /_/bcom ldan 'das de'i gan du 'dong ste/_sangs rgyas kyi chos rgya che ba rgya che ba dag gi don gyi phyir dge ba'i rtsa ba bskyed 
[\[201b.3\]]par bya'o/_/de ltar rgyal po'i khab kyi mi rnams mis byin gyi tshig de thos nas srog chags khri phyi bzhin du 'brang bar gyur to/_/de nas tshong dpon gyi bu mis byin chung ma bdun dang /_khye'u bdun dang /_bu mo bdun dang /_bran pho bdun dang /_bran mo bdun dang /_lhan cig tu ras bcos bu 
[\[201b.4\]]zung stong thogs nas srog chags stong phrag bcu po de dag dang /_rol mo mkhan lnga brgya tsam po de dag dang lhan cig tu me tog dang /_spos dang /_phreng ba dang /_byug pa dang /_phye ma dang /_na bza' dang /_gdugs dang /_rgyal mtshan dang /_ba dan dang /_rnga dang /_rol mo sil snyan dkrol te/_
[\[201b.5\]]bcom ldan 'das la mchod pa byas nas ras bcos bu zung stong po de dag bcom ldan 'das kyi sku la gsol nas de'i tshe tshigs su bcad pa 'di dag smras so/_/sems can dam pa mi mchog gang lags pa/_/byang chub mchog tu rnam par dag par spyod/_/mtha' yas gzigs pa rkang gnyis rnams 
[\[201b.6\]]kyi mchog_/de la de ring bdag ni mchod par bgyi/_/gang zhig sngon gyi bskal ba mang por spyad/_/srog chags rnams la phan phyir byang chub btsal/_/rdzogs pa'i sangs rgyas chos kyi dbang mchog brnyes/_/de la de ring bdag gis mchod par bgyi/_/bu dang bran bcas nye du'i tshogs dang bcas/_/
[\[201b.7\]]srog chags rnams la phan phyir byang chub tshol/_/srog chags stong po 'di dang lhan cig tu/_/sangs rgyas dang ni tshogs la skyabs su mchi/_/de nas tshong dpon gyi bu mis byin gyis bcom ldan 'das la tshigs su bcad pa de dag gis mngon par bstod nas bcom ldan 'das la 'di skad ces gsol to/_/
[\[202a\]]
[\[202a.1\]]bcom ldan 'das sems can ji snyed dag dang lhan cig tu bcom ldan 'das kyi gan du mchis pa de dag thams cad ni bla na med pa yang dag par rdzogs pa'i byang chub tu yang dag par zhugs pa sha stag lags na/_bcom ldan 'das kyis ci nas kyang sems can thams cad bla na 
[\[202a.2\]]med pa yang dag par rdzogs pa'i byang chub las phyir ldog par mi 'gyur ba dang /_bcom ldan 'das bdag gis bcom ldan 'das las dge ba'i rtsa ba bskrun pa gang lags pa dge ba'i rtsa ba 'dis bdag bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de 
[\[202a.3\]]ltar de dag la chos bstan du gsol/_'di lta ste da ltar bcom ldan 'das bzhin du sems can thams cad kyang chos 'di dag thob par gyur cig_/de nas tshong dpon gyi bu mis byin dang /_skye dgu'i bdag mo bdun po de dag dang /_khye'u bdun dang /_bu mo bdun dang /_bran 
[\[202a.4\]]pho bdun dang /_bran mo bdun dang /_srog chags khri bo de dag dang rol mo mkhan lnga brgya po de dag gis bcom ldan 'das la 'di skad ces gsol to/_/bcom ldan 'das bdag cag sangs rgyas dang /_chos dang dge slong gi dge 'dun la skyabs su mchi'o/_/bcom ldan 
[\[202a.5\]]'das bdag cag dge bsnyen du gzung du gsol/_deng nas ji srid 'tsho ba'i bar du srog gcod pa spong ngo /_/skyabs su mchis so/_/mngon par dad do/_/bcom ldan 'das bdag cag deng nas bla na med pa yang dag par rdzogs pa'i byang chub tu sems bskyed par bgyi'o/_/'di 
[\[202a.6\]]lta ste/_da ltar yang dag par rdzogs pa'i sangs rgyas khyod bzhin du bdag cag kyang /_bla na med pa yang dag par rdzogs pa'i byang chub mngon par rdzogs par sangs rgyas nas sems can rnams la chos bstan par bgyi'o/_/'di lta ste/_da ltar bcom ldan 'das tshogs la 
[\[202a.7\]]gdams ngag mdzad pa de bzhin du tshogs la gdams par bgyi'o/_/bcom ldan 'das 'di lta ste/_da ltar bcom ldan 'das sems can sdug bsngal gyis nyen pa rnams thar bar mdzad pa de bzhin du bdag cag kyang sems can sdug bsngal gyis nyen pa rnams thar bar bgyi'o/_/de 
[\[202b\]]
[\[202b.1\]]nas rol mo mkhan lnga brgya po de dag gis sil snyan gyi sgra chen pos bcom ldan 'das la lan gsum skor ba byed do/_/srog chags khri bo de dag dang /_tshong dpon gyi bu mis byin chung ma bdun dang /_khye'u bdun dang /_bu mo bdun dang /_bran pho bdun dang /_bran mo bdun dang /_
[\[202b.2\]]g.yog thams cad dang /_rol mo mkhan lnga brgya po de dag dang lhan cig tu bcom ldan 'das la lan gsum skor ba byed do/_/de nas bcom ldan 'das sems can de dag la thugs brtse ba'i slad du steng gi bar snang la skyil mo krung bcas te bzhugs so/_/de nas rol mo mkhan 
[\[202b.3\]]lnga brgya po de dag gis bcom ldan 'das steng gi bar snang la skyil mo krung bcas te bzhugs pa mthong ngo /_/mthong nas kyang dad pa skyes nas sangs rgyas kyi mthus rol mo'i cha spyad de dag thams cad bor ba dang /_sangs rgyas kyi mthus de dag ma bzung bar steng gi bar snang la gnas shing 
[\[202b.4\]]sgra 'byin te/_sgra 'byin bzhin du de bzhin gshegs pa bar snang la bzhugs pa la lan gsum skor ba byed do/_/de nas tshong dpon gyi bu mis byin g.yog dang bcas pa dang /_rol mo mkhan lnga brgya tsam po de dag dang /_srog chags khri po de dag gis bcom ldan 'das kyi rdzu 'phrul dang /_cho 
[\[202b.5\]]'phrul 'di mthong nas dga' mgu yi rangs te dga' ba dang /_yid bde ba skyes nas thams cad thal mo sbyar te/_bcom ldan 'das la phyag 'tshal lo/_/steng gi bar snang la dpag tshad gcig khor yug tu yang sil snyan stong phrag du mas yongs su ma bzung bdag gis khyab par gyur te/_dper na sbrang rtsi'i 
[\[202b.6\]]sbrang ma'i tshang bzhin du steng gi bar snang la rnga dang rol mo sil snyan gyi sgra byung ngo /_/de nas tshong dpon gyi bu mis byin g.yog dang bcas pa dang /_rol mo mkhan lnga brgya tsam po de dag dang /_srog chags khri bo de dag dang /_chos nyan du sngar lhags pa las srog chags drug stong tsam zhig dang /_dge slong 
[\[202b.7\]]stong nyis brgya lnga bcu po de dag thams cad sangs rgyas kyi mthus steng gi bar snang la mngon par 'phags pa dang /_sangs rgyas kyi mthus steng gi bar snang la khang pa brtsegs pa lnga lnga byung ngo /_/rol mo mkhan gyi khang pa brtsegs pa bzhis mdun gyis bltas pa'i rol mo mkhan gyi khang pa brtsegs pa thams 
[\[203a\]]
[\[203a.1\]]cad na chos ston to/_/bar snang la gnas pa'i lha stong phrag bye ba du ma dag gis kyang lha'i me tog man dA ra ba dag gtor to/_/me tog de dag kyang sangs rgyas kyi mthus steng gi bar snang la khang pa brtsegs pa brgyad cur gyur to/_/de nas skye bo'i 
[\[203a.2\]]tshogs chen po steng gi bar snang la gnas pas rdzu 'phrul gyi mthu chen po 'di mthong nas bcom ldan 'das la dga' ba dang /_dad pa dang /_gus pa dang /_zhes cher byed do/_/de nas bcom ldan 'das kyis skye bo'i tshogs chen po'i dad pa mkhyen/_tshong dpon gyi bu mis 
[\[203a.3\]]byin dang /_skye bo'i tshogs chen po de'i lhag pa'i bsam pa mkhyen nas de'i tshe 'dzum pa mdzad de/_dbu'i gtsug tu mi snang bar gyur zhes bya ba'i bar du rgyas par sbyar ro/_/de nas tshe dang ldan pa kun dga' bos bcom ldan 'das 'dzum pa mdzad pa mthong nas chos 
[\[203a.4\]]gos phrag pa gcig tu gzar te/_bcom ldan 'das ga la ba de logs su thal mo sbyar nas bcom ldan 'das la 'di skad ces gsol to/_/bcom ldan 'das sangs rgyas bcom ldan 'das dag ni rgyu ma mchis/_rkyen ma mchis par 'dzum pa mi mdzad na 'dzum pa 
[\[203a.5\]]mdzad pa'i rgyu gang lags/_rkyen gang lags/_de skad ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo tshong dpon gyi bu mis byin 'dis chung ma bdun dang /_khye'u bdun dang /_bu mo bdun dang /_
[\[203a.6\]]bran pho bdun dang /_bran mo bdun gyis nga la mchod pa byas te/_bskal pa bye ba phrag stong du log par ltung bar mi 'gro ste/_lha dang mi rnams kyi nang du skye bar 'gyur ro/_/de bskal pa bye ba stong phrag brgya 'das nas de bzhin gshegs pa dgra bcom pa yang dag par rdzogs pa'i 
[\[203a.7\]]sangs rgyas ded dpon zhes bya ba mnyes par byed par 'gyur ro/_mnyes par byas nas bsti stang du byed par 'gyur/_bla mar byed par 'gyur/_ri mor byed par 'gyur/_mchod par byed par 'gyur te/_de'i 'og tu bskal pa nyi shur log par ltung bar 'gro bar mi 'gyur ro/_/kun dga' bo de la tshong 
[\[203b\]]
[\[203b.1\]]dpon gyi bu mis byin gyi chung ma bdun dang /_bu mo bdun dang /_bran mo bdun gang yin pa dag ni 'di nas shi 'phos nas bud med kyi lus las bsgyur te/_skyes pa'i lus thob nas byang chub sems dpa' mis byin dang lhan cig tu byang chub sems dpa'i spyad pa spyod par 'gyur ro/_/de dag 
[\[203b.2\]]bskal pa gcig la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_kun dga' bo byang chub sems dpa' sems dpa' chen po mis byin ni de bzhin gshegs pa dgra bcom pa yang dag par rdzogs pa'i sangs rgyas sems snyoms 
[\[203b.3\]]zhes bya bar 'gyur ro/_/byang chub sems dpa' mis byin gyi zhabs 'bring ba gang yin pa thams cad ni de bzhin gshegs pa ming tha dad par 'gyur ro/_/rol mo mkhan lnga brgya po gang yin pa de dag ni bskal pa grangs med par log par ltung bar mi 'gro ste/_'khor los sgyur pa'i 
[\[203b.4\]]rgyal po bye ba phrag stong byed par bgrang bas smra ste/_bar skabs der sangs rgyas stong phrag bcu mnyes par byas nas bsti stang du byed par 'gyur/_bla mar byed par 'gyur/_ri mor byed par 'gyur/_mchod pa byed par 'gyur ro/_thams cad kyang bskal pa gcig la bla na med pa yang dag par 
[\[203b.5\]]rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas dbyangs 'jam zhes bya bar thams cad ming 'thun par 'gyur ro/_/srog chags khri bo de dag las srog chags bzhi brgya ni de bzhin gshegs pa 
[\[203b.6\]]byams pa mnyes par byas nas de'i tshe yongs su mya ngan las 'da' bar 'gyur ro/_/lhag ma rnams ni bskal pa gang gA'i klung gi bye ma snyed du log par ltung bar mi 'gro ste/_tshul 'dis sangs rgyas bye ba phrag stong mnyes par byas nas bsti stang du byed par 'gyur/_bla mar byed par 'gyur/_ri 
[\[203b.7\]]mor byed par 'gyur/_mchod pa byed par 'gyur ro/_/thams cad kyang bskal pa gcig la bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/_de bzhin gshegs pa dgra bcom pa yang dag par rdzogs pa'i sangs rgyas ngo mtshar zhes bya bar thams cad kyang ming 'thun par 'gyur 
[\[204a\]]
[\[204a.1\]]ro/_/srog chags drug stong po de dag las srog chags stong ni nga yongs su mya ngan las 'das te/_dam pa'i chos nub nas mtshon gyi bskal pa bar ma ni 'das de bzhin gshegs pa byams pa ni ma byung ba'i dus na der sems can rnams kyi tshe 'phel bar 'gyur ba'i dus de na rang sangs 
[\[204a.2\]]rgyas brgyad khri 'byung bar 'gyur te/_srog chags stong po de dag gis rang sangs rgyas de dag thams cad mnyes par byas nas bsti stang du byed par 'gyur/_bla mar byed par 'gyur/_ri mor byed par 'gyur/_mchod par byed par 'gyur ro/_/gang zag gi mchog byams pa de yang mnyes par byas nas bsti stang 
[\[204a.3\]]du byed par 'gyur/_bla mar byed par 'gyur/_ri mor byed par 'gyur/_mchod par byed par 'gyur ro/_/de'i 'og tu bskal pa bye ba khrag khrig phrag nyi shur log par ltung bar 'gro bar mi 'gyur ro/_/de nas lus kyi tha ma bdag gi lus kyi tha ma thob nas dge ba'i rtsa ba rnams kyis bskul te/_dad 
[\[204a.4\]]pas khyim nas khyim med par rab tu byung nas/_rang byang chub mngon sum du byed par 'gyur ro/_/srog chags khri po las srog chags mthong ba skyes pa stong gis bla na med pa yang dag par rdzogs pa'i byang chub tu sems bskyed do/_/lha'i bu khri phrag drug cu ni chos rnams la chos kyi mig rdul dang bral 
[\[204a.5\]]zhing dri ma med par skyes so/_/kun dga' bo byis pa rnams ma gtogs par de bzhin gshegs pa rnams la su zhig dga' ba dang /_dad pa dang /_gus pa dang /_zhes skyed par mi byed/_de ci'i phyir zhe na/_'di ltar dge ba'i rtsa ba chung ngus 'di lta bu'i che ba nyid thob cing mya ngan las 
[\[204a.6\]]'das pa la yang reg go_/de nas bcom ldan 'das kyis tshigs su bcad pa 'di dag gsungs so/_/sangs rgyas la ni gus byas na/_/'di 'dra ba yi dpal 'thob ste/_/de phyir gang la byin ni/_/'bras bu che ba'i ston la mchod/_/gang yang bzhugs la mchod pa dang /_/
[\[204a.7\]]gang yang mya ngan 'das pa yi/_/ring bsrel yungs 'bru tsam mchod pa/_/de bzhin gshegs par 'gyur bar mthong /_/gang yang bzhugs la mchod pa dang /_/gang yang mya ngan 'das pa yi/_/ring bsrel yungs 'bru tsam mchod pa/_/sems kyang mnyam la 'bras bu mnyam/_/mnyam pa'i 
[\[204b\]]
[\[204b.1\]]sems su byas nas ni/_/gang zag mchog la mchod byed pa/_/de yi rnam par smin pa mnyam/_/mtshungs par byang chub 'tshang yang rgya/_/bde bar gshegs pa'i lam bzung ste/_/ngan par 'gro ba'i lam yang bcad/_/mya ngan 'das par 'gro ba'i lam/_/de yang de la mi dkon no/_/sangs 
[\[204b.2\]]rgyas tshul khrims dam pa dang /_/sangs rgyas ting nge 'dzin mchog gis/_/de phyir mchog la dad byas nas/_/de bzhin gshegs pa mchog tu 'gyur/_/mchod pa dam pa byas nas ni/_/myur du mchog tu 'gyur ba yin/_/chos kyi dam pa ston mdzad pa/_/rdzogs pa'i sangs rgyas 
[\[204b.3\]]mchog tu 'gyur/_/mi gang mkhas pa sangs rgyas kyi/_/chos la sten par 'dod pa de/_/'dun pa drag po bskyed par bya/_/mang du thos nas tshul bzhin no/_/'khor los sgyur ba'i rgyal po dang /_/tshangs pa dbang byed gyur nas ni/_/yon tan mang po'i 'byung gnas dang /_/mya ngan 'das par 
[\[204b.4\]]nges par 'gyur/_/de'i tshe bcom ldan 'das kyis tshe dang ldan pa shA ri'i bu la bka' stsal shA ri'i bu de bas na rigs kyi bu 'am/_rigs kyi bu mo theg pa chen po la yang dag par zhugs pa bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa dag 
[\[204b.5\]]gis byang chub sems dpa'i sde snod kyi chos kyi rnam grangs 'di la 'dun pa drag po bskyed de/_shin tu mnyan par bya/_blang bar bya/_gzung bar bya/_bklag par bya/_kun chub par bya/_gzhan dag la brjod par bya gzhan dag la rgya cher yang dag par rab tu bstan par bya'o/_/de ci'i phyir zhe na/_byang chub 
[\[204b.6\]]sems dpa'i sde snod kyi chos kyi rnam grangs shin tu mnyan tam blangs sam/_bzung ngam/_kun chub par byas sam/_gzhan dag la brjod dam/_gzhan dag la rgya cher yang dag par rab tu bstan na/_dkon mchog gsum gyi gdung rgyun mi gcad par bya ba'i phyir zhugs pa yin no/_/
[\[204b.7\]]tshad med pa bzhi dang mi 'bral ba yin no/_/pha rol tu phyin pa drug la brtson pa yin no/_/bsdu ba'i dngos po bzhis sems can rnams sdud par brtson pa yin no/_/shA ri'i bu gang 'di byang chub sems dpa'i sde snod kyi chos kyi rnam grangs 'di ni byang chub kyi lam yin no/_/de ci'i phyir zhe na/_bla na med pa yang 
[\[205a\]]
[\[205a.1\]]dag par rdzogs pa'i byang chub ni byang chub sems dpa'i sde snod kyi chos kyi rnam grangs dang 'brel to/_/shA ri'i bu byang chub sems dpa' rnams kyi nor ni byang chub sems dpa'i sde snod kyi chos kyi rnam grangs kyi nang du bcug go_/shA ri'i bu ngas byang chub 
[\[205a.2\]]sems dpa'i sde snod kyi chos kyi rnam grangs 'di la bslabs nas yang dag par chad pa rjes su thob bo/_/pha rol tu phyin pa thams cad kyi pha rol tu phyin pa yang rjes su thob bo/_/pha rol tu phyin pa thams cad gang zhe na/_'di lta ste/_bla na med pa 
[\[205a.3\]]yang dag par rdzogs pa'i byang chub kyi pha rol tu son pa'o/_/de bzhin gshegs pa pha rol tu phyin pa thams cad la nges par byas pa/_de bzhin gshegs pa mdzad pa rgyun ma bcad pa/_rnam pa thams cad kyis tshad med pa'i rjes su thob pa/_de bzhin gshegs pas 
[\[205a.4\]]dpag tu med pa rjes su thob pa/_pha rol tu phyin pa thams cad rjes su thob pa/_pha rol tu phyin pa thams cad la shin tu gnas pa'o/_/de nas bcom ldan 'das kyis de'i tshe tshigs su bcad pa 'di dag gsungs so/_/lus kyi las dang rnam smin gyis/_/rnam par 
[\[205a.5\]]smin pa shes par bya/_/las min rnam smin ma yin gang /_/de bde de ni mya ngan 'das/_/gang las shes pa med pa yi/_/'dus byas thams cad sdug bsngal te/_/de phyir shes pa bskyed pas ni/_/'dus byas kun las rnam par grol/_/bcom ldan 'das kyis 
[\[205a.6\]]de skad ces bka' stsal nas/_tshe dang ldan pa shA ri'i bu dang /_dge slong de dag dang /_lha dang /_mi dang /_lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog 
[\[205a.7\]]brtsegs pa chen po'i chos kyi rnam grangs le'u stong phrag brgya pa las/_byang chub sems dpa'i sde snod kyi le'u zhes bya ba ste/_bcu gnyis pa rdzogs so//_//rgya gar gyi mkhan po A tsar+ya su ren dra dang /_shI len dra dang /_A tsAr+ya d+ha rma ta shI las bsgyur cing zhus 
[\[205b\]]
[\[205b.1\]]te/_skad gsar chad kyis kyang bcos nas gtan la phab pa//_//[{D57}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u bcu gsum 
[\[205b.2\]]pa ste/_tshe dang ldan pa dga' bo la mngal na gnas pa bstan pa/_bam po dang po/_/rgya gar skad du/_Ar+ya nan+daM gar+b+hA ba krAn+ti ni ra de sha/_/bod skad du/_'phags pa dga' bo la mngal na gnas pa bstan pa zhes bya ba theg pa chen po'i mdo/_sangs 
[\[205b.3\]]rgyas dang byang chub sems dpa' thams cad la phyag 'tshal lo/_/'di skad bdag gis thos pa dus gcig na/_bcom ldan 'das grong khyer ser skya na shing n+ya gro d+ha'i kun dga' ra ba na/_dge slong gi dge 'dun tshad med pa rnams dang thabs cig tu bzhugs te/_
[\[205b.4\]]de'i tshe na bcom ldan 'das kyi gcung dga' bo zhes bya ba de'i lus gser gyi kha dog can mtshan sum cu dang ldan zhing tshad bcom ldan 'das las sor bzhis thung ba zhig yod de de'i chung ma sun da ri ka zhes bya ba bzang mo blta na sdug pa/_byad bzhin mdzes shing 'jig rten na dkon 
[\[205b.5\]]pa kha dog khyad par du 'phags shing mang po kun gyis blta bar 'dod pa zhig yod pas dga' bo de la chags shing zhen par gyur pas skad cig tsam du yang mi 'bral zhing 'dod pa'i sems kyis shin tu chags par gyur te/_srog gis 'jal bar byed pas/_bcom ldan 'das kyis de gdul 
[\[205b.6\]]ba'i dus la bab par mkhyen pas snga dro'i dus kyi tshe na bza' mnabs te/_lhung bzed bsnams nas zhabs 'bring ba tshe dang ldan pa kun dga' bo dang grong khyer du bsod snyoms la gshegs te/_mthar gyis dga' bo'i khyim gang na ba der gshegs nas de'i sgor gshegs te bzhugs so/_/
[\[205b.7\]]de nas thugs rje chen po'i mthus 'od zer gser gyi kha dog lta bu btang bas dga' bo'i khyim nang kun tu gser btso ma lta bu'i kha dog tu gyur pa dang /_de'i tshe dga' bo 'di snyam du 'od zer kun tu snang bar gyur pas gdon mi za bar 'di ni de bzhin gshegs pa'i yin no/_/snyam du bsams nas 
[\[206a\]]
[\[206a.1\]]mi zhig mngags te/_kye song la su yin ltos shig ces bsgo ba dang /_des kyang bcom ldan 'das mthong nas myur zhing rings pas slar log nas dga' bo la bcom ldan 'das sgo na bzhugs so/_/zhes smras so/_/des de skad smras pa thos nas myur du phyir byung ste/_bcom ldan 
[\[206a.2\]]'das bsu ste/_phyag bya bar byas pa las de'i tshe sun da ri ka 'di snyam du bdag gis gal te 'di btang bar gyur na/_bcom ldan 'das kyis gdon mi za bar rab tu 'byung bar 'gyur ro/_/snyam du bsams nas/_gos kyi mtha' ma nas bzung ste ma btang ba dang /_dga' bos smras 
[\[206a.3\]]pa/_deng re shig thong shig dang /_bcom ldan 'das la phyag byas nas bdag slar 'ong ngo /_/sun da ri kas smras pa/_bdag cag dam bcas nas gdod de bzhin gtang ngo /_/zhes de'i 'phral ba la thig le gsher ba'i mtshan ma btab nas 'di skad du thig le 'di ma bskams par slar 
[\[206a.4\]]gshegs su gsol/_gal te thogs par gyur na gser gyi kAr shA pa Na lnga brgyas chad pas gcad do zhes smras pa dang /_dga' bos kyang de bzhin du bya'o/_zhes sgor byung nas bcom ldan 'das kyi zhabs la mgo bos phyag byas te/_de bzhin gshegs pa'i lhung bzed blangs 
[\[206a.5\]]nas slar khyim du zhugs te/_bza' ba dang bca' ba bsod pa dag gis lhung bzed bkang nas slar sgor byung ba dang /_bcom ldan 'das slar gshegs pas tshe dang ldan pa kun dga' bo la byin pa dang /_bcom ldan 'das kyis lhung bzed ma len cig par mtshan ma bstan to/_/de bzhin 
[\[206a.6\]]gshegs pa ston pa chen po shin tu gzi byin che bas bzhes su gsol zhes gsol ba'i thugs kyang ma thub nas yang kun dga' bo la byin pa dang /_kun dga' bos smras pa/_khyod kyis lhung bzed 'di su las blangs smras pa/_bcom ldan 'das las blangs so/_/kun dga' bos 
[\[206a.7\]]smras pa/_'o na bcom ldan 'das la phul cig_/des smras pa bdag ston pa chen po la gsol ba'i thugs mi thub bo/_/zhes cang mi smra bar zhabs 'bring du song ngo /_/bcom ldan 'das slar gtsug lag khang du gshegs nas phyag bcabs/_zhabs bsil te gdan la bzhugs pa dang /_
[\[206b\]]
[\[206b.1\]]dga' bos lhung bzed thogs pa de bcom ldan 'das la phul lo/_/bcom ldan 'das kyis zas kyi bya ba mdzad nas dga' bo la bka' stsal pa/_khyod nga'i lhung bzed kyi lhag ma za 'am/_bdag 'tshal lo zhes gsol pa dang /_bcom ldan 'das kyis kyang de la byin no/_/dga' 
[\[206b.2\]]bos zos zin pa dang /_bcom ldan 'das kyis bka' stsal pa/_ci khyod rab tu 'byung ngam/_des kyang rab tu 'byung ngo /_/zhes gsol te/_de yang sangs rgyas bcom ldan 'das sngon byang chub sems dpa'i spyad pa spyod pa na yab yum dang /_mkhan po dang /_slob dpon 
[\[206b.3\]]dang /_bla ma'i gnas gzhan rnams kyis rjes su bstan pa dag dang nam yang 'gal bar ma mdzad pa'i phyir da ltar gang yang bka' las 'gal bar mi byed pa brnyes par gyur pa yin no/_/de nas bcom ldan 'das kyis kun dga' bo la bka' stsal pa/_khyod kyi dga' bo'i skra 
[\[206b.4\]]dang kha spu bregs shig ces bka' stsal pa dang /_bcom ldan 'das de bzhin du 'tshal lo zhes 'breg mkhan btsal nas/_de'i skra bregs par brtsams pa dang /_dga' bos 'breg mkhan de la bsgo ba/_kwa'i khyod mi shes sam/_nga ni ring por mi thog par stobs kyi 'khor los 
[\[206b.5\]]sgyur ba'i rgyal po byed par 'gyur bas khyod kyis gal te nga'i skra dang kha spu bregs par gyur na ngas khyod kyi lag pa gnyis mkhrig ma man chad gcad do/_/zhes bsdigs pas de shin tu skrag par gyur nas spu gri bsdus te/_phyir 'gro bar brtsams pa dang /_de nas tshe dang ldan pa kun 
[\[206b.6\]]dga' bos bcom ldan 'das la de gsol to/_/de nas bcom ldan 'das nyid dga' bo ga la ba der gshegs te/_dga' bo la ci khyod rab tu mi 'byung ngam/_des kyang rab tu 'byung ngo /_/zhes gsol pa dang /_de nas bcom ldan 'das nyid kyis ril ba bsnams te/_
[\[206b.7\]]de'i mgo bo la chu blugs nas 'breg mkhan gyis skra dang kha spu bregs pa dang /_de 'di snyam du deng bdag re shig bcom ldan 'das la sri zhu byas te rab tu 'byung mod kyi 'on kyang rgongs kar slar khyim du 'gro'o snyam mo/_/des rgongs kar lam du zhugs te song ba dang /_de nas bcom ldan 
[\[207a\]]
[\[207a.1\]]'das kyis de'i 'gro ba'i lam du g.yangs chen po zhig sprul pa des mthong nas/_'di snyam du sun da ri ka dang dus byas pa ni thag ring du gyur pas 'gro ba'i rkyen dang ldan par ma gyur te/_deng bdag gis de bsams pa nyid kyis gal te 'chi ba'i dus byed par 
[\[207a.2\]]'gyur yang srid na/_gal te shi bar ma gyur na nam nangs te 'gro'o zhes sun da ri ka dran pa'i mya ngan dang /_sdug bsngal gyis mtshan mo 'das par gyur to/_/de nas bcom ldan 'das kyis de'i bsam pa thugs kyis mkhyen nas kun dga' bo la bka' stsal pa/_kun 
[\[207a.3\]]dga' bo khyod song la dga' bo de la khang skyong byos shig par bsgo shig_/des kyang de bzhin du de'i thad du song nas bcom ldan 'das kyis khang skyong byos shig par bka' stsal to/_/zhes bsgo ba dang /_des kyang khang skyong zhes bya ba ji lta bu des bya ba ni ci zhig byed ces dris so/_/
[\[207a.4\]]des smras pa gtsug lag khang du dge 'dun gyi bya ba dag zhal ta bya dgos so/_/smras pa/_tshul ji lta bur bya ba'i rigs smras pa/_khang skyong zhes bya ba ni gal te dge slong rnams bsod snyoms la dong na gtsug lag khang gi nang gi sa rnams phyags nas chag chag gdab par 
[\[207a.5\]]bya'o/_/ba lang gi lci ba sar pa blangs nas [{]go rims [,]go rim [}]bzhin du 'jam por bsku bar bya'o/_/legs par yid la byas te bsrung zhing stor brlag med par bya'o/_/gros su bya ba yod na dge 'dun la gsol bar bya'o/_/dri dang me tog yod na dge 'dun la brim par bya'o/_/
[\[207a.6\]]mtshan mo sgo bcad cing nam nangs nas dbye bar bya'o/_/snam phyis dang /_chab khungs sa rtag tu bkru zhing byi dor bya dgos so/_/gal te gtsug lag khang zhig cing ral ba yod na bcos legs bya'o/_/zhes de skad bstan pa thos pa dang /_btsun pa kun dga' bo bcom 
[\[207a.7\]]ldan 'das kyis ji skad bka' stsal pa bzhin du thams cad bdag gis de bzhin bgyi'o/_/zhes blangs so/_/de nas dge slong rnams snga dro'i dus kyi tshe sham thabs bgos/_chos gos dang lhung bzed thogs te/_grong khyer ser skya'i gnas su bsod snyoms la bzhud pa 
[\[207b\]]
[\[207b.1\]]dang /_dga' bos gtsug lag khang na su yang med par mthong nas bdag gis phyag dar byas zin pa dang /_slar khyim du 'gro'o zhes phyag dar byed pa la zhugs so/_/bcom ldan 'das kyis de gzigs shing mkhyen pas rdzu 'phrul gyi stobs kyis phyags zin pa'i sa gtsang ma rnams 
[\[207b.2\]]slar phyag dar gyis gang bar byin gyis brlabs pa dang /_des kyang 'di snyam du bdag gis phyag dar bor te slar khyim du 'gro'o snyam du bsams nas des phyags ma bzhag ste/_phyag dar dbo bar brtsams pa dang /_zad par ma gyur nas des bsams pa/_gnas khang rnams kyi sgo 
[\[207b.3\]]bcad la 'gro'o snyam nas des gnas khang rnams kyi sgo bcad par brtsams pa dang /_bcom ldan 'das kyis sgo gcig bcad zin nas sgo gzhan bcad tsam na sgo gzhan yang bye bar byin gyis brlabs pas de nyon mongs pa skyes nas gzhan yang 'di snyam du gal te rkun pos gtsug 
[\[207b.4\]]lag khang 'di nyams par byas kyang 'di la gnod pa ci yod de/_bdag rgyal por gyur pa na 'di bas ches lhag pa'i gtsug lag khang bzang po brgya stong brtsig par zad pas bdag ni slar khyim du 'gro'o/_/yang bsams pa gal te lam po cher zhugs te 'gro na ni bcom ldan 
[\[207b.5\]]'das dang phrad du dogs pas/_gseb lam du zhugs te 'gro snyam du bsams so/_/bcom ldan 'das kyis de'i bsam pa thugs kyis mkhyen nas gseb lam de nyid du zhugs te gshegs so/_/des rgyang nas bcom ldan mthong nas mi phrad par bya ba'i phyir lam gyi 'gram 
[\[207b.6\]]na ljon shing yal ga dang grib mar ldan pa thur du gzhol ba zhig gi drung du gab ste 'dug pa dang /_bcom ldan 'das kyis ljon shing de'i yal ga gyen du brdzes nas de lus mngon du snang bar byin gyis brlabs so/_/de nas bcom ldan 'das kyis bka' stsal pa/_dga' bo khyod gar 'gro/_
[\[207b.7\]]nga'i phyi bzhin du shog shig ces bka' stsal pa dang /_de yang skyengs te ngo tsha ba'i sems kyis bcom ldan 'das kyi zhabs 'bring du 'brangs pa dang /_bcom ldan 'das kyis 'di snyam du 'di chung ma la shin tu chags shing zhen par gyur pas 'di de dang 'bral zhing phan gdags pa'i phyir grong khyer ser skya nas byung ste/_
[\[208a\]]
[\[208a.1\]]grong khyer mnyan yod du gshegs so snyam du dgongs nas der byon pa dang /[ {]ri dgas [,]ri dwags [}]dgra'i ma sa ga'i kun dga' ra ba na bzhugs so/_/de nas bcom ldan 'das kyis 'di snyam du dga' bo blun po 'di ni rtag tu chung ma la chags shing zhen nas gtong bar mi 
[\[208a.2\]]byed pas 'di la thabs shig sbyar te sems nye bar zhi bar bya'o/_/snyam du dgongs nas/_tshe dang ldan pa dga' bo la bka' stsal pa/_khyod kyis sngon chad spos kyi ngad ldang zhes bya ba'i ri mthong ngam/_gsol pa/_ma mthong lags so/_/gal te de lta na nga'i chos gos 
[\[208a.3\]]grwa nas zung shig_/des kyang na bza'i grwa nas bzung ba dang /_de nas bcom ldan 'das ngang pa'i rgyal po bzhin du nam mkha' la ldings te spos kyi ngad ldang du gshegs nas tshe dang ldan pa dga' bo dang thabs cig tu g.yas g.yon du gzigs pa las shing drung zhig na spra mo 
[\[208a.4\]]mig ya gcig zhar ba zhig gdong bteg nas mi g.yo bar rtse gcig tu bcom ldan 'das la bltas pa dang /_bcom ldan 'das kyis dga' bo la bka' stsal pa/_khyod kyis spra mo zhar ma 'di mthong ngam/_gsol pa/_bcom ldan 'das mthong lags so/_/bcom ldan 
[\[208a.5\]]'das kyis bka' stsal pa/_khyod ji snyam du sems/_spra mo zhar ma 'di sun da ri ka dang bsgrun na gang bzang zhing khyad par du 'phags/_gsol pa/_sun da ri ka de ni shAkya'i rigs lags te/_lha'i bu mo dang 'dra bar byad bzhin mchog tu gyur cing 'jig rten na zla ma mchis pa 
[\[208a.6\]]lags pas spra mo 'di dang bsgrun par gyur na/_brgya'i char yang nye bar mi mchi/_stong gi cha dang /_khri'i cha dang /_'bum gyi cha dang /_grangs dang /_cha dang /_bgrang ba dang /_dpe dang /_rgyur yang mi bzod lags so/_/bcom ldan 'das kyis bka' stsal pa/_khyod kyis 
[\[208a.7\]]lha'i gzhal med khang mthong ngam/_gsol pa/_ma mthong lags so/_/'o na yang chos gos kyi grwa nas zung shig_/des kyang na bza' la bzung ba dang /_ngang pa'i rgyal po bzhin nam mkha' la mngon par 'phags nas sum cu rtsa gsum gyi lha'i gnas su gshegs te/_tshe 
[\[208b\]]
[\[208b.1\]]dang ldan pa dga' bo la khyod song la lha'i gzhal med khang khyad par du 'phags pa'i gnas rnams la ltos shig_/ces bka' stsal pa dang /_tshe dang ldan pa dga' bos kyang dga' tshal dang /_shing rta sna tshogs kyi tshal dang /_rtsub 'gyur gyi tshal dang /_'dres pa'i tshal dang /_
[\[208b.2\]]yongs 'du'i tshal dang /_chos bzang khang la sogs pa lha'i tshogs rnams kyi kun dga' ra ba dang /_me tog dang /_'bras bu dang /_rdzing dang /_rdzing bu dang /_rtsed mo rtse zhing dga' mgu'i gnas rnams su song ste/_kun tu khyab par bltas nas mthar gyis grong khyer 
[\[208b.3\]]blta na sdug tu zhugs pa las gnas gzhan du yang rnga dang /_pi bang dang /_rgyud rnam pa sna tshogs las sgra snyan pa la sogs pa 'byin pa dang /_gnas de dang de dag tu lha'i bu mo dang /_bu pho shin tu mdzes pa dag lhan cig rtse zhing 'khod pa dag mthong ngo /_/dga' bos 
[\[208b.4\]]kun tu brtags pa las gnas gzhan zhig gi gzhal med khang na lha'i bu mo 'ba' zhig yod kyi lha'i bu pho med par mthong nas lha'i bu mo de dag la ci'i rgyus gnas gzhan ni lha'i bu mo dang /_lha'i bu pho 'dres par gnas nas bde ba rnams myong bar byed la khyed ni gang gi phyir lha'i bu 
[\[208b.5\]]mo 'ba' zhig lhan cig gnas shing lha'i bu mi snang bar gyur zhes dris pa dang /_lha'i bu mo de dag gis bcom ldan 'das kyi gcung dga' bo zhes bya ba bcom ldan 'das las rab tu byung nas rtse gcig tu tshangs par spyod pa yang dag par spyod pa zhig yod de/_de dus de las 'das 
[\[208b.6\]]pa'i 'og tu 'dir skye bar 'gyur bas bdag cag ni 'dir de la sdod pa yin no zhes smras so/_/dga' bos de skad thos nas dga' mgu rangs pas myur zhing rings par bcom ldan 'das ga la ba der song ba dang /_bcom ldan 'das kyis bka' stsal pa/_khyod kyis lha rnams kyi 
[\[208b.7\]]khyad par du 'phags pa'i dngos po dag mthong ngam/_gsol pa/_mthong lags so/_/bcom ldan 'das kyis khyod kyis dngos po ci zhig mthong zhes bka' stsal pa dang /_des kyang ji ltar mthong ba rnams rgyas par bcom ldan 'das la gsol to/_/bcom ldan 'das 
[\[209a\]]
[\[209a.1\]]kyis bka' stsal pa/_dga' bo khyod kyis lha'i bu mo rnams mthong ngam/_gsol pa/_mthong lags so/_/lha'i bu mo de dag sun da ri ka dang bsgrun na gang gzugs bzang zhing khyad par du 'phags/_gsol pa/_bcom ldan 'das sun da ri ka lha'i bu 
[\[209a.2\]]mo de dag dang /_bsgrun na ji ltar ri spos kyi ngad ldang gi spra mo zhar ma sun da ri ka dang bsgrun pa bzhin du brgya'i char yang nye bar mi mchi ste/_stong gi cha dang /_khri'i cha dang /_'bum gyi cha nas rgyu'i bar du yang mi bzod lags so/_/bcom ldan 'das kyis bka' stsal pa/_dga' 
[\[209a.3\]]bo tshangs par spyod pa yang dag par spyad na de lta bu'i phan yon khyad par du 'phags pa dang ldan par gyur pas/_deng khyod kyis tshangs par spyod pa brtan par spyod cig dang /_lhar skyes nas de lta bu'i bde ba myong bar 'gyur ro/_/des kyang de skad du thos nas dga' mgu rangs te cang mi 
[\[209a.4\]]zer bar 'dug go_/de nas bcom ldan 'das tshe dang ldan pa dga' bo dang /_thabs cig tu lha'i gnas nas mi snang bar gyur te/_mnyan yod du rgyal bu rgyal byed kyi tshal mgon med zas sbyin gyi kun dga' ra bar gshegs so/_/de'i tshe tshe dang ldan pa dga' bo yang lha'i gzhal 
[\[209a.5\]]med khang la bsams bzhin du tshangs par spyod pa yang dag par spyad par gyur pa dang /_bcom ldan 'das kyis de'i bsam pa thugs kyis mkhyen nas tshe dang ldan pa kun dga' bo la bka' stsal pa/_kun dga' bo khyod song la dge slong rnams la 'di skad du khyed su yang dga' bo dang lhan cig stan gcig 
[\[209a.6\]]la ma 'dug cig_/'chag sa gcig tu ma 'chag cig_/gdang bu gcig la chos gos lhan cig ma gzhag cig_/gnas cig tu lhung bzed dang ril ba lhan cig ma gzhag cig_/gnas gcig tu mdo sde klog par ma byed cig_/kha ton 'don par ma byed cig ces sgos shig_/tshe dang ldan pa 
[\[209a.7\]]kun dga' bos kyang bcom ldan 'das kyis bka' stsal pa/_de bzhin du dge slong rnams la bsgo ba dang /_dge slong rnams kyis kyang 'phags pa'i bka' bzhin du 'tshal lo zhes smras so/_/de'i tshe tshe dang ldan pa dga' bo yang mang po rnams kyis spangs par yang mthong bas shin tu ngo tsha 
[\[209b\]]
[\[209b.1\]]zhing gnong bar gyur to/_/de nas dus gzhan zhig na tshe dang ldan pa kun dga' bo dge slong mang po rnams dang lhan cig tu rim gro'i gnas na chos gos 'drub pa'i las byed pa de'i tshe tshe dang ldan pa dga' bos mthong nas 'di snyam du dge slong mang po 'di dag ni bdag yongs su spangs pas lhan cig tu mi 
[\[209b.2\]]gnas na/_tshe dang ldan pa kun dga' bo 'di ni bdag gi phu nu bo yin pas cis kyang smad par mi byed do/_/snyam du bsams nas de'i thad du song ste lhan cig 'dug pa dang /_de'i tshe tshe dang ldan pa kun dga' bo yang myur du langs te song ngo /_/des smras pa/_kun dga' bo dge slong gzhan rnams ni 
[\[209b.3\]]bdag spong ba'i rigs na/_khyod kho bo'i phu nu bo yin na ci'i phyir bdag spong bar byed tshe dang ldan pa kun dga' bos smras pa/_yang dag par de lta bu'i don dang ldan mod kyi 'on kyang khyod ni lam gzhan du 'gro la bdag kyang lam gzhan du 'gro bas de'i phyir phan tshun byol ba yin no/_/smras pa gang ni kho bo'i lam 
[\[209b.4\]]yin/_gang ni khyod kyi lam yin/_smras pa/_khyod ni lhar skye bar mos nas tshangs par spyad pa spyod do/_/bdag ni mya ngan las 'das pa yongs su gnyer ba'i phyir 'dod pa kun nas nyon mongs pa rab tu bsal ba yin no/_/zhes de skad smras pa thos pa dang /_shin tu mi dga' zhing mya ngan gyis 
[\[209b.5\]]non par gyur to/_/de nas bcom ldan 'das kyis de'i sems kyi bsam pa thugs kyis mkhyen nas tshe dang ldan pa dga' bo la bka' stsal pa/_khyod kyis sngan chad sems can dmyal ba mthong ngam/_gsol pa/_ma mthong lags so/_/bcom ldan 'das kyis bka' stsal pa/_khyod kyis nga'i 
[\[209b.6\]]chos gos kyi grwa nas zung shig_/des kyang na bza' la bzung ba dang /_bcom ldan 'das kyis de khrid nas sems can dmyal ba'i gnas su gshegs so/_/de nas bcom ldan 'das phyogs gcig tu bzhugs nas tshe dang ldan pa dga' bo la bka' stsal pa/_khyod song la sems can dmyal ba 
[\[209b.7\]]rnams ltos shig_/tshe dang ldan pa dga' bos kyang de bzhin du song ba las sngar ni chu bo bai ta ra ni mthong ngo /_/de nas mthar gyis ral gri'i lo ma'i nags dang /_bshang gci'i 'dam dang /_me ma mur gyi gnas su phyin te/_de dag tu zhugs te rnam par bltas pa las sems can mang po sdug 
[\[210a\]]
[\[210a.1\]]bsngal sna tshogs myong bdag mthong ste/_kha cig ni skam pas lce dang /_so dang mig phyung ba dang /_kha cig ni sog las lus 'dra ba dang /_kha cig ni sta res rkang lag gtub pa dang /_kha cig ni mtshon cha shag ti dang /_dgra sta so gnyis pa dang /_be rgas 
[\[210a.2\]]bsnun pa dang /_kha cig ni lcags kyi tho bas 'tshog par byas pa dang /_kha cig ni lcags kyi thu lum khar bcug pa dang /_kha cig ni ri ral gri lo ma can dang /_ljon shing ral gri'i lo ma can la 'dzeg pa dang /_gtun gyis rdung ba dang /_rang thag gis 'thag pa dang /_
[\[210a.3\]]zangs kyi ka ba la 'ju ba dang /_lcags kyi khri la 'dug nas sdug bsngal mi bzad pa rnams myong bar mthong ngo /_/kha cig ni lcags zangs me lce rab tu 'bar zhing khol ba rab tu tsha ba'i 'od byung ba dag tu sems can de dag 'tshod pas de lta bu'i sdug bsngal gyi dngos po myong ba 
[\[210a.4\]]dag mthong ngo /_/gzhan yang lcags zangs stong par khol zhing me lce rab tu 'bar zhing tsha ba sems can med pa zhig mthong ba dang /_shin tu skrag nas dmyal ba'i srungs ma la kye rgyu dang rkyen gang gi phyir lcags zangs gzhan rnams na ni sems can dag 'tshod par byed la/_lcags 
[\[210a.5\]]zangs 'di 'ba' zhig ni stong par khol zhes dris pa dang /_des smras pa/_bcom ldan 'das kyi gcung dga' bo zhes bya ba de lhar skye bar smon nas sems rtse gcig tu tshangs par spyad pa la yang dag par spyod pas lha'i 'jig rten du skyes nas/_re shig bde ba myong bar 'gyur yang 
[\[210a.6\]]de shi ba'i 'og tu lcags zangs 'dir 'jug par 'gyur bas de'i phyir deng bdag cag lcags zangs me spar nas sdod pa yin no/_/zhes smras pa/_dga' bos thos nas shin tu 'jigs skrag pa skyes nas ba spu langs te/_lus las rngul byung nas 'di snyam du 'dis gal te 
[\[210a.7\]]bdag dga' bo yin pa shes par gyur na ni/_gson po kho nar zangs kyi nang du bor bar 'gyur ro/_/snyam du bsams nas myur zhing rings par bcom ldan 'das ga la ba de logs su bros te song ba dang /_bcom ldan 'das kyis bka' stsal pa/_khyod kyis sems can dmyal 
[\[210b\]]
[\[210b.1\]]ba mthong ngam/_des kyang snying rje ba'i tshul du mchi ma blags te/_ngus nas lce lkugs pa bzhin du skad phra mo phyung nas mthong lags so/_/zhes gsol to/_/bcom ldan 'das kyis bka' stsal pa/_khyod kyis dngos po ci zhig mthong /_des kyang ji ltar mthong ba rnams 
[\[210b.2\]]rgyas par bcom ldan 'das la gsol pa dang /_bcom ldan 'das kyis bka' stsal pa/_dga' bo mir skye bar smon pa dang /_lha'i 'jig rten yongs su tshol bas tshangs par spyod pa yang dag par spyad pa la nyes dmigs de lta bu yod pas/_de lta bas na deng khyod kyis mya 
[\[210b.3\]]ngan las 'das pa yongs su gnyer ba'i bsam pas tshangs par spyad par bya ba'i lhar skye ba la mngon par dga' bas rab tu brtson par mi bya'o/_/tshe dang ldan pa dga' bos de skad ces bka' stsal pa thos nas ngo tsha ba'i sems kyis cang mi zer bar 'dug pa dang /_de nas bcom 
[\[210b.4\]]ldan 'das kyis de'i bsam pa thugs kyis mkhyen nas sems can dmyal ba'i khams nas mi snang bar gyur te/_slar rgyal bu rgyal byed kyi tshal du gshegs nas tshe dang ldan pa dga' bo dang /_dge slong rnams la bka' stsal pa/_nang gi dri ma rnam pa gsum yod de/_'di lta ste/_
[\[210b.5\]]'dod chags dang /_zhe sdang dang /_gti mug gang yin pa ste/_de dag ni spang bar bya ba yin pas yongs su spang ba la rab tu brtson zhing bslab par bya'o/_/de nas de'i tshe bcom ldan 'das rgyal bu rgyal byed kyi tshal du bzhugs nas ring por ma lon par rkyen ji lta ba bzhin du sems can 
[\[210b.6\]]gdul ba'i phyir dge slong gi dge 'dun dang /_thabs cig tu yul tsam par gshegs nas gang gA'i rdzing bu'i 'gram na bzhugs so/_/de nas tshe dang ldan pa dga' bo dge slong lnga brgya dang lhan cig tu bcom ldan 'das ga la ba der dong ste/_bcom ldan 'das kyi zhabs la phyag byas 
[\[210b.7\]]nas phyogs gcig tu 'khod do/_/de nas bcom ldan 'das kyis dge slong rnams phyogs gcig tu 'khod par mkhyen nas/_tshe dang ldan pa dga' bo la bka' stsal pa/_nga la chos kyi rnam grangs thog mar dge ba/_bar du dge ba/_tha mar dge ba/_don bzang po/_tshig 'bru 
[\[211a\]]
[\[211a.1\]]bzang po/_ma 'dres pa/_yongs su rdzogs pa/_yongs su dag pa/_yongs su dkar ba/_tshangs par spyod pa'i chos 'di lta ste/_mngal du 'jug pa zhes bya ba'i chos kyi rnam grangs yod kyis shin tu legs par nyon la yid la zung shig dang /_ngas 
[\[211a.2\]]dang khyod la bshad par bya'o/_/tshe dang ldan pa dga' bos bcom ldan 'das de bzhin du thos par 'tshal lo zhes gsol pa dang /_bcom ldan 'das kyis bka' stsal pa/_dga' bo ma'i mngal dang ldan par gyur kyang /_mngal du 'jug par 'gyur ba yang yod/_
[\[211a.3\]]'jug par mi 'gyur ba yang yod do/_/ji ltar skye ba len cing ma'i mngal du 'jug par 'gyur zhe na/_gal te pha ma gnyis 'dod pa'i sems kyis lhan cig 'khrig pa yang spyod par gyur/_ma'i mngal yang yongs su gtsang bar gyur/_dus kyi zla mtshan dang yang ldan par 
[\[211a.4\]]gyur la/_bar ma do'i phung po yang mngon sum du snang bar gyur na/_de'i tshe ma'i mngal du 'jug par rig par bya'o/_/de la bar mdo'i phung po'i dbyibs de yang rnam pa gnyis su 'gyur te/_kha dog sdug cing mdzes pa dang /_kha dog mi sdug cing mi mdzes pa'o/_/sems can 
[\[211a.5\]]dmyal ba rnams kyi bar mdo'i srid pa'i kha dog mi sdug pa yin te/_'di lta ste dper na sdong du ma tshig pa dang 'dra'o/_/dud 'gro rnams kyi bar mdo'i srid pa'i kha dog ni 'di lta ste dper na dud pa dang 'dra'o/_/[{]yi dgas [,]yi dwags [}]rnams kyi bar mdo'i srid pa'i kha dog ni 'di lta ste/_dper na chu dang 'dra'o/_/
[\[211a.6\]]lha dang mi rnams kyi bar mdo'i srid pa'i kha dog ni 'di lta ste/_dper na gser gyi kha dog dang 'dra'o/_/gzugs kyi khams kyi bar mdo'i srid pa'i kha dog ni dkar por 'dug go_/gzugs med pa'i khams kyi lha rnams la ni bar mdo'i srid pa med de/_'di ltar de ni gzugs 
[\[211a.7\]]med pa'i phyir ro/_/bar mdo'i phung po'i sems can kha cig lag pa gnyis dang /_rkang pa gnyis dang ldan no/_/kha cig ni rkang pa bzhi dang rkang pa mang po dang ldan no/_/kha cig ni rkang pa med de/_sngon gyi las ji lta ba bzhin du gang du skye bar 'gyur ba de dang dbyibs 'dra ba'i bar mdo'i srid pa mngon par 
[\[211b\]]
[\[211b.1\]]'grub par 'gyur ro/_/lha'i bar mdo'i srid pa gang yin pa de ni mgo gyen du lta'o/_/mi dang /_dud 'gro dang /[ {]yi dgas [,]yi dwags [}]rnams kyi ni thad kar lta zhing 'gro'o/_/sems can dmyal ba rnams kyi bar mdo'i srid pa ni mgo thur du lta'o/_/bar ma bya do'i srid pa thams cad kyang rdzu 'phrul dang ldan pas 
[\[211b.2\]]nam mkha' la 'gro zhing lha'i mig bzhin du skye ba'i gnas thag ring po yang mthong bar nus so/_/de la dus kyi zla mtshan dang ldan pa zhes bya ba ni 'di lta ste/_zla mtshan gyi dus la bab pa gang yin pa'o/_/dga' bo bud med kha cig ni zhag gsum dang /_zhag lnga dang /_zla ba phyed dang /_zla ba gcig lon 
[\[211b.3\]]nas zla mtshan dang ldan pa yang yod do/_/kha cig ni rkyen la ltos pas yun ring ba zhig lon nas gdod zla mtshan dang ldan par 'gyur ba yang yod do/_/bud med gang lus kyi mthu stobs med pa dang /_sdug bsngal mang po myong ba dang /_byad bzhin mi sdug pa dang /_bza' ba dang /_btung ba mi bsod pa 
[\[211b.4\]]dag zos shing 'thungs pa de dag ni zla mtshan 'ongs su zin kyang myur du 'chad par 'gyur te/_'di lta ste dper na sa skam po'i phyogs su chus chag chag btab pa'i tshe myur tu skam par 'gyur ba bzhin no/_/bud med gang lus kyi mthu stobs dang ldan pa dang /_rtag tu bde ba myong ba dang /_byad bzhin sdug pa dang /_
[\[211b.5\]]bza' ba dang /_btung ba bsod pa dag zos shing 'thungs pa de dag gi zla mtshan ni myur du chad par mi 'gyur te/_'di lta ste dper na sa gsher ba'i phyogs su chus chag chag btab pa'i tshe myur du skam par mi 'gyur ba bzhin no/_/ji ltar ma'i mngal du 'jug par mi 'gyur zhe na/_gal te pha'i khu ba byung la 
[\[211b.6\]]ma'i khu ba ma byung ba dang /_ma'i khu ba byung la pha'i khu ba ma byung ba 'am/_gal te gnyi ga byung bar ma gyur na thams cad mngal len par mi 'gyur ro/_/gal te ma yongs su dag par ma gyur la pha yongs su dag par gyur pa'am/_gal te pha yongs su dag par ma gyur lam yongs su dag par gyur pa'am/_
[\[211b.7\]]gal te gnyi ga yongs dag par ma gyur na yang mngal len par mi 'gyur ro/_/gal te ma'i mngal gyi gnas rlung nad kyis yongs su zin par gyur tam/_mkhris pa dang /_bad kan gyis yongs su zin par gyur tam/_khrag gis non pas mngal mdud pa can du gyur tam/_shas gang bar gyur tam/_
[\[212a\]]
[\[212a.1\]]sman 'thungs sam/_dbus nas 'dra ba'am/_grog ma'i rked pa 'dra ba'am/_mngal gyi sgo rnga mo'i kha lta bur gyur tam/_dbus shing rtsa ba mang po can lta bur gyur tam/_sgo gshol mda' lta bur gyur tam/_shing rta'i rtsibs bzhin sogs kar 'dug pa 'am/_spa lta bur 'dug pa 
[\[212a.2\]]'am/_nas kyi gram skyes pa lta bur gyur tam/_mngal 'og tu zab pa'am/_steng du zab pa'am/_mngal snod du rung ba ma yin pa'am/_rtag tu khrag zag pa'am/_chu zag pa'am/_bya rog gi mchu ltar rtag tu bye zhing 'dzum du mi btub pa'am/_steng dang 'og dang tha ma zheng che chung mi mnyam pa'am/_mtho 
[\[212a.3\]]dma' mi snyoms shing 'bar 'bur du gyur pa'am/_nang srin bus gtses pa'am/_rul zhing myags nas mi gtsang bar gyur pa gang yin pa ste/_gal te ma 'di lta bu'i skyon dang ldan par gyur na thams cad mngal du 'jug par mi 'gyur ro/_/gal te pha ma'i cho rigs btsun zhing bar ma do'i srid pa dman par 
[\[212a.4\]]gyur tam/_bar ma do'i srid pa cho rigs btsun zhing pha ma dman par gyur na yang mngal du 'jug par mi 'gyur ro/_/gal te pha ma dang bar ma do'i srid pa gnyi ga cho rigs btsun par gyur kyang /_gal te las 'thun par ma gyur na yang mngal du 'jug par mi 'gyur ro/_/gal te bar ma do'i 
[\[212a.5\]]srid pa mdun na snang ba'i yul la pho dang mo'i srid pa gnyis med par gyur na yang skye ba len par mi 'gyur ro/_/dga' bo bar mdo'i srid pa ji ltar da_ma'i mngal du 'jug pa thob par 'gyur zhe na/_gal te ma'i mngal yang yongs su gtsang bar gyur la bar ma do'i srid pas 'dod pa'i bya ba spyod pa mngon sum du 
[\[212a.6\]]mthong bar gyur pa nas gong du bstan pa lta bu'i skyon mang po'i bar yang med par gyur te/_pha ma dang bu yang phan tshun mngon par phrad pa'i las dang ldan par gyur na gdod ma'i mngal du 'jug par 'gyur ro/_/gzhan yang bar ma do'i srid pa de ma'i mngal du 'jug pa'i tshe sems phyin ci log tu gyur te/_gal te 
[\[212a.7\]]pho yin na ni ma la ni chags pa skye bar 'gyur la pha la ni zhe sdang skye bar 'gyur ro/_/gal te mo yin na ni pha la ni chags pa skye bar 'gyur la ma la ni zhe sdang skye bar 'gyur te/_sngon 'das pa'i dus su mngon par 'dus byas pa'i las kyi dbang gis yang dag pa ma yin pa'i 'du shes kyis log par shes pa'i bsam 
[\[212b\]]
[\[212b.1\]]pa skyed par byed de/_grang ba'i 'du shes dang /_rlung chen po langs pa dang /_char chen po 'bab pa dang /_nam rmus pa'i 'du shes dang /_skye bo mang po'i sgra ca co thos pa'i 'du shes skyed par byed pas las kyi mtho dma' ji lta ba bzhin du yang dag pa ma yin pa'i 'du shes rnam pa 
[\[212b.2\]]bcu 'byung bar 'gyur ro/_/bcu gang zhe na/_deng bdag ni khang pa'i nang du 'jug go snyam pa dang /_bdag ni khang pa brtsegs pa'i steng du 'dzeg go snyam pa dang /_bdag ni gzhal med khang du 'jug go snyam pa dang /_bdag ni khri la 'dzeg go snyam pa dang /_bdag ni rtswa'i spyil 
[\[212b.3\]]bur 'jug go snyam pa dang /_bdag ni lo ma'i khyim du 'jug go snyam pa dang /_bdag ni rtswa stug por 'jug go snyam pa dang /_bdag ni nags kyi nang du 'jug go snyam pa dang /_bdag ni rtsig pa'i bu gar 'dzul lo snyam pa dang /_bdag ni sab ma'i gseb du 'jug go snyam du sems 
[\[212b.4\]]pa gang yin pa ste/_dga' bo de'i tshe bar ma do'i srid pa de de snyam du bsams nas ma'i mngal du 'jug par 'gyur ro/_/skye ba len pa de ni mer mer po zhes bya bar rig par bya ste/_de ni pha'i khu ba dang /_ma'i khrag yin te/_dngos po gzhan ma yin na yang pha dang ma'i khu ba dang 
[\[212b.5\]]khrag 'dus pa'i rgyu dang rkyen dang /_rnam par shes pa'i rkyen la brten te lhan cig gnas par byed pas 'di lta ste dper na zho dang /_rdza ma dang /_srub shing dang /_skyes bu'i rtsol ba la brten nas mar 'byung gi gzhan las mi 'byung ba bzhin du pha ma'i mi gtsang ba'i khu ba dang /_khrag 
[\[212b.6\]]las mngon par grub pa'i lus mer mer po yang de bzhin du rig par bya'o/_/gzhan yang dga' bo dpe rnam pa bzhi yod kyis khyod legs par nyon cig_/'di lta ste dper na rtswa sngon po la brten te/_srin bu skye bar 'gyur ba rtswa sngon po yang srin bu ma yin/_rtswa las gud na yang srin 
[\[212b.7\]]bu med mod kyi/_'on kyang rtswa la brten pa'i rgyu dang rkyen 'dus pa'i dbang gis srin bu skyes nas lus kyi kha dog kyang sngon por 'gyur ba de bzhin du dga' bo pha'i khu ba dang /_ma'i khrag gi lus mer mer po yang 'di ltar rgyu dang rkyen 'dus pa las 'byung ba chen po'i dbang po skye bar rig par bya'o/_/
[\[213a\]]
[\[213a.1\]]'di lta ste dper na ba lang gi lci ba la brten nas srin bu skye bar 'gyur ba/_ba lang gi lci ba yang srin bu ma yin/_ba lang gi lci ba las gud na yang srin bu med mod kyi 'on kyang ba lang gi lci ba la brten pa'i rgyu rkyen 'dus pa'i bar dbang gis srin bu skyes nas lus kyi 
[\[213a.2\]]kha dog kyang ser por 'gyur ba de bzhin du dga' bo pha'i khu ba dang /_ma'i khrag gi lus mer mer po yang 'di ltar rgyu rkyen 'dus pa las 'byung ba chen po'i dbang po skye bar rig par bya'o/_/'di lta ste dper na rgya shug la brten nas srin bu skye bar 'gyur ba rgya shug kyang 
[\[213a.3\]]srin bu ma yin/_rgya shug las gud na yang srin bu med mod kyi 'on kyang rgya shug la brten pa'i rgyu rkyen 'dus pa'i dbang gis srin bu skyes nas lus kyi kha dog kyang dmar por 'gyur ba de bzhin du dga' bo pha'i khu ba dang /_ma'i khrag gi lus mer mer po yang 'di ltar rgyu 
[\[213a.4\]]dang rkyen 'dus pa las 'byung ba chen po'i dbang po skye bar rig par bya'o/_/'di lta ste dper na zho la brten nas srin bu skye bar 'gyur ba lus kyi kha dog kyang dkar por 'gyur ba zhes bya ba nas rgyu dang rkyen 'dus pa las 'byung ba chen po'i dbang po skye bar 'gyur zhes bya ba'i bar du 
[\[213a.5\]]yang rgyas par sbyar ro/_/gzhan yang dga' bo pha ma'i mi gtsang ba la brten pa'i mer mer po'i dbang gis sa'i khams mngon du snang bas ni sra ba'i bya ba byed do/_/chu'i khams mngon du snang bas ni gsher ba'i bya ba byed do/_/me'i khams mngon du snang bas ni dro ba'i bya ba byed do/_/
[\[213a.6\]]rlung gi khams mngon du snang bas ni yang zhing g.yo ba'i bya ba byed do/_/dga' bo gal te pha ma'i mi gtsang ba'i lus mer mer po de sa'i khams 'ba' zhig dang ldan la/_chu'i khams med par gyur na ni skams te gyes par 'gyur bas 'di lta ste/_dper na lag pas phye dang thal ba skam po la 
[\[213a.7\]]sogs pa bcangs pa bzhin du 'gyur ro/_/gal te chu'i khams 'ba' zhig dang ldan la sa'i khams med par gyur na ni bo bar 'gyur te/_'di lta ste dper na 'bru mar ram/_chu lta bur gyur pa zhig na chu'i khams kyi dbang gis ni sa'i khams gyes par mi 'gyur la sa'i khams kyi dbang gis ni 
[\[213b\]]
[\[213b.1\]]chu'i khams bo bar mi 'gyur ro/_/dga' bo gal te mer mer po'i lus sa dang /_chu'i khams dang ldan par 'gyur la me'i khams med par gyur na ni rul zhing myags par 'gyur te/_'di lta ste/_dper na dbyar gyi dus su sha'i gong bu grib ma la bzhag pa bzhin du 'gyur ro/_/
[\[213b.2\]]dga' bo gal te mer mer po'i lus sa dang /_chu dang me'i khams 'ga' zhig dang ldan la rlung gi khams med par gyur na ni 'phel zhing rgyas par mi 'gyur te/_'di dag thams cad ni sngon gyi las kyis rgyu byas nas phan tshun gcig gis rkyen gcig gis rgyu byas pa'i dbang gis rnam par shes pa 
[\[213b.3\]]skye bar 'gyur bas sa'i khams kyis ni rten byed do/_/chu'i khams kyis ni sdud par byed do/_/me'i khams kyis ni yongs su smin par byed do/_/rlung gi khams kyis ni 'phel bar byed do/_/dga' bo 'di lta ste dper na khur ba mkhan na ma de'i slob mas khur ba legs par btsos nas dbugs kyis 
[\[213b.4\]]bus te/_rgya cher 'phel zhing nang kho stong du byed pa ji lta ba bzhin no/_/'di lta ste dper na pad ma'i rtsa ba ji lta ba bzhin du nang gi lus kyi 'byung ba chen po sa dang /_chu dang /_me dang /_rlung gi khams las kyi stobs kyis 'phel bar byed pa yang de bzhin du rig par bya'o/_/dga' bo pha ma'i mi gtsang ba 
[\[213b.5\]]las mer mer po'i lus 'byung ba yang ma yin/_pha'i rkang las kyang ma yin/_ma'i mngal nas kyang ma yin/_las las kyang ma yin/_rgyu las kyang ma yin/_rkyen las kyang ma yin mod kyi 'on kyang rgyu rkyen mang po 'di dag tshogs pa'i dbang gis mang la mngon par 'grub par byed de/_'di lta ste dper na 
[\[213b.6\]]sa bon sar pa rlung dang nyi mas nyams par ma byas pa/_sra zhing snying po dang bcas pa/_bu ga ma byung ba/_shin tu legs par sbas pa zhing gshin pa la btab nas rlan gyi rgyu dang rkyen 'dus par gyur na gdod myu gu dang /_sdong bu dang /_yal ga dang /_lo ma dang /_me tog dang /_'bras bu rim gyis skye zhing 
[\[213b.7\]]'phel bar 'gyur te/_dga' bos bon de yang rkyen 'dus pa dang /_bral ba las myu gu la sogs pa skyed par byed pa ma yin pa de bzhin du pha ma 'ba' zhig dang /_las 'ba' zhig dang /_rkyen gzhan 'ba' zhig las mngal du skye ba thob pa ma yin gyi pha ma'i khu ba dang /_khrag dang /_rgyu dang rkyen 'dus pa'i dbang 
[\[214a\]]
[\[214a.1\]]gis mngal mngon par 'grub par rig par bya'o/_/dga' bo 'di lta ste/_dper na mig dang ldan pa'i skyes bu sam yongs su tshol ba'i phyir nor bu me shel khyer nas nyi ma la bzhag ste/_ba lang gi lci ba skam po'i steng du bzhag na gdod me 'byung bar 'gyur ba de 
[\[214a.2\]]bzhin du pha'i khu ba dang /_khrag dang /_rgyu dang rkyen 'dus pa la brten pa'i phyir gdod mngal mngon par 'grub pa yang de bzhin du rig par bya'o/_/pha ma'i mi gtsang ba las mer mer po mngon par grub pa gang yin pa de ni gzugs zhes bya'o/_/tshor ba dang /_'du shes dang /_
[\[214a.3\]]'du byed dang /_rnam par shes pa gang yin pa de ni ming zhes bya ste/_de ni ming dang gzugs zhes bya'o/_/ming dang gzugs kyi phung po shin tu smad par bya ba'i srid pa rnams su skye ba len par byed pa 'di la ni ngas phyogs cung zad tsama'am/_skad cig tsam du yang bsngags brjod par 
[\[214a.4\]]mi byed do/_/de ci'i phyir zhe na/_srid pa rnams su skye bar 'gyur ba gang yin pa de ni sdug bsngal chen po yin pas so/_/'di lta ste dper na/_skyugs pa ni ji ltar chung yang mnam par byed pa de bzhin du srid pa rnams su skyes pa gang yin pa de ni chung ngu yang sdug bsngal yin par 
[\[214a.5\]]rig par bya'o/_/nye bar len pa'i phung po lnga po gzugs dang /_tshor ba dang /_'du shes dang /_'du byed dang /_rnam par shes pa gang yin pa de dag thams cad ni skye ba dang /_gnas pa dang /_'phel ba dang /_nyams shing 'jig pa dang ldan te skye ba gang yin pa de ni sdug bsngal ba yin 
[\[214a.6\]]no/_/gnas pa gang yin pa de ni na ba yin no/_/'phel ba dang /_nyams shing 'jig pa gang yin pa de ni rga shi yin te/_de lta bas na dga' bo mkhas pa su zhig srid pa'i rgya mtsho 'dir srid pa'i ro bskyed nas ma'i mngal na nyal zhing 'di 'dra ba'i sdug bsngal mi bzad pa yang dag par nyams su myong bar 
[\[214a.7\]]byed/_gzhan yang dga' bo 'di ltar ma'i mngal du zhugs pa de'i grangs kyang mdor bsdu na zhag bdun phrag sum cu rtsa brgyad yod par rig par bya ste/_zhag bdun phrag dang po'i tshe ma'i mngal mi gtsang ba thog ma'i gnas su nyal bas 'di lta ste/_dper na zangs rab tu tsha ba'i nang du btsos shing brngos pa bzhin 
[\[214b\]]
[\[214b.1\]]du lus kyi dbang po dang rnam par shes pa lhan cig tu sdug bsngal mi bzad pa myong ba gang yin pa de ni mer mer po zhes bya'o/_/de'i dbyibs ni 'di lta ste/_dper na 'bras kyi khu ba'am/_zho'i pris ma dang 'dra bas zhag bdun gyi bar du nang du btsos/_rab tu btsos pas na sa'i 
[\[214b.2\]]khams sra ba nyid dang /_chu'i khams gsher ba nyid dang /_me'i khams dro ba nyid dang /_rlung gi khams yang zhing g.yo ba nyid gdod mngon du snang bar 'gyur ro/_/dga' bo zhag bdun phrag gnyis pa la ma'i mngal na mi gtsang ba'i gnas su 'di lta ste/_dper na zangs kyi nang 
[\[214b.3\]]du btsos shing brngos pa bzhin du lus kyi dbang po dang rnam par shes pa lhan cig tu sdug bsngal mi bzad par myong ba na ma'i mngal nas kun tu reg pa zhes bya ba'i rlung sngon gyi las kyi dbang gis rang byung nas mngal de la reg pa gang yin pa de ni nur nur po zhes bya'o/_/de'i dbyibs ni zho 
[\[214b.4\]]ska ba'am/_mar 'khyags pa 'dra ste/_zhag bdun gyi bar du nang du btsos rab tu btsos pas na khams bzhi po dag mngon du snang bar 'gyur ro/_/dga' bo zhag bdun phrag gsum pa la yang rgyas par snga ma bzhin du sbyar te/_ma'i mngal nas mdzod kha zhes bya ba'i rlung sngon gyi las kyi dbang 
[\[214b.5\]]gis byung nas mngal de la reg pa gang yin pa de ni ltar ltar po zhes bya'o/_/de'i dbyibs ni 'di lta ste/_lcags kyi thur ma 'am/_srin bu grol ma 'dra ste/_zhag bdun gyi bar du yang btsos rab tu btsos pas na khams bzhi po dag mngon du snang bar 'gyur ro/_/dga' bo zhag 
[\[214b.6\]]bdun phrag bzhi pa la yang rgyas par snga ma bzhin du sbyar te/_ma'i mngal nas nang rab tu 'byed pa zhes bya ba'i rlung sngon gyi las las byung nas mngal na gnas pa'i zug rngu rab tu 'bar ba 'bud par byed pa gang yin pa de ni mkhrang 'gyur zhes bya'o/_/de'i dbyibs ni bdar ram mchi gu 'dra 
[\[214b.7\]]ste/_zhag bdun gyi bar du zhes bya ba nas khams bzhi po dag mngon du snang bar 'gyur zhes bya ba'i bar du snga ma bzhin no/_/dga' bo zhag bdun phrag lnga pa la yang rgyas par snga ma bzhin du sbyar te/_ma'i mngal nas yang dag par sdud pa zhes bya ba'i rlung 'byung ste/_rlung des 
[\[215a\]]
[\[215a.1\]]mngal la reg par gyur pa na mtshan ma lnga po 'di lta ste/_dpung pa gnyis dang /_brla gnyis dang /_mgo bo'i mtshan ma mngon du 'byung bar byed de/_'di lta ste/_dper na dbyar gyi dus su char 'bab pa'i tshe ljon shing dang /_nags tshal rnams yal ga dang 
[\[215a.2\]]lo ma rgyas shing 'phel bar byed pa de bzhin du mtshan ma lnga po dag rab tu snang bar byed do/_/dga' bo zhag bdun phrag drug pa la ni ma'i mngal nas rgya chen po zhes bya ba'i rlung 'byung ste/_rlung des mngal la reg par gyur pa na mtshan ma bzhi po 'di lta ste/_lag ngar gnyis dang /_
[\[215a.3\]]rje ngar gnyis 'byung bar byed do/_/'di lta ste/_dper na dbyar char 'bab pa'i tshe rtswa shing yal ga skye bar 'gyur ba de bzhin du mtshan ma bzhi po dag rab tu snang bar byed do/_/dga' bo zhag bdun phrag bdun pa la ni ma'i mngal nas 'khyil bar byed pa zhes bya ba'i rlung 'byung ste/_rlung 
[\[215a.4\]]des mngal de la reg par gyur pa na mtshan ma bzhi po 'di lta ste/_lag pa'i bol gnyis dang /_rkang pa'i bol gnyis 'byung bar byed de/_'di lta ste/_dper na dbu ba 'dus pa'am/_nya lcibs bzhin du mtshan ma bzhi po de dag dang ldan par 'gyur ro/_/dga' bo zhag bdun phrag 
[\[215a.5\]]brgyad pa la ni ma'i mngal nas zlog cing sgyur bar byed pa zhes bya ba'i rlung 'byung ste/_rlung des mngal la reg par gyur pa na mtshan ma nyi shu po 'di lta ste/_lag pa dang rkang pa'i sor mo bcu thog ma khor nar snang bar byed de/_'di lta ste/_dper na dbyar char pa 'bab pa'i tshe ljon shing gi 
[\[215a.6\]]rtsa ba dang por skyes pa ji lta ba bzhin no/_/dga' bo zhag bdun phrag dgu pa la ni ma'i mngal nas rnam par 'byed pa zhes bya ba'i rlung 'byung ste/_rlung des mngal la reg par gyur pa na mtshan ma dgu po 'di lta ste/_mig gnyis dang /_rna ba gnyis dang /_sna gnyis dang /_kha dang /
[\[215a.7\]]bshang ba dang /_gci ba'i bu ga gnyis snang bar byed do/_/dga' bo zhag bdun phrag bcu pa la ni ma'i mngal nas sra bar byed pa zhes bya ba'i rlung 'byung ste/_rlung de mngal na gnas pa sra zhing brtan par byed do/_/zhag bdun pa de nyid kyi tshe ma'i mngal nas gzhan yang kun nas skye ba zhes bya ba'i rlung byung 
[\[215b\]]
[\[215b.1\]]nas rlung des mngal gyi gnas bu sa nas rgyas par byed de/_'di lta ste/_dper na rkyal pa bus pa rgyas par gyur pa ji lta ba bzhin no//_//bam po gnyis pa/_dga' bo zhag bdun phrag bcu gcig pa la ni ma'i mngal nas bu ga snang ba zhes bya ba'i rlung 'byung ste/_
[\[215b.2\]]rlung des mngal la reg par gyur pa na mngal na gnas pa de khong stong du byed pas bu ga dgu po dag rab tu snang bar 'gyur te/_gal te ma 'gro ba'am/_'greng ba'am/_'dug pa'am/_nyal ba'am/_las dag byas par gyur na/_de'i tshe rlung de 'khyil pa nyid kyis khong stong du 
[\[215b.3\]]gyur nas bu ga rnams mthar gyis che bar byed do/_/gal te rlung steng gi phyogs su song na ni steng gi bu ga 'byin par byed la/_gal te 'og gi phyogs su song na ni/_'og gi bu ga 'byin par byed de/_'di lta ste/_dper na mgar ba'am/_de'i slob mas sbud pa bus pa na steng dang 'og 
[\[215b.4\]]tu rlung rgyu zhing rlung gi bya ba byas nas 'gag par gyur pa ji lta ba bzhin no/_/dga' bo zhag bdun phrag bcu gnyis pa la ni ma'i mngal nas yon po'i sgo zhes bya ba'i rlung 'byung ste/_rlung des mngal bus pas g.yas g.yon gnyis kyi nang grol gyi rgyu ma dang gnye ma dag 'grub par byed de/_'di lta ste/_
[\[215b.5\]]dper na pad ma'i rtsa ba bzhin du lus la brten te snol mar gnas so/_/zhag bdun pa de nyid kyi tshe gzhan yang spu brgyus pa zhes bya ba'i rlung 'byung ste/_mngal gyi nang nyid du lhag chad med par tshigs brgya sum cu skyed par byed do/_/gzhan yang rlung de'i stobs kyis gnad brgya rtsa 
[\[215b.6\]]gcig 'byung bar byed do/_/dga' bo zhag bdun phrag bcu gsum pa la ni ma'i mngal nas snga ma'i rlung de nyid kyi stobs kyis bkres pa dang /_skom par shes par byed pas mas zos shing 'thungs pa'i bcud ji snyed pa dag lte bar zhugs nas de'i lus la phan 'dogs par byed do/_dga' 
[\[215b.7\]]bo zhag bdun phrag bcu bzhi pa la ni ma'i mngal nas skud pa'i kha zhes bya ba'i rlung 'byung ste/_rlung des mngal na gnas pa de'i rtsa rgyus stong skyed par byed de/_nyis brgya lnga bcu ni lus kyi mdun na gnas so/_/nyis brgya lnga bcu ni lus kyi rgyab na gnas so/_/nyis brgya lnga bcu ni 
[\[216a\]]
[\[216a.1\]]lus kyi g.yas phyogs na gnas so/_/nyis brgya lnga bcu ni lus kyi g.yon phyogs na gnas so/_/dga' bo zhag bdun phrag bco lnga pa la ni ma'i mngal nas pad ma zhes bya ba'i rlung 'byung ste/_mngal na gnas pa de'i lus la rtsar rgyu ba rnam pa nyi shu bskyed nas 
[\[216a.2\]]ro rnams gzhib par byed de/_de yang lus kyi mdun na lnga dang /_lus kyi rgyab na lnga dang /_lus kyi g.yas na lnga dang /_lus kyi g.yon na lnga yod do/_/rtsar rgyu ba de yang ming sna tshogs dang /_kha dog sna tshogs dang ldan pas ming ni sa ga zhes kyang bya/_stobs zhes kyang bya/_
[\[216a.3\]]brtan pa zhes kyang bya/_mthu dang ldan pa zhes kyang bya'o/_/kha dog ni sngon po dang /_ser po dang /_dmar po dang /_dkar po dang /_bab la lta bu'i ser skya dang /_mar dang /_'bru mar dang /_zho la sogs pa'i kha dog dang ldan pa gang yin pa dang /_gzhan yang kha dog mang 
[\[216a.4\]]po phan tshun 'dres pa gang yin pa'o/_/dga' bo rtsar rgyu ba nyi shu po de dag re re la yang yan lag bzhi bcu bzhi bcu yod pas gcig tu bsdus na dbugs gzhib pa'i rtsar rgyu ba brgyad brgya yod par 'gyur te/_lus kyi mdun dang /_rgyab dang /_g.yas dang /_g.yon gyi phyogs 
[\[216a.5\]]re re la yang nyis brgya nyis brgya yod do/_/dga' bo rtsar rgyu ba brgyad brgya po de dag re re la yang rtsar rgyu ba'i yan lag phan tshun 'brel ba brgya brgya yod pas gcig tu bsdus na stong phrag brgyad cu yod par 'gyur te/_stong phrag nyi shu ni lus kyi mdun na yod do/_/stong phrag nyi shu ni lus kyi 
[\[216a.6\]]rgyab na yod do/_/stong phrag nyi shu ni lus kyi g.yas phyogs na yod do/_/stong phrag nyi shu ni lus kyi g.yon phyogs na yod do/_/dga' bo rtsar rgyu ba stong phrag brgyad cu po de dag la yang bu ga mang po yod pas bu ga gcig dang gnyis dang ldan pa na sa bu ga bdun gyi bar dang ldan 
[\[216a.7\]]pa yang yod do/_/de dag re re la yang spu'i khung bu re re dang so sor phan tshun 'brel te/_'di lta ste/_dper na pad ma'i rtsa ba la bu ga mang po yod pa ji lta ba bzhin no/_/dga' bo zhag bdun phrag bcu drug pa la ni bdud rtsi 'gro ba zhes bya ba'i rlung 'byung ste/_rlung de'i sbyor bas 
[\[216b\]]
[\[216b.1\]]mngal na gnas pa de'i mig gi skye mched gnyis dang /_rna ba'i skye mched gnyis dang /_sna'i skye mched gnyis dang /_kha'i sgo dang /_mid pa'i bu ga dang /_snying gi kho ra khor yug dang /_bza' ba dang /_btung ba dang /_bca' ba dang /_myangs pa rnams 'jug par 'gyur 
[\[216b.2\]]ba'i gnas rnam par 'jog cing dbugs phyi nang du rgyu ba thogs pa med par byed de/_'di lta ste/_dper na rdza mkhan nam de'i slob mas 'jim pa'i gong bu blangs te/_'khor lo'i steng du bzhag nas ji ltar mos pa bzhin du snod kyi rnam par dbyibs tha dad pa spel zhing rnam par 
[\[216b.3\]]'jog pa de bzhin du las kyi rlung gi dbang gis kyang de bzhin du mig la sogs pa'i skye mched ji ltar mos pa bzhin du rnam par 'jog cing dbugs phyi nang du rgyu ba thogs pa med par byed do/_/dga' bo zhag bdun phrag bcu bdun pa la ni ma'i mngal nas 'bri gdong zhes bya ba'i rlung 
[\[216b.4\]]'byung ste/_rlung des mngal na gnas pa de'i mig dang /_rna ba dang /_sna dang /_kha'i sgo dang /_mid pa dang /_snying gi phyogs dang /_zas 'jug par 'gyur ba'i gnas rnams kun tu dang bar byed cing dbugs phyi nang du rgyu ba'i gnas thogs pa med par byed de/_'di lta ste/_dper 
[\[216b.5\]]na khye'u 'am/_bu mo mkhas pa zhig gis me long gi dkyil 'khor rdul gyis g.yogs pa blangs nas 'bru mar dang /_thal ba dang /_sa'i phye ma zhib mo dag gis byi dor byas na gsal bar 'gyur ba de bzhin du las kyi rlung gi dbang gis skye mched rnams rnam par 'jog cing thogs pa med 
[\[216b.6\]]par byed do/_/dga' bo zhag bdun phrag [{]bcwa [,]bco [}]brgyad pa la ni ma'i mngal nas dri ma med pa zhes bya ba'i rlung 'byung ste/_mngal na gnas pa de'i skye mched drug po dag yongs su dag par byed de/_'di lta ste/_dper na nyi ma dang zla ba'i dkyil 'khor sprin chen pos khebs pa rlung drag po 
[\[216b.7\]]langs nas bus te phyogs bzhir gtor bar gyur na 'od dang ldan zhing yongs su dag par 'gyur ba de bzhin du dga' bo las kyi rlung de'i stobs kyis mngal na gnas pa de'i dbang po drug yongs su dag par byed pa yang de bzhin du rig par bya'o/_/dga' bo zhag bdun phrag bcu dgu pa la ni 
[\[217a\]]
[\[217a.1\]]ma'i mngal na gnas pa de'i dbang po bzhi po mig dang /_rna ba dang /_sna dang /_lce'i dbang po dag mngon par 'grub par byed do/_/dang po ma'i mngal du 'jug pa'i tshe thog ma kho nar dbang po gsum thob par 'gyur te/_'di lta ste/_lus dang /_srog dang /_
[\[217a.2\]]yid kyi dbang po gang yin pa'o/_/dga' bo zhag bdun phrag nyi shu pa la ni ma'i mngal nas shin tu brtan pa zhes bya ba'i rlung 'byung ste/_rlung des mngal na gnas pa de'i rkang pa g.yon pa la brten te/_mo'i rus pa nyi shu skyed par byed do/_/rkang pa g.yas pa la brten te rus pa nyi shu 
[\[217a.3\]]dang /_rkang pa'i rting pa'i rus pa bzhi dang /_rje ngar gyi rus pa gnyis dang /_pus mo'i rus pa gnyis dang /_brla'i rus pa gnyis dang /_rked pa'i rus pa gsum dang /_long bu'i rus pa gsum dang /_sgal tshigs kyi rus pa [{]bcwa [,]bco [}]brgyad dang /_rtsib ma'i rus pa nyi shu rtsa bzhi 
[\[217a.4\]]skyed par byed do/_/gzhan yang lag pa g.yon pa la brten te sor mo'i tshigs kyi rus pa nyi shu dang /_lag pa g.yas pa la brten te sor mo'i tshigs kyi rus pa nyi shu skyed par byed do/_/gzhan yang lag ngar gyi rus pa bzhi dang /_dpung pa'i rus pa gnyis dang /_brang gi rus pa 
[\[217a.5\]]bdun dang /_phrag pa'i rus pa bdun dang /_gnya' ba'i rus pa bzhi dang /_'gram pa'i rus pa gnyis dang /_so'i rus pa sum cu rtsa gnyis dang /_mgo'i rus pa bzhi skyed par byed de/_dga' bo 'di lta ste dper na/_gzugs mkhan nam/_gzugs mkhan gyi slob ma mkhas pas 
[\[217a.6\]]sngar ni shing sra ba las de'i dbyibs byas nas de'i 'og tu srad bus bcings te phyis 'jim pa rnams bskus nas gzugs brnyan mngon par 'grub par byed pa de bzhin du las kyi rlung gi stobs des rus pa rnams rnam par gzhog pa yang de bzhin du blta bar bya'o/_/dga' bo de ltar zhag bdun phrag nyi 
[\[217a.7\]]shu pa la ni rus pa phra mo ma gtogs par rus pa chen po skye ba'i grangs ni nyis brgya yod par rig par bya'o/_/dga' bo zhag bdun phrag nyi shu gcig pa la ma'i mngal nas yang dag skyed pa zhes bya ba'i rlung 'byung ste/_mngal na gnas pa de'i lus la sha skyed par byed pa 'di lta ste/_dper na zhal 
[\[217b\]]
[\[217b.1\]]zhal mkhan nam/_zhal zhal mkhan gyi slob mas 'jim pa legs par sbyar nas rtsig ngos la zhal zhal byed pa bzhin du las kyi rlung des sha skyed par byed pa yang de bzhin du blta bar bya'o/_/dga' bo zhag bdun phrag nyi shu gnyis pa la ni ma'i mngal nas kun tu rgyal ba zhes bya ba'i rlung 'byung 
[\[217b.2\]]ste/_rlung des mngal na gnas pa de'i khrag skyed par byed do/_/dga' bo zhag bdun phrag nyi shu gsum pa la ni ma'i mngal nas yongs su dag par 'dzin pa zhes bya ba'i rlung 'byung ste/_rlung des mngal na gnas pa de'i pags pa skyed par byed do/_/dga' bo zhag bdun phrag nyi shu bzhi pa la ni ma'i mngal 
[\[217b.3\]]nas kun tu 'phyo ba zhes bya ba'i rlung 'byung ste/_rlung des mngal na gnas pa de'i pags pa rab tu dang bar byed do/_/dga' bo zhag bdun phrag nyi shu lnga pa la ni ma'i mngal nas grong khyer 'dzin ces bya ba'i rlung 'byung ste/_rlung des mngal na gnas pa de'i sha dang khrag rab tu dang bar byed do/_/dga' 
[\[217b.4\]]bo zhag bdun phrag nyi shu drug pa la ni ma'i mngal nas skye ba mngon par grub pa zhes bya ba'i rlung 'byung ste/_rlung des mngal na gnas pa de'i lus kyi skra dang spu dang sen mo rnams skyed par byed de/_de dag thams cad kyang rtsa rgyus rnams dang phan tshun 'brel bar blta bar bya'o/_/dga' bo 
[\[217b.5\]]zhag bdun phrag nyi shu bdun pa la ni ma'i mngal nas sman yon chen po zhes bya ba'i rlung 'byung ste/_rlung des mngal na gnas pa de'i skra dang spu dang sen mo rnams mngon par 'grub par byed do/_/dga' bo mngal na gnas pa de gal te tshe rabs snga ma la sdig pa mi dge ba'i las mngon par 'dus 
[\[217b.6\]]byas pas ser snas longs spyod bdog pa rnams 'phangs shing shin tu bsten par mngon par zhen nas sbyin pa gtong bar mi byed pa dang /_pha ma dang /_mkhan po dang /_slob dpon dang /_bla ma'i gnas rnams kyis rjes su bstan pa dag mnyan par mi byed pa dang /_lus dang ngag dang /_yid kyis mi dge ba'i 
[\[217b.7\]]las mngon par 'dus byas shing nyin mtshan du 'phel bar byed pa zhig yin na ni 'di lta bu'i rnam par smin pa myong bar 'gyur te/_gal te mir skyes par gyur na yang 'bras bu rnam par smin pa yid du mi 'ong ba thob par 'gyur bas gal te 'jig rten pa rnams 'di ltar ring pos mdzes par gyur na ni 
[\[218a\]]
[\[218a.1\]]de thung bar 'gyur ro/_/gal te thung dus mdzes par gyur na ni de ring por 'gyur ro/_/sbom pos mdzes par gyur na ni de phra bar 'gyur ro/_/gal te phra mos mdzes par gyur na ni de sbom por 'gyur ro/_/gal te yan lag dang nying lag phan tshun thag nye bas 
[\[218a.2\]]mdzes par gyur na ni de thag ring por 'gyur ro/_/gal te thag ring pos mdzes par gyur na ni de thag nye bar 'gyur ro/_/gal te mang pos mdzes par gyur na ni de nyung bar 'gyur ro/_/gal te nyung bar mdzes par gyur na ni de mang por 'gyur ro/_/gal te tsho ba 'dod na ni rid par 'gyur ro/_/
[\[218a.3\]]rid pa 'dod na ni tsho bar 'gyur ro/_zhan cing mnyen pa 'dod na ni bshor bar 'gyur ro/_/bshor bar 'dod na ni zhan cing mnyen par 'gyur ro/_/dkar bar 'dod na ni gnag par 'gyur ro/_/gnag par 'dod na ni dkar bar 'gyur ro/_/dga' bo gzhan yang sdig pa mi dge ba'i las kyi 
[\[218a.4\]]dbang gis sdig pa mi dge ba'i rnam par smin pa 'on pa dang /_long ba dang /_lkugs pa dang /_glen pa dang /_byad bzhin mi sdug pa dang /_tshig smras pa rnams gzhan gyis mnyan pa'i 'os su mi 'gyur ba dang /_rka lag 'phye zhing 'gro ba dang /_lus mi sdug cing [{]yi dgas [,]yi dwags [}]dang 'dra bas 
[\[218a.5\]]nye ba shes rnams kyang mthong bar mi 'dod na gzhan lta smos kyang ci dgos pa dang /_lus dang /_ngag dang /_yid kyi las ji snyed btsal ba dag gzhan la smras na yang gzhan gyis yid mi ches shing yid la mi 'dzin par dag mngon par 'grub par 'gyur ro/_/de ci'i phyir zhe na/_des tshe rabs 
[\[218a.6\]]snga ma la sdig pa mi dge ba'i las mngon par 'dus byas pa'i dbang gis de lta bu'i rnam par smin pa 'thob par 'gyur bas so/_/dga' bo mngal na gnas pa de tshe rabs snga ma la bsod nams kyi las mngon par bsgrubs pa dang /_ser sna med par legs par sbyin pa gtong zhing phongs pa rnams 
[\[218a.7\]]la snying brtse ba dang /_longs spyod rnams la phongs shing mngon par zhen pa'i sems med pa dang /_dge ba'i las mngon par 'dus byas pa rnams nyin mtshan du 'phel bar byed pa zhig yin ni 'di lta bu'i rnam par smin pa khyad par du 'phags pa myong bar 'gyur te/_mir skyes par gyur na yang 'bras bu 
[\[218b\]]
[\[218b.1\]]rnam par smin pa yid du 'ong ba thob par 'gyur bas gal te 'jig rten pa rnams ring pos mdzes par gyur na yang de bzhin du ring por 'gyur ro/_/gal te thung dus mdzes par gyur na yang de bzhin du thung bar 'gyur ba dang /_phra sbom ran zhing yan lag dang nying lag 'tsham pa dang /_mang nyung 
[\[218b.2\]]dang /_tsho rid dang /_bshor mi bshor yang de bzhin du mdzes shing yid du mi 'ong ba med pa dang /_dbang po drug tshang zhing byad bzhin sdug pas gzhan las khyad par du 'phags pa dang /_tshig gsal zhing dbyangs snyan pa dang /_skyes bu'i mtshan phun sum tshogs shing gang gis mthong 
[\[218b.3\]]ba rnams dga' bar 'gyur ba dang /_lus dang /_ngag dang /_yid kyi las ji snyed btsal ba dag gzhan la bsnyad na yang gzhan gyis yid ches shing gus pas yid la 'dzin par 'gyur ro/_/de ci'i phyir zhe na/_des tshe rabs snga ma la dge ba'i las rnams mngon par 'dus byas pa'i 
[\[218b.4\]]dbang gis de lta bu'i rnam par smin pa thob par 'gyur bas so/_/dga' bo mngal na gnas pa de gal te khye'u yin na ni ma'i rtsib logs g.yas phyogs su tsog pur 'dug la/_lag pa gnyis kyis gdong g.yogs nas ma'i sgal tshigs logs su bltas te 'dug go_/gal te 
[\[218b.5\]]bu mo yin ni ma'i rtsib logs g.yon phyogs su tsog pur 'dug la/_lag pa gnyis kyis gdong g.yogs nas ma'i lto ba logs su kha ba ltas te ma zhu ba'i gnas kyi ni 'og_/zhu ba'i gnas kyi ni steng na ma zhu ba'i dngos pos ni thur du mnan/_zhu ba'i dngos pos ni yar 'degs par 
[\[218b.6\]]byed pas 'di lta ste dper na gnas lnga bcings nas gsal shing rnon po'i khar btsugs pa bzhin du gnas so/_/gal te mas zas mang du zos sam nyung du zos na yang sdug bsngal myong bar 'gyur ro/_/de bzhin du gal te shin tu snum pa'am/_shin tu rtsub pa dang /_shin tu 
[\[218b.7\]]grang ba'am/_shin tu tsha ba'am/_lan tshwa bro ba'am/_mi bro ba'am/_kha ba'am/_skyur ba'am/_mngar ba la sogs pa zas 'di lta bu dag zos na yang thams cad du sdug bsngal myong bar 'gyur ro/_/gal te mas 'dod pa spyad par gyur tam/_drag tu song ngam/_brgyugs sam/_nyam nga 
[\[219a\]]
[\[219a.1\]]ba'i phyogs su 'dug gam/_yun ring du 'dug par gyur tam/_yun ring du nyal bar gyur tam/_mchongs par gyur na yang thams cad du sdug bsngal myong bar 'gyur ro/_/dga' bo ma'i mngal du gnas pa na de lta bu'i sdug bsngal rnam pa sna tshogs brjod kyis 
[\[219a.2\]]mi lang bas lus la nyon mongs par rig par bya ste/_mi'i 'gro ba na yang sdug bsngal de lta bu myong bar 'gyur na ngan 'gro sems can dmyal ba'i sdug bsngal dpe bya bar dka' ba lta smos kyang ci dgos te/_de lta bas na dga' bo mkhas pa su zhig 'khor ba'i rgya mtsho dpag tu med pa na 
[\[219a.3\]]gnas par mos shing sdug bsngal 'di lta bu nyams su myong bar byed do/_/dga' bo zhag bdun phrag nyi shu rtsa brgyad pa la ni ma'i mngal na gnas pa de phyin ci log gi 'du shes rnam pa brgyad skye bar 'gyur ro/_/brgyad gang zhe na/_'di lta ste/_khyim gyi 'du shes dang /_bzhon pa'i 
[\[219a.4\]]'du shes dang /_kun dga' ra ba'i 'du shes dang /_khang pa brtsegs pa'i 'du shes dang /_skyed mos tshal gyi 'du shes dang /_khril 'dug pa'i 'du shes dang /_chu bo'i 'du shes dang /_rdzing gi 'du shes te/_yang dag par 'di dag yod pa ma yin yang yang dag pa ma yin pa'i rnam 
[\[219a.5\]]par rtog pa skyed par byed do/_/dga' bo zhag bdun phrag nyi shu dgu pa la ni ma'i mngal nas me tog phreng ba zhes bya ba'i rlung 'byung ste/_rlung des ma'i mngal na gnas pa de'i pags pa'i mdog kun tu gsal zhing yongs su dkar ba dang /_yongs su dag cing dang bar byed do/_/las kyi stobs 
[\[219a.6\]]kyis kha cig ni kha dog nag por 'gyur/_kha cig ni kha dog sngon por 'gyur te/_gzhan yang kha dog rnam pa sna tshogs dang ldan pa dang /_kha cig ni rtsub la snum pa med pa dang /_kha dog dkar ba dang /_kha dog gnag pa dag kyang ci rigs par 'byung bar 'gyur ro/_/dga' bo zhag bdun phrag 
[\[219a.7\]]sum cu pa la ni ma'i mngal nas lcags kyi sgo zhes bya ba'i rlung 'byung ste/_rlung des mngal na gnas pa de bus pas skra dang spu dang /_sen mo rnams skye zhing 'phel bar byed de/_sngon gyi las kyi dbang gis kha dog dkar gnag la sogs pa ci rigs pa nga bar 'gyur ba yang gong ma bzhin du rig par 
[\[219b\]]
[\[219b.1\]]bya'o/_/dga' bo zhag bdun phrag sum cu gcig pa la ni ma'i mngal na gnas pa de mthar gyis cher skye bar byed de/_de bzhin du zhag bdun phrag sum cu gnyis pa dang /_gsum pa dang /_bzhi pa'i bar du yang rgya cher skye zhing 'phel bar byed do/_/dga' bo zhag bdun phrag sum cu lnga pa 
[\[219b.2\]]la ni mngal na gnas pa de ma'i mngal du yan lag dang nying lag thams cad yongs su rdzogs par 'gyur ro/_/dga' bo zhag bdun phrag sum cu drug pa la ni mngal na gnas pa de ma'i mngal na 'dug mi 'dod par 'gyur ro/_/dga' bo zhag bdun phrag sum cu bdun pa la ni mngal na gnas 
[\[219b.3\]]pa de phyin ci log ma yin pa'i 'du shes rnam pa gsum po 'di lta ste/_mi gtsang ba'i 'du shes dang /_dri mi zhim pa'i 'du shes dang /_mun nag gi 'du shes skye bar 'gyur te/_'di ni phyogs gcig gi dbang du byas te bstan to/_/dga' bo zhag bdun phrag sum cu brgyad pa la ni ma'i 
[\[219b.4\]]mngal nas yan lag sdud pa zhes bya ba'i rlung 'byung ste/_rlung des mngal na gnas pa de lus bsgyur nas thur du phyogs shing lag pa gnyis bcum nas skye ba'i gnas sgor 'jog par byed do/_/gzhan yang de'i tshe kha thur du lta ba zhes bya ba'i rlung 'byung ste/_las kyi stobs kyis rlung des mngal 
[\[219b.5\]]na gnas pa de bus pas mgo ni thur du lta zhing rkang pa gnyis ni gyen du phyogs par byas nas skye ba'i gnas kyi sgo nas 'byung bar 'gyur ro/_/dga' bo gal te mngal na gnas pa de tshe rabs snga ma la sdig pa mi dge ba'i las mang po mngon par 'dus byas shing gzhan gyi mngal lhung bar 'gyur ba'i 
[\[219b.6\]]las byas pa zhig yin ni rgyu dang rkyen des mngal nas 'byung bar 'gyur ba'i che rkang lag log cing snol mar gyur nas bsgyur mi nus pas ma'i mngal nyid du 'chi ba'i dus byed par 'gyur te/_de'i tshe shes pa dang ldan pa'i bud med dam sman pa mkhas pas mar dang 'bru mar/_'jam pa'am/_shing 
[\[219b.7\]]shal ma la'i shun pa'i khu ba'am/_gzhan yang dngos po 'jam po dag gis lag pa bskus nas lag pa'i sor mos gri rnon po blangs te/_snam phyis 'dra zhing mchog tu dri mi zhim pa/_skyug bro ba'i 'dam khung /_srin bu'i rigs brgya stong tshad med pa rtag tu gnas pa/_mi gtsang ba'i khu ba rtag 
[\[220a\]]
[\[220a.1\]]tu 'dzag pa/_khu ba dang khrag rlang rnams rul zhing myags pa mthong na skyo bar 'gyur ba/_pags pa srab mos g.yogs pa sdig pa'i las las byung ba'i lus rma dang bcas pa mi gtsang ba'i gnas der sor mo bcum ste der bcug nas gri rnon pos mngal na gnas pa de'i 
[\[220a.2\]]lus dum bur gtubs nas ma'i mngal nas 'byin par byed pas/_des na yid du mi 'ong ba'i sdug bsngal shin tu mi bzad cing tsha ba rtsub pa dag myong ba'i rgyus ma de yang 'chi ba'i dus byed par 'gyur te/_gal te shi bar ma gyur na yang shi ba dang bye brag med do/_/dga' bo gal te mngal na gnas pa 
[\[220a.3\]]de dge ba'i las las mngon par grub pa zhig yin na ni gal te log par gyur na yang ma la gnod pa med par bde bar btsas par 'gyur bas sdug bsngal yang myong bar mi 'gyur ro/_/dga' bo gang bgegs 'di lta bu dang mi ldan pa de dag ni zhag bdun phrag sum cu rtsa brgyad 'das nas btsa' bar 'gyur 
[\[220a.4\]]ba'i tshe sdug bsngal chen po srog la bab pa myong nas gdod ma'i mngal nas 'byung bar 'gyur bas na/_dga' bo khyod kyis shin tu legs par brtags nas nges par 'byung ba yongs su btsal bar bya'o/_/de nas bcom ldan 'das kyis yang de'i tshe tshe dang ldan pa dga' bo la bka' stsal pa/_dga' bo 
[\[220a.5\]]khyod kyis mngal na gnas pa'i sdug bsngal dang /_btsas pa'i sdug bsngal shes par byas nas so so'i skye bo mngal nas skye ba len pa gang yin pa de dag ni shin tu sdug bsngal ba yin par rig par bya'o/_/dang po btsas pa'i tshe khye'u 'am bu mo yang rung ste/_lag pa'i steng ngam/_gos la sogs pa'i 
[\[220a.6\]]steng du lhung nas nyi ma'am grib ma 'am/_bsgul ba'i shing leb bam/_stan nam/_pang pa'i steng du bzhag pa na rgyu dang rkyen des thams cad du sdug bsngal mi bzad pa tsha ba rtsub pa yid du mi 'ong ba myong bar 'gyur te/_dga' bo 'di lta ste dper na/_ba lang gson por pags pa bshus pa rtsig pa 
[\[220a.7\]]dang nye bar gyur na rtsig pa la gnas pa'i srog chags kyis za bar 'gyur ba 'am/_gal te shing dang /_rtswa'i phung po dang /_nye bar gyur na shing dang /_rtswa la gnas pa'i srog chags kyis za bar 'gyur ba'am/_gal te bla gab med par 'dug par gyur na bla gab med pa na gnas pa'i srog chags 
[\[220b\]]
[\[220b.1\]]kyis za bar 'gyur zhing thams cad du sdug bsngal myong bar 'gyur ba de bzhin du dang po btsas pa yang de bzhin du blta bar bya'o/_/dang po btsas pa de la chu dron ran pas bkrus na yang sdug bsngal chen po myong bar 'gyur te/_'di lta ste dper na skyes bu mdze can pags pa rul cing myags pa rnag 
[\[220b.2\]]khrag zag pa la yang lcag gis bzhus na sdug bsngal mi bzad pa tsha ba dang rtsub pa myong bar 'gyur ba de bzhin du dang po btsas pa'i lus chu dron gyis bkrus pa yang de bzhin du blta bar bya'o/_/dang po btsas pa'i lus de yang phyis ma'i khrag gi dri ma 'thungs nas cher skye bar 'gyur te/_de 
[\[220b.3\]]la khrag gi dri ma zhes bya ba ni 'phags pa'i chos 'dul ba las nu zho nyid la bya bar bstan pas de lta bas na dga' bo 'di ltar shin tu mi bzad pa'i sdug bsngal rnam pa sna tshogs dang ldan zhing bde ba cung zad kyang med na/_mkhas pa su zhig sdug bsngal gyi rgya mtsho 'di la rjes su chags pa 
[\[220b.4\]]bskyed nas rtag tu 'khor ba'i rgyun phyogs su 'jug cing rgyun 'chad pa med par byed/_dang po btsas pa de zhag bdun lon pa dang lus de nyid las srog chags srin bu'i rigs stong phrag brgyad cu byung nas lus la za bar byed de/_dga' bo srin bu'i rigs skra la za ba zhes bya ba gcig 
[\[220b.5\]]yod de skra'i rtsa ba la gnas nas rtag tu skra la za bar byed do/_/srin bu'i rigs khar ba'i mdzod dang /_mgo sbom zhes bya ba gnyis yod de mgo la rten te gnas nas rtag tu mgo la za bar byed do/_/srin bu'i rigs mig 'khor zhes bya ba gcig yod de mig la gnas nas rtag tu mig 
[\[220b.6\]]la za bar byed do/_/srin bu'i rigs ded pa dang /_'bros pa dang /_khang khyim dang /_yongs su rdzogs pa zhes bya ba bzhi yod de klad pa la gnas nas rtag tu klad pa la za bar byed do/_/srin bu'i rigs sa lu'i lo ma zhes bya ba gcig yod de rna ba la gnas nas rna ba la za bar byed 
[\[220b.7\]]do/_/srin bu'i rigs mdzod sgo zhes bya ba gcig yod de sna la gnas nas sna la za bar byed do/_/srin bu'i rigs 'phen pa dang /_kun tu 'phen pa zhes bya ba gnyis yod de mchu la gnas nas mchu la za bar byed do/_/srin bu'i rigs sbrang rtsi'i lo ma zhes bya ba gcig yod de/_
[\[221a\]]
[\[221a.1\]]so la gnas nas so la za bar byed do/_/srin bu'i rigs shing gdong zhes bya ba gcig yod de so'i rtsa ba la gnas nas so'i rtsa ba la za bar byed do/_/srin bu'i rigs kha ba mchu zhes bya ba gcig yod de lce la gnas nas lce la za bar byed do/_/srin bu'i rigs 
[\[221a.2\]]kha rnon zhes bya ba gcig yod de lce'i rtsa ba la gnas nas lce'i rtsa ba la za bar byed do/_/srin bu'i rigs lag rdzogs zhes bya ba gcig yod de rkan la gnas nas rkan la za bar byed do/_/srin bu'i rigs lag pa dra ba can dang /_phyed sgyur zhes bya ba gnyis yod de lag mthil 
[\[221a.3\]]la gnas nas lag mthil la za bar byed do/_/srin bu'i rigs 'phyang ba dang /_rab tu 'phyang ba zhes bya ba gnyis yod de lag ngar la gnas nas lag ngar la za bar byed do/_/srin bu'i rigs dpung pa dang nye ba'i dpung pa zhes bya ba gnyis yod de dpung pa la gnas nas dpung pa 
[\[221a.4\]]la za bar byed do/_/srin bu'i rigs mid pa dang /_nye ba'i mid pa zhes bya ba gnyis yod de mid pa la gnas nas mid pa la za bar byed do/_/srin bu'i rigs dpa' ba dang /_dpa' ba chen po zhes bya ba gnyis yod de brang la gnas nas brang la za bar byed do/_/srin bu'i 
[\[221a.5\]]rigs dung dang /_dung kha zhes bya ba gnyis yod de sha la gnas nas sha la za bar byed do/_/srin bu'i rigs kha dog dang ldan pa dang /_stobs ldan zhes bya ba gnyis yod de khrag la gnas nas khrag la za bar byed do/_/srin bu'i rigs dpa' bo dang /_dri gdong zhes bya ba 
[\[221a.6\]]gnyis yod de chu ba la gnas nas chu ba la za bar byed do/_/srin bu'i rigs mi mtho ba dang /_kha sbub ces bya ba gnyis yod de rgyab kyi sgal tshigs la gnas nas rgyab kyi rgal tshigs la za bar byed do/_/srin bu'i rigs gnyi ga yang tshil gyi kha dog ces bya ba gnyis yod 
[\[221a.7\]]de tshil la gnas nas tshil za bar byed do/_/srin bu'i rigs mkhris pa'i kha dog ces bya ba gcig yod de mkhris pa la gnas nas mkhris pa la za bar byed do/_/srin bu'i rigs mu tig ces bya ba gcig yod de mkhal ma la gnas nas mkhal ma la za bar byed do/_/srin 
[\[221b\]]
[\[221b.1\]]bu'i rigs mu tig chen po zhes bya ba gcig yod de rked pa la gnas nas rked pa la za bar byed do/_/srin bu'i rigs ma 'ongs pa zhes bya ba gcig yod de mcher pa la gnas nas mcher pa la za bar byed do/_/srin bu'i rigs chu srog dang /_chu srog chen po dang /_khab kyi mchu dang /_mtshon 
[\[221b.2\]]cha'i mchu zhes bya ba bzhi yod de rgyu ma la gnas nas rgyu ma la za bar byed do/_/srin bu'i rigs zla ba rdzogs pa dang /_zla ba gtong dang /_bsil byed dang /_bsil byed gtong dang /_sa sor gnas pa zhes bya ba lnga yod de rtsib logs g.yas pa la gnas nas rtsib logs g.yas pa la za bar 
[\[221b.3\]]byed do/_/gzhan yang srin bu'i rigs gong ma dang ming 'thun pa lnga yod de rtsib logs g.yon pa la gnas nas rtsib logs g.yon pa la za bar byed do/_/gzhan yang srin bu'i rigs mdun du 'bigs pa dang /_rgyab tu 'bigs pa dang /_brtan par 'bigs pa dang /_'bigs te gnas pa 
[\[221b.4\]]zhes bya ba bzhi yod de rus pa la gnas nas rus pa la za bar byed do/_/srin bu'i rigs cher dkar ba dang /_cung zad dkar ba dang /_sprin brtsegs dang /_dri mi zhim zhes bya ba bzhi yod de rtsa rgyus la gnas nas rtsa rgyus la za bar byed do/_/srin bu'i rigs seng ge dang /_stobs ldan dang /_mgyogs 
[\[221b.5\]]ma'i mda' dang /_pad ma zhes bya ba bzhi yod de ma zhu ba'i gnas la gnas nas ma zhu ba'i gnas la za bar byed do/_/srin bu'i rigs brtan pa dang /_nye ba'i brtan pa zhes bya ba dang gnyis yod de zhu ba'i gnas la gnas nas zhu ba'i gnas la za bar byed do/_/srin bu'i rigs mu kha dang /_
[\[221b.6\]]phung po'i kha dang /_dra ba kha dang /_byi'u kha zhes bya ba bzhi yod de/_gci ba'i lam la gnas nas gci ba'i lam la za bar byed do/_/srin bu'i rigs byed pa dang /_byed pa chen po dang /_dbyibs chung dang /_po tar ka zhes bya ba bzhi yod de bshang ba'i lam la gnas nas bshang ba'i 
[\[221b.7\]]lam la za bar byed do/_/srin bu'i rigs kha nag dang /_kha nag chen po zhes bya ba gnyis yod de brla la gnas nas brla la za bar byed do/_/srin bu'i rigs mdze can dang /_mdze can chung ngu zhes bya ba gnyis yod de pus mo la gnas nas pus mo la za bar byed do/_/srin bu'i rigs myos pa'i rtsa ba zhes 
[\[222a\]]
[\[222a.1\]]bya ba gcig yod de byin pa la gnas nas byin pa la za bar byed do/_/srin bu'i rigs mgo nag ces bya ba gcig yod de rkang pa la gnas nas rkang pa la za bar byed do/_/dga' bo yongs su skyo bar bya ba'i lus 'di 'dra ba 'di la ni srin bu'i rigs 'di lta bu stong phrag 
[\[222a.2\]]brgyad cu rtag par nyin mtshan du za bar byed pa des na lus la gdung ba dang /_rab tu gdung ba dang /_nyam chung zhing rma ba dang /_bkres pa dang /_skom par byed cing gzhan yang sems kyi sdug bsngal sna tshogs dang ldan zhing gdung ba dang /_rab tu gdung ba dang /_yongs su gdung ba 
[\[222a.3\]]dang /_nad mang po rnams mngon du snang bar byed pas sman pa mkhas pa gang gis kyang gso zhing bsal bar mi nus te/_dga' bo srid pa'i rgya mtsho chen po 'khor ba 'dir sdug bsngal de lta bu dang ldan pa yin na ci'i phyir 'di la rjes su chags pa skyed par byed/_gzhan yang gdon mang 
[\[222a.4\]]pos yongs su bzung ba 'di lta ste/_lha'i gdon dang /_klu'i gdon dang /_ka ta pu ta ni bar gyi gdon rnams kyis yongs su zin pa dang /_gzhan yang gcan gzan gyi gdon rnams kyis yongs su zin pa dang /_gzhan yang nyi ma dang /_zla ba dang /_gza' dang /_rgyu skar gyi 
[\[222a.5\]]gdon la sogs pas yongs su zin nas nad sna tshogs kyis lus dang /_sems nyon mongs par byed pa yod de brjod kyis mi lang ngo /_/bcom ldan 'das kyis bka' stsal pa/_dga' bo mkhas pa su zhig 'khor ba 'dir ma'i mngal du 'jug par mos shing sdug bsngal mi 
[\[222a.6\]]bzad pa myong bar byed/_de ltar btsas shing de ltar cher gyur nas ma'i nu zho khrag dang 'dres pa 'thung zhing bza' ba dang /_btung ba rnams zos shing 'thungs pa na yang yang dag pa ma yin pa'i sems kyis zhim pa'i 'du shes skyed par byed do/_/mthar gyis cher skyes nas lus bde zhing nad med 
[\[222a.7\]]pa dang /_gos dang /_bza' ba dang /_btung ba dang /_ldan zhing tshe lo brgya thub par gyur na yang tshe 'di nyid la gnyid kyis phyed bri bar byed do/_/dang po byis pa dang /_de'i 'og tu gzhon nu nas mthar gyis cher skyes par gyur pa'i bar du yang mya ngan dang /_smre sngags 'don pa dang /_nad rnam pa 
[\[222b\]]
[\[222b.1\]]sna tshogs kyis rab tu gzir cing sdug bsngal gyi reg pa brgya stong tshad med pa brjod kyis mi lang ba rnams kyis lus nyon mongs par byed pas lus kyi sdug bsngal dang du len par mi nus pa'i tshe gson par mi smon cing shi bar dga' bas na lus 'di ni sdug bsngal mngal bde ba 
[\[222b.2\]]chung ba yin te/_re shig tsam du gnas par byed kyang mthar 'jig par 'gyur bas dga' bo skye ba rnams ni thams cad kyang 'chi bar 'gyur bas rtag par gnas pa gang yang med do/_/gal te sman dang zas kyis gsos nas tshe ring por 'gyur ba na yang mthar 'chi bdag gi rgyal pos 
[\[222b.3\]]gsod cing yul stong du skye bar 'gyur bas de'i phyir skye ba la dga' ba ci yang med par rig par byas nas nan tan brtson 'grus kyis ma 'ongs pa'i tshogs bsags pa la bag yod par bya ba dang /_tshangs par spyod pa la brtson zhing le lo mi bya ba dang /_don gyi spyod pa dang /_chos 
[\[222b.4\]]kyi spyod pa dang /_yon tan gyi spyod pa dang /_dge ba 'ba' zhig gi spyod pa la rtag par mos pas bsgom par bya'o/_/rtag par bdag nyid kyi dge ba dang /_mi dge ba'i las rnam pa gnyis la so sor brtags nas sems la gtad de/_ma 'ongs pa na 'gyod pa chen po med 
[\[222b.5\]]par bya'o/_/rjes su chags par bya ba'i dngos po thams cad ni mthar 'bral bar 'gyur zhing dge ba dang mi dge ba'i las ji lta ba bzhin du tshe phyi ma len par 'gyur ro/_/dga' bo tshe lo brgya thub pa de yang gnas skabs bcu dang ldan par gyur te/_dang po ni byis pa'i gnas 
[\[222b.6\]]skabs te nyam chung zhing gan rkyal du nyal bar byed do/_/gnyis pa ni gzhon nur gyur pa ste byis pa'i rtsed mo la dga' bar byed do/_/gsum pa ni lang tsho la bab pa ste 'dod pa'i bde ba rnams myong bar byed do/_/bzhi pa ni mthu dang ldan par gyur pa ste dpa' zhing stobs dang 
[\[222b.7\]]ldan pa yin no/_/lnga pa ni dar la bab pa ste shes rab kyi spobs pa dang ldan par gyur pa yin no/_/drug pa ni yongs su rdzogs pa ste dran pa dang ldan zhing dpyod pa la mkhas pa'i rang bzhin can yin no/_/bdun pa ni mthar gyis rgas pa ste chos kyi gzhung lugs rab tu shes 
[\[223a\]]
[\[223a.1\]]pa yin no/_/brgyad pa ni rgas par gyur pa ste bya ba mang po rnams la mthu chung bar gyur pa yin no/_/dgu pa ni shin tu rgas pa ste ci yang mi nus pa yin no/_/bcu pa ni lo brgya pa ste 'chi ba'i gnas skabs gang yin pa'o/_/dga' bo gnas skabs chen po de dag kyang 
[\[223a.2\]]mdor bsdus te bstan na 'di ltar zla ba bzhi zhing dus gcig tu byas nas lo brgya la dus sum brgya yod par 'gyur te dpyid dang /_dbyar dang /_dgun gyi dus re re la yang dus brgya brgya yod pas so/_/lo gcig la zla ba bcu gnyis yod pas zla ba yang brgya phrag bcu gnyis yod par 
[\[223a.3\]]'gyur la/_de yang zla ba phyed phyed bgrangs nas zla ba phyed kyang brgya phrag nyi shu rtsa bzhi yod par 'gyur bas dus gsum po re re la yang zla phyed brgyad brgya brgyad brgya yod pas mdor bsdus na nyin mtshan sum khri drug stong du 'tsho bar 'gyur ro/_/nyin zhag gcig la lan gnyis su za bas mdor 
[\[223a.4\]]bsdus na zas ni lan stong phrag bdun cu rtsa gnyis za bar 'gyur te/_rkyen gyis bar chad byas nas ma zos pa'i grangs kyang der gtogs so/_/zas ma zos pa'i rkyen ni 'di lta ste/_khros nas ma zos pa dang /_sdug bsngal myong nas ma zos pa dang /_btsal te ma rnyed nas ma zos pa 
[\[223a.5\]]dang /_gnyid log ste ma zos pa dang /_sdom pa blangs pa dang /_rtse bas myos te ma zos pa dang /_brel te ma zos pa ste/_zos pa dang ma zos pa gcig tu bsdus na grangs de snyed yod de/_ma'i nu zho 'thungs pa yang grangs der gtogs so/_/de ltar na ngas mi rnams kyi 'tsho ba'i tshe 
[\[223a.6\]]lo brgya pa'i lo dang /_zla ba dang /_nyin mtshan dang /_bza' ba dang /_btung ba zos pa dang /_'thungs pa'i grangs yongs su rdzogs par bstan pa yin gyis khyod kyis 'di la yongs su skyo ba bskyed par bya'o/_/dga' bo de ltar btsas shing cher skyes pa'i lus la yang nad mang po 'di lta ste/_
[\[223a.7\]]klad pa na ba dang /_mig na ba dang /_rna ba na ba dang /_sna na ba dang /_lce na ba dang /_so na ba dang /_lkog ma na ba dang /_snying na ba dang /_lto na ba dang /_lag pa na ba dang /_rkang pa na bas gnod pa dang /_g.yan pa dang /_mdze dang /_myos pa dang /_skrangs pa dang /_lud pa dang /_mkhris pa dang /_
[\[223b\]]
[\[223b.1\]]bad kan la sogs pa nad mang po rnams kyis yan lag dang /_nying lag na zhing sdug bsngal myong bar byed de/_dga' bo mi'i lus la 'di 'dra ba'i nad kyis sdug bsngal rnam pa sna tshogs yod do/_/gzhan yang rlung nad brgya rtsa gcig dang /_mkhris pa'i nad brgya rtsa gcig dang /_
[\[223b.2\]]bad kan gyi nad brgya rtsa gcig dang /_'dus pa'i nad brgya rtsa gcig yod pas mdor bsdus na nad bzhi brgya rtsa bzhi nang gi lus las skye bar 'gyur bas dga' bo lus 'di ni 'bras dang 'dra zhing zug rngu dang 'dra bas nad mang po las mngon par grub pa/_skad cig tsam du yang mi gnas shing skad 
[\[223b.3\]]cig mar 'gyur ba/_rang bzhin gyis mi rtag pa dang /_sdug bsngal ba dang /_stong pa dang /_bdag med par gyur pa/_'chi ba dang nye zhing 'jig par 'gyur ba'i chos can yid brtan du mi rung ba yin no/_/dga' bo 'di ltar sems can rnams ni gzhan yang skye ba'i sdug bsngal 'di lta 
[\[223b.4\]]bu myong bar gyur te/_'di lta ste/_lag pa bcad pa dang /_rkang pa bcad pa dang /_mig phyung ba dang /_rna ba bcad pa dang /_sna bcad pa dang /_lce bcad pa dang /_mgo bcad pa dang /_yan lag dang /_nying lag bcad pa'i sdug bsngal dang /_gzhan yang go rar gzhug pa 
[\[223b.5\]]dang /_gag shing dang /_lcag gis gzhu ba dang /_rdeg pa dang /_bcing ba la sogs pa'i sdug bsngal dang /_bkres pa dang /_skom pa dang /_ngal ba'i sdug bsngal dang /_grang ba dang /_tsha ba dang /_rlung dang /_char pa dang /_sbrang bu mchu [{]rings [,]ring [}]dang /_sha sbrang dang /_gcan gzan 
[\[223b.6\]]dang /_sdig sbrul la sogs pa'i reg pa las byung ba'i sdug bsngal rnam pa sna tshogs tshad med pa dpag tu med pa brjod kyis mi rdzogs pa dag rjes su myong bar 'gyur te/_sems can rnams ni rtag tu 'di 'dra ba'i sdug bsngal mi bzad pa rtsub pa yid du mi 'ong ba la gnas shing rjes su chags pa dang /_
[\[223b.7\]]bying bar gyur pa yin pas 'dod pa rnams ni sdug bsngal gyi rtsa bar gyur pa yin yang de spang bar bya ba yin par mi shes shing /_yang yongs su gnyer bar byed pas nyin mtshan du lus dang sems yongs su gdung ba dang /_nang sregacing tshig par byed pa la yang rgyun 'chad pa med de/_de bzhin du skye ba yang sdug 
[\[224a\]]
[\[224a.1\]]bsngal yin no/_/rga ba yang sdug bsngal yin no/_/na ba yang sdug bsngal yin no/_/'chi ba yang sdug bsngal yin no/_/sdug pa dang bral ba yang sdug bsngal yin no/_/mi sdug pa dang phrad pa yang sdug bsngal yin no/_/gang 'dod pa 
[\[224a.2\]]btsal te ma rnyed pa yang sdug bsngal yin no/_/nye bar len pa'i phung po lnga yang sdug bsngal yin no/_/'gro ba dang /_'greng ba dang /_'dug pa dang /_nyal ba'i spyod lam bzhi po dag kyang sdug bsngal yin pas/_gal te rtag tu 'gro zhing 'greng ba dang /_'dug pa dang /_
[\[224a.3\]]nyal bar ma gyur na yang sdug bsngal myong zhing bde ba med par 'gyur ro/_/gal te rtag tu 'greng zhing 'gro ba dang /_'dug pa dang /_nyal bar gyur tam/_gal te rtag tu 'dug la 'gro ba dang /_'greng ba dang /_nyal bar ma gyur tam/_gal te rtag tu nyal la 'gro ba dang /_
[\[224a.4\]]'greng ba dang /_'dug par ma gyur na yang thams cad sdug bsngal mi bzad pa myong zhing bde ba thob par mi 'gyur bas dga' bo 'di dag thams cad sdug bsngal ma spangs pas sdug bsngal yongs su gnyer bar byed pa yin pas sdug bsngal kho na skye zhing /_sdug bsngal kho na 'gag 
[\[224a.5\]]par 'gyur bas 'du byed rnams kyi rgyu dang rkyen rgyun chad pa med pa 'byung bar 'gyur te/_de bzhin gshegs pas 'di dag thugs su chud pa'i phyir sems can rnams kyi 'khor ba'i chos 'du byed pa rnams mi rtag cing yang dag pa'i mthar phyin pa ma yin pa/_rnam par 'gyur ba'i chos 
[\[224a.6\]]can yid brtan du mi rung ba yin pas chog shes pa yongs su btsal nas shin tu skyo ba bskyed de/_nan tan brtson 'grus kyis rnam par grol ba yongs su gnyer bar bya'o zhes gsungs pa yin no/_/dga' bo bde 'gror skyes pa'i sems can yang skye gnas mi gtsang bdag tu sdug 
[\[224a.7\]]bsngal mi bzad pa/_yang dag pa ma yin pa/_rnam pa sna tshogs myong ba yang brjod kyis mi rdzogs na ngan song gsum po [{]yi dgas [,]yi dwags [}]dang /_dud 'gro dang /_sems can dmyal ba pa'i sems can rnams kyis myong bar gyur pa'i sdug bsngal mi bzad pa bzod par dka' ba yongs 
[\[224b\]]
[\[224b.1\]]su rdzogs par brjod pa lta smos kyang ci dgos//_//bam po gsum pa ste tha ma/_/gzhan yang dga' bo ma'i mngal du 'jug pa rnam pa bzhi yod de/_bzhi gang zhe na/_sems can kha cig ni yang dag par shes bzhin du 'jug_/yang dag par shes 
[\[224b.2\]]bzhin du gnas/_yang dag par shes bzhin du 'byung ba yang yod/_kha cig ni yang dag par shes bzhin du 'jug_/yang dag par shes bzhin du gnas la yang dag par mi shes bzhin du 'byung ba yang yod/_kha cig ni yang dag par shes bzhin du 'jug la yang dag par 
[\[224b.3\]]mi shes bzhin du gnas shing yang dag par mi shes bzhin du 'byung ba yang yod/_kha cig ni yang dag par mi shes bzhin du 'jug_/yang dag par mi shes bzhin du gnas/_yang dag par mi shes bzhin du 'byung ba yang yod do/_/de la su zhig yang dag par shes bzhin du 
[\[224b.4\]]'jug pa dang /_gnas pa dang /_'byung bar 'gyur zhe na/_'di ltar 'di ni so so'i skye bo'i sems can kha cig rang bzhin gyis tshul khrims bsrung ba la dga' zhing yang nas yang du dge ba'i phyogs la goms par byed pa dang /_dngos po mchog la mos shing bsod nams rnams 
[\[224b.5\]]mngon par 'du byed pa dang /_shin tu yang dag par sdom pa dang /_rtag par drang por sems shing bag med par mi byed pa dang /_shes rab chen po dang ldan pas 'chi ka'i dus kyi tshe 'gyod pa med par skye ba yang dag par len par byed pa rgyun du zhugs pa skye ba lan bdun pa'am/_
[\[224b.6\]]rigs nas rigs su skye ba'am/_lan cig phyir 'ong ba'am/_bar chad gcig pa dag yin te/_gang zag de dag gis sngar dge ba spyad pa'i phyir 'chi ka'i dus kyi tshe sdug bsngal nye bar 'ongs shing na ba dang /_tsha ba nyams su myong bar gyur kyang sems la g.yeng ba med 
[\[224b.7\]]par yang dag par dran bzhin du 'chi ba'i dus byas te/_yang dag par dran bzhin du ma'i mngal du zhugs nas chos rnams las kyi dbang gis skye ba dang /_thams cad rgyu dang rkyen las skye bar 'gyur bas rtag tu bdud kyi gnas byas par gyur to/_/zhes rab tu shes so/_/
[\[225a\]]
[\[225a.1\]]dga' bo lus 'di ni mi gtsang ba thams cad kyi khyim yin pas rang bzhin gyis rtag par gnas pa ma yin pa dang /_glen pa'i dngos po yin pas rmongs pa dag la slu bar byed pa yin no/_/snyam du rig par bya'o/_/lus 'di ni rus pa'i 'khrul 
[\[225a.2\]]'khor rtsa rgyus rnams phan tshun 'brel pa bu ga dang gnad rnams dod par gyur pa/_sha dang /_tshil dang /_rus pa dang /_rkang phan tshun du dkris shing pags pas g.yogs pa yin yang skyon du ma mthong bas rab tu gdungs pa'i phug tu mi gtsang bas yongs su gang ba/_skra 
[\[225a.3\]]dang /_spu dang /_sen mo dang /_so'i gnas skabs tha dad pa la/_bdag dang bdag gir bzung ba'i phyir rtag tu rang dbang med par khrid pa/_rtag tu mchil ma dang /_snabs dang /_mi gtsang ba dang /_kha chu dang /_rdul dang /_mkhris pa dang /_bad kan 'byung zhing zhag dang /_
[\[225a.4\]]tshil rul zhing myags pa dang /_mkhal ma dang /_mtsher pa dang /_mchin pa dang /_glo ba dang /_rgyu ma che phra mi gtsang bas gang zhing skyug bro ba/_srin bu'i rigs mang pos kun tu khyab par gang ba/_steng dang /_'og gi bu ga rnams su rtag tu mi gtsang ba 'dzag pa zhu ba dang /_
[\[225a.5\]]ma zhu ba'i gnas gnyis pags pa srab mos g.yogs pas/_'di ni snam phyis dang 'dra ba yin no/_/snyam du khyod kyis so sor brtag par bya'o/_/ji tsam du bza' ba dang /_bca' ba zos 'chos shing bldad pa na mchil snabs su gyur nas mid par 'jug cing rkang dang 
[\[225a.6\]]klad pa phan tshun 'dres nas lto bar 'bab par 'gyur te/_'di lta ste dper na/_khyi rus pa skam po bldad pa lta bur gyur pa yin yang yang dag pa ma yin pa'i sems kyis zhim pa'i 'du shes skyed par byed pas zas rked par phyin nas gyen du slon par byed kyang slar mid par byed do/_/
[\[225a.7\]]dga' bo lus 'di ni dang po mer mer po dang /_nur nur po dang /_ltar ltar po dang /_mkhrang 'gyur dang /_rkang lag 'gyus pa mi gtsang ba'i dngos po cher skyes nas/_byis pa'i tshe 'khor bar gyur pa nas rgas pa'i bar du 'khor zhing bcings par gyur pa ni 'di lta ste/_dper na mun pa'i g.yangs 
[\[225b\]]
[\[225b.1\]]dang 'dra'o/_/khron pa mnam po dang 'dra bar rtag tu lan tshwa dang /_bska ba dang /_tsha ba dang /_skyur ba la sogs pa'i zas kyi ros yongs su gsos pa/_gzhan yang ma'i mngal gyi mes lus kyi dbang po rab tu btsos pa/_mi gtsang ba'i snod du rtag par rab tu gdung ba'i sdug 
[\[225b.2\]]bsngal myong bar 'gyur ba/_gal te mi 'greng ngam/_'dug gam/_nyal bar gyur pa na bcing ba lngas bcings pa 'am/_mes gdungs pa bzhin shin tu bzod par dka' ba'i sdug bsngal myong bar 'gyur bas dpe byar yang mi nus so/_/dga' bo mngal na gnas pa de de 
[\[225b.3\]]ltar mi gtsang ba'i 'dam du gnas shing sdug bsngal mang pos nyon mongs par 'gyur mod kyi 'on kyang dbang po rno ba'i phyir sems g.yeng bar mi 'gyur ro/_/gzhan yang sems can bsod nams chung ba kha cig ni ma'i mngal na 'phred du nyal ba'am/_log par 'dug par yang 
[\[225b.4\]]'gyur te/_de yang sngon gyi las rgyu dang rkyen gyi stobs kyi phyir ram/_yang na mas kha zas ma snyoms pa shin tu grang ba'am/_shin tu tsha ba'am/_shin tu skyur ba 'am/_shin tu mngar ba'am/_shin tu kha ba zos pa'i phyir ram/_yang na tshad las 'das par skom 'thungs 
[\[225b.5\]]sam/_'dod chags mang du spyad dam/_nad bu can du gyur tam/_mya ngan mang pos non tam/_rdeg 'chos sam/_brdegs par gyur na yang rkyen 'di dag gi dbang gis ma'i lus kyang yongs su gdung bar 'gyur la ma'i lus yongs su gdungs par gyur pa'i phyir mngal na gnas pa 
[\[225b.6\]]yang yongs su gdung bar 'gyur ro/_/yongs su gdungs par gyur pa'i phyir na sdug bsngal mang po myong bar 'gyur ro/_/sdug bsngal mang po myong bar gyur pa'i phyir na g.yo bar 'gyur ro/_/g.yos par gyur pa'i phyir na lus log par 'phred du nyal zhing 'byung bar mi nus pa la 
[\[225b.7\]]bud med mkhas pas mar ram/_'bru mar gyis lag pa bskus nas ma'i mngal du 'jug ste/_bags kyis bags kyis mngal la myangs nas sngar ji ltar gnas pa bzhin du 'jog par byed pas lag pas reg par gyur pa na mngal na gnas pa de sdug bsngal chen po mi zad pa dag 
[\[226a\]]
[\[226a.1\]]myong bar 'gyur te/_dga' bo 'di lta ste dper na/_khye'u 'am bu mo shin tu gzhon pa'i lus la la zhig gis mtshon rnon pos pags pa dang sha bcad nas de'i steng du thal bas gtor na/_de'i rkyen gyis sdug bsngal chen po myong bar 'gyur ba de bzhin du mngal na 
[\[226a.2\]]gnas pa'i sdug bsngal mi bzad pa rtsub pa yang de 'dra ste/_de lta bu'i sdug bsngal myong bar gyur kyang dbang po mchog tu rno ba'i phyir yang dag pa'i dran pa dang ldan pas rnam par g.yeng bar mi 'gyur te/_dga' bo de ltar na mngal na gnas pa de ma'i mngal na gnas pa'i tshe de 
[\[226a.3\]]lta bu'i sdug bsngal myong bar 'gyur ro/_/gzhan yang btsas su nye ba'i tshe na sdug bsngal dang bcas bzhin du 'byung bar 'gyur te/_las kyi rlung gi dbang gis de'i lag pa bsnol nas yan lag dang nying lag bcum ste/_sdug bsngal chen po mi bzad pa myong nas/_ma'i 
[\[226a.4\]]mngal nas byung bar gyur pas lus kyi yan lag thams cad sngon por 'gyur te 'di lta ste/_dper na gsar du skrangs pa la reg par mi bzod pa bzhin du bkres skom gyis gdung ba dang /_snying 'phyang zhing gdung ba dang bcas bzhin du las kyi rlung gi rgyu dang rkyen gyis bus nas mngal nas 
[\[226a.5\]]'byung bar 'gyur ro/_/mngal nas byung nas kyang phyi rol gyi rlung gis reg par gyur pa na 'di lta ste/_dper na mtshon gyis bcad nas thal bas bskus pa ji lta ba bzhin du 'gyur ro/_/lag pa dang gos kyis reg par gyur pa'i tshe na yang thams cad du sdug bsngal mi bzad pa myong 
[\[226a.6\]]bar 'gyur te/_'di lta bu'i sdug bsngal myong bar gyur kyang dbang po rab tu rno ba'i phyir yang dag pa'i dran pa dang ldan pas rnam par g.yeng bar mi 'gyur te/_ma'i mngal du shes bzhin du 'jug pa dang /_gnas pa dang /_'byung ba thams cad kyang sdug bsngal yin na/_dga' bo 
[\[226a.7\]]mkhas pa su zhig 'di 'dra ba'i mngal du 'jug pa la mos par byed/_dga' bo de la su zhig ma'i mngal du yang dag par shes bzhin du 'jug cing gnas la yang dag par mi shes bzhin du 'byung bar 'gyur zhe na/_dga' bo ji ltar 'di ni so so'i skye bo'i sems can kha cig ni rang bzhin 
[\[226b\]]
[\[226b.1\]]gyis tshul khrims srung ba la dga' zhing yang nas yang du dge ba'i phyogs la goms par byed pa dang /_rtag tu dngos po mchog la mos shing bsod nams rnams mngon par 'du byed pa dang /_de'i sems drang zhing bag med par mi byed pa dang /_shes rab chung ngu dang ldan pas 'chi 
[\[226b.2\]]ka'i dus kyi tshe 'gyod pa med par gyur pa rgyun du zhugs pa skye ba lan bdun pa 'am/_rigs nas rigs su skye ba'am/_lan cig phyir 'ong ba'am/_bar chad gcig pa dag yin te/_gang zag de dag gis sngar dge ba spyad pas 'chi ka'i dus kyi tshe sdug bsngal nye bar 
[\[226b.3\]]'ongs shing na ba dang tsha ba nyams su myong bar gyur kyang sems la g.yeng ba med par yang dag par dran bzhin du ma'i mngal du zhugs nas chos rnams las kyi dbang gis skye ba dang /_thams cad rgyu dang rkyen las skye bar rab tu shes so/_/zhes bya ba nas ma'i mngal nas 
[\[226b.4\]]zhes bya ba'i bar du yang snga ma bzhin du rgyas par sbyar te/_de lta bu'i sdug bsngal mi bzad pa tsha zhing rtsub pa rnams myong bar gyur kyang dbang po 'bring dang ldan pa'i phyir yang dag par shes bzhin du 'jug cing gnas la/_yang dag par mi shes bzhin du 'byung bar 'gyur te/_
[\[226b.5\]]mkhas pa su zhig 'di 'dra ba'i mngal du 'jug pa la mos par byed ces bya ba'i bar du yang snga ma bzhin du rgyas par sbyar ro/_/dga' bo su zhig yang dag par shes bzhin du ma'i mngal du 'jug la/_yang dag par mi shes bzhin du gnas shing 'byung bar byed ce na/_dga' 
[\[226b.6\]]bo 'di ltar 'di na so so'i skye bo'i sems can kha cig rang bzhin gyis tshul khrims srung ba la dga' zhing yang nas yang du dge ba'i phyogs la goms par byed pa dang /_rtag tu dngos po mchog la mos shing bsod nams mngon par 'du byed pa zhes bya ba nas 'chi ka'i dus 
[\[226b.7\]]kyi tshe 'gyod pa med par gyur pa rgyun du zhugs pa skye ba lan bdun pa zhes bya ba la sogs pa'i bar du yang snga ma bzhin du rgyas par sbyar te/_'chi ka'i dus kyi tshe sdug bsngal nye bar 'ongs shing na ba dang tsha ba nyams su myong bar gyur kyang sems la g.yeng ba med par yang dag par dran 
[\[227a\]]
[\[227a.1\]]bzhin du ma'i mngal du 'jug par byed de/_dbang po rnon po ma yin pa'i phyir shes bzhin du mngal du 'jug par byed kyang mi shes bzhin du gnas shing 'byung bar byed do/_/mkhas pa su zhig 'di 'dra ba'i mngal du 'jug pa la mos par byed ces bya ba la sogs pa 
[\[227a.2\]]yang snga ma bzhin du rgyas par sbyar ro/_/dga' bo su zhig yang dag par mi shes bzhin du 'jug pa dang /_gnas pa dang /_'byung bar byed ce na/_'di ltar 'di na so so'i skye bo'i sems can kha cig tshul khrims yongs su dag pa 'bral ba la dga' zhing dge ba'i phyogs sgrub 
[\[227a.3\]]par mi byed pa rtag tu dngos po ngan pa la mos shing sdig pa rnams spyod pa/_sems kyi rang bzhin mi drang zhing bag med pa mang ba/_shes rab dang mi ldan pa dag longs spyod la mngon par zhen cing ser sna byas pa dang /_rtag tu lag pa bskums nas gzhan dag la rkyong zhing gtong bar mi byed pa 
[\[227a.4\]]dang /_rtag tu re ba dang bcas shing sems rab tu dul bar ma gyur pa dang /_lta ba dang /_spyod pa phyin ci log tu gyur pas 'chi ka'i dus kyi tshe 'gyod pa dang bcas shing sdig pa mi dge ba'i las rnams mngon du gyur pas 'chi ka'i dus kyi tshe sdug bsngal mi bzad pa dang /_tsha ba dang /_rtsub pa dang /_yid du 
[\[227a.5\]]mi 'ong bdag gis rab tu gzir cing de'i sems rnam par g.yeng bar byed pas sdug bsngal gyi dbang gis bdag ni su zhig gang nas 'dir 'ongs/_de gang du 'gro bar 'gyur zhes rab tu mi shes pas dga' bo 'di ni dus gsum du yang dag par shes bzhin du med pa zhes bya ste rgyas par gong ma bzhin du sbyar ro/_/
[\[227a.6\]]dga' bo sems can de dag mir skyes nas de lta bu'i sdug bsngal tshad med pa dang ldan par 'gyur mod kyi 'on kyang de dag ni gnas mchog tu gyur pa yin pas bskal pa bye ba brgya stong tshad med pa snyed du yang mi'i lus shin tu rnyed par dka' ba yin no/_/gal te mtho ris su skyes par gyur na yang rtag tu ltung bas 'jigs 
[\[227a.7\]]pas sdug pa dang bral ba'i sdug bsngal dang ldan te/_'chi ba'i dus kyi tshe lha gzhan rnams kyis 'di skad du khyod bde 'gro'i 'jig rten du skye bar gyur cig_/bde 'gro'i 'jig rten gang zhe na/_'di lta ste/_de ni mi'i 'gro ba gang yin pa'o/_/zhes zer bas mi'i 'gro ba ni shin tu rnyed par dka' ba yin la/_khom 
[\[227b\]]
[\[227b.1\]]pa dang ldan pa ni de bas kyang ches shin tu rnyed par dka'o/_/ngan 'gro gang zhe na/_'di lta ste/_ngan song gsum po dag gang yin pa'o/_/sems can dmyal ba'i 'gro ba ni rtag tu sdug bsngal mi bzad pa/_shin tu yid du mi 'ong ba/_rab tu tsha zhing rtsub pa dag myong bar 
[\[227b.2\]]'gyur bas dpe byar yang mi nus so/_/[{]yi dgas [,]yi dwags [}]kyi 'gro ba ni rang bzhin gyis zhe sdang mang ba/_rab tu mnyen zhing dul ba'i sems med pa/_g.yo sgyu dang bcas pa/_gsod cing gnod par byed pa/_lag pa khrag gis bskus pa/_byams pa dang /_snying rje med pa/_byad bzhin 
[\[227b.3\]]mi sdug pa/_mthong na 'jigs su rung ba/_gal te mi dang nye bar gyur na yang bkres pa dang /_skom pa'i sdug bsngal myong bar byed pas rtag par sgrib pa dang bcas shing thogs ma dang bcas pa yin no/_/dud 'gro'i skye gnas kyi 'gro ba ni tshad med dpag tu med de/_don gyi 
[\[227b.4\]]spyod pa dang mi ldan pa/_bsod nams kyi spyod pa dang mi ldan pa/_chos kyi spyod pa dang mi ldan pa/_dge ba'i spyod pa dang mi ldan pa/_drang po'i spyod pa dang mi ldan pa/_phan tshun gcig la gcig za ba dang /_mthu dang ldan pa rnams mthu chung ba dag la za bar byed pa dag yin no/_/dud 
[\[227b.5\]]'gro'i skye gnas kha cig ni mun par skyes/_mun par rgas/_mun par 'chi ba'i dus byed cing /_mi gtsang ba'i gnas gcin [(]rkyag [,]skyag [)]gi nang du gnas nas re 'ga' snang ba dang bcas pa yang yod de/_'di lta ste/_phye ma leb dang /_sbrang ma dang /_sro shig dang /_tre la ta lta bu rnams so/_/
[\[227b.6\]]gzhan yang rtag par mun pa'i nang du skyes/_mun pa'i nang du rgas par gyur pa tshad med dpag tu med pa dag yod de/_de ni tshe rabs snga ma la mir gyur pa na glen zhing gti mug pas chos yang dag pa ma mnyan pa/_lus dang ngag dang yid thal rangs su gtong zhing 'dod pa lnga la mngon par zhen par gyur pa/_sdig 
[\[227b.7\]]pa mi dge ba'i las mang po mngon par 'dus byas pas de'i rigs su skyes nas glen zhing rmongs pa'i sdug bsngal myong bar 'gyur ba dag yin no/_/dga' bo gzhan yang dud 'gro'i skye gnas pa'i sems can chu'i nang du skyes nas chu'i nang du rgas/_chu'i nang du dus byed par 'gyur ba tshad med dpag tu 
[\[228a\]]
[\[228a.1\]]med pa dag yod de/_'di lta ste/_nya dang /_ru sbal dang /_sbal pa dang /_sbal pa dkar po dang /_ba lu ka lta bu rnams te/_thams cad kyang tshe rabs snga ma la lus dang ngag dang /_yid kyi las mi dge ba'i dbang gis zhes bya ba la sogs pa yang gong ma bzhin 
[\[228a.2\]]du rgyas par sbyar ro/_/dga' bo gzhan yang dud 'gro'i skye gnas pa'i sems can bshang ba dang gci ba'i dri tshor na myur du der song nas bza' ba dang /_btung bar byed pa tshad med dpag tu med pa snyad yod de/_'di lta ste/_phag dang /_lug dang /_khyim bya dang /_khyi dang /_
[\[228a.3\]]wa dang /_bya rgod dang /_bya rog dang /_sbrang bu dang /_sbur ba dang /_gcan gzan rnams te/_thams cad kyang tshe rabs snga ma'i sdig pa dge ba'i las kyi dbang gis de lta bu'i rnam par smin pa myong bar 'gyur ro/_/dga' bo gzhan yang dud 'gro'i skye gnas pa rtag tu rtswa 
[\[228a.4\]]dang shing dang mi gtsang ba'i dngos po rnams za zhing 'thung bar byed pa tshad med dpag tu med pa snyed yod de/_'di lta ste/_glang po che dang /_rta dang /_rnga mo dang /_ba lang dang /_bong bu dang /_dre'u la sogs pa lta bu rnams te/_de dag thams cad kyang tshe rabs snga ma'i las mi dge 
[\[228a.5\]]ba'i dbang gis ji srid 'tsho'i bar du de lta bu'i rnam par smin pa myong bar 'gyur ro/_/gzhan yang dga' bo kye ma kyi hud srid par 'khor ba'i rgya mtsho 'di ni 'bar ba/_rab tu 'bar ba/_mchog tu 'bar ba/_shin tu mchog tu 'bar ba yin pas sems can 'ga' tsam yang des ma 
[\[228a.6\]]bsregs shing ma btsos pa med de/_de yang mig dang /_rna ba dang /_sna dang /_lce dang /_lus dang /_yid kyi me rab tu 'bar ba'i 'dod pas mngon du snang ba'i yul gzugs dang /_sgra dang /_dri dang /_ro dang /_reg bya dang /_chos yongs su gnyer ba'i dbang gis de ltar gyur pa yin 
[\[228a.7\]]no/_/dga' bo 'bar rab tu 'bar bar byed pa'i me gang zhe na/_'di lta ste/_'dod chags dang /_zhe sdang dang /_gti mug gi me dang /_skye ba dang /_rga ba dang /_na ba dang /_'chi ba'i me dang /_mya ngan dang /_smre sngags 'don pa dang /_sdug bsngal ba dang /_yid mi bde 
[\[228b\]]
[\[228b.1\]]ba dang /_'khrug pa'i me ngag gis rtag tu bsregs shing 'bar bar byed pas 'ga' tsam yang de las thar ba med do/_/dga' bo le lo la rab tu gnas pa dag ni sdug bsngal mang po rmyong zhing nyon mongs pas kun tu dkris nas sdig pa mi dge ba'i chos mngon par 'dus byas pas 
[\[228b.2\]]'khor bar 'khor ba yang nye bar zhi zhing rgyun chad par mi 'gyur ro/_/brtson 'grus brtsams pa gang yin pa de dag ni bde ba mang du myong zhing brtul ba'i sems skyed par byed pas nyon mongs pa yongs su bsal nas dge ba'i chos bsgom pa'i rab tu brtson pa mi gtong ba la rgyun 
[\[228b.3\]]'chad pa med do/_/de lta bas na deng khyod kyi lus 'di'i pags pa dang /_sha dang /_chu ba dang /_rus pa dang /_khrag dang /_rtsa rgyus dang /_rkang rnams ni ring po mi thogs par gyes shing 'jig par 'gyur ro/_/snyam du so sor brtags nas rtag par sems rtse gcig tu 
[\[228b.4\]]le lo mi bya bar mngon sum du ma byas pa mngon sum du bya ba'i phyir nan tan brtson 'grus kyis de ltar bslab par bya'o/_/dga' bo nga ni 'jig rten pa rnams dang rtsod par mi byed na 'on kyang 'jig rten pa rnams ni nan gyis nga dang rtsod par byed do/_/de ci'i phyir zhe na/_gang chos shes pa 
[\[228b.5\]]rnams ni gzhan dang rtsod par mi byed de/_bdag dang bdag gir 'dzin pa dang bral ba yin na su dang lhan cig rtsod par byed/_'on kyang mthong ba dang /_shes pa med pa dag yang dag pa ma yin pa'i 'dzin pa skyed par byed pa'i phyir ngas yang dag par mngon par rdzogs par sangs 
[\[228b.6\]]rgyas nas 'di skad du ngas ni chos rnams gang yang mi shes pa med do zhes smras pa yin te/_dga' bo ngas de skad smras pa de la tha dad du gyur pa yod dam/_dga' bos gsol pa/_bcom ldan 'das de ni ma mchis te/_de bzhin gshegs pas de skad gsungs pa la gzhan 
[\[228b.7\]]du 'gyur ba ma mchis so/_/bcom ldan 'das kyis bka' stsal pa/_legs so legs so/_/dga' bo de bzhin gshegs pa'i gsung la gdon mi za bar tha dad du gyur pa med pas de bzhin gshegs pa ni yang dag par gsung ba/_bden par gsung ba/_de bzhin nyid du 
[\[229a\]]
[\[229a.1\]]gsung ba/_tha mi dad par gsung ba/_slu ba med par gsung ba/_'jig rten pa rnams la yun ring por phan pa dang /_bde ba dang /_phan yon chen po thob par mdzad pa/_lam mkhyen pa/_lam rig pa/_lam ston pa/_lam 'byed pa/_lam 'dren pa/_de bzhin 
[\[229a.2\]]gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul ba/_kha lo sgyur ba/_lha dang mi rnams kyi ston pa sangs rgyas bcom ldan 'das su gyur pa yin no/_/
[\[229a.3\]]'jig rten pa rnams ni shes pa med pa/_mngon par yid ches pa med pa/_rtag par dbang po rnams kyi bran byed pa/_lag mthil na yod pa/_kho na mthong zhing don chen po la mi lta ba/_slu ba'i dngos po mi sgrub par gang bya dka' ba rgyun du byed pa yin no/_/dga' bo shes rab dang ldan 
[\[229a.4\]]pa'i spyod yul 'di ltar re shig zhog la deng khyod kyis sha'i mig gis lta bas shes pa dang mthong ba ji snyed pa dag yang dag pa ma yin par so sor brtags na de nyid rnam par thar pa zhes bya bas/_dga' bo khyod nga la dad pa'i phyir ma 'gro shig_/nga la 'dun pa'i phyir 'brang bar ma byed cig_/
[\[229a.5\]]nga'i tshig la rton par ma byed cig_/nga'i mtshan mal rtog par ma byed cig_/dge sbyong gi lta ba dang shes pa'i rjes su ma 'brang shig_/dge sbyong la gus pa ma skyed cig_/'di skad du dge sbyong gau ta ma ni bdag gi ston pa chen po yin no/_/zhes ma zer bar ngas mngon par rdzogs par sangs rgyas pa'i 
[\[229a.6\]]chos gang yin pa de gcig pu dben par song la yid la bsams te/_'jal bar gyis shig_/so sor rtogs shig_/rtag par mang du sgoms shig_/sems rtse gcig tu chos rnams so sor brtags te/_chos de dag las bsgom pa'i 'du shes yongs su rdzogs par byas te/_yang dag pa'i 
[\[229a.7\]]dran pa la gnas nas bdag nyid kyi gling byos shig_/bdag nyid kyi gnas dang /_skyabs byos shig_/chos kyi gling byos shig_/chos kyi gnas dang skyabs byos shig dang /_de las gzhan pa'i gling dang /_gnas dang /_skyabs med do/_/dga' bo ji ltar na dge slong bdag nyid gling du gyur pa dang /_bdag 
[\[229b\]]
[\[229b.1\]]nyid gnas dang /_skyabs su gyur pa dang /_chos gling du gyur pa dang /_chos gnas dang skyabs su gyur cing de las gzhan pa'i gling dang /_de las gzhan pa'i gnas dang /_skyabs med par gyur pa yin zhe na/_dga' bo 'di ltar dge slong gang la la zhig bdag nyid kyi nang gi lus la lus kyi rjes su 
[\[229b.2\]]lta ba la rab tu gnas nas brtson 'grus kyi dran pa rtse gcig tu byas pas yang dag pa'i shes pa thob nas 'jig rten pa'i khong khro ba ji snyed pa dag rtag tu yid la sems shing rab tu dul bar gyur pa gang yin pa de ni nang gi lus la lus kyi rjes su lta ba zhes bya ste/_gang gis phyi rol gyi lus dang /_
[\[229b.3\]]nang dang phyi rol dang gnyi ga'i lus la rjes su lta ba yang de bzhin no/_/dga' bo de'i 'og tu kun 'byung ba'i chos la lus su bltas nas rab tu gnas pa dang /_'gog pa'i chos su bltas nas rab tu gnas pa yang byed la gzhan yang kun 'byung ba dang /_'gog pa'i chos gnyis la lus kyi 
[\[229b.4\]]rjes su lta zhing gnas par byed pa nyid kyi lus 'di la yang dag par dran par byed pas res 'ga' ni shes pa kho na dang ldan par 'gyur/_res 'ga' ni mthong ba kho na dang ldan par 'gyur/_res 'ga' ni dran pa kho na dang ldan par 'gyur zhing rten pa med par gnas par 'gyur bas 'jig rten 'di la blang 
[\[229b.5\]]bar bya ba ci yang med par rab tu shes par 'gyur te/_de ltar na dga' bo 'di ni dge slong bdag nyid kyi nang gi lus la lus kyi rjes su lta ba la gnas pa zhes bya ste/_phyi rol gyi lus dang /_nang dang phyi rol gnyi ga'i lus la lta ba yang de bzhin no/_/de'i 'og tu nang gi tshor ba dang /_phyi rol gyi tshor 
[\[229b.6\]]ba dang /_nang dang phyi rol gnyi ga'i tshor bar lta ba la rab tu gnas pa dang /_nang gi sems dang /_phyi rol gyi sems dang /_nang dang phyi rol gnyi ga'i sems su lta ba la gnas pa dang /_nang gi chos dang /_phyi rol gyi chos dang /_nang dang phyi rol gnyi ga'i chos su lta ba la rab tu gnas nas 
[\[229b.7\]]brtson 'grus kyis dran pa rtse gcig tu byas pas yang dag pa'i shes pa thob nas 'jig rten pa'i khong khro ba ji snyed pa dag rtag tu yid la mi sems shing rab tu dul bar gyur nas kun 'byung ba'i chos su bltas te rab tu gnas pa dang /_'gog pa'i chos su bltas nas rab tu gnas par yang byed la/_
[\[230a\]]
[\[230a.1\]]gzhan kun 'byung ba dang /_'gog pa'i chos gnyis la chos su bltas nas rab tu gnas par byed pa nyid kyis lus 'di nyid la yang dag par dran par byed pas res 'ga' ni shes pa kho na dang ldan par 'gyur/_res 'ga' ni mthong ba kho na dang ldan par 'gyur/_res 'ga' ni dran pa 
[\[230a.2\]]kho na dang ldan par 'gyur bas 'jig rten 'di la blang bar bya ba ci yang med pa rab tu shes par 'gyur te/_de ltar na dga' bo 'di ni dge slong bdag nyid gling du gyur pa dang /_bdag nyid gnas dang skyabs su gyur pa dang /_chos gling du gyur pa dang /_chos gnas dang skyabs su gyur cing de las gzhan pa'i 
[\[230a.3\]]gling med pa dang /_de las gzhan pa'i gnas dang skyabs med pa zhes bya'o/_/dga' bo skyes bu rang bzhin drang zhing g.yo sgyu spangs pa gang la la zhig snga dro'i dus kyi tshe nga'i thad du 'ongs pa la ngas dbang po ji lta ba bzhin du dge ba'i chos de la rjes su bstan nas de phyi dro'i dus kyi tshe bdag nyid thob pa dang 
[\[230a.4\]]ldan pa smra bar gyur la/_phyi dro'i dus kyi tshe chos rjes su bstan pa yang bdag nyid thob pa dang ldan par smra bar byed pas na/_dga' bo ngas legs par bstan pa'i chos ni mthong ba'i chos la mngon sum du rtogs pa rab tu gdung ba sel bar byed pa/_dus dang dbang po dang rab tu 'tsham par 'gyur ba/_
[\[230a.5\]]thabs dang ldan pa rang gis rig pa'i chos legs par skyob par byed pa yin pas gang gis nga'i mngon sum du chos bstan pa thos par gyur na mya ngan las 'das pa'i rjes su 'thun par 'gyur zhing byang chub la gzhol bar byed pa gang yin pa 'di ni nga'i mkhyen pa yin te/_de lta bas na deng 
[\[230a.6\]]khyod kyis bdag gi don dang gzhan gyi don dang /_gnyi ga'i don de lta bu mthong nas chos 'di la rtag par yang dag par bslabs te/_rab tu byung ba'i chos bag yod par bsgrubs nas chud mi gzan cing 'bras bu khyad par du 'phags pa 'dus ma byas kyi bde ba thob par byas nas gzhan gyis byin 
[\[230a.7\]]pa'i chos gos dang /_bsod snyoms dang /_mal cha dang /_na ba'i gsos sman la sogs pa blang bar bya zhing sbyin pa dag rnams bsod nams kyi phan yon chen po thob pa dang /_'bras bu rnam par smin pa khyad par du 'phags pa yangs shing rgya che bdag 'thob par 'gyur bar de ltar dga' bo 
[\[230b\]]
[\[230b.1\]]khyod kyis bslab par bya'o/_/gzhan yang dga' bo gzugs 'ga' tsam yang rjes su chags par bya ba 'am/_ma 'ongs pa'i dus na rnam par 'gyur zhing 'jig par mi 'gyur ba gang yang med de de'i gnas med do/_/gang yang mya ngan dang smre sngags 'don pa dang nyon mongs pa mi 
[\[230b.2\]]skyed pa gang yang med de de'i gnas med do/_/dga' bo 'di ji snyam du sems/_gzugs de rtag pa zhig yin nam/_'on te mi rtag pa zhig yin btsun pa de ni rang bzhin gyis mi rtag pa lags so/_/dga' bo gal te rang bzhin gyis mi rtag pa yin na ci de bde ba cig yin nam/_
[\[230b.3\]]'on te sdug bsngal ba zhig yin btsun pa de ni sdug bsngal ba lags so/_/gang mi rtag cing sdug bsngal ba de ni rnam par 'gyur zhing 'jig pa'i chos can yin na nga'i nyan thos 'phags pa mang du thos pa dang ldan pa dag ci gzugs 'di ni bdag yin no/_/bdag ni gzugs rnams dang 
[\[230b.4\]]ldan no/_gzugs ni bdag gi yin no/_/bdag ni gzugs la gnas so zhes khas len par byed dam/_gsol pa bcom ldan 'das de ni ma lags so/_/'di ji snyam du sems/_ci tshor ba dang /_'du shes dang /_'du byed dang /_/rnam par shes pa de dag rtag pa zhig yin 
[\[230b.5\]]nam 'on te mi rtag pa zhig yin btsun pa thams cad rang bzhin gyis mi rtag pa lags so/_/dga' bo ga la te rang bzhin gyis yin na ci bde ba zhig yin nam/_'on te sdug bsngal ba zhig yin btsun pa bsngal ba lags so/_/gang mi rtag cing sdug bsngal ba de ni rnam par 
[\[230b.6\]]'gyur zhing 'jig pa'i chos can yin na/_nga'i 'phags pa nyan thos mang du thos pa dang ldan pa dag ci tshor ba la sogs pa 'di dag ni bdag yin no/_bdag ni tshor ba la sogs pa dang ldan no/_/tshor ba la sogs pa ni bdag gi yin no/_/bdag ni tshor ba la sogs pa la gnas so zhes khas len 
[\[230b.7\]]par byed dam/_bcom ldan 'das de ni ma lags so/_/de lta bas na ji tsam du gzugs su gyur pa 'das pa'am/_ma 'ongs pa'am/_da ltar byung ba'am/_nang gi 'am/_phyi rol gyi 'am/_rags pa'am/_phra ba'am/_bzang po'am/_ngan pa'am/_thag ring ba'am/_thag nye ba yang rung ste/_
[\[231a\]]
[\[231a.1\]]ji tsam du gzugs su gyur pa thams cad kyang bdag ma yin la bdag kyang gzugs dang ldan pa ma yin pa dang /_gzugs kyang bdag ma yin la/_bdag kyang gzugs la gnas pa ma yin par rig par bya'o/_/de bzhin du yang dag pa'i dran pa dang yang dag pa'i shes rab 
[\[231a.2\]]kyis ji tsam du tshor ba dang /_'du shes dang /_'du byed dang /_rnam par shes par gyur pa 'das pa'am/_ma 'ongs pa'am/_da ltar byung ba'am/_nang gi'am/_phyi rol gyi 'am/_rags pa'am/_phra ba'am/_bzang po'am/_ngan pa'am/_thag ring ba 'thag nye ba yang rung ste/_de 
[\[231a.3\]]dag thams cad kyang bdag ma yin la bdag kyang de dag dang ldan pa ma yin pa dang /_de dag kyang bdag gi ma yin la/_bdag kyang nge dag la gnas pa ma yin par legs par so sor brtag par bya'o/_de bzhin du yang dag pa'i dran pa dang yang dag pa'i shes rab kyis nga'i nyan thos 'phags pa 
[\[231a.4\]]mang du thos pa dang ldan pa dag ni 'di ltar gzugs la so sor brtags nas yongs su skyo ba skye ba dang gzhan yang tshor ba dang /_'du shes dang /_'du byed dang /_rnam par shes pa la so sor brtags nas yongs su skyo ba skye bar 'gyur ro/_/gal te skyo bar gyur na mngon par zhen par mi byed do/_/mngon par 
[\[231a.5\]]zhen pa med pas rnam par grol ba thob par 'gyur ro/_/rnam par grol nas bdag rnam par grol lo snyam du shes pas 'di skad du bdag gi skye ba ni zad do/_/tshangs par spyod pa yang dag par spyad do/_/bya ba byas pas yang srid pa phyi ma len par mi 'gyur ro zhes sgrogs par 'gyur ro snyam du so sor 
[\[231a.6\]]brtag par bya'o/_/de'i tshe bcom ldan 'das kyis chos kyi rnam grangs 'di bka' stsal pa na/_tshe dang ldan pa dga' bo rdul spangs shing dri ma dang bral nas chos kyi mig rnam par dag pa thob par gyur to/_/dge slong lnga brgya po rnams ni zag pa rnams las sems rnam par grol ba thob par gyur 
[\[231a.7\]]to/_/de nas de'i tshe bcom ldan 'das kyis yang tshigs su bcad de dga' bo la bka' stsal pa/_gang la mnyam bzhag sems med pas/_/rnam dag ye shes med pas na/_/zag pa rnams ni spong mi 'gyur/_/de bas khyod kyis nan tan bsgrubs/_/khyod kyis rnal 'byor rtag sgoms la/_/phung po skye 
[\[231b\]]
[\[231b.1\]]'gag shes par gyis/_/rnam dag gal te rdzogs gyur na/_/lha rnams kun ni dga' bar 'gyur/_/mdza' bshes lhan cig 'brel dga' zhing /_/phan tshun 'drul zhing chags pa dang /_/thob dang grags pa mngon zhen pa/_/dga' bo khyod kyis kun spongs shig_/khyim pa dang ni rab 
[\[231b.2\]]byung la/_/bsten cing bshes ni ma byed par/_/'khor ba'i rgya mtsho 'da' soms la/_/sdug bsngal mthar ni phyin par byos/_/dang po mer mer po las ni/_/sha yi chu bur skye bar 'gyur/_/chu bur las ni ltar ltar skye/_/ltar ltar po las mkhrang bar 'gyur/_/mkhrang ba rnam par gyur nas 
[\[231b.3\]]ni/_/mgo dang yan lag bzhi skye bas/_/rus pa 'dus nas lus grub pa/_/thams cad las kyi rgyu las byung /_/mgo thod rus pa dgu 'dus shing /_/'gram pa'i rus pa gnyis 'brel te/_/so ni sum cu rtsa gnyis ldan/_/de yi rtsa ba'ang de bzhin no/_/rna rtsa gnya' ba'i rus pa dang /_/
[\[231b.4\]]rkan dang sna yi rus pa dang /_/brang dang mid pa'i rus pa ni/_/bsdus na rus pa nyi shu yod/_/mig la rus pa bzhi yod de/_/phrag pa byin pa zung gnyis yod/_/lag pa gnyis dang sor mo rnams/_/bsdus na rus pa lnga bcu yod/_/ltag rgyab rus pa brgyad yod de/_/sgal tshigs la ni sum cu gnyis/_/
[\[231b.5\]]'di dag kun la rtsa yod pas/_/de yi grangs ni cha bzhir 'gyur/_/rtsib logs g.yas pa'i rus pa ni/_/phan tshun 'brel pa bcu gsum yod/_/rtsib logs g.yon 'brel skye ba yi/_/rus pa dag ni bcu gsum yod/_/rus pa'i lu gu rgyud 'di di dag_/gsum gsum dag ni phan tshun 'brel/_/
[\[231b.6\]]gnyis gnyis dag ni tshigs ldan te/_/lhag ma gzhan ni 'brel pa med/_/g.yas g.yon brla ni gnyis po la/_/bsdus na rus pa lnga bcu yod/_/lus nang 'brel pa'i rus pa ni/_/bsdoms na sum brgya drug cu yod/_/rus tshigs phan tshun 'brel na ni/_/sems can lus ni grub yin zhes/_/yang 
[\[231b.7\]]dag sangs rgyas mkhyen pa yis/_/bden tshig tu ni gsungs pa yin/_/rkang mthil nas ni mgo yi bar/_/mi gtsang 'dres shing mi brtan pa/_/de dag lhan cig lus bsgrubs pas/_/nyam chung 'dam bu'i khyim dang 'dra/_/rus pa 'ba' zhig gzer bu med/_/sha khrag kun tu bskus pas na/_/mi gtsang 
[\[232a\]]
[\[232a.1\]]'khrul 'khor rab 'dra zhing /_/sgyu mas sprul pa'i gzugs brnyan 'dra/_/lus 'di rtsa rgyus dkris nas ni/_/pags pa gsher bas g.yogs pas na/_/gnas dgu rma yi sgo yod par/_/de lta bur ni blta bar bya/_/kun nas gcin [(]rkyag [,]skyag [)]mi gtsang ba/_/rtag tu gang zhing 'dzag 
[\[232a.2\]]pas na/_/dper na bang ba rdol rnams su/_/'bru rnams sna tshogs bkang ba ltar/_/lus 'di yang ni de bzhin te/_/mi gtsang sna tshogs rab tu gang /_/rus pa'i 'khrul 'khor g.yo bas na/_/nyam chung snying po ci yang med/_/byis pa'i skye ba rtag tu chags/_/mkhas pa dag ni zhen mi byed/_/
[\[232a.3\]]mchil snabs rngul ni rtag tu 'bab/_/rnag khrag dag gis rgyun tu gang /_/zhag ser 'o ma lhan cig 'dres/_/klad rgyas dag ni klad pas gang /_/snying gar bad kan rgyun tu 'byung /_/nang gi zhu dang ma zhu'i gnas/_/klad rgyas dang ni pags pa dang /_/snying dang nang grol glo mchin dang /_/'di la 
[\[232a.4\]]sogs pa'i rul myags dang /_/mi gtsang rnams dang lhan cig gnas/_/sdig pa'i lus ni 'jigs rung pas/_/'di nyid bdag gi dgra yin na/_/shes med 'dod la zhen pa yi/_/blun po rtag tu phangs par byed/_/'di 'dra'i mi gtsang lus 'di ni/_/grong khyer rnying pa 'dra bas na/_/nyin mtshan 
[\[232a.5\]]nyon mongs rab gzir cing /_/skad cig mi gnas kun tu 'khyams/_/rus pas grong khyer rtsig par byed/_/sha dang khrag gis zhal zhal bskus/_/'dod sdang gti mug tshon bkye nas/_/ci rigs par ni rgyan par byed/_/rus pa'i grong khyer skyug bro ba/_/sha khrag 'brel cing 'dus pas pas na/_/rtag tu sdug 
[\[232a.6\]]pa'i grogs po yis/_/phyi nang sdug bsngal gdung bar byed/_/dga' bo khyod kyis shes par byos/_/ngas ni ji skad bstan pa bzhin/_/nyin mtshan rtag tu dran byos la/_/'dod pa'i yul la sems ma byed/_/gal te 'dod pa spong 'dod na/_/rtag tu de bzhin rab sgoms la/_/rnam grol yongs su btsal 
[\[232a.7\]]bar gyis/_/myur du 'khor ba'i rgya mtsho 'da'/_/bcom ldan 'das kyis mngal du 'jug pa'i chos kyi rnam grangs 'di bka' stsal pa na/_tshe dang ldan pa dga' bo dang /_dge slong lnga brgya po de dag rab tu dga' bar gyur pas bcom ldan 'das kyis gsungs pa la mngon par bstod do/_/de'i tshe tshe dang ldan pa dga' bo 
[\[232b\]]
[\[232b.1\]]'khor ba'i rgya mtsho 'brog dgon pa las yang dag par 'das te/_mthar thug pa'i bde ba mya ngan las 'das pa'i gnas su phyin nas dgra bcom pa'i 'bras bu thob par gyur pas bdag nyid shin tu dga' bar gyur nas tshigs su bcad de smras pa/_gus sems khrus ni bstabs pa dang /_/chu gtsang byug spos 
[\[232b.2\]]phul ba dang /_/bsod nams rnams ni bsgrubs pas na/_/rnam smin mchog 'di thob pa yin/_/de nas 'khor mang po rnams de skad ces smras pa thos pas thams cad the tshom du gyur nas the tshom gcad pa'i phyir ston pa chen po la 'di skad ces gsol to/_/btsun pa tshe dang ldan pa dga' bo 'dis sngon 
[\[232b.3\]]sug las ci bgyis na de'i rnam par smin pas lus kyi mdog gser gyi kha dog lta bur gyur la/_mtshan sum cu dang ldan pas bdag nyid brgyan cing bcom ldan 'das kyi sku bas sor bzhes thung bar gyur ci'i slad du 'dod pa'i yul la shin tu mngon par zhen pa las ston pa chen pos thugs brtse bar 
[\[232b.4\]]dgongs nas mthus 'khor ba'i rgya mtsho las bsgral te/_thabs kyis shin tu mthar thug pa'i mya ngan las 'das pa la rnam par gzhag pa bkas bshad du gsol/_bcom ldan 'das kyis bka' stsal pa/_dge slong dag dge slong dga' bos sngon las mngon par 'dus byas pa'i 'bras bu rnam par 
[\[232b.5\]]smin pa yongs su smin pas na thams cad mngon du gyur pa yin no/_/zhes gzhan nas bstan pa bzhin du rgya cher bka' stsal nas tshigs su bcad de bka' stsal pa/_gal te bskal pa brgya lon kyang /_/las byas chud zar mi 'gyur te/_/rgyu dang rkyen ni tshogs pa na/_/lus can nyid la 'bras bur smin/_/dge 
[\[232b.6\]]slong dag khyad nyon cig_/sngon byung ba 'das pa'i dus bskal pa dgu bcu rtsa gcig gi sngon rol na skye dgu rnams tshe lo brgyad khri thub pa'i tshe de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa'i 
[\[232b.7\]]skyes bu 'dul ba kha lo sgyur ba lha dang mi rnams kyi ston pa/_sangs rgyas bcom ldan 'das rnam par gzigs zhes bya ba 'jig rten du byung ste/_dge slong gi dge 'dun brgya stong phrag drug cu rtsa gnyis dang thabs cig tu ljongs rgyu zhing grong khyer mnyen ldan rgyal po'i pho brang 'khor du gshegs nas mnyen ldan gyi 
[\[233a\]]
[\[233a.1\]]tshal na bzhugs so/_/de'i tshe bcom ldan 'das de'i g.yas khyim gyi gcung zhig yod pa de 'dod pa'i yul la shin tu mngon par zhen cing chags pa las de bzhin gshegs pa dgra bcom pa yang dag par rdzogs pa'i sangs rgyas rnam par gzigs des 'khor ba'i rgya mtsho las yongs su 
[\[233a.2\]]bzla ba'i phyir rab tu 'byung bar bskul nas thabs kyis mthar thug pa'i mya ngan las 'das pa'i dbyings su rnam par gzhag go_/de'i tshe na yul de'i bdag po mnyen ldan zhes bya ba rgyal po byed de/_'di ltar rgyal po chos kyis mi rnams 'dul ba/_mi dang skye bo mang po rgyas pa/_lo legs shing bde ba/_
[\[233a.3\]]g.yo sgyu dang chom rkun med cing nad dang bral ba/_ba lang dang /_ra lug dang /_sA lu dang /_bu ram shing kun tu gang zhing rgyas par gyur te/_rgyal po de'i g.yas khyim gyi nu bo zhig yod pa yang shin tu 'dod pa la mngon par zhen cing chags par gyur to/_/rgyal po des bcom ldan 'das 'khor dang bcas te mnyen 
[\[233a.4\]]ldan gyi tshal na bzhugs par thos pas btsun mo dang /_gzhon nu dang /_blon po dang /_skye bo mang po'i tshogs dang lhan cig tu bcom ldan 'das ga la ba der dong ste/_bcom ldan 'das kyi zhabs la mgo bos phyag byas nas phyogs gcig tu 'khod pa dang /_de nas bcom ldan 'das des rgyal po 'khor dang bcas 
[\[233a.5\]]pa la shin tu gya nom pa'i chos kyi gtam kun tu bstan cing gzengs bstod pas khyad par du 'phags pa'i shes pa thob par gyur to/_/de'i nu bo 'dod pa la zhen cing khyim nas 'byung du ma btub pa dang /_de'i tshe de la blon po'i bu dang /_gzhan yang snga nas lhan cig rtse rtse ba'i grogs po dag gis kye grogs po shes 
[\[233a.6\]]par gyis shig_/'di ltar rgyal po ni gzhon nu dang /_/btsun mo'i 'khor dang blon po dang /_skye bo mang po dang bcas te/_de bzhin gshegs pa rnam par gzigs ga la ba der dong ste/_gus pas dam pa'i chos mnyan pas khyad par du 'phags pa'i shes pa thob par gyur te/_'di ltar khyod kyang mi lus shin tu 
[\[233a.7\]]thob par dka' ba las deng thob par gyur na ci'i phyir 'dod pa la mngon par zhen cing chags nas sgor yang 'byung du mi btub ces smras pa dang /_des kyang de skad du spyo ba thos pas shin tu ngo tsha bar gyur nas de dag gi rjes su 'brangs te lhan cig dong ngo /_/de'i tshe bcom ldan 'das de'i gcung dge slong des mang po de dag 
[\[233b\]]
[\[233b.1\]]lhan cig 'grogs te dong ba mthong nas kye khyed ci'i phyir mi 'di gcig pu khrid nas lhan cig 'grogs te 'gro zhes dris pa dang /_de dag gis kyang ji ltar gyur pa zhib tu smras so/_/dge slong des smras pa/_bdag ni bcom ldan 'das kyi gcung yin te sngon khyim na gnas pa'i tshe 'dod pa'i yul rnams la shin 
[\[233b.2\]]tu mngon par zhen cing chags pa las ston pa chen pos thugs rjer dgongs nas mthus 'khor ba las bzlas te mthar thug pa'i mya ngan las 'das pa la bzhag pa yin no/_/gzhan yang skyes bu glen pa bdag dang 'dra ba 'di lta bu yod pa las khyed kyis snying brtse nas lhan cig khrid de 'ongs pa shin tu legs so/_/
[\[233b.3\]]deng bla na med pa'i ston pa chen po bcom ldan 'das ga la ba der khrid cig dang gdon mi za bar shin tu dad pa skye bar 'gyur ro/_/zhes smras pas de dag kyang lhan cig 'grogs nas bcom ldan 'das ga la ba der dong ba dang /_bcom ldan 'das des kyang de dag la gzigs nas dbang po dang mos pa ji lta ba bzhin 
[\[233b.4\]]du yang dag par bstan pas de dag gis thos par gyur nas shin tu dad pa skyes pas 'dug pa'i stan las langs nas bla gos phrag pa gcig tu gzar te thal mo sbyar nas bcom ldan 'das la 'di skad ces gsol to/_/bcom ldan 'das ston pa chen po 'phags pa'i dge 'dun dang thabs cig tu sang gi gdugs 
[\[233b.5\]]la bdag gi sdum par bsro khang du khrus la gshegs par cig nang zhes gsol pa dang /_bcom ldan 'das kyang cang mi gsung bar gshegs par zhal gyis bzhes so/_/des kyang zhal gyis bzhes par rig nas bcom ldan 'das kyi zhabs gnyis la phyag byas te song ngo /_/de nas rgyal po ga la ba der song ste phyin pa dang /_
[\[233b.6\]]rgyal po la lus gus pas phyag byas nas 'di skad ces smras so/_/rgyal po chen po bdag bcom ldan 'das ga la ba der mchis nas chos thos pa dang /_shin tu dad pa skyes te 'dod pa'i yul rnams la yongs su skyo ba'i sems skyes nas bcom ldan 'das nyan thos kyi dge 'dun dang bcas par sang gi gdugs la 
[\[233b.7\]]bdag gi sdum par bsro khang du khrus la gshegs par gsol ba las de bzhin gshegs pa ston pa chen pos kyang thugs brtse bar dgongs nas gshegs par zhal gyis bzhes te/_bcom ldan 'das de ni lha dang mi rnams kyis mchod par bgyi ba'i 'os su gyur pa lags na lhas kyang grong khyer gyi shul dang srang rnams phyag 
[\[234a\]]
[\[234a.1\]]dar byas nas chag chag btab ste mdzes par bgyi ba'i rigs so zhes smras pa dang /_rgyal pos 'di snyam du bcom ldan 'das grong khyer du gshegs na bdag gi grang khyer mdzes par bya mod kyi 'on kyang bdag gi nu bo 'dod pa la mngon par zhen nas bzlog pa dka' ba las deng bcom ldan 'das kyis thul 
[\[234a.2\]]bar gyur pa ni yang dag par ngo mtshar che'o snyam du bsams nas nu bo shin tu legs kyis khyod song la khrus kyi yo byad ci dgos pa sbyor cig dang /_ngas kyang ci nus kyis grong khyer brgyan par bya'o zhes smras pas rgyal po'i nu bo yang shin tu dga' bar gyur te rgyal po la phyag byas nas langs te song ngo /_/de nas rgyal pos blon 
[\[234a.3\]]po rnams la bsgo ba kye khyed cag deng la grong khyer du dril chen bsgrags te phyogs su 'di skad du sang bcom ldan 'das grong khyer du gshegs kyis grong khyer na gnas pa dang yul so so nas lhags pa'i skye bo rnams so so nas ci nus kyis grong khyer mdzes par gyis la lam dang srang rnams phyag dar byas te chag chag btab 
[\[234a.4\]]nas me tog dang spos dang dri rnams thogs te/_ston pa chen po gshegs pa su shig ces sgo shig_/blon po rnams kyis kyang lha de bzhin 'tshal lo zhes rgyal po'i bka' khyer nas phyogs su go bar bsgo zhing dril chen gyi sgra bsgrags pas skye bo rnams grong khyer de'i rdo ba dang gyo mo dang bong ba rnams bsal te/_sa spos kyi chus 
[\[234a.5\]]kun tu khyab par chag chag btab nas bdug pa dam pa rnams kyang bsregs gdugs dang rgyal mtshan dang /_ba dan mang po yang btsugs te me tog rnams mngon par gtor bas lha'i dbang po brgya byin gyi skyed mos tshal dga' ba bzhin du byas so/_/de'i tshe rgyal po'i nu bos kyang spos chu dang spos mar la sogs pa sbyar 
[\[234a.6\]]te bsro khang mdzes par byas khri bshams nas gdan yang bting ngo /_/de bzhin gshegs pa rnam par gzigs mthar gyis grong khyer du gshegs su nye ba dang /_rgyal po dang /_rgyal bu dang /_blon po dang /_btsun mo dang /_slas dang /_skye bo mang po rnams grong nas byung ste/_de bzhin gshegs pa bsu nas rgyang nas bcom 
[\[234a.7\]]ldan 'das la phyag byas te zhabs 'bring byas nas grong khyer du gshegs pa dang /_de'i tshe rgyal po'i nu bo des kyang bcom ldan 'das bsro khang du gshegs par spyan drangs te/_spos chu la sogs pa phul nas sku bsil bar gsol te/_bcom ldan 'das kyi sku gser gyi kha dog can mtshan sum cu rtsa gnyis dang /_dpe byad bzang po 
[\[234b\]]
[\[234b.1\]]brgyad cus yongs su brgyan pa mthong ba dang /_rab tu dga' nas shin tu dang ba'i dad pa skyes par gyur to/_/sku bsil nas na bza' mnabs pa dang /_des bcom ldan 'das kyi zhabs gnyis la mgo bos phyag byas nas 'di skad du deng bdag gis bsod nams kyi zhing mchog dam pa la mchod pa cung zad bgyis 
[\[234b.2\]]pa 'di'i dge ba'i rtsa bas ma 'ongs pa'i dus na bcom ldan 'das 'di dang tha dad pa med pa'i gser gyi kha dog can gyi lus thob par gyur cig_/ji ltar bcom ldan 'das 'di'i gcung 'dod pa'i yul la mngon par zhen cing chags pa las mthus yongs su bzlas te/_shin tu mthar thug pa'i mya ngan las 'das pa 
[\[234b.3\]]la gzhol bar 'gyur ba de bzhin du bdag kyang ma 'ongs pa'i dus na de bzhin gshegs pa'i gcung du gyur nas gser gyi kha dog can gyi lus thob par gyur te/_'di ltar bdag 'dod pa'i yul la mngon par zhen cing chags par gyur pa na yang mthus sred pa'i chu bo zab mo las yongs su bzlas te mya ngan las 'das 
[\[234b.4\]]pa'i bde ba la gzhog par gyur cig ces smon lam btab bo/_/dge slong dag khyed kyis de'i tshe de'i dus na rgyal po mnyen ldan gyi nu bo 'dod pa la mngon par zhen par gyur pa de gzhan yin snyam du sems na de ltar mi lta ste/_de ni dge slong dga' bo 'di nyid yin no/_/'dis sngon 'das pa'i dus su de bzhin 
[\[234b.5\]]gshegs pa rnam par gzigs bsro khang du gshegs par gsol nas spos chu la sogs pas sku bsil te/_shin tu dang ba'i dad pas smon lam btab pa de'i dge ba'i rtsa ba'i rgyus deng de bzhin gshegs pa'i gcung du gyur nas lus gser gyi kha dog lta bur gyur pa dang /_'dod pa'i yul la mngon par 
[\[234b.6\]]zhen cing chags pa las ngas mthus phyung ste/_khyim nas khyim med par rab tu byung nas mthar thug pa'i mya ngan las 'das pa shin tu bde ba'i gnas su phyin par gyur pa yin no/_/de nas 'khor mang po rnams the tshom du gyur nas yang bcom ldan 'das la gsol pa/_btsun pa tshe dang ldan pa dga' bos sngon 
[\[234b.7\]]las ci bgyis na skyes bu chen po'i mtshan sum cu mngon par grub pa lags/_bcom ldan 'das kyis bka' stsal pa/_dge slong dag 'dis las mngon par 'dus byas pas na zhes bya ba la sogs pa rgya cher snga ma bzhin te/_sngon 'das pa'i dus su ri brags kyi grong gzhan zhig na khyim bdag phyug cing nor 
[\[235a\]]
[\[235a.1\]]mang ba/_yo byad kyis brel ba med pa zhig gnas pa de la skyed mos tshal me tog dang 'bras bu rgyas shing chu mig dang /_'bab chu dang /_ljon shing dang ldan pa/_rab tu byung ba'i dben gnas su 'os pa zhig yod de/_de'i tshe rang sangs rgyas sems can la snying brtse ba'i phyir 'jig rten du byung nas 
[\[235a.2\]]dben pa na gnas pa yod pas nam 'jig rten du sangs rgyas mi 'byung ba'i tshe 'di 'ba' zhig bsod nams kyi zhing du gyur te/_de nas sangs rgyas gzhan zhig ljongs rgyu zhing ri brags kyi grong der phyin nas phan tshun kun tu brtags te/_gnas btsal ba las de'i skyed mos tshal du phyin pa dang skyed mos tshal de 
[\[235a.3\]]srung ba'i mis 'phags pa de mthong nas bde bar gshegs pa mnyel bso ba'i slad du 'phags pa 'di bzhugs su gsol zhes smras so/_/des nam gyi gung thun la me'i khams la snyoms par zhugs pa dang /_skyed mos tshal srung ba'i mis mthong nas 'di snyam du btsun pa chen po 'di ni 'di lta bu'i spyod pa mchog 
[\[235a.4\]]grub po snyam du bsams nas de nas nub mo langs te/_khyim bdag ga la ba der song nas 'di skad du khyim bdag chen po deng dga' ba chen po skyed cig_/skyed mos tshal na 'phags pa zhig bdag gi thad du gshegs nas mtshan mo gnas pa las de'i spyod pa gya nom pa dang ldan zhing rdzu 'phrul chen po phun sum tshogs 
[\[235a.5\]]pa zhig pas 'od zer chen po bkye nas bskyed mos tshal gyi nang kun tu gsal bar byas so zhes smras pa khyim bdag gis thos nas myur zhing rings par skyed mos tshal du song ste/_rkang pa gnyis la phyag byas nas 'di skad du 'phags pa ni bsod snyoms bzhed pa lags la bdag ni bsod nams 'tshal ba lags na thugs 
[\[235a.6\]]brtse bar dgongs te/_skyed mos tshal 'dir bzhugs su gsol/_bdag gis rtag par bsod snyoms sbyar ro zhes smras pa dang /_des kyang des gus pas gsol ba btab par mthong nas khas blangs te/_skyed mos tshal de'i nang du gnas nas bsam gtan dang rnam par thar pa mchog la snyoms par zhugs te/_
[\[235a.7\]]bde ba rjes su myong bar gyur to/_/dus gzhan zhig na de 'di snyam du bdag gi lus rul ba 'di ni 'khor bar 'khor ba las bdag gis gang bya ba de ni thob par gyur pas mya ngan las 'das pa zhi ba'i dbyings su zhugs nas gtan du mi skye ba de mngon sum du bya ba'i rigs so snyam nas nam mkha' la mngon par 'phags te/_
[\[235b\]]
[\[235b.1\]]me'i khams la snyoms par zhugs nas rdzu 'phrul rnams mngon par bstan te/_'od zer chen po bkye nas steng du 'bar ba dang /_tsha ba dang /_'og tu chu 'bab pa la sogs pa bstan te/_lus 'di spangs nas rnam par shes pa skye bar mi 'gyur ba lhag ma med pa'i mya ngan las 'das pa'i 
[\[235b.2\]]dbyings su yongs su mya ngan las 'das so/_/de nas khyim bdag des de'i rus bu blangs nas dri'i shing thams cad kyis bsregs te/_'o mas me bsad nas rus pa lhag ma lus par bsdus te bum pa sar pa'i nang du bcug nas mchod rten brtsigs te/_gdugs dang /_rgyal mtshan 
[\[235b.3\]]dang /_ba dan rnams btsugs nas shin tu dang ba'i dad pas dri'i chu gya nom pa sum cu gtor te/_mtshan bzang po rnams grub par shog shig ces smon lam chen po btab bo/_/dge slong dag legs par nyon la de'i tshe de'i dus na khyim bdag tu gyur pa de gzhan yin pa snyam du sems na 
[\[235b.4\]]de ltar mi blta ste/_de ni dga' bo 'di nyid yin no/_/'dis mchod pa mchog byas pa dang /_gus pa dang /_shin tu dang ba bskyed pa'i las kyi dbang gis deng 'dis mtshan mchog khyad par du 'phags pa sum bcu mngon par grub pa'i rnam par smin pa myong bar gyur pa yin no/_/de nas 'khor 
[\[235b.5\]]mang po rnams yang the tshom skyes nas bcom ldan 'das la 'di skad ces gsol to/_/btsun pa tshe dang ldan pa dga' bos las ci bgyis na gal te 'dir rab tu ma byung zhing khyim na gnas par gyur na gdon mi za bar stobs kyi 'khor los sgyur ba'i rgyal po 'dis bgyis par 'gyur ba lags/_
[\[235b.6\]]bcom ldan 'das kyis bka' stsal pa/_dge slong dag dga' bos tshe rabs snga ma la las mngon par 'dus byas pa'i 'bras bu rnam par smin pa yongs su smin par gyur pa'i tshe gdon mi za bar bdag nyid kyis myong bar 'gyur ro/_/zhes bya ba la sogs pa yang rgyas par gong ma bzhin du rgyas 
[\[235b.7\]]par sbyar te/_dge slong dag sngon byung ba bskal pa bzang po 'di nyid la skye dgu rnams tshe lo stong phrag nyi shu thub pa na de bzhin gshegs pa dgra bcom pa yang dag par rdzogs pa'i sangs rgyas 'od srung zhes bya ba mtshan sum cu dang ldan pa 'jig rten du byung ste/_yul bA ra NA si drang srong lhung ba'i 
[\[236a\]]
[\[236a.1\]]gnas [{]ri dgas [,]ri dwags [}]byin pa'i tshal na bzhugs so/_/de'i tshe na grong khyer de na rgyal po kri kri zhes bya ba rgyal po byed de/_'di ltar chos kyis 'jig rten 'dul bar byed pas chos bzhin du rgyal po byed do/_/zhes bya ba la sogs pa yang rgyas par gong ma bzhin du sbyar ro/_/rgyal po de la bu gsum 
[\[236a.2\]]yod de/_'di lta ste rab dang /_'bring po dang /_tha [{]chungs so[,]chung ngo [}]/_/de bzhin gshegs pa dgra bcom pa yang dag par rdzogs pa'i sangs rgyas 'od srung sangs rgyas kyi mdzad pa mthar phyin nas shing zad pa'i me bzhin du lhag ma med pa'i mya ngan las 'das pa'i dbyings su yongs su mya ngan las 'das 
[\[236a.3\]]pa dang /_rgyal po des gus pa'i sems kyis de bzhin gshegs pa'i sku gdung blangs te/_dri'i shing tsan dan dang /_go shir Sha dang /_lha'i spos kyi shing la sogs pas bsregs te/_'o mas me bsad nas ring bsrel bsdus te/_rin po che'i bum pa'i nang du bcug nas mchod rten chen po rin po che sna 
[\[236a.4\]]bzhi las byas pa kho ra khor yug tu ni dpag tshad gcig_/'phang du ni dpag tshad phyed yod pa brtsigs nas de la 'khor lo 'dzugs pa'i tshe rgyal po'i bu 'bring po des bdag nyid steng du 'dzegs nas 'khor lo bar ma btsugs so/_/dge slong dag de'i tshe de'i dus na/_rgyal po'i bu 'bring por gyur 
[\[236a.5\]]pa de gzhan yin pa snyam du sems na de ltar mi blta ste/_dga' bo 'di nyid yin no/_/'dis sngon 'das pa'i dus su gus pa'i sems kyis mchod pa byas pa dang /_'khor lo bar ma btsugs pa'i dge ba'i las des tshe rabs nyis stong lnga brgya'i bar rtag par gling gcig la dbang ba'i stobs 
[\[236a.6\]]kyi 'khor los sgyur ba'i rgyal po byas so/_/tshe 'di la gal te rab tu byung bar ma gyur na de bzhin du stobs kyi 'khor los sgyur ba'i rgyal po dbang phyug chen po la dbang sgyur ba byed par 'gyur ro/_/de nas 'khor mang po rnams the tshom du gyur nas yang bcom ldan 'das la 'di skad ces gsol 
[\[236a.7\]]to/_/btsun pa tshe dang ldan pa dga' bos sngon ci bgyis na nyan thos kyi nang na dbang po'i sgo rab tu sdom pa'i mchog tu bka' stsal lags/_bcom ldan 'das kyis bka' stsal pa/_'di ni sngon gyi smon lam gyi stobs las gyur pa yin te/_dge slong dag dga' bo 'di sngon de bzhin gshegs 
[\[236b\]]
[\[236b.1\]]pa dgra bcom pa yang dag par rdzogs pa'i sangs rgyas 'od srung gi bstan pa la khyim nas khyim med par rab tu byung ba las de'i mkhan po bcom ldan 'das de'i bstan pa la dbang po'i sgo rab tu sdom pa'i mchog tu bsngags pa brjod par gyur to/_/des ji srid 'tsho'i bar du tshangs par spyad 
[\[236b.2\]]kyang tshe de nyid la mngon par rtogs pa ci yang thob par ma gyur pas de 'chi ba'i dus kyi tshe/_'di skad du bdag gis de bzhin gshegs pa'i bstan pa la ji srid 'tsho ba'i bar du tshangs par spyad kyang tshe 'di nyid la mngon par rtogs pa ci yang med pas bdag gis tshangs par spyad pa'i dge ba'i rtsa ba 
[\[236b.3\]]'dis bcom ldan 'das 'od srung gis ma 'ongs pa'i dus na bram ze'i khye'u bla ma zhes bya ba 'di yang dag par rdzogs pa'i byang chub mngon par rdzogs par 'tshang rgya bar 'gyur te/_mtshan yang shAkya thub pa zhes bya bar 'gyur ro zhes lung bstan pas bdag kyang bcom ldan 'das de'i bstan pa la khyim 
[\[236b.4\]]nas khyim med par rab tu byung ste/_nyon mongs pa rnams spangs nas dgra bcom pa'i 'bras bu thob par gyur te/_ji ltar bdag gi mkhan po 'di bcom ldan 'das 'di'i bstan pa la dbang po'i sgo rab tu sdom pa'i mchog tu gyur pa de bzhin du bdag kyang bcom ldan 'das de'i bstan pa la dbang po'i sgo 
[\[236b.5\]]rab tu sdom pa'i mchog tu gyur cig ces/_smon lam btab pas na smon lam de'i stobs kyis deng 'dir nga'i bstan pa la nyan thos kyi nang na dbang po'i sgo rab tu sdom pa'i mchog tu gyur pa yin no/_/'di ltar dge slong dag gang gcig tu gnag pa'i las kyi rnam par smin pa yang gcig tu gnag go_/
[\[236b.6\]]gang gcig tu dkar ba'i las kyi rnam par smin pa yang gcig tu dkar ro/_/las 'dren ma gang yin pa de ni rnam par smin pa yang 'dren mar myong bar 'gyur te/_de lta bas na khyed kyis gcig tu gnag pa dang /_'dren ma'i las spangs la gcig tu dkar ba'i las bsgrub 
[\[236b.7\]]par bya'o//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las mngal na gnas pa bstan pa'i 'dus pa ste 'dus pa bcu gsum pa rdzogs so//_//
[\[237a\]]
[\[237a.1\]{D58}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_le'u bcu bzhi pa ste/_tshe dang ldan pa dga' bo la mngal du 'jug pa bstan pa/_bam po gcig pa/_rgya gar skad du/_Ar+yA yuSh+maM nan+daM gar+b+hA ba krAn+ti nir de sha/_bod skad du/_
[\[237a.2\]]'phags pa tshe dang ldan pa dga' bo la mngal du 'jug pa bstan pa zhes bya ba theg pa chen po'i mdo/_sangs rgyas dang byang chub sems dpa' thams cad la phyag 'tshal lo/_/'di skad bdag gi thos pa dus gcig na/_bcom ldan 'das mnyan yod na rgyal bu rgyal byed kyi tshal mgon med zas 
[\[237a.3\]]sbyin gyi kun dga' ra ba na bzhugs te/_de nas de'i tshe tshe dang ldan pa dga' bo phyi dro'i dus kyi tshe nang du yang dag 'jog las langs te/_dge slong lnga brgya dang lhan cig tu bcom ldan 'das ga la ba der song ste/_thal mo sbyar nas gus pas bcom ldan 'das kyi zhabs la phyag byas nas phyogs 
[\[237a.4\]]gcig tu 'khod do/_/de nas bcom ldan 'das kyis tshe dang ldan pa dga' bo dang /_dge slong rnams la bka' stsal pa/_nga la chos kyi rnam grangs thog mar dge ba/_bar du dge ba/_tha mar dge ba/_don bzang po/_gcig pu ma 'dres pa/_yongs su rdzogs pa/_yongs su dag pa/_
[\[237a.5\]]yongs su dkar ba/_tshangs par spyod pa'i chos 'di lta ste/_mngal du 'jug pa zhes bya ba'i chos kyi rnam grangs yod kyis legs par nyon la yid la zung shig dang /_ngas khyod la rnam par phye ste bstan par bya'o/_/bcom ldan 'das la tshe dang ldan pa dga' bos gsol pa/_bcom 
[\[237a.6\]]ldan 'das de bzhin du thos par 'tshal lo zhes gsol pa dang /_de nas bcom ldan 'das kyis tshe dang ldan pa dga' bo la 'di skad ces bka' stsal to/_/dga' bo sems can rnams ni mngal du 'jug par 'dod pa'i tshe rgyu dang rkyen phun sum tshogs par gyur na ni lus len par 'gyur gyi/_
[\[237a.7\]]gal te phun sum tshogs par mi gyur na ni lus len par mi 'gyur ro/_/de la rkyen dang mi ldan pa zhes bya ba gang zhe na/_'di lta ste/_pha dang ma gnyi ga yang chags pa'i sems byung bar gyur/_bar ma do'i phung po yang mngon du gyur cing skye ba'i gnas yongs su tshol bar byed kyang pha ma de dag 
[\[237b\]]
[\[237b.1\]]gi 'du 'phrod snga phyir gyur cing dus gcig tu byung bar ma gyur tam/_so so'i lus la nad rnams ldan par gyur na yang mngal du 'jug par mi 'gyur ro/_/gal te ma'i mngal rlung dang /_mkhris pa dang /_bad kan dang /_khrag gis nye bar non par gyur tam/_mtshams shas gang ba'am/_sman 
[\[237b.2\]]gyis gang ba'am/_dbus nas 'dra ba'am/_grog ma'i rked pa 'dra ba'am/_rnga mo'i kha 'dra ba'am/_shing rta'i tshigs pa bzhin sogs kar 'dug pa'am/_shing rta'i srog shing lta bur 'dug pa'am/_shing rta'i lte ba'i kha lta bur 'dug pa 'am/_shing lo lta bur gyur pa 'am/_sba 
[\[237b.3\]]lta bur gya gyur 'khyil par gyur tam/_mngal gyi nang nas kyi gram skyes pa lta bur gyur tam/_khu chu dang khrag mang du 'dzag cing skad cig tsam du yang 'dug tu mi btub par gyur tam/_thur du 'dzag par gyur tam/_mngal gyi lam rtsub par gyur tam/_steng du yangs pa'am/_
[\[237b.4\]]'og tu yangs pa'am/_yo ba'am/_zab pa ma yin pa'am/_rdol nas zags pa'am/_mtho ba 'am/_dma' ba'am/_thung zhing dog pa'am/_nad sna tshogs dang bcas par gyur na yang mngal du 'jug par mi 'gyur ro/_/gal te pha ma cho rigs btsun zhing bsod nams 
[\[237b.5\]]chen po dang ldan par gyur la bar ma do'i phung po'i bsod nams chung ba'am/_bar ma do'i srid pa cho rigs btsun zhing bsod nams chen po dang ldan par gyur la pha ma bsod nams chung bar gyur tam/_gnyi ga bsod nams dang ldan yang phan tshun phrad par gyur pa'i las 
[\[237b.6\]]bsags par ma gyur na yang mngal du 'jug par mi 'gyur ro/_/'di ltar bar ma do'i phung po de mngal du 'jug par 'gyur ba na/_thog ma kho nar phyin ci log gi sems rnam pa gnyis 'byung bar 'gyur te/_gnyis gang zhe na/_'di lta ste/_pha ma gnyis phrad par gyur pa'i tshe 
[\[237b.7\]]gal te phor 'gyur ba zhig yin na ni ma la ni chags pa skye bar 'gyur la/_pha la ni zhe sdang skye bar 'gyur te/_pha'i khu ba byung ba na 'di ni bdag gi yin no snyam du sems so/_/gal te mor 'gyur ba zhig yin ni pha la ni chags pa skye bar 'gyur la/_ma la ni zhe sdang skye bar 'gyur te ma'i 
[\[238a\]]
[\[238a.1\]]khu ba byung ba na 'di ni bdag gi yin no snyam du sems pas gal te 'di lta bu'i zhe sdang dang chags pa'i sems skyes par ma gyur na/_mngal du 'jug par mi 'gyur ro/_/gzhan yang dga' bo ji ltar ma'i mngal du 'jug par 'gyur zhe na/_'di lta ste/_pha ma yang chags pa'i sems 
[\[238a.2\]]skyes par gyur/_dus kyi zla mtshan yang rjes su 'thun par gyur/_bar ma do'i phung po yang mngon du gyur la/_gong ma lta bu'i skyon mang po yang med cing las kyi rkyen dang ldan par gyur na mngal du 'jug par 'gyur ro/_/'di ltar bar ma do'i phung po de mngal du 'jug par 'dod pa na de yang rnam pa 
[\[238a.3\]]gnyis su 'gyur te/_gnyis gang zhe na/_bsod nams dang mi ldan pa dang /_bsod nams chen po dang ldan pa gang yin pa'o/_/bsod nams dang mi ldan pa gang yin pa de ni rnam par rtog pa'i sems byung nas yul mthong bar gyur pa na 'di snyam du sems te/_deng bdag ni rlung dang /_grang ba dang /_
[\[238a.4\]]nam rmugs pa dang /_char 'bab pa dang /_skye bo mang po'i ca co dang /_mang po'i mthu stobs kyi gnod pa byed pa dang phrad par gyur to zhes 'jigs shing skrag pa skyes nas deng bdag rtswa'i khyim dang /_lo ma'i khyim dang /_rtsig drung dben par 'jug par bya'o/_/yang na ri dang /_nags stug po dang /_brag 
[\[238a.5\]]phug dag tu 'jug par bya'o/_/snyam du sems te gzhan yang 'du shes rnam pa sna tshogs bskyed nas ji ltar mthong ba bzhin du ma'i mngal du 'jug par bya'o/_/gang bsod nams chen po dang ldan pa de yang 'di snyam du deng bdag ni rlung dang /_grang ba dang /_nam rmugs pa dang /_char 'bab 
[\[238a.6\]]pa dang /_skye bo mang po'i ca co dang /_mang po'i mthu stobs kyis gnod par byed pa dang phrad par gyur to zhes 'jigs shing skrag pa skyes nas khang pa brtsegs ma'i steng du 'dzeg pa'am/_yang thog mthon po'i steng du 'dzeg pa'am/_gzhal med khang gi nang du 'jug pa'am/_khri la 'dug par 
[\[238a.7\]]bya'o snyam du sems te/_gzhan yang 'du shes rnam pa sna tshogs bskyed nas ji ltar mthong ba bzhin du ma'i mngal du 'jug par 'gyur ro/_/bcom ldan 'das kyis bka' stsal pa/_dga' bo 'di ltar bar ma do'i phung po de thog ma kho nar mngal du zhugs pa gang yin pa de ni mer mer po zhes 
[\[238b\]]
[\[238b.1\]]bya ste/_pha ma'i mi gtsang ba dang /_'das pa'i las la brten nas lus len par byed kyang 'di ltar las de dang /_pha ma'i rkyen rnams kyis so so nas rang skyed par mi byed kyi/_'dus pa'i mthu stobs kyis lus len par byed pas/_'di lta ste dper na/_snod kyi nang du zhos bkang nas skyes 
[\[238b.2\]]bu'i rtsol ba dang /_thag pa la sogs pa la brten te mar 'byung ba yang rkyen rnams las dmigs par mi 'gyur mod kyi 'on kyang 'dus pa'i mthu las mar 'byung bar 'gyur ba de bzhin du mer mer po'i lus kyang de bzhin te/_'di ltar rgyu dang rkyen gyi mthus mngal du lus mngon par 'grub par 'gyur 
[\[238b.3\]]ro/_/dga' bo 'di lta ste dper na rtswa sngon po dang /_ba lang gi lci ba dang /_rgya shug dang zho la brten nas so so nas srin bu skye bar 'gyur ba re re'i nang du srin bu mi dmigs kyang rgyu dang rkyen gyi stobs kyis srin bu skye bar 'gyur te/_srin bu de dag skyes pa na so so nas rten ji lta ba bzhin du kha 
[\[238b.4\]]dog sngon po dang /_ser po dang /_dmar po dang /_dkar por 'gyur ro/_/de bzhin du pha ma'i mi gtsang ba las lus 'di skye ba yang rkyen rnams kyi nang du btsal na dmigs par mi 'gyur mod kyi/_'on kyang rkyen 'dus pa'i mthu dang ma phrad par yang lus yang dag par len par yang mi 'gyur ro/_/
[\[238b.5\]]lus 'di skyes na pha ma'i 'byung ba chen po bzhi dang ngo bo nyid tha mi dad par gyur te/_'di lta ste/_sa'i khams kyis ni sra ba'i bya ba byed do/_/chu'i khams kyis ni gsher ba'i bya ba byed do/_/me'i khams kyis ni dro ba'i bya ba byed do/_/rlung gi khams kyis ni yang zhing g.yo ba'i bya ba byed de/_mer mer po'i 
[\[238b.6\]]lus de dag gal te sa'i khams 'ba' zhig dang ldan la chu'i khams med par gyur na ni 'di lta ste/_dper na phye dang thal ba skam po bcangs pa bzhin du 'dur mi btub par 'gyur ro/_/gal te chu'i khams 'ba' zhig dang ldan la sa'i khams med par gyur na ni 'di lta ste/_dper na 'bru mar ram 
[\[238b.7\]]chu'i rang bzhin ni snum zhing gsher bas sra ba med pa bzhin du bo zhing gyes par 'gyur ro/_/gal te sa dang chu'i khams 'ba' zhig dang ldan la me'i khams med par gyur na ni 'di lta ste dper na/_dbyar tsha ba'i dus su sha'i gong bu grib ma la bzhag pa nyi ma'i 'od kyis ma phog pa bzhin du rul zhing 
[\[239a\]]
[\[239a.1\]]myags par 'gyur ro/_/gal te sa dang chu dang me'i khams dang ldan la rlung gi khams med par gyur na ni 'phel bar mi 'gyur te/_'di lta ste dper na khur ba mkhan nam/_de'i slob ma mkhas pas khur ba btsos nas dbugs kyis bus te ci dang ci bya ba rnams mngon par 'dus byas 
[\[239a.2\]]nas de dag nang khong stong du byed pa gal te rlung gi stobs med par gyur na mngon par 'grub par mi 'gyur ro/_/de bzhin du 'byung ba chen po bzhi po de dag kyang phan tshun gcig la gcig brten cing yongs su bzung nas rnam par gzhag pa yin pas de'i phyir mer mer po'i lus pha ma'i 'byung ba chen po 
[\[239a.3\]]bzhi dang /_las kyi rlung gi rgyus skye bar 'gyur ba dang de bzhin du rkyen mang po rnams kyi nang na dmigs par mi 'gyur yang 'dus pa'i stobs kyis lus yang dag par len par 'gyur bar rig par bya'o/_/gzhan yang dga' bo 'di lta ste/_dper na/_sa bon sar pa yongs su gtsang la legs 
[\[239a.4\]]par sbas pa/_srin bus ma zos pa ma rul cing ma tshig pa dang /_ma gas pa dang /_bu ga med pa zhig gang la la zhig gis zhing bzang zhing gshin pa btsal te sa bon btab na/_ci nyin zhag gcig gis myu gu dang sdong bu dang /_yal ga dang /_lo ma grib ma dang bcas pa dang /_me tog dang /_'bras 
[\[239a.5\]]bu rgyas shing phun sum tshogs par 'gyur ram/_bcom ldan 'das de ni de ltar mi 'gyur lags so/_/bcom ldan 'das kyis bka' stsal pa/_dga' bo mer mer po'i lus kyang de bzhin du rgyu dang rkyen las rim gyis skye bar 'gyur gyi/_dus gcig tu dbang po rnams phun sum tshogs par 
[\[239a.6\]]mi 'gyur te/_de lta bas na pha ma las byung bar gyur pa'i lus 'di rkyen rnams kyi nang na btsal na yang dmigs par mi 'gyur mod kyi/_'on kyang tshogs pa'i stobs kyis skye ba len par 'gyur bar rig par bya'o/_/gzhan yang dga' bo 'di lta ste/_dper na skyes bu mig dang ldan pas me 
[\[239a.7\]]shel gyi nor bu blangs nas nyi ma la bzhag ste/_lci ba skam po nor bu dang mi ring bar bsten pa las me byung bar 'gyur ba lci ba dang /_nyi ma'i 'od so so nas me 'byin par mi nus kyang phan tshun mi 'bral bas rgyu dang rkyen gyi stobs kyis me 'byung bar byed do/_/pha ma las byung ba'i lus kyang de 
[\[239b\]]
[\[239b.1\]]bzhin te/_'di ltar mer mer po'i lus gang yin pa de ni gzugs zhes bya'o/_/tshor ba dang /_'du shes dang /_'du byed dang /_rnam par shes pa gang yin pa de ni ming zhes bya ste/_ming dang gzugs kyi phung po lnga pos skad cig ma gcig la lus blangs nas sdug bsngal myong bar byed pa la yang ngas 
[\[239b.2\]]bsngags brjod par mi byed na yun ring por srid pa rnams su 'khor bar gyur pa lta smos kyang ci dgos/_'di lta ste/_dper na mi gtsang ba ni nyung yang mnam na mang po lta smos kyang ci dgos te/_de lta bas na mer mer po'i lus nye bar len pa'i phung po lnga po dag la su zhig sred cing chags par byed/_gzhan 
[\[239b.3\]]yang dga' bo 'di ltar lus de ma'i mngal na gnas pa yang zhag bdun phrag sum cu rtsa brgyad lon nas gdod 'byung bar 'gyur te/_zhag bdun phrag dang po la ma'i mngal na gnas pa gang yin pa de ni mer mer po zhes bya ste lus kyi mtshan ma dang por snang ba yin pas 'di lta ste/_dper na/_zho ma chags 
[\[239b.4\]]pa dang 'dra bas zhag bdun gyi bar du nang du btsos/_rab tu btsos nas 'byung ba chen po bzhi mthar gyis mngon par grub par byed do/_/zhag bdun phrag gnyis pa la ma'i mngal du gnas pa'i tshe las kyi rlung mngon par grub pa gang yin pa de ni kun sdud ces bya ste/_rlung shin tu phra ma'i des ma'i rtsib 
[\[239b.5\]]logs g.yon pa dang /_g.yas pa bus te mer mer po'i lus kyi mtshan ma rim gyis snang bar byed pas de'i dbyibs zho ska ba'am/_mar 'khyags pa 'dra ste/_mngal gyi nang du btsos/_rab tu btsos pas nur nur po'i lus su gyur nas 'di ltar 'byung ba chen po bzhi po dag mthar gyis mngon 
[\[239b.6\]]par grub par byed do/_/zhag bdun phrag gsum pa la ma'i mngal du gnas pa'i tshe yang las kyi rlung mngon par grub pa gang yin pa de ni mdzod ka zhes bya ste/_rlung de'i stobs kyis nur nur po gang yin pa de mthar gyis mkhregs shing ltar ltar por byed pas/_de'i dbyibs ni sman rdung ba'i gtun bu 'dra la 
[\[239b.7\]]thung zhing chung ste/_mngal gyi nang du btsos/_rab tu btsos pas 'di ltar 'byung ba chen po bzhi po 'di dag mthar gyis 'phel bar byed do/_/zhag bdun phrag bzhi pa la ma'i mngal na gnas pa'i tshe yang las kyi rlung mngon par grub pa gang yin pa de ni nang rab tu 'byed pa zhes bya ste rlung de'i stobs 
[\[240a\]]
[\[240a.1\]]kyis ltar ltar po gang yin pa de ni mkhrang bar byed pas/_de'i dbyibs ni mchi gu 'dra ba ste/_nang du btsos rab tu btsos pas 'byung ba chen po bzhi po mthar gyis 'phel bar byed do/_/zhag bdun phrag lnga pa la ma'i mngal na gnas pa'i tshe yang las kyi rlung mngon par grub pa 
[\[240a.2\]]gang yin pa de ni yang dag par sdud pa zhes bya ste/_rlung de'i stobs kyi mkhrang 'gyur gang yin pa de rka lag 'gyur ba sgyur bar byed pas gor gor po gang yin pa de rnam par phye nas brla gnyis dang /_dpung pa gnyis dang /_mgo bo'i mtshan ma mngon du 'byung bar byed de/_'di lta ste/_dper na 
[\[240a.3\]]dbyar gyi dus su char 'bab pa'i tshe ljon shing rnams yal ga dang /_'dab ma skyed par byed pa de bzhin du las kyi rlung gi stobs kyis kyang lus kyi mtshan ma rnams snang bar byed do/_/zhag bdun phrag drug pa la ma'i mngal du gnas pa'i tshe yang las kyi rlung mngon par grub pa gang yin pa de ni zas 
[\[240a.4\]]zhes bya ste/_rlung de'i stobs kyis mtshan me bzhi 'byung bar byed do/_/bzhi gang zhe na/_'di lta ste/_lag ngar gnyis dang /_rje ngar gnyis gang yin pa de ni mtshan ma rnam pa bzhi zhes bya'o/_/zhag bdun phrag bdun pa la ma'i mngal na gnas pa'i tshe yang las kyi rlung mngon par grub pa gang yin pa 
[\[240a.5\]]de ni 'khyil bar byed pa zhes bya ste rlung de'i stobs kyis mtshan ma rnam pa bzhi 'byung bar byed de/_'di lta ste/_lag mthil gnyis dang /_rkang mthil gnyis te/_de'i mtshan ma ni shin tu mnyen pas dbu ba 'dus pa dang 'dra'o/_/zhag bdun phrag brgyad pa la ma'i mngal du gnas pa'i tshe yang las 
[\[240a.6\]]kyi rlung mngon par grub pa gang yin pa de ni zlog cing sgyur bar byed pa zhes bya ste/_rlung de'i stobs kyis mtshan ma nyi shu 'byung bar byed de/_'di lta ste/_lag pa dang /_rkang pa'i sor mo'i mtshan ma nyi shu 'byung bar byed pa gang yin pa'o/_/de ni 'di lta ste dper na dbyar char 'bab pa'i tshe ljon shing rnams 
[\[240a.7\]]kyi yal ga dang /_'dab ma mthar gyis skye zhing 'phel bar byed pa de bzhin du las kyi rlung gi stobs kyis kyang mtshan ma rnams mngon du snang bar byed do/_/zhag bdun phrag dgu pa la ma'i mngal na gnas pa'i tshe yang las kyi rlung mngon par grub pa gang yin pa de ni rnam par 'byed pa zhes 
[\[240b\]]
[\[240b.1\]]bya ste rlung de'i stobs kyis mtshan ma rnam pa dgu 'byung bar byed do/_/dgu gang zhe na/_'di lta ste/_mig gnyis dang /_rna ba gnyis dang /_sna gnyis dang /_kha dang /_bshang ba dang /_gci ba'i gnas gang yin pa de dag mtshan ma rnam pa dgu zhes bya'o/_/zhag bdun phrag bcu pa la ma'i mngal na gnas 
[\[240b.2\]]pa'i tshe yang las kyi rlung mngon par grub pa gang yin pa de ni sri bar byed pa zhes bya ste/_rlung de'i stobs kyis sra zhing brtan par byed do/_/gzhan yang de'i tshe kun nas sgo zhes bya ba'i rlung 'byung ste/_des mngal na gnas pa'i lus bus pas lus kun tu rgyas shing gang bar byed de/_'di lta ste dper na 
[\[240b.3\]]rkyal ba gang ba ji lta ba bzhin no/_/zhag bdun phrag bcu gcig pa la ma'i mngal na gnas pa'i tshe yang las kyi rlung mngon par grub pa gang yin pa de ni rdo rje zhes bya ste rlung de'i stobs kyis mngal na gnas pa de steng dang 'og gi phyogs su 'gro zhing lus kyi bu ga rnams 'byin par byed do/_/gzhan yang 
[\[240b.4\]]rlung de'i stobs kyis ma de res 'ga' dga' ba dang /_mi dga' bar yang byed/_'gro ba dang /_'greng ba dang /_'dug pa dang /_nyal ba na yang de'i rang bzhin 'gyur zhing rkang lag skyod par yang byed pas mngal na gnas pa'i bu ga rnams mthar gyis skye zhing 'phel bar yang byed la de'i kha nas khrag 
[\[240b.5\]]nag po yang 'byung bar 'gyur/_sna nas kyang chu mi gtsang ba 'byung bar 'gyur te/_rlung des dbang po rnams bzlog nas de nas zhi bar 'gyur ro/_/zhag bdun phrag bcu gnyis pa la ma'i mngal na gnas pa'i tshe yang las kyi rlung mngon par grub pa gang yin pa de ni yon po'i sgo zhes bya ste/_rlung 
[\[240b.6\]]de'i stobs kyis rtsib logs g.yas g.yon gyi nang grol gyi rgyu ma che chung rnams skyed par byed de/_de ni 'di lta ste/_dper na pad ma'i rtsa ba shad shad po 'am/_skud pa grims pas la bzhag pa lta bur lan [{]bcwa [,]bco [}]brgyad 'khor bar lus la brten te gnas so/_/de'i tshe gzhan yang spu brgyus pa 
[\[240b.7\]]zhes bya ba'i rlung 'byung ste/_rlung de'i dbang gis tshigs kyi yan lag sum brgya nyi shu dang /_gnad brgya rtsa gcig lus la gnas par 'gyur ro/_/zhag bdun phrag bcu gsum pa la ma'i mngal na gnas pa'i tshe yang las kyi rlung mngon par grub pa gang yin pa de ni bkres shing skom par 
[\[241a\]]
[\[241a.1\]]byed pa zhes bya ste/_rlung de'i stobs kyis mngal gyi lus de nyam chung zhing bkres pa dang /_skom pa'i 'du shes skyed par byed pas de'i mas zos shing 'thungs pa'i ro ji snyed pa dag lus kyi gnad dang /_lte ba'i dkyil 'khor yongs su 'dzin cing phan 'dogs par byed do/_/de nas 
[\[241a.2\]]de'i tshe bcom ldan 'das kyis tshigs su bcad de bka' stsal pa/_bu ni ma mngal gnas pa na/_/mngal gnas de la phan 'dogs pas/_/des na lus srog rab gnas shing /_/rim gyis skye dang 'phel bar byed/_/mas ni zos shing 'thungs pa dag_/mngal na gnas na phan 'dogs pas/_/rim 
[\[241a.3\]]gyis skye tshad nga 'phel bar byed/_/zhag bdun phrag bcu bzhi pa la ma'i mngal na gnas pa'i tshe yang las kyi rlung mngon par grub pa gang yin pa de ni skud pa'i sgo zhes bya ste/_rlung de'i stobs kyis rtsa rgyud dgu brgya bskyed nas lus kyi mdun dang /_rgyab dang /_g.yas g.yon snol mar g.yogs par byed 
[\[241a.4\]]do/_/zhag bdun phrag bco lnga pa la ma'i mngal na gnas pa'i tshe yang las kyi rlung mngon par grub pa gang yin pa de ni pad ma zhes bya ste/_rlung de'i stobs kyis rtsar rgyu ba nyi shu bskyed nas bza' ba dang /_btung ba'i ro gang yin pa rtsa 'dir zhugs nas lus la phan 'dogs par byed do/_/nyi shu gang zhe 
[\[241a.5\]]na/_lus kyi mdun dang rgyab dang /_g.yas g.yon re re la yang rtsa lnga lnga yod de/_rtsa 'di dag re re la yang rtsa phra mo'i yan lag bzhi bcu bzhi bcu yod do/_/rtsa de dag re re la yang yan lag brgya brgya yod do/_/lus kyi mdun na yod pa nyi khri ni sa ga zhes bya'o/_/lus kyi rgyab na yod pa nyi khri ni 
[\[241a.6\]]stobs zhes bya'o/_/lus kyi g.yon phyogs na yod pa nyi khri ni brtan pa zhes bya'o/_/lus kyi g.yas phyogs na yod pa nyi khri ni mthu dang ldan pa zhes bya ste/_de ltar na rtsa'i yan lag che phra brgyad khri lus de la skye bar 'gyur ro/_/rtsa de dag kyang kha dog rnam pa sna tshogs dang ldan te/_'di lta ste/_sngon 
[\[241a.7\]]po dang /_ser po dang /_dmar po dang /_dkar po dang /_mar dang /_zho dang /_'bru mar gyi kha dog go_/rtsa brgyad khri bo de dag re re la yang rtsa ba re re yod de/_rtsa ba re re la yang bu ga sna tshogs yod de/_bu ga gcig dang /_bu ga gnyis nas bu ga bdun gyi bar dang ldan te/_re re yang spu'i 
[\[241b\]]
[\[241b.1\]]bu ga dang phan tshun 'brel te de ni dper na/_pad ma'i rtsa ba la bu ga mang po yod pa ji lta ba bzhin no/_/zhag bdun phrag bcu drug pa la ma'i mngal na gnas pa'i tshe yang las kyi rlung mngon par grub pa gang yin pa de ni bdud rtsi zhes bya ste/_rlung de'i stobs kyis de'i mig dang /_rna ba dang /_sna dang /_
[\[241b.2\]]kha'i sgo dang /_mid pa dang /_snying gi snying po'i kho ra khor yug gi bu ga dgu po de dag rnam par phye nas dbugs phyi nang du rgyu ba steng dang 'og tu rgyu zhing thogs pa med pa dang /_bza' ba dang /_btung ba zos shing 'thungs pa gang yin pa de dag kyang /_lus la phan 'dogs shing bsags pa'i gnas 
[\[241b.3\]]yod pa dang /_legs par zhugs nas 'og gi phyogs su 'byung bar byed de/_'di lta ste/_dper na rdza mkhan nam/_de'i slob ma mkhas pas 'jim pa legs par sbyar te 'khor lo'i steng du bzhag nas 'og dang steng du bsgyur zhing snod kyi rnam pa mngon par 'dus byas nas mngon par grub pa de bzhin 
[\[241b.4\]]du 'di yang rlung gi stobs dang /_dge ba dang mi dge ba'i las kyis mig dang /_rna ba la sogs pa rim gyis yongs su rdzogs par byed do/_/zhag bdun phrag bcu bdun pa la ma'i mngal na gnas pa'i tshe yang las kyi rlung mngon par grub pa gang yin pa de ni 'bri gdong zhes bya ste/_rlung de'i stobs 
[\[241b.5\]]kyis de'i mig gnyis kun tu dang ba dang /_rna ba dang /_sna'i dbang po la sogs pa yang rim gyis yongs su smin par byed de/_'di lta ste/_dper na me long gi dkyil 'khor rdul gyis yog pa sa'i phye ma dang /_'bru mar dang /_thal ba blangs te byi dor byas na yongs su gsal bar 'gyur ba 
[\[241b.6\]]de bzhin du las kyi rlung gi stobs kyis mig la sogs pa bus nas mig la sogs pa kun tu dang bar byed pa yang de bzhin du rig par bya'o/_/zhag bdun phrag [{]bcwa [,]bco [}]brgyad pa la ma'i mngal na gnas pa'i tshe yang las kyi rlung mngon par grub pa gang yin pa de ni brtan par 'gyur ba zhes bya ste/_
[\[241b.7\]]rlung de'i stobs kyis de'i dbang po rnams mthar gyis yongs su smin cing gsal ba dang /_yongs su dag par byed de/_'di lta ste dper na/_nyi ma dang zla ba'i dkyil 'khor sprin dang /_khug rna rnams kyis bsgribs shing khebs par 'gyur ba glo bur du rlung drag po langs te bus nas 
[\[242a\]]
[\[242a.1\]]phyogs bzhir gtor bar gyur na nyi ma dang zla ba'i dkyil 'khor shin tu gsal bar gyur pa de bzhin du 'di ltar las kyi rlung gi dbang gis dbang po rnams bus pas ches shin tu gsal zhing yongs su dag par byed pa yang de bzhin du rig par bya'o/_/zhag bdun phrag bcu dgu pa la ma'i mngal na 
[\[242a.2\]]gnas pa'i tshe yang las kyi rlung gi stobs kyis mig dang /_rna ba dang /_sna dang /_lce'i dbang po bzhi po dag yongs su smin par byed do/_/dang po mngal du 'jug pa'i tshe ni dbang po gsum dang ldan te/_lus kyi dbang po dang /_srog gi dbang po dang /_yid kyi dbang po ste/_de ltar dbang po rnams 
[\[242a.3\]]yongs su rdzogs par byed do/_/zhag bdun phrag nyi shu pa la ma'i mngal na gnas pa'i tshe yang las kyi rlung mngon par grub pa gang yin pa de ni shin tu sra ba zhes bya ste/_rlung de'i stobs kyis de'i lus las rus pa sna tshogs skyed par byed de/_rkang pa g.yon pa la brten te rus pa nyi shu skyed do/_/
[\[242a.4\]]rkang pa g.yas pa la brten te rus pa nyi shu skyed do/_/gzhan yang rkang pa'i rting pa'i rus pa bzhi dang /_rje ngar gyi rus pa gnyis dang /_lha nga'i rus pa gnyis dang /_brla'i rus pa gnyis dang /_rked pa dang /_dpyi'i rus pa gsum gsum dang /_sgal tshigs kyi rus pa [{]bcwa [,]bco [}]brgyad dang /_rtsib ma'i 
[\[242a.5\]]rus pa nyi shu rtsa bzhi dang /_brang gi rus pa sum cu dang /_lag pa g.yas g.yon re re la rus pa nyi shu nyi shu tsha dang /_lag ngar gyi rus pa bzhi dang /_dpung pa'i rus pa gnyis dang /_'gram pa'i rus pa gnyis dang /_mgo bo'i rus pa bzhi dang /_so'i rtsa ba'i rus pa sum cu rtsa gnyis kyang skyed par 
[\[242a.6\]]byed do/_/'di lta ste/_dper na gzugs mkhan nam/_gzugs mkhan gyi slob ma mkhas pas sngar shing sra ba blangs te phyis srad bus bcings nas gzugs rnams byas pa la 'jim pa ma bskus mod kyi/_'on kyang de'i tshe rus pa'i mtshan nyid ces brjod pa de bzhin du las kyi rlung gi 
[\[242a.7\]]stobs kyis rus pa rnams bskyed pa'i dus kyi tshe yang de bzhin te/_de lta bas na zhag bdun po de dag tu rus pa phra mo ma gtogs pa rus pa chen po bskyed pa'i grangs ni nyis brgya yod par rig par bya'o/_/zhag bdun phrag nyi shu gcig pa la ma'i mngal na gnas pa'i tshe yang las 
[\[242b\]]
[\[242b.1\]]kyis rlung mngon par grub pa gang yin pa de ni yang dag skyed pa zhes bya ste/_rlung de'i stobs kyis mngal na gnas pa de'i lus kyi sha skyed par byed de/_'di lta ste/_dper na zhal zhal mkhan nam/_zhal zhal mkhan gyi slob mas 'jim pa legs par sbyangs nas rtsig pa rnams la zhal 
[\[242b.2\]]zhal byed pa de bzhin du las kyi rlung gi dbang gis de'i lus kyi sha skyed pa yang de bzhin du rig par bya'o/_/zhag bdun phrag nyi shu gnyis pa la ma'i mngal na gnas pa'i tshe yang las kyi rlung mngon par grub pa gang yin pa de ni kun tu rgyal ba zhes bya ste/_rlung de'i stobs kyis de'i lus kyi khrag skyed par byed 
[\[242b.3\]]do/_/zhag bdun phrag nyi shu gsum pa la ma'i mngal na gnas pa'i tshe yang las kyi rlung mngon par grub pa gang yin pa de ni yongs su dag par 'dzin pa zhes bya ste/_rlung de'i stobs kyis lus kyi pags pa skyed par byed do/_/zhag bdun phrag nyi shu bzhi pa la ma'i mngal na gnas pa'i tshe yang las 
[\[242b.4\]]kyi rlung mngon par grub pa gang yin pa de ni sprin 'dzin ces bya ste/_rlung de'i stobs kyis de'i lus kyi lag pa rkyong zhing mdog dang ldan par byed do/_/zhag bdun phrag nyi shu lnga pa la ma'i mngal na gnas pa'i tshe yang las kyi rlung mngon par grub pa gang yin pa de ni grong khyer 'dzin ces bya ste/_rlung de'i 
[\[242b.5\]]stobs kyis mngal na gnas pa de'i lus la sha dang khrag 'phel zhing rim gyis rab tu dang bar byed do/_/zhag bdun phrag nyi shu drug pa la ma'i mngal na gnas pa'i tshe yang las kyi rlung mngon par grub pa gang yin pa de ni skye ba mngon par grub ces bya ste/_rlung de'i stobs kyis de'i skra dang /_spu dang /_sen 
[\[242b.6\]]mo rnams bskyed nas thams cad rtsa rgyus rnams dang 'brel par byed do/_/zhag bdun phrag nyi shu bdun pa la ma'i mngal na gnas pa'i tshe yang las kyi rlung mngon par grub pa gang yin pa de ni sman yon chen po zhes bya ste/_rlung de'i stobs kyis de'i lus kyi mtshan ma rnams mthar gyis mngon par 
[\[242b.7\]]grub pa zhes bya ste/_gang tshe rabs snga ma la sdig pa mi dge ba'i las rnams mngon par 'dus byas shing yo byad rnams la ser snas phangs shing sbyin pa gtong bar mi byed pa dang /_pha ma dang /_mkhan po dang /_bla ma'i gnas rnams kyis rjes su bstan pa nyan par mi byed pa zhig yin na ni 
[\[243a\]]
[\[243a.1\]]las de'i dbang gis yid du mi 'ong ba'i lus rnam pa sna tshogs 'thob par 'gyur bas gal te lus ring zhing sbom pa dang /_tsho zhing dkar ba dang /_mnyen pa gang yin pa des mdzes par gyur na ni lus thung zhing phra ba dang /_rid cing gnag pa dang /_rtsub pa dag 'thob par byed do/_/gal te lus 
[\[243a.2\]]thung zhing phra ba dang /_rid cing gnag pa dang /_rtsub pa gang yin pa des mdzes par gyur na ni lus ring zhing sbom pa dang /_tsho zhing dkar ba dang /_shin tu mnyen pa dag 'thob par byed do/_/gal te lus kyi yan lag mtho ba dang /_dma' ba dang /_mang ba dang /_nyung ba dang /_thags bzang ba dang /_
[\[243a.3\]]thags ngan pas mdzes par gyur na ni mtho ba dang /_dma' ba dang /_thags bzang ba dang /_thags ngan pa dang mi ldan pa'i lus yang dag par len par byed do/_/gzhan yang 'on pa dang /_long ba dang /_lkugs pa dang /_rkang lag 'phye zhing 'gro ba dang /_dbang po rnams ma tshang ba dang /_
[\[243a.4\]]tshig smras pa gzhan gyis mnyan par mi 'dod pa dang /_lus mi sdug cing [{]yi dgas [,]yi dwags [}]dang 'dra ba yang dag par len par 'gyur te/_sdig pa mi dge ba'i las kyi dbang gis yid du mi 'ong ba'i lus rnam pa sna tshogs len par 'gyur bas pha ma dang /_gnyen bshes rnams kyis kyang mthong bar mi 
[\[243a.5\]]'dod na gzhan lta smos kyang ci dgos/_gal te tshe rabs snga ma la dge ba bcu'i las mngon par 'dus byas shing sbyin pa legs par btang ba dang /_ser sna dang /_g.yo sgyu'i bsam pa med pa dang /_pha ma dang /_mkhan po dang /_bla ma'i gnas rnams kyis rjes su bstan pa dag la mngon par yid 
[\[243a.6\]]ches shing yang dag par blangs pa zhig yin na ni rgyu dang rkyen des gal te mi'i lus thob par gyur na yang gong du bstan pa lta bu'i sdig pa mi dge ba'i las las mngon par grub pa'i lus len par mi 'gyur zhing gya nom pa rnam pa sna tshogs dang ldan pa'i lus thob par 'gyur bas byang bzhin mdzes pa dang /_
[\[243a.7\]]mtshan rnams dang ldan zhing tshig smras pa rnams mang po kun gyis mnyan par 'dod pa'i 'os su 'gyur te/_de lta bas na dge ba'i las kyi dbang gis khyad par du 'phags pa'i 'bras bu rnam par smin pa de lta bu thob par 'gyur bar rig par bya'o/_/dga' bo de lta bu'i lus de yang gal te pho 
[\[243b\]]
[\[243b.1\]]yin ni ma'i mngal na g.yas phyogs su tsog pur 'dug la/_lag pa gnyis kyis gdong g.yogs nas ma'i sgal tshigs logs su bltas te 'dug go_/gal te mo yin ni rtsib logs g.yon phyogs na tsog pur 'dug la lag pa gnyis kyis gdong g.yogs nas ma'i lto ba la kha bltas nas 
[\[243b.2\]]ma zhu ba'i gnas kyi ni 'og_/zhu ba'i gnas kyi ni steng na nang du btsos/_rab tu btsos shing gnas lnga kun tu bcings pas/_'di lta ste/_dper na rtswa'i rkyal ba'i nang na 'dug pa dang 'dra'o/_/gal te de'i mas shin tu mang du zos sam/_shin tu nyung ngu zos sam/_gal te zas shin tu mngar ba 
[\[243b.3\]]'am/_shin tu rtsub pa'am/_shin tu bska ba'am/_shin tu snum pa'am/_shin tu lan tshwa bro ba'am/_shin tu kha ba'am/_shin tu skyur ba'am/_shin tu grang ba'am/_shin tu tsha ba dag zos par gyur tam/_gzhan yang 'dod chags spyad par gyur tam/_drag tu song ba'am mchongs pa byas sam/_yun ring du 
[\[243b.4\]]nyal lam/_yun ring du 'dug par gyur na yang /_mngal na gnas pa de sdug bsngal myong bar 'gyur te/_de lta bas na ma'i mngal na gnas pa'i tshe sdug bsngal mang po de lta bu dag gis rab tu gzir bar rig par bya'o/_/ngas mir gyur pa'i sdug bsngal mdo tsam du bstan pa yang de 'dra na sems 
[\[243b.5\]]can dmyal ba rnams kyi sdug bsngal dper bya dka' blta smos kyang ci dgos te/_mkhas pa su zhig 'khor ba'i rgya mtshor lus 'di lta bu la rab tu mos par byed/_zhag bdun phrag nyi shu brgyad pa la ma'i mngal na gnas pa'i tshe phyin ci log gi 'du shes rnam pa brgyad 'byung bar 
[\[243b.6\]]'gyur te/_brgyad gang zhe na/_bzhon pa'i 'du shes dang /_khang bu brtsegs pa'i 'du shes dang /_khri stan gyi 'du shes dang /_chu mig gi 'du shes dang /_rdzing gi 'du shes dang /_chu bo'i 'du shes dang /_kun dga' ra ba'i 'du shes dang /_skyed mos tshal gyi 'du shes te/_
[\[243b.7\]]'di ni 'du shes rnam pa brgyad ces bya'o/_/zhag bdun phrag nyi shu dgu pa la ma'i mngal na gnas pa'i tshe yang las kyi rlung mngon par grub pa gang yin pa de ni me tog phreng ba zhes bya ste/_rlung de'i stobs kyis mngal na gnas pa de'i lus kyi pags pa'i mdog kun tu bzang zhing 
[\[244a\]]
[\[244a.1\]]mtshan ma rnams rab tu gsal bar byed de/_thams cad kyang 'das pa'i dus su las rnams mngon par 'dus byas pa'i bye brag mi mtshungs pas rnam pa ji lta ba bzhin du kha dog rnam pa sna tshogs dang ldan par 'gyur bas kha cig ni kha dog dkar por 'gyur/_kha cig ni kha dog 
[\[244a.2\]]nag por 'gyur/_kha cig ni kha dog dkar ba yang ma yin/_gnag pa yang ma yin par 'gyur/_kha cig ni kha dog sngon por 'gyur/_kha cig ni kha dog rtsub cing skam par 'gyur/_kha cig ni kha dog snum par 'gyur te/_'di lta bu'i kha dog gi mtshan nyid dang ldan par 'gyur ro/_/zhag 
[\[244a.3\]]bdun phrag sum cu pa la ma'i mngal na gnas pa'i tshe yang las kyi rlung mngon par grub pa gang yin pa de ni lcags kyi sgo zhes bya ste/_rlung de'i stobs kyis de'i skra dang /_spu dang /_sen mo rnams rab tu skyed pa dang /_kha dog dkar nag rnams rab tu gsal bar byed de las kyi rkyen gyis mtshan ma 
[\[244a.4\]]'di dang 'di dag 'byung bar 'gyur ro/_/zhag bdun phrag sum cu gcig pa nas zhag bdun phrag sum cu lnga pa'i bar du ma'i mngal na gnas pa'i tshe ni lus kyi mtshan ma rnams cher skye bar 'gyur bas mthar gyis lus kyi yan lag phun sum tshogs shing yangs par 'gyur ro/_/zhag bdun phrag sum 
[\[244a.5\]]cu drug pa la ma'i mngal na gnas pa'i tshe ni de 'byung ba'i bsam pa skye bas mngon par mi dga' bar 'gyur ro/_/zhag bdun phrag sum cu bdun pa la ma'i mngal na gnas pa'i tshe ni phyin ci log tu ma gyur pa'i 'du shes rnam pa lnga 'byung bar 'gyur ro/_/lnga gang zhe na/_mi gtsang ba'i 'du shes dang /_
[\[244a.6\]]dri mi zhim pa'i 'du shes dang /_btson ra'i 'du shes dang /_mun nag gi 'du shes dang /_yongs su skyo nas phyir 'byung ba'i 'du shes skye ba gang yin pa ste/_mngal na gnas pa de yongs su skyo ba'i bsam pa de lta bu dag skye bar 'gyur ro/_/zhag bdun phrag sum cu brgyad pa la ma'i mngal na 
[\[244a.7\]]gnas pa'i tshe yang las kyi rlung mngon par grub pa gang yin pa de ni thogs pa'i rkyen ces bya ste/_rlung de'i stobs kyis de rab tu sgyur bar byed do/_/gzhan yang kha thur du lta ba zhes bya ba'i rlung 'byung ste/_de'i mgo thur du lta zhing lag pa gnyis brkyang ste/_mthar gyis 'byung bar 'dod par 'gyur ro/_/
[\[244b\]]
[\[244b.1\]]mngal na gnas pa de gal te tshe rabs snga ma la mngal du 'chi bar 'gyur ba'i las bsags pa zhig yin na ni de'i lag pa dang rkang pa snol mar gyur nas sgyur mi nus pas sdig pa mi dge ba'i las kyi rkyen gyis ma'i mngal nyid du 'chi ba'i dus byed par 'gyur te/_de'i ma yang de'i tshe sdug bsngal chen 
[\[244b.2\]]po myong ba'am/_yang na 'chi ba'i dus byed par 'gyur ro/_/gal te tshe rabs snga ma la dge ba'i las rnams mngon par 'dus byas shing tshe ring por 'gyur ba'i rgyu bsags pa zhig yin na ni btsas su nye ba'i tshe ma dang /_bu gnyi ga rab tu bde zhing sdig pa mi dge ba'i las kyi sdug bsngal gong ma 
[\[244b.3\]]lta bu med do/_/zhag bdun phrag sum cu rtsa brgyad 'das nas mngal nas 'byung bar 'dod pa'i tshe/_sdug bsngal sna tshogs myong nas gdod 'byung bar 'gyur ba de'i phyir lus 'di lta bu len pa 'di ni yang dag par sdug bsngal chen po yin par rig par bya'o/_/dang po mngal nas 'byung ba'i 
[\[244b.4\]]tshe khye'u 'u 'am/_bu mo yang rung ste/_sa la lhung ma thag tu lag pas bzung ngam/_gos kyis blangs sam/_khri la bzhag gam/_khang pa'i nang du bzhag gam/_sa la bzhag gam/_bla gab med par bzhag gam/_nyi ma la bzhag gam/_dgun nam/_dbyar gyi dus su grang ba dang /_tsha ba'i 
[\[244b.5\]]rlung gis btsas ma thag pa'i lus de la reg par gyur na yang sdug bsngal chen po myong bar 'gyur te/_'di lta ste/_dper na ba lang gson por bshus pa rtsig pa la reg gam/_bla gab med pa'i thang la lhung bar gyur na srog chags dag gis za bar 'gyur ba'am/_gzhan yang 'di lta ste/_dper 
[\[244b.6\]]na mi zhig la sbrang bu mchu [{]rings [,]ring [}]rnams kyis za ba la yang lcag gis gzhus pa de bzhin du dang po mngal nas byung ba'i tshe chu dron po dag gis lus bkrus pas reg pa'i sdug bsngal myong ba yang de dang 'dra'o/_/btsas nas mthar gyis cher 'gyur ba dang /_ma'i lus las khrag dang 'dres pa'i nu zho byung 
[\[244b.7\]]nas gso bar byed de/_ngas sngar mdo sde gzhan dag las rgya cher bstan pa yin no/_/de lta bas na lus 'di ni mi gtsang ba dang /_sdug bsngal mang po las mngon par grub pa yin pas mkhas pa su zhig 'khor ba na 'di 'dra ba'i lus la rjes su chags par byed/_gzhan yang dga' bo 
[\[245a\]]
[\[245a.1\]]dang po mngal nas byung nas zhag bdun lon pa dang /_srog chags srin bu'i rigs stong phrag brgyad cu lus las skyes nas de las za bar byed do/_skra la za ba zhes bya ba'i srin bu'i rigs gnyis yod de skra la gnas nas skra la za bar byed do/_/srin bu'i rigs gnyis ni mig la gnas nas 
[\[245a.2\]]mig la za bar byed do/_/srin bu'i rigs ba ha na dang /_rkan ldan dang /_nad slong dang /_yongs su rdzogs pa zhes bya ba bzhi yod de klad pa la gnas nas klad pa la za bar byed do/_/srin bu'i rigs sA lu nag po'i lo ma zhes bya ba gcig yod de rna ba la gnas nas rna ba la za bar byed do/_/srin bu'i rigs 
[\[245a.3\]]mdzod sgo zhes bya ba gcig yod de sna la gnas nas sna la za bar byed do/_/srin bu'i rigs 'phen pa dang /_kun tu 'phen pa zhes bya ba gnyis yod de mchu la gnas nas mchu la za bar byed do/_/srin bu'i rigs khab mchu zhes bya ba gcig yod de lce la gnas nas lce la za bar byed do/_/srin bu'i rigs kha 
[\[245a.4\]]rno zhes bya ba gcig yod de lce'i drung na gnas nas lce'i drung la za bar byed do/_/srin bu'i rigs lag rdzogs zhes bya ba gcig yod de rkan la gnas nas rkan la za bar byed do/_/srin bu'i rigs lag pa dra ba can dang /_phyed sgyur zhes bya ba gnyis yod de lag mthil la gnas nas lag mthil la za 
[\[245a.5\]]bar byed do/_/srin bu'i rigs dpung pa dang /_nye ba'i dpung pa zhes bya ba gnyis yod de dpung pa la gnas nas dpung pa la za bar byed do/_/srin bu'i rigs lcags can dang nye ba'i lcags can zhes bya ba gnyis yod de mid pa la gnas nas mid pa la za bar byed do/_/srin bu'i rigs rdo rje dang /_
[\[245a.6\]]rdo rje chen po zhes bya ba gnyis yod de snying la gnas nas snying la za bar byed do/_/srin bu'i rigs dman pa dang /_dman pa'i kha zhes bya ba gnyis yod de sha la gnas nas sha la za bar byed do/_/srin bu'i rigs kha dog ldan dang /_grags ldan zhes bya ba gnyis yod de khrag la gnas nas khrag la 'thung bar 
[\[245a.7\]]byed do/_/srin bu'i rigs dpa' bo dang /_dri gtong zhes bya ba gnyis yod de chu ba la gnas nas chu ba la za bar byed do/_/srin bu'i rigs mi mtho ba dang /_khas spub ces bya ba gnyis yod de rgyab kyi rgal tshigs la gnas nas rgyab kyi rgal tshigs la za bar byed do/_/srin bu'i rigs tshil gyi 
[\[245b\]]
[\[245b.1\]]kha dog ces bya ba gcig yod de tshil la gnas nas tshil la za bar byed do/_/srin bu'i rigs mkhris pa'i kha dog ces bya ba gcig yod de mkhris pa la gnas nas mkhris pa la za bar byed do/_/srin bu'i rigs mu tig ces bya ba gcig yod de mchin pa la gnas nas mchin pa la za bar byed do/_/
[\[245b.2\]]srin bu'i rigs 'dam bu zhes bya ba gcig yod de mtsher pa la gnas nas mtsher pa la za bar byed do/_/srin bu'i rigs lnga brgya yod de rigs brgya ni zla ba zhes bya'o/_/rigs brgya ni zla ba'i kha zhes bya'o/_/rigs brgya ni bsil byed ces bya'o/_/rigs brgya ni bsil byed gtong zhes bya'o/_/rigs brgya ni 
[\[245b.3\]]yangs pa zhes bya ste/_rtsib logs g.yon pa la gnas nas rtsib logs g.yon pa la za bar byed do/_/gzhan yang srin bu'i rigs lnga brgya yod pa yang ming gong ma dang 'thun te/_rtsib logs g.yas pa la gnas nas rtsib logs g.yas pa la za bar byed do/_/srin bu'i rigs cung zad 'bigs pa 
[\[245b.4\]]dang /_cher 'bigs pa dang /_rus pa 'bigs pa dang /_rus pa'i gdong zhes bya ba bzhi yod de rus pa la gnas nas rus pa la za bar byed do/_/srin bu'i rigs cher dkar ba dang /_cung zad dkar ba dang /_snum pa'i stobs dang /_stag la ma zhes bya ba bzhi yod de rtsa rgyus la gnas nas rtsa rgyus la za bar 
[\[245b.5\]]byed do/_/srin bu'i rigs mos pa'i yid dang /_seng ge'i stobs dang /_ri bong lto dang /_'dod pa la mngon par zhen pa zhes bya ba bzhi yod de ma zhu ba'i gnas la gnas nas ma zhu ba'i gnas la za bar byed do/_/srin bu'i rigs dpa' bo dang /_dpa' bo'i bdag po zhes bya ba gnyis yod de zhu ba'i 
[\[245b.6\]]gnas la gnas nas zhu ba'i gnas la za bar byed do/_/srin bu'i rigs mu kha dang /_dra ba kha dang /_phung po'i kha dang /_bye'u kha zhes bya ba bzhi yod de gci ba'i lam la gnas nas gci ba'i lam la za bar byed do/_/srin bu'i rigs byed pa dang /_byed pa chen po dang /_phyi ma dang /_po ta ra ka zhes bya ba bzhi 
[\[245b.7\]]yod de bshang ba'i lam la gnas nas bshang ba'i lam la za bar byed do/_/srin bu'i rigs gdong gnag dang /_'jigs su rung ba'i gdong zhes bya ba gnyis yod de brla la gnas nas brla la za bar byed do/_/srin bu'i rigs mdze can dang /_mdze can chung ngu zhes bya ba gnyis yod de pus mo 
[\[246a\]]
[\[246a.1\]]la gnas nas pus mo la za bar byed do/_/srin bu'i rigs myos pa'i rtsa ba zhes bya ba gcig yod de byin pa la gnas nas byin pa la za bar byed do/_/srin bu'i rigs mgo nag ces bya ba gcig yod de rkang pa la gnas nas rkang pa la za bar byed do/_/dga' bo ngas deng khyod la srin bu'i 
[\[246a.2\]]rigs stong phrag brgyad cu lus 'di la gnas nas nyin mtshan du za bar byed pas nyams stobs chung zhing mdog ngan par byed pa dang /_nad kyi sdug bsngal rnam pa sna tshogs lus 'di la 'dus nas gzhan yang de'i sems gdung ba dang /_rab tu gdung ba dang /_yongs su gdung bar byed pas sman pa/_
[\[246a.3\]]mkhas pa yod kyang /_de la rmongs nas sman gang gis nad 'di dag gso bar nus pa shes par mi 'gyur ba mdor bstan pa yin te/_mkhas pa su zhig 'khor ba'i rgya mtshor 'di 'dra ba'i lus la rjes su chags par byed/_gzhan yang dga' bo dang po btsas nas cher skye bar 'gyur ba'i bar du 
[\[246a.4\]]gos dang zas kyis gsos nas/_lus 'di mngon par grub par gyur kyang /_de'i tshe'i tshad lo brgya thub pa yang yod de de bas thung ba yang yod do/_/lo brgya po de yang dus sum brgyar 'gyur ro/_/'di lta ste/_dpyid dang /_dbyar dang /_dgun gyi dus gang yin pa'o/_/de las dpyid gang yin 
[\[246a.5\]]pa de ni tshe ba'i dus so/_/dbyar gang yin pa de ni char 'bab pa'i dus so/_/dgun gang yin pa de ni grang ba'i dus so/_/dus gsum po de dag re re la yang zla ba bzhi bzhi yod pas lo gcig la ni zla ba bcu gnyis yod par 'gyur la lo brgya la ni zla ba stong nyis brgya yod par 'gyur bas zla ba yar 
[\[246a.6\]]gyi ngo dkar po dang /_zla ba mar gyi ngo nag pos phye na ni nyis stong bzhi brgyar 'gyur te/_de la nyin mtshan ni stong phrag sum cu rtsa drug yod do/_/nyin gcig la lan gnyis su za bas zas ni lan stong phrag bdun cu rtsa gnyis za bar 'gyur te/_res 'ga' mi za ba yang grangs der 'dus so/_/de ni 
[\[246a.7\]]'di lta ste/_na ba dang /_ra ro ba dang /_ched du zas bcad pa dang /_gnyid log pa dang /_rtsed mo rtses pa dang /_las gzhan gyis brel ba dang /_ma'i nu zho 'thungs pa'i rgyu dang /_rkyen gyis ma zos pa gang yin pa de ni ma zos pa zhes bya'o/_/'di lta bu'i lus 'di lo brgya thub par gyur kyang mthar 
[\[246b\]]
[\[246b.1\]]'jig par 'gyur bas mkhas pa su zhig 'khor ba'i rgya mtsho 'dir de la rjes su chags par byed/_gzhan yang dga' bo lus 'di yang dag pa blangs pa la sdug bsngal rnam pa gnyis yod de/_gnyis gang zhe na/_nad mang po rnams lus la 'dus pa gang yin pa de ni nang gi sdug bsngal zhes bya'o/_/
[\[246b.2\]]mi dang mi ma yin pas rnam par 'tshe ba gang yin pa de ni phyi rol gyi sdug bsngal zhes bya'o/_/de la nad mang po lus la 'dus pa zhes bya ba ji lta bu zhe na/_'di lta ste/_mig dang /_rna ba dang /_sna dang /_lce dang /_lkog ma dang /_so dang /_brang dang /_lto ba dang /_lag pa dang /_rkang pa rnams na bar 
[\[246b.3\]]gyur pa dang /_gzhan yang rlung na ba dang /_mchil sna bas dang /_smyos pa dang /_khong rde dang /_dbugs mi bde ba dang /_glo ba na ba dang /_gci ba'i lam rtsub pa dang /_g.yan pa dang /_mdze dang /_'bras dang /_thor bu dang /_shu ba dang /_'brum bu dang /_rkang bam dang /_gzhan yang nad rnam pa 
[\[246b.4\]]sna tshogs lus la 'dus pa gang yin pa'o/_/gzhan yang mkhris pa'i nad brgya rtsa gcig dang /_rlung nad brgya rtsa gcig dang /_bad kan gyi nad brgya rtsa gcig dang /_rlung dang mkhris pa dang /_bad kan 'dus pa las byung ba'i nad brgya rtsa gcig ste/_de ltar nad bzhi brgya rtsa bzhi dag gis lus 
[\[246b.5\]]nyon mongs pa gang yin pa de ni nang gi sdug bsngal zhes bya'o/_/gzhan yang phyi rol gyi sdug bsngal gyis lus 'di la gnod par byed pa 'di lta ste/_btson ra dam por bcug pa dang /_lcag gis gzhus pa dang /_btson rar bcug pa dang /_bcings pa'i sdug bsngal gang yin pa dang /_gzhan 
[\[246b.6\]]yang rna ba bcad pa dang /_sna bcad pa dang /_lag pa dang /_rkang pa gtubs pa dang /_mgo bcad pa dang /_lha rnams kyis ma bsrungs pas mi ma yin pa'i gdon ma rungs pa rnams dang /_gnod sbyin dang /_srin po rnams kyis glags rnyed par 'gyur ba gang yin pa dang /_gzhan 
[\[246b.7\]]yang sbrang bu mchu [{]rings [,]ring [}]dang /_sha sbrang la sogs pa'i srin bu gdug pa rnams kyis zos pa dang /_grang ba dang /_tsha ba dang /_bkres pa dang /_skom pa dang /_rlung dang /_char pa nye bar gnas par gyur pa'i sdug bsngal rnam pa sna tshogs kyis lus nyon mongs par byed de/_mir gyur pa 
[\[247a\]]
[\[247a.1\]]rnams kyi sdug bsngal yang de dang 'dra na ngan 'gro rnams kyi sdug bsngal lta smos kyang ci dgos te/_de ni shin tu brjod par dka'o/_/de lta bas na 'di dag thams cad kyang 'das pa'i dus su sdig pa mi dge ba'i las mngon par 'dus byas pa'i dbang gis 'di lta bu'i rnam par smin pa 
[\[247a.2\]]myong bar rig par bya'o/_/gang gis mtshon cha dag gis gnod pa byas pa yongs su bsrung ba'i phyir/_grong khyer brtsigs te 'obs kyis bskor nas lus 'di yongs su bsrungs kyang /_rlung dang /_char pa dang /_sbrang bu mchu [{]rings [,]ring [}]dang /_sha sbrang la sogs pa khang khyim dag tu 'ongs nas gnod pa 
[\[247a.3\]]byed par 'gyur la/_nad bzhi brgya rtsa bzhes kyang nang dang /_phyi rol nyon mongs par byed do/_/bza' ba dang /_btung ba dang /_mal cha dang /_na ba'i gsos sman dang /_zhing dang /_kun dga' ra ba dang /_khang khyim dang /_gser dang /_dngul la sogs pa rin po che sna bdun dang /_bran pho dang /_
[\[247a.4\]]bran mo dang /_shing rta dang bzhon pa dang /_'tsho ba'i yo byad rnams yongs su tshol ba na gal te yid dang 'thun par ma gyur na yang sdug bsngal skyed par byed la gal te longs spyod thob par gyur na yang ser snas phangs shing rtag tu srung ba dang /_gal te stor cing chud zos par gyur na yang sdug 
[\[247a.5\]]bsngal chen po skyed par byed do/_/dga' bo mdor na nye bar len pa'i phung po lnga'i lus 'di ni 'gro ba dang /_sdod pa dang /_'dug pa dang /_nyal ba'i spyod lam thams cad sdug bsngal ma yin pa gang yang med pas/_gal te yun ring du 'gro zhing skad cig tsam du yang ngal ba sor med par 
[\[247a.6\]]gyur na yang sdug bsngal 'byung bar 'gyur la/_sdod pa dang /_'dug pa dang /_nyal ba de dag so so nas yun ring du gyur na yang thams cad sdug bsngal bar 'gyur bas/_gal te yun ring du song song ba las skad cig tsam 'dug tu yod par gyur na/_bde ba'i 'du shes skyed par byed kyang 
[\[247a.7\]]de yang dag par bde bar byed pa ma yin no/_/gal te yun ring du 'greng ba las skad cig tsam 'dug pa dang /_gal te yun ring du 'dug pa las skad cig tsam nyal bar gyur pa la yang dag pa ma yin pas bde ba'i 'du shes skyed par byed kyang de yang dag par bde ba ma yin pas de'i phyir 
[\[247b\]]
[\[247b.1\]]nye bar len pa'i phung po lnga'i lus 'di ni thams cad sdug bsngal yin par rig par bya'o/_/gang la la zhig gis bdag gi don dang /_gzhan gyi don dang /_bdag dang gzhan gyi don gyi phyir de lta bu'i sdug bsngal rnams la yongs su skyo bar byas nas khyim nas khyim med par rab tu byung ste/_
[\[247b.2\]]yang dag par slob par byed na mya ngan 'das pa'i rnam par grol ba'i chos las yongs su nyams par mi 'gyur la/_gang la la zhig gos dang /_mal cha dang /_na ba'i gsos sman dang /_yo byad rnams kyis de la rim gro byed pa de dag kyang rnam par smin pa chen po'i mthu dang /_grags pa thob 
[\[247b.3\]]par 'gyur ro/_/bcom ldan 'das kyis bka' stsal pa/_dga' bo 'di ji snyam du sems/_gzugs gang yin pa de ci rtag pa zhig yin nam/_'on te mi rtag pa zhig yin/_bcom ldan 'das la tshe dang ldan pa dga' bos gsol pa/_bcom ldan 'das gzugs de ni mi rtag pa lags 
[\[247b.4\]]so/_/bcom ldan 'das kyis bka' stsal pa/_gal te mi rtag pa yin na de sdug bsngal ba zhig yin nam/_'on te sdug bsngal med pa zhig yin/_dga' bos gsol pa/_gzugs gang lags pa de ni sdug bsngal ba lags so/_/bcom ldan 'das kyis bka' stsal pa/_gang mi 
[\[247b.5\]]rtag cing sdug bsngal ba de ni rnam par 'jig pa'i chos can 'phags pa nyan thos mang du thos pa dang ldan pa gang de lta bu'i bstan pa thos par gyur na yang lus 'di ni 'di lta bu'i gzugs can no zhes 'dzin cing de la bdag dang bdag gir 'dzin par byed dam/_bcom ldan 
[\[247b.6\]]'das de ni ma lags te/_gzugs la bdag ces bgyi ba yang ma mchis la bdag gi zhes bgyi ba yang ma mchis lags so/_/gzhan yang dga' bo 'di ji snyam du sems/_tshor ba dang /_'du shes dang /_'du byed dang /_rnam par shes pa gang yin pa de dag ci rtag pa zhig yin nam/_'on 
[\[247b.7\]]te mi rtag pa zhig yin/_bcom ldan 'das la tshe dang ldan pa dga' bos gsol pa/_bcom ldan 'das de dag thams cad ni mi rtag pa lags so/_/bcom ldan 'das kyis bka' stsal pa/_gal te mi rtag pa yin na ci sdug bsngal ba zhig yin nam/_'on te sdug bsngal med pa zhig 
[\[248a\]]
[\[248a.1\]]yin/_dga' bos gsol pa/_'di ltar phung po bzhi po de dag ni sdug bsngal ba zhes bgyi ba lags so/_/bcom ldan 'das kyis bka' stsal pa/_gang mi rtag cing sdug bsngal ba de ni rnam par 'jig pa'i chos can yin na 'phags pa'i nyan thos mang du thos pa dang ldan pa 
[\[248a.2\]]gang de lta bu'i bstan pa thos par gyur na yang lus 'di phung po bzhi po dag la bdag dang bdag gir 'dzin par byed dam/_bcom ldan 'das de ni ma lags te/_phung po bzhi po dag la yang dag par bdag ces bgyi ba yang ma mchis la bdag gi zhes bgyi ba yang ma mchis lags so/_/
[\[248a.3\]]gzhan yang dga' bo 'di ltar bdag ces bya ba de ni 'das pa dang /_da ltar byung ba dang /_ma 'ongs pa dang /_nang dang /_phyi rol na yang yod pa ma yin la rags pa dang /_phra ba dang /_bzang po dang /_ngan pa dang /_nye ba dang /_ring ba yang ma yin pas chos de dag thams cad ni bdag dang /_bdag gi 
[\[248a.4\]]ma yin no/_/de lta bas na dga' bo 'di ltar yang dag par shes pas chos rnams la bdag med par so sor brtag par rig par bya'o/_/'phags pa'i nyan thos mang du thos pa dang ldan pa gang de ltar so sor brtags nas yongs su skyo ba skyed par byed na rnam par grol zhing mthar yongs su 
[\[248a.5\]]mya ngan las 'das pa thob par gyur te/_de ltar yang dag par bslabs nas chos 'di mngon du gyur pa'i tshe skye ba'i chu ni zad cing tshangs par spyod pa yang dag par spyad pas bya ba byas nas yang srid pa phyi ma len par mi 'gyur ro/_/bcom ldan 'das kyis chos kyi rnam grangs 'di bka' 
[\[248a.6\]]stsal pa na/_tshe dang ldan pa dga' bo ni rdul spangs shing dri ma dang bral bas chos kyi mig rnam par dag pa thob par gyur to/_/dge slong lnga brgya po de dag ni chos rnams la len pa med par zag pa zad nas sems rnam par grol bar gyur to/_/bcom ldan 'das kyis de skad ces bka' 
[\[248a.7\]]stsal nas/_'khor mang po rnams kyis bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam grangs le'u stong phrag brgya pa las/_tshe dang ldan pa dga' bo la mngal du 'jug pa bstan pa'i le'u ste/_le'u bcu bzhi pa rdzogs so//
[\[248b\]]
[\[248b.1\]{D59}]'phags pa dkon mchog brtsegs pa chen po'i chos kyi rnam grangs le'u stong phrag brgya pa las le'u [{]bcwa [,]bco [}]lnga pa ste/_'jam dpal gyi sangs rgyas kyi zhing gi yon tan bkod pa bstan pa/_bam po dang po/_//rgya gar skad du/_Ar+ya many+dzu shrI 
[\[248b.2\]]bud d+ha k+Shetragu Na byUhanAm ma hA yA na su tra/_bod skad du/_'phags pa 'jam dpal gyi sangs rgyas kyi zhing gi yon tan bkod pa zhes bya ba theg pa chen po'i mdo/_sangs rgyas dang /_byang chub sems dpa' thams cad la phyag 'tshal lo/_/'di skad bdag gis thos pa dus gcig 
[\[248b.3\]]na/_bcom ldan 'das rgyal po'i khab na bya rgod phung po'i ri la/_dge slong stong nyis brgya lnga bcu'i dge slong gi dge 'dun chen po dang /_byams pa dang /_'jam dpal dang /_ngan song sel dang /_spyan ras gzigs dbang phyug dang /_mthu chen thob la sogs pa byang chub sems dpa' 
[\[248b.4\]]brgyad khri bzhi stong la 'di lta ste/_thams cad kyang bla na med pa yang dag par rdzogs pa'i byang chub las phyir mi ldog pa sha stag dang thabs cig tu bzhugs te/_lha bye ba phrag bdun cu rtsa gnyis thams cad kyang byang chub sems dpa'i theg pa la yang dag par zhugs pa rnams dang /_
[\[248b.5\]]lha rnams kyi dbang po brgya byin dang /_mi mjed kyi bdag po tshangs pa dang /_byang chub sems dpa'i theg pa la yang dag par zhugs pa'i tshangs pa bzhi khri nyis stong dang yang thabs cig go_/'di lta ste/_lha ma yin gyi dbang po thag zangs ris dang /_lha ma yin gyi dbang po 
[\[248b.6\]]stobs can dang /_lha ma yin gyi dbang po phrag rtsub dang /_lha ma yin gyi dbang po rab dga' dang /_lha ma yin gyi dbang po bzhi thams cad kyang g.yog lha ma yin brgya stong phrag du ma yod pa dang thabs cig go_/klu'i rgyal po dga' bo dang /_nye dga' bo dang /_klu'i rgyal po chu lha dang /_
[\[248b.7\]]klu'i rgyal po rgya mtsho dang /_klu'i rgyal po gzi can dang /_klu'i rgyal po gzhan gyis mi thub pa dang /_klu'i rgyal pos 'dzin dang /_klu'i rgyal po ma dros pa dang /_klu'i rgyal po ri bo dang /_klu'i rgyal po bdud las rgyal ba dang /_klu'i rgyal po zla ba'i bla ma la sogs pa/_klu'i rgyal po 
[\[249a\]]
[\[249a.1\]]stong phrag drug cu rtsa gnyis dang /_'di lta ste/_rgyal po chen po yul 'khor srung dang /_rgyal po chen po 'phags skyes po dang /_rgyal po chen po mig mi bzang dang /_rgyal po chen po rnam thos kyi bu dang /_rgyal po chen po bzhi thams cad kyang g.yog brgya stong du ma dang bcas pa dag dang /_
[\[249a.2\]]gnod sbyin kum b+hi ra dang /_'brog gnas dang /_khab spu dang /_yid [{]bzangs [,]bzang [}]dang /_blo gros bzang po dang /_dbyibs [{]bzangs [,]bzang [}]dang /_kun nas kha dog dang /_gnod sbyin mi 'khrugs pa dang /_de dag dang gnod sbyin gzhan brgya stong dang yang thabs cig go_/yang de'i tshe bcom ldan 'das rgyal po'i 
[\[249a.3\]]khab kyi grong khyer chen por nye bar gnas shing bzhugs te/_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa dag dang /_'khor bzhi rnams kyis bsti stang du byas/_bla mar byas/_rim gror byas 
[\[249a.4\]]nas mchod cing gsol te/_bcom ldan 'das bza' ba dang /_bca' ba dang /_myang ba dang /_na bza' dang /_zhal zas dang /_gzims cha dang /_snyun gyi gsos sman dang /_yo byad bzang po mang po brnyes so/_/yang de'i tshe bcom ldan 'das snga dro'i dus kyi tshe sham thabs dang chos gos gas gsol/_
[\[249a.5\]]lhung bzed bsnams te/_dge slong gi dge 'dun chen po dang thabs cig tu lha bye ba khrag khrig brgya stong gis yongs su bskor cing mdun du bdar te/_sangs rgyas kyi mthu chen po dang /_sangs rgyas kyi rnam par rol pa chen po dang /_sangs rgyas kyi cho 'phrul chen po dang /_sangs rgyas kyi rdzu 
[\[249a.6\]]'phrul chen pos me tog ud pa la dang /_ku mu da dang /_pad ma dkar po'i char chen po ni mngon par 'bebs/_sil snyan brgya stong ni dkrol nas rgyal po'i khab kyi grong khyer chen por rgyal po ma skyes dgra'i khyim du bsod snyoms kyi phyir gshegs te/_'od zer bye ba khrag khrig brgya stong yang 
[\[249a.7\]]rab tu phyung ngo /_/de nas de'i tshe bcom ldan 'das kyis ji lta bu'i rdzu 'phrul mngon par 'du mdzad pa mngon par 'du mdzad pas zhabs gang dang gang du bzhag pa'i zhabs bzhag pa de dang der pad ma shing rta'i 'phang lo tsam 'dab ma ni gser/_chu ba ni dngul/_ze ba ni bai dUr+ya/_snying po ni nor bu 
[\[249b\]]
[\[249b.1\]]bzang po dang ldan pa rnams byung ste/_pad ma de dag gi dbus kyi snying po la byang chub sems dpa'i gzugs skyil mo krung bcas te 'dug pa dag 'byung ba de lta bu'i rdzu 'phrul mngon par 'du mdzad pa mngon par mdzad do/_/de nas byang chub sems dpa'i gzugs de dag pad ma de dag dang bcas te 
[\[249b.2\]]rgyal po'i khab kyi grong khyer chen po la lan bdun skor ba byed cing tshigs su bcad pa 'di dag smras so/_/skye bo rnams la phan mdzad ded dpon gang /_/yon gyi gnas gang dge ba rnams mdzad pa/_/shAkya khyu mchog blo zhi bdag nyid che/_/'jig rten mgon po de ni grong du gshegs/_/lha yi 
[\[249b.3\]]gnas su gang rnams rtsen pa dang /_/de bzhin dga' dang 'chi las thar 'dod dang /_/bdud kyi sde rnams pham par gang 'dod pa/_/des ni shAkya seng ge mchod par gyis/_/'gro ba rnams la phan zhing thugs brtse'i phyir/_/bskal pa bye bar spyad pa rnam spyod pa/_/thub pa rnams kyi sgra yang rnyed 
[\[249b.4\]]par dka'/_/thub pa de deng rgyal po'i khab gshegs bzhed/_/zas skom de bzhin gos dang bzhon pa dang /_/bu dang bu mo chung ma rnams dang ni/_/sbyin pa dpag med bsam yas gang btang ba/_/kun mkhyen de ni rgyal po'i khab tu gshegs/_/lag pa rkang pa mig dang rna ba dang /_/
[\[249b.5\]]sna dang yan lag dam pa mgo btang ste/_/kun btang yon tan ldan pa gtong phod pa/_/des ni kun mkhyen ye shes mchog brnyes so/_/sbyin dang dul dang sdom la gang bslabs shing /_/skyes bu dam pa tshul khrims ma nyams pa/_/bzod pa'i bdag nyid yon tan mchog ldan pa/_/zhi 
[\[249b.6\]]ba'i thugs de grong du deng gshegs so/_/sdug bsngal bying ba'i 'jig rten rab gzigs nas/_/brtson mchog bskal pa bye bar gang spyod cing /_/bsam gtan mtha' yas mnyam pa med dang ldan/_/tshangs dbyangs de ni de ring grong khyer gshegs/_/drang srong chen po de yi shes rab ni/_/
[\[249b.7\]]mtshungs med nam mkha'i mtha' ltar dpag tu med/_/bde gshegs de yi yon tan gzhan dag kyang /_/spyod pa dang ni rnam par smin pas sbyangs/_/blo ldan gang gis bdud kyi sde bcom zhing /_/mi g.yo go 'phang mya ngan med pa brnyes/_/chos kyi 'khor lo tshul bzhin rab bskor te/_/
[\[250a\]]
[\[250a.1\]]chos kyi dbang phyug de ni grong khyer gshegs/_/mtshan rab sum cu rtsa gnyis brgyan pa'i sku/_/bde gshegs 'gyur bar su dag 'dod pa ni/_/snying la rdzogs pa'i byang chub sems zhog ste/_/mchod pa'i phyir ni de yi thad du song /_/'dod chags zhe sdang gti mug spang ba dang /_/
[\[250a.2\]]de bzhin nyon mongs gzhan las rgyal 'dod pa/_/de ni ston pa'i thad du nyer song la/_/mchod pa rnam mang mtha' yas myur du gyis/_/tshangs pa dang ni lha yi dbang phyug dang /_/brgya byin nyid ni thob par su 'dod cing /_/lha yi bde bas rtag tu rtsen dga' ba/_/de ni thub pa mchod phyir 
[\[250a.3\]]nye bar song /_/gling bzhi'i bdag po rgyal por 'gyur bya zhing /_/rin chen mchog bdun rang gis 'thob pa dang /_/bu mchog stong rnams kyang ni gang 'dod pa/_/sems can mchog la des myur mchod pa gyis/_/khyim bdag tshong dpon khams kyi rgyal po dang /_/mdzes pa'i 
[\[250a.4\]]gzugs dang g.yog 'khor dam pa dang /_/longs spyod 'phel ba'i mchog rnams gang 'dod pa/_/de ni deng sang thub la mchod pa gyis/_/gang su rnam par grol dang grol ba kun/_/thub pa rnams kyi chos mchog thos nas te/_/'dren pa rnams kyi sgra yang 'dir dkon gyis/_/
[\[250a.5\]]de phyir chos nyan du ni der myur deng /_/de nas rgyal po'i khab kyi grong khyer chen po'i srog chags bye ba khrag khrig brgya stong mang po dag tshigs su bcad pa de dag gis bskul nas skyes pa dang /_bud med dang /_khye'u dang /_bu mo rnams me tog dang /_bdug spos dang /_phreng ba dang /_
[\[250a.6\]]byug pa dang /_phye ma'i phur ma thogs/_gser dang /_dngul gyi me tog gi phur ma thogs/_gdugs dang /_rgyal mtshan dang /_ba dan thogs/_rnga bo che dang /_dung dang rdza rnga dang /_'khar rnga dang /_pi bang rgyud gcig pa dang /_sgra snyan pa dang /_gling bu dang /_'khar dkrol dang /_kim 
[\[250a.7\]]pa la dang /_na gul dang /_pi bang thogs te/_de bzhin gshegs pa yid la byed cing de bzhin gshegs pa la sems te/_sangs rgyas dang ldan pa'i yid la byed pas dga' ba dang /_mchog tu dga' ba thob cing 'khod par gyur to/_/de nas bcom ldan 'das rgyal po'i khab kyi grong 
[\[250b\]]
[\[250b.1\]]khyer chen por gshegs te/_bcom ldan 'das kyi zhabs g.yas pa sgo'i them pa la bzhag ma thag tu de nas grong khyer thams cad rnam pa drug tu rab tu g.yos/_lha dang mi'i sil snyan brgya stong yang ma dkrol bar sgra byung /_lha'i me tog gi char yang rab tu bab ste/_sems can long ba rnams 
[\[250b.2\]]ni mig gis gzugs rnams mthong /_sems can 'on pa rnams ni rna bas sgra thos/_sems can smyon pa rnams ni dran pa thob/_sems can yid brel ba rnams ni rtse gcig pa thob/_sems can gcer bu rnams ni gos rnyed/_sems can bkres pa rnams ni zas rnyed/_sems 
[\[250b.3\]]can dbul po rnams ni nor rnyed do/_/de'i tshe na sems can gang yang 'dod chags kyis gzir ba med de/_zhe sdang gis ma yin/_gti mug gis ma yin/_phrag dog gis ma yin/_ser snas ma yin/_khro bas ma yin/_nga rgyal gyis ma yin no/_/de'i tshe na sems can thams cad 
[\[250b.4\]]kyang byams pa'i sems dang /_phan pa'i sems dang ldan zhing phan tshun du pha mar 'du shes par gyur to/_/de la 'di skad ces bya ste/_sangs rgyas skyes bu'i seng ge che/_/stobs bcu grong khyer nam gshegs tshe/_/de yi mod la skye bo rnams/_/bde ba rgya chen dri med thob/_/long ba'i 
[\[250b.5\]]mig rnams mthong bar gyur/_/'on pa thos pa'i mthu yang skyes/_/smyos pa dag ni dran pa rnyed/_/yid brel rtse gcig de bzhin no/_/gcer bu dag ni gos rnyed de/_/bkres pa dag gis zas thob bo/_/skyes bu gang su dbul po yang /_/dga' bar nor rnams rnyed par gyur/_/lha rnams 
[\[250b.6\]]bye ba mang po yang /_/mkha' la gnas shing stobs rab mchod/_/smra ba'i seng ge mchod pa'i phyir/_/me tog char yang rab tu 'bebs/_/rnga dang rdza rnga sil snyan dung /_/nyams dga' byed pa dpag med pa/_/sangs rgyas kyi ni bsod nams kyis/_/grong khyer 'jug tshe sgra yang 
[\[250b.7\]]'byung /_/grong khyer kun tu rab g.yos te/_/de tshe nyams dga' mnyam par gnas/_/skye bos ngo mtshar 'di mthong nas/_/dga' ba shin tu rgya chen thob/_/'dod chags kyis ni mi gzir zhing /_/de tshe khro blun ser sna med/_/nga rgyal la sogs nyes pas kyang /_/gzir ba de tshe ma 
[\[251a\]]
[\[251a.1\]]lus med/_/dga' bas khyab cing dang ba ste/_/mi rnams pha mar 'du shes gyur/_/gang tshe sangs rgyas stobs bcu po/_/skye bo bde phyir grong gshegs tshe/_/mi yi ma yin sil snyan rnams/_/ma dkrol bar ni sgra yang 'byung /_/'jig rten lha min lha mir bcas/_/bde gshegs 
[\[251a.2\]]'od kyis rgyas par gang /_/de ltar gang tshe sangs rgyas ni/_/'gro la phan phyir grong gshegs pa/_/de tshe ngo mtshar rmad byung ba/_/rnam pa mang po rab tu gda'/_/de nas bcom ldan 'das rgyal po'i khab kyi grong khyer chen por gshegs pa dang /_tshong dpon shing sa la chen po lta bu'i bu sdig 
[\[251a.3\]]bcom zhes bya ba byang chub sems dpa' khyim par gyur pa grong bar zhig na 'dug ste/_byang chub sems dpa' sdig bcom gyis/_bcom ldan 'das mdzes pa/_dga' bar 'gyur ba/_dbang po zhi ba/_thugs zhi ba/_dul ba dang zhi gnas mchog brnyes pa/_dul ba dang zhi gnas mchog gi 
[\[251a.4\]]pha rol du byon pa/_bsdams pa/_glang po ltar dbang po thul ba/_mtsho ltar dang ste rnyog pa med cing gsal ba/_skyes bu chen po'i mtshan sum cu rtsa gnyis dang ldan pa/_dpe byad bzang po brgyad cus sku legs par brgyan pa/_kha dog bzang po rgyas pa mchog dang ldan pa rgyang ring po nas gshegs 
[\[251a.5\]]pa mthong ngo /_/mthong nas kyang de bcom ldan 'das la sems shin tu dad par gyur to/_/de sems shin tu dad nas bcom ldan 'das ga la ba der song ste phyin pa dang /_bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs 
[\[251a.6\]]gcig tu 'dug go_/phyogs gcig tu 'dug nas byang chub sems dpa' sdig bcom gyis bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das byang chub sems dpa' sems dpa' chen po chos du dang ldan 
[\[251a.7\]]na myur du bla na med pa yang dag par rdzogs pa'i byang chub mngon par rdzogs par 'tshang rgya zhing sangs rgyas kyi zhing yang yongs su sbyong /_sangs rgyas kyi zhing gi yon tan bkod pa ji lta bu 'tshal ba de lta bu yang yongs su 'dzin par 'gyur/_de nas bcom ldan 'das kyis byang chub 
[\[251b\]]
[\[251b.1\]]sems dpa' sdig bcom la thugs brtse ba dang /_skye bo'i tshogs chen po 'dul ba'i dbang gi phyir grong khyer gyi phyogs gcig tu bzhugs so/_/phyogs gcig tu bzhugs pa dang /_bcom ldan 'das mthong nas srog chags brgya stong mang po dag kyang lhags par gyur to/_/bar snang las kyang lha 
[\[251b.2\]]bye ba khrag khrig brgya stong du ma dag gus pa dang bcas/_zhe sa dang bcas par thal mo sbyar te/_bcom ldan 'das la phyag 'tshal nas 'khod do/_/de nas bcom ldan 'das kyis byang chub sems dpa' sems dpa' chen po sdig bcom la bka' stsal pa/_rigs kyi bu byang chub sems dpa' 
[\[251b.3\]]sems dpa' chen po chos gcig dang ldan na myur du bla na med pa yang dag par rdzogs pa'i byang chub mngon par rdzogs par 'tshang rgya zhing sangs rgyas kyi zhing yang yongs su sbyong la/_sangs rgyas kyi zhing gi yon tan bkod pa ji lta bu 'dod pa de lta bu yang yongs su 'dzin to/_/chos gcig po 
[\[251b.4\]]gang zhe na/_rigs kyi bu 'di la byang chub sems dpa' sems dpa' chen po sems can thams cad la snying rje zhing lhag pa'i bsam pas bla na med pa yang dag par rdzogs pa'i byang chub tu sems bskyed pa'o/_/de la lhag pa'i bsam pa khong du chud par bya ba gang zhe na/_rigs kyi bu lhag pa'i 
[\[251b.5\]]bsam pa zhes bya ba ni gang byang chub kyi phyir sems bskyed nas mi dge ba'i las gang yang mi spyod pa'o/_/ci mi spyod ce na/_'dod chags mi spyod/_zhe sdang mi spyod/_gti mug mi spyod/_khyim pa'i rtags la sred pa mi spyod de rab tu byung nas kyang rnyed pa dang /_bkur sti dang /_tshigs su bcad pa 
[\[251b.6\]]mi 'dod cing gang rab tu byung ba'i bsgrub pa de la gnas pa yin no/_/de la rab tu byung ba'i bsgrub pa gang zhe na/_'di lta ste/_chos thams cad yang dag pa ji lta ba bzhin du rab tu rtogs pa'o/_/chos thams cad yang dag pa ji lta ba bzhin du rab tu rtogs pa gang zhe na/_rigs kyi bu chos thams 
[\[251b.7\]]cad ces bya ba ni phung po dang /_khams dang /_skye mched dang /_'dus byas dang /_'dus ma byas kyi chos rnams so/_/phung po lnga rab tu rtogs pa ji ltar rab tu rtogs na phung po lnga rnams sgyu ma lta bu dang /_dben pa dang /_stong pa dang /_dmigs pa med pa dang /_ma skyes pa dang /_ma 'gags 
[\[252a\]]
[\[252a.1\]]par rab tu rtogs pa ste/_ji ltar rab tu rtogs pa yang dag par rjes su mi mthong ba de ltar rab tu rtogs pa'o/_/gang gi tshe yang dag par rjes su mi mthong mi shes rlom sems su mi byed mi rtog rnam par mi rtog pa de'i tshe rtog pa thams cad nye bar zhi ba ni phung po rab tu rtogs pa 
[\[252a.2\]]zhes bya'o/_/gang phung po rab tu rtogs pa de chos thams cad rab tu rtogs pa ste/_rigs kyi bu 'di ni rab tu byung ba'i bsgrub pa zhes bya'o/_/de ltar zhugs pa'i byang chub sems dpa' sems dpa' chen po ni sems can rnams yongs su mi gtong ngo /_/de ci'i phyir zhe na/_des ji ltar bdag 
[\[252a.3\]]gis chos de dag yongs su shes par gyur pa de ltar sems can thams cad la ston kyang sems can dang /_chos kyang mi dmigs te/_rigs kyi bu byang chub sems dpa' sems dpa' chen po chos gcig po 'di dang ldan na myur du bla na med pa yang dag par rdzogs pa'i byang chub mngon par 
[\[252a.4\]]rdzogs par 'tshang rgya zhing sangs rgyas kyi zhing yongs su sbyong la sangs rgyas kyi zhing gi yon tan bkod pa ji lta bu 'dod pa de lta bu yang yongs su 'dzin to/_/bcom ldan 'das kyis sangs rgyas kyi zhing gi yon tan bkod pa yongs su bsgrub pa'i chos kyi sgo 'di bshad pa na byang chub sems 
[\[252a.5\]]dpa' sdig bcom mi skye ba'i chos la bzod pa thob par gyur te de dga' ba dang mchog tu dga' ba des shing ta la bdun srid tsam du bar snang la mngon par 'phags so/_/'khor de'i nang na srog chags nyis stong gis bla na med pa yang dag par rdzogs pa'i byang chub tu sems bskyed do/_/
[\[252a.6\]]lha dang mir bcas pa'i skye dgu'i srog chags khri bzhi stong ni chos rnams la chos kyi mig rdul med cing dri ma dang bral ba rnam par dag go_/de nas bcom ldan 'das kyis de'i tshe 'dzum pa mdzad do/_/'di ni sangs rgyas bcom ldan 'das rnams gang gi tshe 'dzum pa mdzad pa'i 
[\[252a.7\]]chos nyid de/_de'i tshe bcom ldan 'das kyi zhal gyi sgo nas kha dog du ma kha dog sna tshogs kyi 'od 'phro ba 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu rnams byung ste/_de dag gis 'jig rten gyi khams 
[\[252b\]]
[\[252b.1\]]mtha' yas mu med pa dag snang bas khyab par byas nas slar log ste/_bcom ldan 'das la lan gsum bskor ba byas nas bcom ldan 'das kyi dbu'i gtsug tu nub bo/_/de nas tshe dang ldan pa kun dga' bo stan las langs nas bla gos phrag pa gcig tu gzar te/_pus mo g.yas 
[\[252b.2\]]pa'i lha nga sa la btsugs nas bcom ldan 'das ga la ba de logs su thal mo sbyar ba btud de/_bcom ldan 'das la tshigs su bcad pa 'di dag gsol to/_/chos rnams kun la mnga' dbang pha rol phyin/_/'dren pa khyod ni rgyal po'i stobs la mnga'/_/khyod ni thams cad mkhyen par 
[\[252b.3\]]'jig rten grags/_/ci yi slad du 'dzum pa 'di bstan gsungs/_/thub pa chen po 'das pa ma lus mkhyen/_/de bzhin ma 'ongs ma lus rnams kyang mkhyen/_/da ltar dag kyang mkhyen pa ma smad pa/_/ci slad khyod kyis 'dzum pa 'di mdzad gsungs/_/rab 'bring tha ma'i sems dang ldan pa 
[\[252b.4\]]yi/_/sems can thams cad kyi ni spyod pa mkhyen/_/chags grol srid pa'i 'du shes pha rol phyin/_/mi 'dul kha lo sgyur ba lung bstan gsol/_/lha rnams bye ba khrag khrig kun lhags te/_/skyon ma mchis la thal sbyar phyag 'tshal zhing /_/skye bo chos spyod 'di dag kun sdod kyis/_/
[\[252b.5\]]thub pa chen po mtshungs med gsung dbyung gsol/_/khyod ni ye shes pha rol phyin/_/khyod la 'khrul pa yong mi mnga'/_/spyod pa'i bye brag kun mkhyen pa/_/ci zhig slad du 'dzum pa bstan/_/bye ba khrag khrig phrag stong lha 'di dag_/chos rnams 'tshal ba'i slad du 'dir lhags te/_/de 
[\[252b.6\]]bzhin dge slong tshogs kyang mang po dag_/dam pa'i chos rnams nyan par 'tshal ba mchis/_/khyod la mchod pa'i phyir ni sil snyan rnams/_/rab tu bzang zhing mang ba brdung bar bgyid/_/skye bo mang po the tshom 'tshal ba kun/_/thub pa deng 'dir the tshom myur bcad gsol/_/de skad 
[\[252b.7\]]ces gsol pa dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo byang chub sems dpa' sems dpa' chen po sdig bcom 'di shing ta la bdun srid tsam du steng gi bar snang la 'dug pa mthong ngam/_kun dga' bos gsol pa/_
[\[253a\]]
[\[253a.1\]]bcom ldan 'das mthong lags so/_/bde bar gshegs pa mthong lags so/_/bcom ldan 'das kyis bka' stsal pa/_kun dga' bo byang chub sems dpa' sems dpa' chen po sdig bcom 'di bskal pa grangs med pa brgya stong phrag drug cu rtsa gnyis na bla na med pa 
[\[253a.2\]]yang dag par rdzogs pa'i byang chub mngon par rdzogs par 'tshang rgya bar 'gyur te/_bskal pa rims nad med pa la stong gsum gyi stong chen po'i 'jig rten gyi khams 'di nyid du de bzhin gshegs pa dgra bcom pa yang dag par rdzogs pa'i sangs rgyas rab tu zhi zhing dul ba'i dbang phyug 
[\[253a.3\]]ces bya bar 'jig rten du 'byung ste/_kun dga' bo dper nad ltar de bzhin gshegs pa mi 'khrugs pa'i 'jig rten gyi khams mngon par dga' ba na sangs rgyas kyi zhing gi yon tan bkod pa dang /_nyan thos phun sum tshogs pa dang /_byang chub sems dpa' phun sum tshogs pa de 
[\[253a.4\]]'dra bar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rab tu zhi zhing dul ba'i dbang phyug de'i sangs rgyas kyi zhing na yang de las mi lhag mi thu bar 'gyur ro/_/de skad ces bka' stsal nas/_bcom ldan 'das phyogs de nas gshegs 
[\[253a.5\]]te/_mthar gyis rgyal po ma skyes dgra'i khyim ga la ba der gshegs nas byon pa dang /_bcom ldan 'das gdan bshams pa la bzhugs so/_/dge slong gi dge 'dun rnams kyang stan ci 'os pa dag la 'khod do/_/de nas rgyal po ma skyes dgras bcom ldan 'das dang /_
[\[253a.6\]]dge slong gi dge 'dun bzhugs par rig nas bdag nyid lag bdar te/_bza' ba dang /_bca' ba dang /_myang ba bzang po mang pos de bzhin gshegs pa dang /_dge slong gi dge 'dun la bstabs te tshim par byas so/_/bstabs te tshim par byas nas de bzhin gshegs pa bshos 
[\[253a.7\]]gsol ba dang /_lhung bzed bzhag cing phyag bcabs par rig nas bcom ldan 'das la ras bcos bu'i zung rin thang med pa sku la gsol to/_/sku la gsol nas kyang bcom ldan 'das dang /_dge slong gi dge 'dun la phyag 'tshal te/_stan ran pa zhig blangs te phyogs 
[\[253b\]]
[\[253b.1\]]gcig tu 'dug go_/phyogs gcig tu 'dug nas rgyal po ma skyes dgras bcom ldan 'das la 'di skad ces gsol to/_/bcom ldan 'das gnod sems dang /_tha ba dang /_zhe sdang dang /_'chab pa gang nas 'byung ba lags/_mi shes pa ci las skye ba lags/_mi shes pa ji ltar 
[\[253b.2\]]'gag pa lags/_de skad ces gsol pa dang /_bcom ldan 'das kyis rgyal po ma skyes dgra la 'di skad ces bka' stsal to/_/rgyal po chen po ngar 'dzin pa dang /_nga yir 'dzin pa yod pa las gnod sems dang /_tha ba dang /_zhe sdang dang /_'chab pa 'byung bar 'gyur ro/_/ngar 
[\[253b.3\]]'dzin pa dang /_nga yir 'dzin pa la gnas pas yon tan dang /_nyes pa mi shes te/_de bas na mi shes pa zhes bya'o/_/gang ngar 'dzin pa dang /_nga yir 'dzin pa de yang dag pa ji lta ba bzhin du yongs su shes pa de la ni shes pa'am mi shes pa zhes gdags par mi nus so/_/de 
[\[253b.4\]]bas na rgyal po chen po khyod kyis 'du byed thams cad la gar yang 'gro ba dang /_gang nas kyang 'ong bar mi gdags pa de ltar bslab par bya'o/_/rgyal po chen po gang gar yang mi 'gro/_gang nas kyang mi 'ong ba de la chos gang yang 'gro ba'am 'ong ba med do/_/gang la 'ong ba dang /_'gro 
[\[253b.5\]]ba med pa de la skye ba med/_'gag pa med do/_/gang mi skye mi 'gag pa de shes pa med do/_/shes pa de ji lta bar mi shes pa yang de bzhin no/_/de ci'i phyir zhe na/_nges par 'byung ba'am nges par mi 'byung ba'i chos de gang yang mi shes pa'i phyir ro/_/gang gi tshe nges par 'byung ba'am/_
[\[253b.6\]]nges par mi 'byung ba'i chos gang yang mi shes pa de'i tshe ye shes can zhes bya'o/_/de nas bcom ldan 'das la rgyal po ma skyes dgras 'di skad ces gsol to/_/bcom ldan 'das ji tsam du de bzhin gshegs pa dgra bcom pa yang dag par rdzogs pa'i sangs rgyas kyis legs 
[\[253b.7\]]par gsungs pa ngo mtshar to/_/bcom ldan 'das gal te bdag bar skabs 'di kho nar 'gum pa'i dus bgyis par gyur na ni bdag nying mtshams sbyor bar mi 'gyur ro/_/de nas bcom ldan 'das kyis rgyal po ma skyes dgra la chos kyi gtam yang dag par bstan/_yang dag par 
[\[254a\]]
[\[254a.1\]]'dzin tu bcug_/yang dag par gzengs stod/_yang dag par rab tu dga' bar mdzad nas gdan las bzhengs te gshegs nas phyi dro'i dus kyi tshe yang chos kyi sbyin pa la 'du bar 'gyur ba mdzad do/_/de nas bcom ldan 'das zas phyis len pa spangs te/_lhung bzed dang /_
[\[254a.2\]]chos gos bzhag nas zhabs bkrus te/_nang du yang dag 'jog pa'i phyir gnas khang du gshegs so/_/de nas bcom ldan 'das phyi dro'i dus kyi tshe nang du yang dag 'jog las bzhengs nas ri'i rgyal po bya rgod kyi phung po ga la ba der gshegs te byon nas/_'di lta ste/_chos yang dag 
[\[254a.3\]]par rab tu bstan pa'i phyir bcom ldan 'das gdan bshams pa la bzhugs so/_/tshe dang ldan pa shA ri'i bu dang /_nyan thos chen po gzhan dag kyang de bzhin du nang du yang dag 'jog las langs nas ri'i rgyal po bya rgod kyi phung po ga la ba dang /_bcom ldan 'das ga la ba der dong ste 
[\[254a.4\]]phyin nas bcom ldan 'das kyi zhabs la mgo bos phyag 'tshal te lan gsum bskor ba byas nas phyogs gcig tu 'khod do/_/'jam dpal gzhon nur gyur pa yang nang du yang dag 'jog las langs te/_lha'i bu bzhi khri nyis stong thams cad kyang theg pa chen po la yang dag par 
[\[254a.5\]]zhugs pa sha stag gis yongs su bskor cing mdun du bdar nas lhan cig tu bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 'khod do/_/byang chub sems dpa' sems dpa' chen po byams pa yang 
[\[254a.6\]]byang chub sems dpa' stong tsam gyis yongs su bskor cing mdun du bdar nas lhan cig tu bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 'khod do/_/byang chub sems dpa' sems dpa' chen po seng 
[\[254a.7\]]ge'i rtsal gyis mngon par bsgrags pa'i sgra yang byang chub sems dpa' lnga brgya tsam gyis yongs su bskor cing mdun du bdar nas lhan cig tu bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 'khod 
[\[254b\]]
[\[254b.1\]]do/_/rgyal po ma skyes dgra yang dpung gi tshogs yan lag bzhis yongs su bskor cing mdun du bdar nas lhan cig tu ri'i rgyal po bya rgod kyi phung po ga la ba dang /_bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te/_phyogs 
[\[254b.2\]]gcig tu 'khod do/_rgyal po'i khab kyi grong khyer chen po nas kyang srog chags bye ba khrag khrig brgya stong du ma ri'i rgyal po bya rgod kyi phung po ga la ba dang /_bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 
[\[254b.3\]]'khod do/_/de nas sangs rgyas kyi mthus tshe dang ldan pa shA ri'i bu stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas/_bcom ldan 'das la 'di skad ces gsol 
[\[254b.4\]]to/_/bcom ldan 'das rgyal po'i khab kyi grong khyer chen po'i grong bar du byang chub sems dpa' sems dpa' chen po sdig bcom gyis gang 'di byang chub sems dpa' sems dpa' chen po rnams kyi sangs rgyas kyi zhing gi yon tan bkod pa las brtsams te/_yongs su zhus pa 
[\[254b.5\]]de'i lan bcom ldan 'das kyis mdo tsam zhig bka' stsal na/_bcom ldan 'das nga yang byang chub sems dpa' sems dpa' chen po rnams kyi sangs rgyas kyi zhing gi yon tan bkod pa yongs su 'grub pa de las brtsams te/_ji ltar spyod pa'i byang chub sems dpa' sems dpa' 
[\[254b.6\]]chen po bla na med pa yang dag par rdzogs pa'i byang chub las phyir mi ldog pa dang /_thams cad mkhyen pa khong du chud par 'gyur ba dang /_bdud kyi sde rnams pham par bgyid pa dang /_gzhan mu stegs can rnams tshar gcod par 'gyur ba dang /_nyon mongs pas zil gyis non par mi 'gyur ba dang /_
[\[254b.7\]]sangs rgyas kyi zhing gi yon tan bkod pa yongs su sbyong bar 'gyur ba dang /_smon lam yongs su rdzogs par 'gyur ba dang /_shes rab yongs su nyams par mi 'gyur ba dang /_sangs rgyas kyi sa la 'jug par 'gyur ba dang /_nyan thos dang /_rang sangs rgyas kyi sa yongs su spong bar 
[\[255a\]]
[\[255a.1\]]'gyur ba dang /_pha rol tu phyin pa drug spyod par 'gyur ba dang /_thams cad mkhyen pa nyid ma thob ste byang chub sems dpar gyur bzhin du chos kyi 'khor lo rab tu skor bar 'gyur ba dang /_sems can dpag tu ma mchis/_grangs ma mchis pa'i don bgyid par 'gyur ba de ltar 
[\[255a.2\]]chos legs par rab tu bstan du gsol/_bcom ldan 'das 'khor 'di na rigs kyi bu dang /_rigs kyi bu mo byang chub don du gnyer ba 'dus shing mchis pa rnams bcom ldan 'das las chos mngon sum du thos nas dga' ba dang /_mchog tu dga' ba rgya chen po thob par 'gyur te/_de dag 
[\[255a.3\]]dga' ba dang /_mchog tu dga' ba thob nas ji ltar thos pa bzhin du nan tan gyis sgrub par 'gyur ba dag mchis so/_/de nas bcom ldan 'das 'di snyam du dgongs te/_'di lta bu'i chos bstan par bya na 'khor 'di lta bu ni mi mdzes kyis ngas ji lta bu'i rdzu 'phrul mngon par 'du bya ba 
[\[255a.4\]]mngon par 'du byas pas phyogs bcu kun tu phyogs re rer yang 'od zer bye ba khrag khrig brgya stong mang po bkye la/_'od zer re res kyang sangs rgyas kyi zhing bye ba khrag khrig brgya stong mang po snang bas khyab par byas te/_sangs rgyas kyi zhing de dag tu nyi ma dang /_zla ba'i 'od kyang mi snang 
[\[255a.5\]]zhing de dag 'od zer de dag gis zil gyis mnan nas phyir mig gis dbang po la snang bar mi 'gyur ba dang /_lha rnams kyi 'od kyang mi mngon/_klu dang /_gnod sbyin dang /_nor bu dang /_glog dang /_me dang /_skar ma'i gzugs dang /_sems can gzhan gang gi 'od kyang mi mngon par 
[\[255a.6\]]'gyur ba dang /_gang phyogs bcu'i 'jig rten gyi khams mtha' yas mu med pa'i khor yug dang /_khor yug chen po dang /_btang bzung dang /_btang bzung chen po dang /_ri'i rgyal po ri rab dang /_de ma yin pa gzhan ri'i rgyal po nag po dag dang /_de ma yin pa gzhan ri nag po 
[\[255a.7\]]dag dang /_rtsig pa dang /_shing dang /_nags tshal de dag thams cad 'od zer de dag gis thal byung du snang bar 'gyur ba de lta bu'i rdzu 'phrul mngon par 'du bya ba mngon par 'du bya'o snyam du dgongs so/_/de nas bcom ldan 'das kyis de lta bu'i 'od zer bkye nas gsung bsal ba'i 
[\[255b\]]
[\[255b.1\]]sgra mdzad pa dang /_gsung bsal ba'i sgra des phyogs bcu kun tu 'jig rten gyi khams mtha' yas mu med pa dag sgras go bar gyur to/_/yang de'i tshe na shar phyogs su sangs rgyas kyi zhing 'di nas sangs rgyas kyi zhing gang gA'i klung brgyad cu rtsa bzhi'i bye ma snyed 'das pa na 'jig rten gyi 
[\[255b.2\]]khams kun nas 'od ces bya ba de na de bzhin gshegs pa dgra bcom pa yang dag par rdzogs pa'i sangs rgyas dpal brtsegs rgyal po zhes bya ba da lta yang bzhugs te 'tsho zhing gzhes la chos kyang ston to/_/sangs rgyas kyi zhing de na nyan thos dang /_rang sangs rgyas rnams kyi ming yang mi 
[\[255b.3\]]grag ste/_sangs rgyas kyi zhing de na byang chub sems dpa' sems dpa' chen po 'ba' zhig gis yongs su gang ngo /_/sangs rgyas kyi zhing de na byang chub sems dpa'i tshogs re re la yang byang chub sems dpa' sems dpa' chen po phyir mi ldog pa bye ba phrag brgya brgya yod do/_/sangs 
[\[255b.4\]]rgyas kyi zhing de na byang chub sems dpa' sems dpa' chen po chos 'phags zhes bya ba zhig gnas te/_ci'i phyir byang chub sems dpa' de chos 'phags zhes bya zhe na/_byang chub sems dpa' de bcom ldan 'das dpal brtsegs rgyal po de bzhin gshegs pa de byang chub sems dpa'i 
[\[255b.5\]]dge 'dun gyis bskor cing chos ston pa'i spyan snga na shing ta la bdun srid tsam du bar snang la 'phags te/_lus mi snang bar gang 'di byang chub sems dpa'i sde snod ces bya ba'i chos kyi rnam grangs rdo rje'i tshig gi gzungs kyi chos ston to/_/de nas byang chub sems dpa' de dag 'di snyam 
[\[255b.6\]]du sems te/_chos 'di dag thams cad ni sgra tsam mo/_/de ci'i phyir zhe na/_'di ltar rigs kyi bu 'di'i lus mi snang mod kyi/_bshad pa yang grag la sgra yang 'byin te/_gzugs yongs su grub pa yang mi snang ngo /_/sgra ji lta bar gzugs kyang de bzhin no/_/gzugs ji lta 
[\[255b.7\]]bar chos thams cad kyang de bzhin no snyam mo/_/de ltar rab tu shes pas byang chub sems dpa' dpag tu med pa rnams bzod pa thob ste/_de'i phyir byang chub sems dpa' de chos 'phags zhes bya'o/_/byang chub sems dpa' chos 'phags des snang ba chen po de yang mthong /_gsung 
[\[256a\]]
[\[256a.1\]]bsal ba'i sgra yang thos te/_mthong zhing thos nas bcom ldan 'das dpal brtsegs rgyal po de bzhin gshegs pa de ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go_/phyogs gcig tu 
[\[256a.2\]]'dug nas kyang byang chub sems dpa' sems dpa' chen po chos 'phags kyis bcom ldan 'das de la 'di skad ces gsol to/_/bcom ldan 'das snang ba chen po 'di 'jig rten du byung zhing gsung bsal ba'i sgra chen po yang gda' ba 'di'i rgyu gang lags rkyen 
[\[256a.3\]]gang lags/_bcom ldan 'das snang ba 'di lta bu ni sngon chad ma mthong ngo /_/de skad ces gsol pa dang /_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dpal brtsegs rgyal pos byang chub sems dpa' sems dpa' 
[\[256a.4\]]chen po chos 'phags la 'di skad ces bka' stsal to/_/rigs kyi bu sangs rgyas kyi zhing 'di nas nub phyogs su sangs rgyas kyi zhing gang gA'i klung brgyad cu rtsa bzhi'i bye ma snyed 'das pa na 'jig rten gyi khams mi mjed ces bya ba yod de/_de na de bzhin gshegs pa dgra 
[\[256a.5\]]bcom pa yang dag par rdzogs pa'i sangs rgyas shAkya thub pa zhes bya ba da ltar yang bzhugs te 'tsho'o gzhes so/_/de bzhin gshegs pa des gang 'di phyogs bcu'i 'jig rten gyi khams bye ba khrag khrig brgya stong tshad med pa grangs med pa dag nas byang chub sems dpa' 
[\[256a.6\]]bsdu ba dang /_'di lta ste/_chos bsgrag par bya ba'i phyir ba spu'i khung bu thams cad nas 'od zer 'di dag btang ste gsung bsal ba'i sgra phyung ngo /_/de nas bcom ldan 'das de bzhin gshegs pa dpal brtsegs rgyal po de la byang chub sems dpa' sems dpa' chen po 
[\[256a.7\]]chos 'phags kyis 'di skad ces gsol to/_/bcom ldan 'das bdag 'jig rten gyi khams mi mjed der bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bgyi ba dang /_bsnyen bkur 
[\[256b\]]
[\[256b.1\]]bgyi ba dang /_byang chub sems dpa'i dge 'dun de dag la yang blta ba dang /_chos de yang nyan du mchi'o/_/bcom ldan 'das des bka' stsal pa/_rigs kyi bu khyod de'i dus la dbab par shes na song shig_/de nas byang chub sems dpa' sems dpa' chen po chos 'phags byang chub sems 
[\[256b.2\]]dpa' stong phrag drug khri sum stong gis yongs su bskor cing mdun du bdar nas 'di lta ste/_dper na skyes bu stobs po ches lag pa bskum pa las brkyang ba dang /_brkyang ba las bskum pa tsam gyis skad cig thang cig yud tsam de nyid la sangs rgyas kyi zhing de nas mi snang bar gyur nas 'jig rten 
[\[256b.3\]]gyi khams mi mjed 'dir gnas so/_/de nas byang chub sems dpa' chos 'phags de'i tshe byang chub sems dpa'i ting nge 'dzin rgyan thams cad kyis brgyan pa zhes bya ba la snyoms par zhugs so/_/byang chub sems dpa' sems dpa' chen po chos 'phags ting nge 'dzin de la snyoms par zhugs ma thag 
[\[256b.4\]]tu de nas skad cig de nyid la stong gsum gyi stong chen po'i 'jig rten gyi khams 'di me tog gi tshogs chen po pus nub tsam du gang bar gyur to/_/sil snyan brgya stong gi sgra yang byung ngo /_'jig rten gyi khams 'di gdugs dang /_rgyal mtshan dang /_ba dan bsgreng bas kyang legs par brgyan par 
[\[256b.5\]]gyur to/_/spos mchog gis kyang yang dag par bdugs te/_gzhan 'phrul dbang byed kyi lha'i longs spyod dang khyad par med par gyur te/_de nas byang chub sems dpa' sems dpa' chen po chos 'phags kyis rdzu 'phrul gyi cho 'phrul rnam pa de lta bu bstan nas byang chub sems dpa' sems dpa' 
[\[256b.6\]]chen po de dag dang lhan cig tu/_bcom ldan 'das shAkya thub pa ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas smon lam ji lta ba bzhin du byung ba'i pad ma dag la 'khor dang bcas te phyogs 
[\[256b.7\]]gcig tu 'khod do/_/yang de'i tshe lho phyogs su sangs rgyas kyi zhing 'di nas sangs rgyas kyi zhing bye ba khrag khrig gang gA'i klung dgu bcu rtsa drug gi bye ma snyed 'das pa na 'jig rten gyi khams rdul med pa zhes bya ba de na de bzhin gshegs pa dgra bcom pa yang dag par rdzogs pa'i sangs 
[\[257a\]]
[\[257a.1\]]rgyas seng ge'i rtsal gyis bsgyings pa zhes bya ba da lta yang bzhugs te 'tsho zhing gzhes la byang chub sems dpa'i dge 'dun dpag tu med pas yongs su bskor cing chos ston to/_/sangs rgyas kyi zhing de na nyan thos dang /_rang sangs rgyas 
[\[257a.2\]]rnams med do/_/yang sangs rgyas kyi zhing de na byang chub sems dpa' sems dpa' chen po lag na rin po che zhes bya ba zhig gnas te/_byang chub sems dpa' de ci'i phyir lag na rin po che zhes bya zhe na/_yang rigs kyi bu de nam sangs rgyas kyi zhing gzhan 
[\[257a.3\]]du sems can rnams la chos ston par 'dod pa de'i tshe lag pa g.yas pa brkyang nas sangs rgyas kyi zhing ji snyed du 'dod pa sangs rgyas kyi zhing de snyed lag gis byugs nas lag pa de las sangs rgyas rin po che'i sgra 'byung ngo /_/chos rin po che'i sgra dang /_dge 
[\[257a.4\]]'dun rin po che'i sgra 'byung ngo /_/sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab rin po che'i sgra 'byung ngo /_/byams pa dang /_snying rje dang /_dga' ba dang /_btang snyoms rin po che'i sgra 
[\[257a.5\]]'byung ngo /_/de dag dang gzhan yang chos rin po che'i sgra sna tshogs bye ba khrag khrig brgya stong 'byung ste/_de'i phyir rigs kyi bu de lag na rin po che zhes bya'o/_/byang chub sems dpa' lag na rin po ches snang ba chen po de yang mthong /_gsung bsal ba'i 
[\[257a.6\]]sgra de yang thos te/_mthong zhing thos nas kyang bcom ldan 'das de bzhin gshegs pa seng ge'i rtsal gyis bsgyings pa ga la ba der song ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 'dug go_/phyogs gcig tu 
[\[257a.7\]]'dug nas byang chub sems dpa' sems dpa' chen po lag na rin po ches bcom ldan 'das de bzhin gshegs pa seng ge rtsal gyis bsgyings pa de la 'di skad ces gsol to/_/bcom ldan 'das snang ba chen po 'di 'jig rten du byung zhing gsung bsal 
[\[257b\]]
[\[257b.1\]]ba'i sgra chen po yang gda' ba 'di'i rgyu gang lags/_rkyen gang lags/_bcom ldan 'das des bka' stsal pa/_rigs kyi bu byang phyogs su sangs rgyas kyi zhing 'di nas sangs rgyas kyi zhing bye ba khrag khrig gang gA'i klung dgu bcu rtsa drug gi bye ma snyed 'das pa 
[\[257b.2\]]na 'jig rten gyi khams mi mjed ces bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba da ltar yang bzhugs te/_'tsho zhing gzhes la chos kyang ston to/_/de bzhin gshegs pa des gang 'di 
[\[257b.3\]]phyogs bcu'i 'jig rten gyi khams tshad med grangs med pa dag nas byang chub sems dpa' bsdu ba dang /_'di lta ste/_dam pa'i chos bsgrag pa'i phyir ba spu'i khung bu thams cad nas 'od 'di dag rab tu bkye zhing gsung bsal ba'i sgra phyung ngo /_/yang rigs kyi bu de 
[\[257b.4\]]bzhin gshegs pa shAkya thub pa de sangs rgyas kyi zhing gi yon tan bkod pa zhes bya ba'i chos kyi rnam grangs bshad par bzhed de/_der byang chub sems dpa' dpag tu med pa rnams sangs rgyas kyi zhing gi yon tan bkod pa yongs su 'dzin par 'gyur ro/_/de nas 
[\[257b.5\]]bcom ldan 'das seng ge'i rtsal gyis bsgyings pa de la byang chub sems dpa' sems dpa' chen po lag na rin po ches 'di skad ces gsol to/_/bcom ldan 'das bdag 'jig rten gyi khams mi mjed der bcom ldan 'das de bzhin gshegs pa dgra bcom pa 
[\[257b.6\]]yang dag par rdzogs pa'i sangs rgyas shAkya thub pa de la blta ba dang /_phyag bgyi ba dang /_bsnyen bkur bgyi ba dang /_byang chub sems dpa' 'dus pa de la yang blta ba dang /_chos bstan pa de yang nyan du mchi'o/_/bcom ldan 'das des bka' stsal pa/_
[\[257b.7\]]rigs kyi bu khyod der song ste ci rung /_de ci'i phyir zhe na/_'dod chags dang /_zhe sdang dang /_gti mug gis khebs pa'i sems can rnams dang phrad pas na 'jig rten gyi khams de ni sdug bsngal ba'o/_/de skad ces bka' stsal pa dang /_byang chub sems 
[\[258a\]]
[\[258a.1\]]dpa' sems dpa' chen po lag na rin po ches bcom ldan 'das de bzhin gshegs pa seng ge'i rtsal gyis bsgyings pa de la 'di skad ces gsol to/_/bcom ldan 'das de bzhin gshegs pa dgra bcom pa yang dag par rdzogs pa'i sangs 
[\[258a.2\]]rgyas shAkya thub pa des don gyi dbang ci zhig gzigs na/_bcom ldan 'das sangs rgyas kyi zhing yongs su dag pa gzhan dag kyang mchis bzhin du de tsam du sangs rgyas kyi zhing ngan pa yongs su 'dzin/_bcom ldan 'das des bka' stsal pa/_rigs kyi bu 
[\[258a.3\]]de bzhin gshegs pa dgra bcom pa yang dag par rdzogs pa'i sangs rgyas des nga ci nas kyang sems can ngan pa rnams kyi nang du bla na med pa yang dag par rdzogs pa'i byang chub mngon par rdzogs par sangs rgyas te/_chos bstan par bya'o zhes yun ring po nas smon 
[\[258a.4\]]lam btab par gyur te/_rigs kyi bu de bzhin gshegs pa shAkya thub pa ni de ltar thugs rje chen po dang ldan no//de nas bcom ldan 'das de bzhin gshegs pa seng ge'i rtsal gyis bsgyings pa de la byang chub sems dpa' sems dpa' chen po lag na rin po 
[\[258a.5\]]ches 'di skad ces gsol to/_/bcom ldan 'das 'jig rten gyi khams mi mjed der bcom ldan 'das de bzhin gshegs pa shAkya thub pa de la blta ba dang /_phyag bgyi ba dang /_bsnyen bkur bgyi ba'i slad du mchi'o/_/de ci'i slad du zhe na/_'di ltar 
[\[258a.6\]]thugs rje chen po bskyed de de tsam du sangs rgyas kyi zhing ngan pa yongs su bzung ba ni bcom ldan 'das de bzhin gshegs pa shAkya thub pa de dka' ba mdzad pa ste/_de bzhin gshegs pa dgra bcom pa yang dag par rdzogs pa'i sangs rgyas 'di lta bu ni 'byung 
[\[258a.7\]]bar dka'o/_/de mthong ba yang rnyed par dka'o/_/bcom ldan 'das des bka' stsal pa/_rigs kyi bu khyod de'i dus la bab par shes na song la rigs kyi bu khyod sangs rgyas kyi zhing der rab tu bsgrim par gyis shig_/smas par gyur ta re/_de 
[\[258b\]]
[\[258b.1\]]ci'i phyir zhe na/_gang sangs rgyas kyi zhing der skyes pa'i byang chub sems dpa' de dag ni bsnyen par dka'o/_/de na sems can gzhan de dag kyang gtum zhing khro bdag go_/de skad ces bka' stsal pa dang /_byang chub sems dpa' sems dpa' chen po lag na rin po ches bcom 
[\[258b.2\]]ldan 'das de bzhin gshegs pa seng ge'i rtsal gyis bsgyings pa de la 'di skad ces gsol to/_/bcom ldan 'das gang rjes su chags pa dang /_khong khro bar 'gyur ba de ni sangs rgyas kyi zhing der smas par 'gyur gyi/_bcom ldan 'das bdag la ni rjes su chags pa yang ma 
[\[258b.3\]]mchis/_khong khro ba yang ma mchis na bdag ci'i slad du smas par 'gyur/_bcom ldan 'das bdag la sems can thams cad kyis phyi ma'i mtha'i bskal par gshe zhing spyos te/_bsdigs shing btsogs nas bong ba dang /_mtshon gyis btab kyang bzod par spro ste/_sems can 
[\[258b.4\]]gang la yang gnod par bgyi ba'i sems mi skyed do/_/de nas bcom ldan 'das de bzhin gshegs pa seng ge'i rtsal gyis bsgyings pa des rang gi byang chub sems dpa'i 'khor la bka' stsal pa/_rigs kyi bu dag khyed las gang byang chub sems dpa' lag na rin po 
[\[258b.5\]]che ltar bzod pa 'di lta bu yang dag par 'dzin pa spro ba de rigs kyi bu 'di dang lhan cig tu 'jig rten gyi khams mi mjed der deng shig_/bcom ldan 'das des tshig de skad gsungs ma thag tu de nas byang chub sems dpa'i 'khor de'i nang nas byang chub sems dpa' dgu khri nyis 
[\[258b.6\]]stong gis dbyangs gcig tu bcom ldan 'das bdag cag kyang byang chub sems dpa' lag na rin po che ltar bzod pa 'di lta bu yang dag par 'dzin par spro ste/_'jig rten gyi khams mi mjed der mchi'o zhes gsol to/_/de nas byang chub sems dpa' sems dpa' chen po lag na 
[\[258b.7\]]rin po che byang chub sems dpa' dgu khri nyis stong gis yongs su bskor cing mdun du bdar te/_lhan cig tu sems bskyed pa gcig gis sangs rgyas kyi zhing de nas mi snang bar gyur nas sangs rgyas kyi zhing 'dir gnas so/_/de nas byang chub sems dpa' sems dpa' chen po lag na rin po che 
[\[259a\]]
[\[259a.1\]]'di snyam du sems te/_bdag rdzu 'phrul gyi cho 'phrul ji lta bus bcom ldan 'das shAkya thub pa de'i thad du 'gro zhing sems can tshad med pa la ji ltar bde bar bya snyam mo/_/de nas byang chub sems dpa' sems dpa' chen po lag na rin po ches de'i tshe ji ltar stong gsum gyi stong chen 
[\[259a.2\]]po'i 'jig rten gyi khams 'di lag pa g.yas pas bkab nas lag pa de las bza' ba 'dod pa rnams la bza' ba byung ba dang /_btung ba 'dod pa rnams la btung ba dang /_de bzhin du bzhon pa dang /_gos dang /_gser dang /_dngul dang /_bai dUr+ya dang /_mu tig dang /_dung dang /_man shel 
[\[259a.3\]]dang /_byi ru dang /_su dag ci 'dod par gyur pa thams cad de las byung bar gyur pa dang /_sems can gang chos don du gnyer zhing chos 'dod pa de dag gis kyang lag pa de las chos thos par gyur pa dang /_de na sems can dpag tu med pa dag gis kyang chos mngon par rtogs par gyur pa 
[\[259a.4\]]dang /_sems can gang nad rnam pa sna tshogs kyis btab cing sdug bsngal bar gyur pa de dag thams cad kyang mchog tu bde ba dang ldan par gyur pa de lta bu'i rdzu 'phrul mngon par 'du bya ba mngon par byas so/_/de nas byang chub sems dpa' sems dpa' chen po lag na rin po ches rdzu 
[\[259a.5\]]'phrul gyi cho 'phrul rnam pa de lta bu 'di bstan nas byang chub sems dpa' de dag dang lhan cig tu bcom ldan 'das de bzhin gshegs pa shAkya thub pa ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba 
[\[259a.6\]]byas nas smon lam ji lta ba bzhin du byung ba'i pad ma de dag la 'khor dang bcas te phyogs gcig tu 'khod do/_/yang de'i tshe nub phyogs su sangs rgyas kyi zhing 'di nas sangs rgyas kyi zhing bye ba khrag khrig brgya stong gang gA'i klung dgu bcu rtsa gnyis kyi bye ma snyed 'das pa na 'jig rten gyi khams 
[\[259a.7\]]nor bu'i snying po zhes bya ba de na de bzhin gshegs pa nor bu brtsegs rgyal po zhes bya ba da ltar yang bzhugs te/_'tsho zhing gzhes la chos kyang ston to/_/de bzhin gshegs pa de'i sangs rgyas kyi zhing de ni bai dUr+ya bzang po 'ba' zhig las mngon par grub pa'o/_/
[\[259b\]]
[\[259b.1\]]sangs rgyas kyi zhing de na nyan thos dang /_rang sangs rgyas kyi theg pa rnam par gzhag pa med de/_sangs rgyas kyi zhing de byang chub sems dpa' 'ba' zhig gis yongs su gang ngo /_/yang sangs rgyas kyi zhing de na byang chub sems dpa' gang rnams 
[\[259b.2\]]'gro yang rung /_'ong yang rung /_'greng yang rung /_'dug kyang rung /_ldang yang rung /_'chag kyang rung ste/_de dag gis bai dUr+ya'i sa chen po de las bcom ldan 'das de bzhin gshegs pa nor bu brtsegs rgyal po de mthong ngo /_/'di lta ste/_dper 
[\[259b.3\]]na shin tu phyis pa'i me long gi dkyil 'khor la bzhin gyi dkyil 'khor snang ba de bzhin du byang chub sems dpa' de dag gis bai dUr+ya'i sa chen po de las de bzhin gshegs pa de mthong ngo /_/mthong nas chos kun 'dri ste/_de bzhin gshegs pa de 
[\[259b.4\]]yang de dag la lung ston to/_/de dag kyang chos thos nas bzod pa thob bo/_/'di lta ste/_bcom ldan 'das de'i sngon gyi smon lam gyis bcom ldan 'das de'i smin mtshams kyi mdzod spu'i dbus su yang nor bu rin po che chen po mngon par grub ste/_nor bu rin po che de'i 
[\[259b.5\]]'od kyis sangs rgyas kyi zhing de thams cad snang bar byas nas/_sangs rgyas kyi zhing de na me tog kha zum pa dang /_me tog kha bye ba las nyin mtshan bgrang ba ma gtogs par nyi ma dang zla bar mngon pa yang med/_nyin mtshan du mngon pa yang med do/_/yang de bzhin gshegs pa nor bu 
[\[259b.6\]]brtsegs rgyal po de'i sangs rgyas kyi zhing na byang chub sems dpa' sems dpa' chen po smon lam khyad par blo gros zhes bya ba zhig gnas te/_byang chub sems dpa' sems dpa' chen po smon lam khyad par blo gros kyis snang ba chen po de yang mthong /_gsung bsal ba'i sgra de 
[\[259b.7\]]yang thos te/_mthong zhing thos nas bcom ldan 'das de bzhin gshegs pa nor bu brtsegs rgyal po de ga la ba der song ste phyin nas bcom ldan 'das kyi zhabs la mgo bos phyag 'tshal te/_phyogs gcig tu 'dug go_/phyogs gcig tu 'dug nas byang chub sems dpa' 
[\[260a\]]
[\[260a.1\]]sems dpa' chen po smon lam khyad par blo gros kyis bcom ldan 'das de bzhin gshegs pa nor bu brtsegs rgyal po de la 'di skad ces gsol to/_/bcom ldan 'das snang ba chen po 'di 'jig rten du byung zhing gsung bsal ba'i sgra chen po yang gda' ba 'di'i rgyu gang lags/_rkyen gang 
[\[260a.2\]]lags/_bcom ldan 'das des bka' stsal pa/_rigs kyi bu shar phyogs su sangs rgyas kyi zhing 'di nas sangs rgyas kyi zhing bye ba khrag khrig brgya stong gang gA'i klung dgu bcu rtsa gnyis kyi bye ma snyed 'das pa na 'jig rten gyi khams mi mjed ces bya ba yod de/_de na de bzhin gshegs pa dgra bcom 
[\[260a.3\]]pa yang dag par rdzogs pa'i sangs rgyas shAkya thub pa zhes bya ba da ltar yang bzhugs te/_'tsho zhing gzhes la chos kyang ston to/_/de bzhin gshegs pa des gang 'di phyogs bcu'i 'jig rten gyi khams bye ba khrag khrig tshad med grangs med pa dag nas/_byang chub sems dpa' bsdu ba dang /_'di lta ste/_
[\[260a.4\]]chos bsgrag pa'i phyir ba spu'i khung bu thams cad nas 'od 'di dag rab tu bkye zhing gsung bsal ba'i sgra phyung ngo /_/de skad ces bka' stsal pa dang /_byang chub sems dpa' smon lam khyad par blo gros kyis bcom ldan 'das de la 'di skad ces gsol to/_/bcom ldan 'das bdag 'jig 
[\[260a.5\]]rten gyi khams mi mjed der bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bgyi ba dang /_bsnyen bkur bgyi ba dang /_byang chub sems dpa' 'dus pa de yang blta ba dang /_chos bstan pa de yang nyan 
[\[260a.6\]]du mchi'o/_/bcom ldan 'das des bka' stsal pa/_rigs kyi bu khyod de'i dus la dbab par shes na song shig_/de nas byang chub sems dpa' smon lam khyad par blo gros byang chub sems dpa' bye ba khrag khrig brgya stong phrag bzhi bcu rtsa gnyis kyis yongs su bskor cing mdun du 
[\[260a.7\]]bdar ste/_lhan cig tu sems bskyed pa gcig gis sangs rgyas kyi zhing de nas mi snang bar gyur nas 'jig rten gyi khams mi mjed der gnas so/_/de nas byang chub sems dpa' smon lam khyad par blo gros 'di snyam du sems te/_bdag gis rdzu 'phrul gyi cho 'phrul ji lta bus bcom ldan 'das de 
[\[260b\]]
[\[260b.1\]]bzhin gshegs pa dgra bcom pa yang dag par rdzogs pa'i sangs rgyas shAkya thub pa de'i thad du 'gro bar bya snyam mo/_/de nas byang chub sems dpa' smon lam khyad par blo gros kyis de'i tshe ji ltar stong gsum gyi stong chen po'i 'jig rten gyi khams 'dir gang dag sems can dmyal ba dang /_dud 'gro'i skye gnas dang /_
[\[260b.2\]]gshin rje'i 'jig rten du skyes par gyur pa'i sems can de dag thams cad mchog tu bde ba dang ldan par gyur pa dang /_sems can dmyal ba'i sems can rnams kyi sems can dmyal ba'i me yang rab tu zhi bar gyur pa dang /_sems can gang dag bkres pa dang /_skom pas nyen pa yi 
[\[260b.3\]]dgas dang /_dud 'gro'i skye gnas su song ba'i sems can de dag dang /_gshin rje'i 'jig rten pa de dag thams cad bkres pa dang /_skom pa dang bral zhing bde ba mchog dang ldan par gyur pa 'di lta ste/_dper na dge slong bsam gtan gsum pa la snyoms 
[\[260b.4\]]par zhugs pa'i bde ba bzhin te/_skad cig de nyid la sems can de dag bde ba rnam pa 'di lta bu skyes nas skad cig de nyid la sems can gang yang 'dod chags sam/_zhe sdang ngam/_gti mug gam/_khro ba'am/_nga rgyal lam/_'chab pa 'am/_'tshig pa 'am/_phrag dog gam/_ser 
[\[260b.5\]]sna 'am/_g.yo ba 'am/_tha ba'am/_gnod sems kyis gzir ba med pa dang /_'gro ba thams cad du skyes pa'i sems can thams cad kyang skad cig de nyid la byams pa'i sems dang /_phan pa'i sems dang ldan zhing phan tshun pha mar 'du shes par gyur pa de lta bu'i rdzu 'phrul mngon par 'du bya 
[\[260b.6\]]ba mngon par 'du byas ste/_de lta bu'i ting nge 'dzin la snyoms par zhugs so/_/de nas byang chub sems dpa' smon lam khyad par blo gros kyis rdzu 'phrul gyi cho 'phrul rnam pa 'di lta bu 'di bstan nas/_byang chub sems dpa' sems dpa' chen po de dag dang lhan cig tu bcom ldan 'das de bzhin gshegs pa dgra bcom pa 
[\[260b.7\]]yang dag par rdzogs pa'i sangs rgyas shAkya thub pa ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas smon lam ji lta ba bzhin du byung ba'i pad ma de dag la 'khor dang bcas te phyogs gcig tu 'khod do//_//
[\[261a\]]
[\[261a.1\]]bam po gnyis pa/_yang de'i tshe byang phyogs su sangs rgyas kyi zhing 'di nas sangs rgyas kyi zhing gang gA'i klung drug cu rtsa gsum gyi bye ma snyed 'das pa na 'jig rten gyi khams rtag tu brgyan pa zhes bya ba'i sangs rgyas kyi zhing de na de bzhin gshegs pa dgra bcom 
[\[261a.2\]]pa yang dag par rdzogs pa'i sangs rgyas sA la'i dbang po'i rgyal po 'byung ba zhes bya ba da ltar yang bzhugs te/_'tsho zhing gzhes la chos kyang ston to/_/sangs rgyas kyi zhing de na khyim pa gos dkar po gyon pa med de/_byang chub sems dpa' de dag thams cad kyang 
[\[261a.3\]]gos ngur smrig 'chang ba sha stag go_/sangs rgyas kyi zhing de na bud med kyi ming yang med cing mngal gyi gnas kyang mi shes so/_/byang chub sems dpa' de dag thams cad kyang gos ngur smrig gyon cing skyil mo krung bcas par rdzus te 'byung ngo /_bcom ldan 'das de yang 
[\[261a.4\]]byang chub sems dpa' de dag la sangs rgyas kyi rigs kyi phyag rgya zhes bya ba'i chos kyi rnam grangs yang dag par rab tu ston to/_/de la sangs rgyas kyi rigs kyi phyag rgya zhes bya ba gang zhe na/_gang 'di byang chub tu sems dang po bskyed de/_de ltar byang chub tu sems bskyed nas 
[\[261a.5\]]byang chub sems dpa'i bslab pa yongs su rdzogs pa/_byang chub sems dpa'i sde snod la 'jug pa/_gzungs kyi rtsa ba'i gnas/_sems mi g.yeng ba/_gtong ba rjes su gtong ba/_stong pa nyid kyi rjes su 'jug pa/_mtshan ma med pa la yang dag par sgrub pa/_smon pa med pa tshol 
[\[261a.6\]]ba/_rang bzhin gyis 'dod chags dang bral ba phung po dang /_khams dang /_skye mched rab tu rtogs pa/_'dun pa'i bya ba rgyun chags pa/_sangs rgyas kyi ye shes 'dod pa/_de la mngon par dad pa/_chos thams cad rab tu rtogs pa/_de dag la yongs su rtogs pa med pa/_
[\[261a.7\]]rtog pa yang dag par chad pa de yang mi mthong ba 'di ni sangs rgyas kyi rigs kyi phyag rgya zhes bya'o/_/yang sangs rgyas kyi zhing de na byang chub sems dpa' sems dpa' chen po mtshan gyis brgyan pa skar ma brtsegs pa'i rgyal po zhes bya ba zhig gnas te/_rigs kyi bu de'i smon 
[\[261b\]]
[\[261b.1\]]lam gyi khyad par ni 'di lta bu ste/_sems can ji snyed kyis byang chub sems dpa' sems dpa' chen po de mthong ba na/_de dag thams cad skyes bu chen po'i mtshan sum cu rtsa gnyis kyis legs par brgyan par 'gyur ba'o/_/byang chub sems dpa' mtshan gyis brgyan pa skar ma brtsegs pa'i rgyal 
[\[261b.2\]]pos snang ba chen po de yang mthong /_gsung bsal ba'i sgra de yang thos te/_mthong zhing thos nas bcom ldan 'das sA la'i dbang po'i rgyal po 'byung ba de bzhin gshegs pa ga la ba der song ste phyin nas bcom ldan 'das de'i zhabs la mgo bos phyag 'tshal te/_de bzhin 
[\[261b.3\]]gshegs pa de la lan gsum bskor ba byas nas phyogs gcig tu 'dug go_/phyogs gcig tu 'dug nas byang chub sems dpa' sems dpa' chen po mtshan gyis brgyan pa skar ma brtsegs pa'i rgyal pos bcom ldan 'das de bzhin gshegs pa sA la'i dbang po'i rgyal po 'byung 
[\[261b.4\]]ba de la 'di skad ces gsol to/_/bcom ldan 'das snang ba chen po 'di dang /_gsung bsal ba'i sgra chen po 'di 'jig rten du byung ba'i rgyu gang lags/_rkyen gang lags/_de skad ces gsol pa dang /_bcom ldan 'das de bzhin gshegs pa sA la'i dbang po'i rgyal po 'byung 
[\[261b.5\]]ba des rigs kyi bu de la 'di skad ces bka' stsal to/_/rigs kyi bu lho phyogs su sangs rgyas kyi zhing 'di nas sangs rgyas kyi zhing gang gA'i klung drug khri sum stong gi bye ma snyed 'das pa na 'jig rten gyi khams mi mjed ces bya ba yod de/_de na de bzhin gshegs pa dgra bcom pa 
[\[261b.6\]]yang dag par rdzogs pa'i sangs rgyas shAkya thub pa zhes bya ba da ltar yang bzhugs te/_'tsho zhing bzhes la chos kyang ston to/_/rigs kyi bu de bzhin gshegs pa dgra bcom pa yang dag par rdzogs pa'i sangs rgyas shAkya thub pa des gang 'di phyogs bcu'i 'jig rten gyi khams tshad 
[\[261b.7\]]med grangs med pa dag nas byang chub sems dpa' bsdu ba dang /_'di lta ste/_chos bsgrag pa'i phyir spu'i khung bu thams cad nas 'od zer 'di dag rab tu bkye zhing gsung gsal ba'i sgra phyung ngo /_/gsol pa/_bcom ldan 'das ci'i slad du 'jig rten gyi khams de mi mjed ces bgyi/_bcom 
[\[262a\]]
[\[262a.1\]]ldan 'das des bka' stsal pa/_rigs kyi bu 'di ltar 'jig rten gyi khams de na sems can 'dod chags la mi mjed/_zhe sdang la mi mi mjed/_gti mug la mi mjed/_sdug bsngal la mi mjed de/_de'i phyir 'jig rten gyi khams de mi mjed ces bya'o/_/gsol pa/_
[\[262a.2\]]bcom ldan 'das sems can de dag las la la spyos pa dang /_mi snyan par brjod pa dang /_bsdigs pa dang /_brdegs pa bzod cing dang du len par bgyid pa ma mchis sam/_'dod chags kyi sems skyes pa sel tam/_de bzhin du zhe sdang gi sems dang /_gti mug gi sems sel 
[\[262a.3\]]ba mchis sam/_bka' stsal pa/_rigs kyi bu 'jig rten gyi khams de na sems can de dag las gang yon tan 'di dag dang ldan pa ni nyung ngo /_/rigs kyi bu sems can de dag las phal cher ni gnod sems dang /_tha ba dang /_zhe sdang mang ste 'dod chags dang /_zhe sdang 
[\[262a.4\]]dang /_gti mug gis kun tu dkris so/_/gsol pa/_bcom ldan 'das mi mjed ces bgyi ba'i ming 'di thog tu ma bo/_/gal te sems can de dag bzod par gyur na ni de yang rung na/_bcom ldan 'das 'di ltar mi bzod pas na de'i slad du bcom ldan 'das mi mjed 
[\[262a.5\]]bgyi ba'i ming 'di thog tu ma bab bo/_/bka' stsal pa/_rigs kyi bu sangs rgyas kyi zhing de na rigs kyi bu dang /_rigs kyi bu mo byang chub sems dpa'i theg pa pa/_sngon gyi rgyal ba la lhag par bya ba byas pa/_dge ba'i rtsa ba rnams bskyed pa/_sangs rgyas brgya stong mang po la 
[\[262a.6\]]bsnyen bkur byas pa/_bzod pa dang /_dul ba dang /_des pa dang ldan pa dag yod de/_de dag ni sems can thams cad kyis spyos/_bsdigs/_mtshon gyis btab kyang ji snyam mi mjed de/_'dod chags dang /_zhe sdang dang /_gti mug rnams kyis mi 'phrogs so/_rigs 
[\[262a.7\]]kyi bu skyes bu dam pa de dag gi ming gi 'jig rten gyi khams mi mjed ces brjod do/_bcom ldan 'das de bzhin gshegs pa shAkya thub pa de yang de na sems can kha cig sdig pa'i chos dang ldan pa mu cor smra ba/_khro ba/_gtum pa/_sems can dmyal ba dang /_dud 'gro'i skye gnas 
[\[262b\]]
[\[262b.1\]]su gzhol ba/_ngan 'gro'i spyod yul ba/_sangs rgyas dang chos dang /_dge 'dun la mi gus pa/_phrag dog la mngon par dga' ba'i sems can ngan pa de dag gis de tsam du spyos shing smad de/_gnod par byas shing skur kyang bcom ldan 'das de snying rje bas bzod cing dang du len te/_sa 
[\[262b.2\]]dang mnyam ba'i sems rjes su chags pa dang /_khong khro ba med pas de bsti stang du byas kyang khengs par mi byed/_bsti stang du ma byas kyang 'dud par mi byed de/_de spyos shing brgyad kyang mi rtog_/rnam par mi rtog_/gnod par mi 'gyur/_mi 'phrogs/_mi chags/_mi skyo ste/_de'i 
[\[262b.3\]]phyir 'jig rten gyi khams de mi mjed ces bya'o/_/de nas bcom ldan 'das de bzhin gshegs pa sA la'i dbang po'i rgyal po 'byung ba de la/_byang chub sems dpa' sems dpa' chen po mtshan gyis brgyan pa skar ma brtsegs pa'i rgyal pos 'di skad ces gsol to/_/bcom ldan 
[\[262b.4\]]'das 'di ltar bdag 'jig rten gyi khams der de tsam du dmad pa'i sems can rnams kyi nang du ma skyes pa ni bdag gis rnyed pa legs par rnyed do/_/bcom ldan 'das des bka' stsal pa/_rigs kyi bu khyod de skad ma zer cig_/de ci'i phyir zhe na/_rigs kyi bu byang dang shar gyi 
[\[262b.5\]]mtshams na 'jig rten gyi khams stong gis brgyan pa zhes bya ba yod de/_sangs rgyas kyi zhing de na de bzhin gshegs pa dgra bcom pa yang dag par rdzogs pa'i sangs rgyas dbang phyug chen po'i rgyal po zhes bya ba da ltar yang bzhugs te 'tsho zhing bzhes so/_/rigs kyi bu sangs 
[\[262b.6\]]rgyas kyi zhing de na sems can rnams rab tu bde ba dang ldan no/_/'di lta ste dper na 'gog pa la snyoms par zhugs pa'i dge slong gi bde ba bzhin te/_sems can rnams kyang bde ba de lta bu dang ldan no/_/yang rigs kyi bu 'jig rten gyi khams stong gis brgyan pa der lo bye 
[\[262b.7\]]ba brgya stong du tshangs par spyod pa spyad pa bas ni gang 'jig rten gyi khams mi mjed du tha na se gol gtogs pa srid tsam du sems can thams cad la byams pa'i sems bskyed na de bas 'di bsod nams ches mang du skyed na/_gang nyin mtshan du yongs su dag par gnas pa lta smos kyang 
[\[263a\]]
[\[263a.1\]]ci dgos/_de nas bcom ldan 'das de bzhin gshegs pa sA la'i dbang po'i rgyal po 'byung ba de la byang chub sems dpa' sems dpa' chen po mtshan gyis brgyan pa skar ma brtsegs pa'i rgyal pos 'di skad ces gsol to/_/bcom ldan 'das bdag 'jig rten gyi khams 
[\[263a.2\]]mi mjed der bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang /_phyag bgyi ba dang /_bsnyen bkur bgyi ba dang byang chub sems dpa' 'dus pa de yang blta ba dang /_chos bstan pa de yang nyan du mchi'o/_/bcom ldan 
[\[263a.3\]]'das des bka' stsal pa/_rigs kyi bu khyod de'i dus la dbab par shes na song shig_/de nas byang chub sems dpa' mtshan gyis brgyan pa skar ma brtsegs pa'i rgyal po byang chub sems dpa' bye ba phrag bcus yongs su bskor cing lhan cig tu sems bskyed pa gcig gis sangs rgyas kyi 
[\[263a.4\]]zhing de nas mi snang bar gyur nas 'jig rten gyi khams mi mjed 'dir gnas so/_/de nas byang chub sems dpa' mtshan gyis brgyan pa skar ma brtsegs pa'i rgyal po 'di snyam du sems te/_bdag gis rdzu 'phrul gyi cho 'phrul ji lta bus bcom ldan 'das de bzhin gshegs pa shAkya thub pa 
[\[263a.5\]]de'i thad du 'gro snyam nas/_de de'i tshe ji lta bu'i rdzu 'phrul mngon par 'du bya ba mngon par byas pas stong gsum gyi stong chen po'i 'jig rten gyi khams 'di rin po che'i gdugs gcig gis khebs par gyur pa dang /_rin po che'i gdugs de las kyang me tog rnam pa sna tshogs kyi char rab tu 
[\[263a.6\]]'bab/_sil snyan brgya stong yang 'khrol/_mu tig gi rgyan phreng brgya stong yang mngon par 'phyang /_gdugs dang /_rgyal mtshan dang /_ba dan brgya stong yang mngon par 'phyang ba dang /_bcom ldan 'das shAkya thub pa'i 'khor gyi dkyil 'khor du 'dus pa dge slong dang /_dge slong ma dang /_dge 
[\[263a.7\]]bsnyen dang /_dge bsnyen ma dang /_lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi 'am ci dang /_lto 'phye chen po dang /_mi dang mi ma yin pa ji snyed pa de dag thams cad kyis rang rang gi lus skyes bu chen po'i mtshan sum cu rtsa gnyis kyis brgyan par shes 
[\[263b\]]
[\[263b.1\]]pa de lta bu'i rdzu 'phrul mngon par 'du bya ba mngon par byas so/_/de nas byang chub sems dpa' sems dpa' chen po mtshan gyis brgyan pa skar ma brtsegs pa'i rgyal pos rdzu 'phrul gyi cho 'phrul rnam pa 'di lta bu 'di bstan nas byang chub sems dpa' sems dpa' chen po de dag dang lhan cig tu/_bcom 
[\[263b.2\]]ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas smon lam ji lta ba bzhin du byung ba'i pad ma dag la 
[\[263b.3\]]'khor dang bcas te phyogs gcig tu 'khod do/_/de bzhin du sbyar te/_phyogs bcu kun gyi bar gyi 'jig rten gyi khams bye ba khrag khrig brgya stong tshad med grangs med pa dag tu yang byang chub sems dpa' sems dpa' chen po tshad med grangs med pa rnams kyis snang ba chen po de yang mthong /_
[\[263b.4\]]gsung bsal ba'i sgra de yang thos nas rang rang gi de bzhin gshegs pa la yongs su zhus te 'jig rten gyi khams mi mjed 'dir lhags nas de dag thams cad kyis kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo 
[\[263b.5\]]bos phyag 'tshal te/_bcom ldan 'das la lan gsum bskor ba byas nas phyogs gcig tu 'khod do/_/gang dag stong gsum gyi stong chen po'i 'jig rten gyi khams 'di'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_
[\[263b.6\]]mi 'am ci dang /_lto 'phye chen po dang /_brgya byin dang /_tshangs pa dang /_rgyal po chen po 'jig rten skyong ba dang /_de ma yin pa'i lha'i bu gzi brjid che ba/_gzi brjid che ba de dag thams cad kyis 'od zer gyi snang ba chen po de yang mthong gsung bsal ba'i sgra de yang thos nas bcom ldan 'das 
[\[263b.7\]]de bzhin gshegs pa shAkya thub pa ga la ba der dong ste lhags nas bcom ldan 'das kyi zhabs la mgo bos phyag 'tshal te/_bcom ldan 'das la lan gsum bskor ba byas nas phyogs gcig tu 'khod do/_/de nas bcom ldan 'das kyis de'i tshe ji lta bu'i rdzu 'phrul mngon par 'du mdzad 
[\[264a\]]
[\[264a.1\]]pa mngon par mdzad pas phyogs bcu'i 'jig rten gyi khams bye ba khrag khrig brgya stong tshad med grangs med pa ji snyed pa de dag nas byang chub sems dpa' tshad med grangs med pa 'dus pa de dag thams cad kyis kyang 'jig rten gyi khams mi mjed 'di rang rang gi sangs rgyas kyi zhing gi 
[\[264a.2\]]yon tan bkod pa de dag ci 'dra ba de 'dra bar lhag chad med cing khyad ma zhugs par mthong ba dang /_sangs rgyas kyi zhing de dag gi sangs rgyas bcom ldan 'das kyi sku'i kha dog dang /_chu zheng ci 'dra bar bcom ldan 'das shAkya thub pa'i sku'i yongs su grub pa yang de dang 'dra bar byang chub sems dpa' de dag 
[\[264a.3\]]gis so so nas mthong ba dang /_sangs rgyas kyi zhing de dag gi byang chub sems dpa' phun sum tshogs pa ci 'dra ba dang /_nyan thos chen po phun sum tshogs pa ci 'dra ba dang /_longs spyod dang /_kun spyod pa ci 'dra ba de 'dra bar 'dir yang byang chub sems dpa' dag gis so so nas shes pa dang /_
[\[264a.4\]]bdag nyid kyang rang rang gi sangs rgyas kyi zhing na 'dug pa snyam du sems pa de lta bu'i rdzu 'phrul mngon par 'du mdzad pa mngon par mdzad do/_/de nas byang chub sems dpa' sems dpa' chen po byams pas byang chub sems dpa'i 'khor rgya chen po de mthong nas stan las langs te bla gos phrag pa 
[\[264a.5\]]gcig tu gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la tshigs su bcad pa 'di dag gsol to/_/phyogs bcu rnams su grags pa mtha' yas blo/_/'jig rten lhar bcas 'dir ni lam 
[\[264a.6\]]me ste/_/thub pa'i thugs ni sems can thams cad kyis/_/tshad gzung mi nus de phyir khyod bsam yas/_/phyogs bcu dag nas rgyal sras dpag med pa/_/chos tshol slad du de ring 'dir lhags nas/_/bcom ldan 'das la kun kyang gus bcas gnas/_/smra ba'i mchog gis chos 
[\[264a.7\]]rnams rab tu gsungs/_/phyogs rnams ma lus par ni brjod grags pa/_/tshul khrims brtson 'grus ting 'dzin blo rnams kyis/_/seng ge ltar ni 'jigs med khyod mdzes pa/_/nam mkha' dag la nyi ma bzhin du gsal/_/lha dang klu dang lha min gsang ba pa/_/dge bsnyen pho 
[\[264b\]]
[\[264b.1\]]mo dge slong dge slong ma/_/thams cad gus bcas thal mo sbyar gnas kyis/_bcom ldan phan bzhed chos ni bshad du gsol/_/khyod ni 'das mkhyen de bzhin ma 'ongs dang /_/da ltar yang ni shin tu nges par mkhyen/_/lus can mos pa ji bzhin khyod gzigs la/_/the tshom chen 
[\[264b.2\]]po sel ba'i chos bshad gsol/_/thub pa rgyal sras ji ltar spyad pas na/_/zhing rnams dag pa rdul med thob par 'gyur/_/ji ltar smon lam 'grub pa 'thob 'gyur ba/_/de ni 'dren pas bdag la myur bshad gsol/_/ji ltar ser sna'i dri mas mi gos shing /_/ji ltar tshul khrims 
[\[264b.3\]]ma nyams 'gyur ba dang /_/bsdigs pa dang ni de bzhin skur pa dang /_/brnyas pa dag kyang thub pa ji ltar bzod/_/sdug bsngal du mas rab tu gzir ba yi/_/'jig rten dag gi sdug bsngal bzlog slad du/_/bskal pa bye ba mang por rgyal sras rnams/_/ji ltar brtson 'grus rtsom zhing 
[\[264b.4\]]spyod par 'gyur/_/rtag tu sems ni rtse gcig mnyam gzhag cing /_/bsam gtan gnas pa spyod yul rnam dag ste/_/pad ma chu yi dri mas mi gos ltar/_/ji ltar 'dod pa dag gis gos mi 'gyur/_/thub pa ji ltar zab mo'i chos smra zhing /_/mkhas pa 'jig rten 'das pa'i blo ldan 
[\[264b.5\]]'gyur/_/brtan pa ji ltar bdud sde bcas bcom nas/_/byang chub rdul bral bla med reg par 'gyur/_/de nas bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/_/byams pa khyod kyis de bzhin gshegs pa'i gdan shoms shig 
[\[264b.6\]]dang /_de bzhin gshegs pa gdan de la bzhugs nas sangs rgyas kyi zhing gi yon tan bkod pa'i spyod pa la yang dag par 'jug pa'i tshul la mkhas pa bsgrub pa dang por bsam zhing nan tan bya ba zhes bya ba'i chos kyi rnam grangs bshad do/_/de nas byang chub sems dpa' sems dpa' chen po byams 
[\[264b.7\]]pa 'di snyam du sems te/_de bzhin gshegs pas don gyi dbang ci zhig gzigs na bdag gdan gding du bcug ste/_gnas brtan kun dga' bo dang /_maud gal gyi bu chen po la bka' ma stsal/_de bzhin gshegs pas byang chub sems dpa' rnams gdan gding du bcug pa las na gtam 
[\[265a\]]
[\[265a.1\]]'di ni byang chub sems dpa' 'ba' zhig gi phyir brtsams nas nyan thos dang rang sangs rgyas kyi theg pa yongs su spangs pa'i gtam zhig 'byung ba ste/_nyan thos dang /_rang sangs rgyas rnams ni chos bstan pa 'di'i snod ma yin pa lta zhig snyam mo/_/de nas byang chub sems 
[\[265a.2\]]dpa' sems dpa' chen po byams pas de'i tshe 'di lta bu'i rdzu 'phrul mngon par 'du bya ba mngon par byas pas de bzhin gshegs pa'i seng ge'i khri 'phang du dpag tshad bzhi 'bum pa rin po che du mas spras pa/_lha'i ras bcos bu brgya stong du ma bting ba/_shing bal ltar 'jam zhing reg na bde 
[\[265a.3\]]ba bshams nas khri de'i 'od kyis stong gsum gyi stong chen po'i 'jig rten gyi khams 'di snang bar byas so/_/de nas bcom ldan 'das khri snga ma las bzhengs te seng ge'i khri de la bzhugs so/_/bcom ldan 'das seng ge'i khri de la bzhugs ma thag tu stong gsum gyi stong chen po'i 'jig rten gyi 
[\[265a.4\]]khams 'di rnam pa drug tu rab tu g.yos so/_/de nas bcom ldan 'das kyis tshe dang ldan pa shA ra dwa ti'i bu la bka' stsal pa/_shA ri'i bu chos bzhi dang ldan na byang chub sems dpa' sems dpa' chen po smon lam yongs su rdzogs par 'gyur ro/_/bzhi gang zhe na/_'di lta ste byang 
[\[265a.5\]]chub kyi bsam pas yang dag par zhugs pa dang /_sems can la snying rje ba dang /_brtson 'grus rtsom pa dang /_dge ba'i bshes gnyen la bsten pa ste/_shA ri'i bu chos bzhi po de dag dang ldan na byang chub sems dpa' sems dpa' chen po smon lam yongs su rdzogs par 'gyur ro/_/
[\[265a.6\]]shA ri'i bu gzhan yang chos gcig dang ldan na byang chub sems dpa' sems dpa' chen po smon lam las mi nyams shing sangs rgyas kyi zhing phun sum tshogs pa yang yongs su sbyong bar 'gyur ro/_/chos gcig po gang zhe na/_shA ri'i bu 'di ltar byang chub sems dpas de bzhin gshegs 
[\[265a.7\]]pa mi 'khrugs pa'i byang chub sems dpa'i spyod pa la slob cing 'dod pa dang 'dun pa bskyed pa ste/_ji ltar de bzhin gshegs pa mi 'khrugs pa sngon byang chub sems dpar gyur pa na tshig 'di skad ces/_gal te bdag skye ba thams cad du rab tu ma byung na sangs rgyas thams cad bslus par gyur cig 
[\[265b\]]
[\[265b.1\]]ces smras te/_shA ri'i bu de bzhin du byang chub sems dpa' de bzhin gshegs pa mi 'khrugs pa'i byang chub sems dpa'i spyod pa'i rjes su bslab par bya'o/_/shA ri'i bu byang chub sems dpa'i de ltar slob pa ni skye ba thams cad du rab tu 'byung ste/_de bzhin gshegs pa rnams byung yang rung /_
[\[265b.2\]]ma byung yang rung /_gdon mi za bar khyim gyi gnas nas 'byung ngo /_/de ci'i phyir zhe na/_shA ri'i bu 'di lta ste/_khyim gyi gnas nas mngon par 'byung ba 'di ni byang chub sems dpa'i rnyed pa'i mchog yin pa'i phyir ro/_/shA ri'i bu rab tu 'byung ba la mngon par dga' ba'i byang chub sems 
[\[265b.3\]]dpa' yon tan bcu yongs su 'dzin to/_/bcu gang zhe na/_'di lta ste/_'dod pa la chags par mi 'gyur ba dang /_dgon pa'i gnas la dga' ba rnyed pa dang /_sangs rgyas kyi spyod yul yang 'thob pa dang /_de chung ma dang /_bu pho dang /_bu mo la sred par mi 'gyur ba dang /_ngan 'gror 'gro ba'i chos 
[\[265b.4\]]rnam par spong ba dang /_bde 'gror 'gro ba'i chos la bsten pa dang /_sngon gyi dge ba'i rtsa ba las yongs su mi nyams pa dang /_dge ba'i rtsa ba phun sum tshogs pa 'thob pa dang /_de la lha rnams dga' ba dang /_de la mi ma yin pa rnams kyis bsrung bar 'gyur ba ste/_shA ri'i bu rab tu 'byung ba 
[\[265b.5\]]la mngon par dga' ba'i byang chub sems dpa' yon tan bcu po de dag yongs su 'dzin par 'gyur ro/_/shA ri'i bu de lta bas na byang chub sems dpa' byang chub mngon par rdzogs par 'tshang rgya bar 'dod pa dang /_sems can thams cad dgrol bar 'dod pas rgyun tu rab tu 'byung ba dang /_mngon 
[\[265b.6\]]par 'byung ba la shin tu dga' bar bya'o/_/shA ri'i bu chos gcig po de dang ldan na byang chub sems dpa' smon lam las mi nyams shing sangs rgyas kyi zhing phun sum tshogs pa yang yongs su sbyong bar 'gyur ro/_/shA ri'i bu gzhan yang chos gnyis dang ldan na byang chub sems dpa' smon 
[\[265b.7\]]lam las mi nyams shing sangs rgyas kyi zhing gi yon tan bkod pa ji lta bu 'dod pa de lta bu yongs su 'dzin par 'gyur te/_gnyis gang zhe na/_shA ri'i bu 'di la byang chub sems dpa' nyan thos kyi theg pa mi 'dod/_nyan thos kyi theg pa'i gtam la mi dga'/_nyan thos kyi theg pa pa 
[\[266a\]]
[\[266a.1\]]dang mi sten/_nyan thos kyi bslab pa la mi slob/_nyan thos kyi theg pa dang ldan pa'i chos mi ston/_gzhan yang nyan thos kyi theg pa yang dag par 'dzin du mi 'jug cing rang sangs rgyas kyi theg pa yang de bzhin pa dang /_gang 'di sangs rgyas kyi chos yongs su bsgrub pa'i 
[\[266a.2\]]phyir bla na med pa yang dag par rdzogs pa'i byang chub yang dag par 'dzin du 'jug pa'o/_/shA ri'i bu de la gzhan dag sangs rgyas kyi theg pa yang dag par 'dzin du 'jug pa'i byang chub sems dpa' ni gnas bcu yongs su 'dzin to/_/bcu gang zhe na/_'di lta ste/_nyan thos dang /_rang 
[\[266a.3\]]sangs rgyas med pa'i sangs rgyas kyi zhing yongs su 'dzin pa dang /_byang chub sems dpa' 'ba' zhig gi dge 'dun rab tu rnyed pa dang /_de la sangs rgyas bcom ldan 'das rnams dgongs pa dang /_sangs rgyas bcom ldan 'das rnams de'i tshul yongs su sgrogs shing chos ston pa dang /_'di 
[\[266a.4\]]lta ste/_de brgya byin nyid dam/_tshangs pa nyid kyi phyir sems dang sems las byung ba rgya chen po skyed pa dang /_mir gyur na yang 'khor los sgyur ba'i rgyal por 'gyur ba dang /_sangs rgyas mthong ba dang 'bral bar mi 'gyur ba dang /_lha dang mi rnams dga' bar 'gyur ba dang /_g.yog 
[\[266a.5\]]'khor mi phyed par 'gyur ba dang /_bsod nams kyi phung po tshad med grangs med pa yongs su 'dzin pa'o/_/shA ri'i bu de ci'i phyir zhe na/_gang stong gsum gyi stong chen po'i 'jig rten gyi khams kyi sems can ji snyed pa de dag thams cad dgra bcom pa'i 'bras bu mngon sum du bya ba la bkod 
[\[266a.6\]]pa dang /_rang sangs rgyas kyi 'bras bu mngon sum du bya ba la bkod pa bas gang rigs kyi bu 'am/_rigs kyi bu mo gcig yang dag par rdzogs pa'i byang chub kyi sems la bzhag na de ni de bas bsod nams ches mang du skyed do/_/shA ri'i bu de ci'i phyir zhe na/_nyan thos dang rang sangs 
[\[266a.7\]]rgyas skyes pas ni sangs rgyas kyi rigs mi 'chad par mi 'gyur te/_sangs rgyas 'byung ba med na nyan thos dang /_rang sangs rgyas 'byung bar mi 'gyur gyi/_shA ri'i bu sangs rgyas 'byung ba yod na sangs rgyas kyi rigs mi 'chad cing nyan thos dang /_rang sangs rgyas su gdags pa yang yod par 'gyur 
[\[266b\]]
[\[266b.1\]]ro/_/shA ri'i bu gzhan dag byang chub kyi sems la rab tu 'god pa'i byang chub sems dpa' ni gnas bcu po de dag yongs su 'dzin to/_/shA ri'i bu chos gnyis po de dag dang ldan na byang chub sems dpa' smon lam las mi nyams shing sangs rgyas kyi zhing gi yon tan bkod pa ji lta bu 'dod pa de lta bu 
[\[266b.2\]]yongs su 'dzin to/_/shA ri'i bu gzhan yang chos gsum dang ldan na byang chub sems dpa' smon lam las mi nyams shing sangs rgyas kyi zhing gi yon tan bkod pa ji lta bu 'dod pa de lta bu yongs su 'dzin te/_gsum gang zhe na/_shA ri'i bu 'di la byang chub sems dpa' dgon pa la gnas pa lhur 
[\[266b.3\]]len pa dang /_zang zing med par chos kyi sbyin pa sbyin pa dang /_tshul khrims kyi sdom pa la gnas par 'gyur ba'o/_/shA ri'i bu tshul khrims kyi sdom pa la gnas pa'i byang chub sems dpa' mi 'jigs pa bcu 'thob ste/_bcu gang zhe na/_gang 'di mi 'jigs par grong du 'jug pa dang /_mi 
[\[266b.4\]]'jigs par 'khor la chos ston pa dang /_mi 'jigs par kha zas za ba dang /_mi 'jigs par gtsug lag khang du 'jug pa dang /_mi 'jigs par dge 'dun gyi nang du 'jug pa dang /_mi 'jigs par lung 'bog pa dang /_mi 'jigs par slob dpon dang mkhan po'i drung du 'gro ba dang /_mi 'jigs 
[\[266b.5\]]par byams pa dang ldan pas 'khor la rjes su ston pa dang /_mi 'jigs par gos dang /_zas dang /_mal cha dang /_na ba'i gsos sman dang /_yo byad la spyod pa dang /_des smras pa gzung bar 'gyur ba ste/_shA ri'i bu tshul khrims kyi sdom pa la gnas pa'i byang chub sems dpa'i mi 'jigs pa bcu po 
[\[266b.6\]]de dag 'thob bo/_/shA ri'i bu zang zing med pa'i sems kyis chos kyi sbyin pa sbyin pa'i byang chub sems dpa' ni yon tan gyi chos bcu yongs su 'dzin te/_bcu gang zhe na/_gang 'di de sdig pa mi 'dod pa yin/_de shes kyi khe mi 'dod pa yin de grags pa mi 'dod pa yin/_de khyim yongs su mi 
[\[266b.7\]]'dzin pa yin/_de khyim la ser sna med pa yin/_de gos dang /_zas dang /_mal cha dang /_na ba'i gsos sman dang /_yo byad ngan ngon tsam gyis chog shes pa yin/_des smras pa gzung bar 'os pa yin/_lha dag kyang de'i drung du 'gro ba yin/_de tshul bzhin ma yin pa rnam par rtog pa yid la 
[\[267a\]]
[\[267a.1\]]byed pa mi skyed pa yin/_de sangs rgyas kyi sems la sems bskyed pa yin te/_shA ri'i bu zang zing med pa'i sems kyis chos kyi sbyin pa sbyin pa'i byang chub sems dpa' ni yon tan gyi chos bcu po de dag yongs su 'dzin to/_/shA ri'i bu dgon pa la gnas pa lhur len pa'i byang chub 
[\[267a.2\]]sems dpa' yon tan gyi phan yon bcu yongs su 'dzin to/_/bcu gang zhe na/_gang 'di 'du 'dzi rnam par spong ba dang /_rab tu dben pa la sten pa dang /_de bsam gtan la sems dmigs par 'gyur ba dang /_bya ba mang por mi 'gyur ba dang /_sangs rgyas rnams 'dod pa dang /_de'i lus bde 
[\[267a.3\]]ba dang mi 'bral ba dang /_de'i tshangs par spyad pa bar chad du mi 'gyur ba dang /_tshegs chung ngus ting nge 'dzin thob pa dang /_des tshig dang yi ger bstan pa rnams chud mi za ba dang /_ji ltar thos pa'i chos rnams kyi don rab tu shes pa ste/_shA ri'i bu dgon pa la gnas pa lhur len pa'i byang chub 
[\[267a.4\]]sems dpa' ni yon tan gyi phan yon bcu po de dag yongs su 'dzin to/_/shA ri'i bu chos gsum po de dag dang ldan na byang chub sems dpa' smon lam las mi nyams shing sangs rgyas kyi zhing gi yon tan bkod pa ji lta bu 'dod pa de lta bu yongs su 'dzin to/_/shA ri'i bu gzhan yang 
[\[267a.5\]]chos bzhi dang ldan na byang chub sems dpa' smon lam las mi nyams shing sangs rgyas kyi zhing ji lta bu 'dod pa de lta bu yongs su 'dzin to/_/bzhi gang zhe na/_shA ri'i bu 'di la byang chub sems dpa' bden par smra ba yin/_ji skad smras pa de bzhin byed cing nga rgyal bcom pa yin/_nga 
[\[267a.6\]]rgyal tshar bcad pa'i phyir zhugs shing phrag dog dang ser sna yongs su spangs pa yin/_pha rol 'byor pa la yang yid dga' ba yin no/_/shA ri'i bu bzhi po 'di dag ni bden par smra ba'i byang chub sems dpa'i phan yon te/_bzhi gang zhe na/_'di lta ste/_de'i kha nas ud pa la'i dri'i ngad 'byung ba 
[\[267a.7\]]dang /_lus dang /_ngag dang /_yid kyi las kyi mtha' yongs su dag par 'gyur ba dang /_lhar bcas pa'i 'jig rten gyi tshad mar gyur cing /_tshig 'khrul pa med par 'gyur ba dang /_sangs rgyas kyi gsung phun sum tshogs pa yongs su 'dzin pa ste/_shA ri'i bu bzhi po de dag ni byang chub 
[\[267b\]]
[\[267b.1\]]sems dpa' bden par smra ba'i phan yon no/_/shA ri'i bu bzhi po 'di dag ni nga rgyal bcom pa'i byang chub sems dpa'i phan yon te/_bzhi gang zhe na/_gang 'di ngan 'gror skye ba rnam par spong ba ste/_'di lta ste/_rnga mo dang /_ba lang dang /_bong bu dang /_rta'i skye gnas dang /_de bzhin du gzhan smad 
[\[267b.2\]]par skye ba rnam par spong ba dang /_mi smad par 'gyur ba dang /_gzhan gyi phyir rgol ba dang /_mi mdza' ba rnams kyis mi tshugs par 'gyur ba dang /_lha dang bcas pa'i 'jig rten gyis phyag bya bar 'gyur ba ste/_sha ri'i bu bzhi po de dag ni nga rgyal bcom pa'i byang chub sems dpa'i phan yon no/_/
[\[267b.3\]]shA ri'i bu bzhi po 'di dag ni phrag dog dang /_ser sna yongs su spangs pa'i byang chub sems dpa'i phan yon to/_bzhi gang zhe na/_'di lta ste/_de gtong ba'i sems la mi rmongs pa dang /_mu ge byung ba'i dus na sbyin bdag tu 'gyur ba dang /_de tshul khrims dang ldan pa 'ongs na khyim gyi sgo gcod 
[\[267b.4\]]par mi 'gyur ba dang /_de'i gtong ba dang /_len pa la su yang phrag dog mi byed pa ste/_shA ri'i bu bzhi po de dag ni phrag dog dang ser sna yongs su spangs pa'i byang chub sems dpa'i phan yon no/_/shA ri'i bu bzhi po 'di dag ni pha rol 'byor pa la dga' ba'i byang chub sems dpa'i phan yon te/_bzhi 
[\[267b.5\]]gang zhe na/_'di lta ste/_bdag gis sems can 'di dag bzung ste/_bdag 'di dag gi ched du go cha bgos nas 'di dag la bde ba sbyar bar bya ba yin na sems can 'di dag rang gi mthus bsgrubs pa'i longs spyod kyis bde bar 'tsho'o zhes dga' ba rnyed pa dang /_de'i longs spyod rgyal po dang /_rkun po dang /_
[\[267b.6\]]me dang chu la sogs pa dang /_bgo skal la spyod pa mi mdza' ba rnams kyis mi phrogs par 'gyur ba dang /_gang gi tshe bu phun sum tshogs pa dang /_g.yog 'khor phun sum tshogs pa dang /_longs spyod phun sum tshogs pa rnyed pa de'i tshe de la rgyal po yang dga' bar 'gyur na sems can gzhan 
[\[267b.7\]]lta smos kyang ci dgos/_de longs spyod dang /_kun tu spyod pa rgya chen po la sems 'jug pa ste/_shA ri'i bu bzhi po de dag ni pha rol 'byor pa la dga' ba'i byang chub sems dpa'i phan yon no/_/shA ri'i bu chos bzhi po de dag dang ldan na byang chub sems dpa' smon lam las mi nyams shing sangs rgyas 
[\[268a\]]
[\[268a.1\]]kyi zhing gi yon tan bkod pa ji lta bu 'dod pa de lta bu yongs su 'dzin to/_/shA ri'i bu gzhan yang chos lnga dang ldan na byang chub sems dpa' smon lam las mi nyams shing sangs rgyas kyi zhing gi yon tan bkod pa ji lta bu 'dod pa de lta bu yongs su 'dzin cing yongs su sbyong ste/_lnga gang zhe 
[\[268a.2\]]na/_shA ri'i bu 'di la byang chub sems dpa' sangs rgyas kyi zhing gi yon tan bkod pa rnams la phun sum tshogs pa yongs su rdzogs par bya ba'i phyir chos kun tu tshol zhing de gang la chos nyan pa de la byang chub sems dpas ji ltar yon tan 'di dag yongs su bsgrubs pa de kun 'dri zhing des chos de thos 
[\[268a.3\]]nas de bzhin du nan tan byed pa'o/_/shA ri'i bu gzhan yang 'di la byang chub sems dpa' sangs rgyas kyi zhing yongs su dag par skye bar smon cing de tshul khrims yongs su dag par 'gyur ba ste/_de tshul khrims yongs su dag pas gang dang gang du smon pa de dang der skyes te/_de der skyes nas de 
[\[268a.4\]]sangs rgyas kyi zhing yongs su dag pa la sems shing rtog ste/_nyan thos kyi phun sum tshogs pa 'am/_byang chub sems dpa'i phun sum tshogs pa 'am/_longs spyod dang kun tu spyod pa phun sum tshogs pa mtshan mar 'dzin te/_des de dag mtshan mar bzung nas gus pa dang bcas/_rje 
[\[268a.5\]]sa dang bcas shing thal mo sbyar te/_de bzhin gshegs pa'i thad du song nas bcom ldan 'das byang chub sems dpas ji ltar spyad na sangs rgyas kyi zhing gi yon tan bkod pa rgya chen po yongs su 'dzin ces kun tu zhus nas de bzhin gshegs pa des kyang de'i lhag pa'i bsam pa mkhyen 
[\[268a.6\]]te/_gang rnams kyis sangs rgyas kyi zhing gi yon tan bkod pa rgya chen po yongs su 'grub par 'gyur ba'i gnas de dag ston cing /_yang dag par rab tu 'chad de/_des de thos nas de bzhin du nan tan byed pa'o/_/shA ri'i bu gzhan yang 'di la byang chub sems dpa' ye shes dang ldan zhing bya ba dang 
[\[268a.7\]]ldan pa yin te/_de mi shes pa yongs su sbyong zhing bya ba ma yin pa yongs su spong ngo /_de la ye shes ni gang /_bya ba ni gang zhe na/_ye shes zhes bya ba ni gang dmigs pa la dmigs pa ni ye shes te/_nyan thos dang rang sangs rgyas kyi ye shes dang bral ba'o/_/bya ba zhes bya ba ni ji ltar 
[\[268b\]]
[\[268b.1\]]thos pa'i chos rnams la nan tan byed pa'o/_/shA ri'i bu gzhan yang 'di la byang chub sems dpa' rgyu dang 'byung ba la mkhas pa yin te/_de la rgyu ni gang /_'byung ba ni gang zhe na/_rgyu zhes bya ba ni gang /_'di tshul bzhin ma yin pa yid la byed pa'i rnam par rtog pa ste/_gang las phyin ci log bzhi la 
[\[268b.2\]]sems can rnams gnas par 'gyur ba'o/_/de ni tshul bzhin la brtson pa yin te/_de la tshul bzhin sbyor ba gang zhe na/_gang 'di chos thams cad yid la mi byed pa ste/_'byung ba yang de nyid yin no/_/shA ri'i bu gzhan yang 'di la byang chub sems dpa' sangs rgyas kyi ngo bo nyid kyang rab tu shes/_zhing 
[\[268b.3\]]gi ngo bo nyid kyang rab tu shes so/_/de la sangs rgyas kyi ngo bo nyid ni gang /_zhing gi ngo bo nyid ni gang zhe na/_sangs rgyas kyi ngo bo nyid ces bya ba de ni ming tsam mo/_/zhing gi ngo bo nyid ces bya ba de yang ming tsam mo/_/gang ming tsam de dben par shes shing ji ltar chos gang yang mi dmigs pa de ltar shes pa ste/_
[\[268b.4\]]shA ri'i bu chos lnga po de dag dang ldan na byang chub sems dpa' smon lam las mi g.yo zhing sangs rgyas kyi zhing gi yon tan bkod pa ji lta bu 'dod pa de lta bu yongs su 'dzin cing yongs su sbyong ngo /_/shAri'i bu gzhan yang chos drug dang ldan na byang chub sems dpa' myur du bla na med pa yang dag par 
[\[268b.5\]]rdzogs pa'i byang chub mngon par 'tshang rgya zhing 'jig rten thams cad las mngon par 'phags pa'i sangs rgyas kyi zhing yongs su 'dzin te/_drug gang zhe na/_shA ri'i bu 'di la byang chub sems dpa' ni sbyin pa po sbyin bdag tu 'gyur ba ste/_de dngos po gang phangs pa yid du 'ong ba/_mngon 
[\[268b.6\]]par 'dod par 'gyur ba de dag yongs su gtong yang zhum par mi 'gyur zhing yid dga' ba dang /_mgu ba dang /_rangs pa dang /_yid bde ba skyes nas 'di ltar gang 'di bla na med pa yang dag par rdzogs pa'i byang chub la mngon par smon pas bdag gis sbyin pa chen po dang /_theg pa chen po dang /_
[\[268b.7\]]bya ba chen po yongs su rdzogs par bya'o/_/kun tu 'dzin pa'i sems kyis ni bla na med pa yang dag par rdzogs pa'i byang chub bsgrub par mi nus so snyam du rtog go_/des de ltar brtags nas bdog pa thams cad yongs su gtong bar 'gyur te/_des rang gi lus dang srog yongs su btang yang yid mi 
[\[269a\]]
[\[269a.1\]]bde bar mi 'gyur na gzhan nor gyi rnam pa dang /_chung ma dang /_bu pho dang /_bu mo lta smos kyang ci dgos/_shA ri'i bu 'di la ji snyam du sems/_gang thams cad mkhyen pa zhes bya ba'i tshig 'di'i bstan pa ji lta bu zhe na/_shA ri'i bu gang byang chub sems dpa' sems dpa' chen 
[\[269a.2\]]po byang chub sems dpa'i spyad pa spyod cing bdog pa thams cad yongs su gtong ba yin te/_de'i phyir de byang chub thob pas na thams cad mkhyen pa zhes bya'o/_/shA ri'i bu gzhan yang 'di la byang chub sems dpa' khyim par gyur pa yang rung /_rab tu byung ba yang rung ste/_tshul khrims kyi sdom pa yang 
[\[269a.3\]]dag par 'dzin pa la rab tu gnas pa yin te/_de srog gi phyir yang bslab pa las mi 'da'o/_/gang tshul khrims kyi sdom pa yang dag par bzung ba de yang sems can thams cad dang thun mong du byas nas bla na med pa yang dag par rdzogs pa'i byang chub tu yongs su bsngo ste/_bdag ni tshul khrims 
[\[269a.4\]]dang ldan pa'o/_/zhes dga' ba rnyed cing mchog tu dga' ba skyes te/_mngon par dga' bas tshangs par spyad pa spyod de de tshangs par spyod cing bde bar nyin mtshan 'da' bar byed do/_/de bde bar chos mngon sum du 'gyur ro/_/chos kyi tshul dang ldan par yang dag par so sor rtog par 'gyur ro/_/
[\[269a.5\]]yang dag par so sor rtog pa la gnas pa ni zab mo la bzod pa skye'o/_/zab mo la bzod pa skyes pa ni lta ba drang por 'gyur ro/_/lta ba drang ba ni yang dag par nan tan byed par 'gyur ro/_/yang dag pa'i nan tan la gnas pa ni khams gsum la mngon par mi dga' bar 'gyur ro/_/de khams 
[\[269a.6\]]gsum la mngon par mi dga' bas skrag par 'gyur ro/_/skrag pas 'byung ba tshol lo/_/'byung ba mthong nas de 'di snyam du sems te/_ji ltar bdag sdug bsngal ba ltar sems can thams cad kyang de bzhin te/_bdag gis sems can 'di dag thams cad kyi khur khyer la nye bar zhi ba ma 
[\[269a.7\]]gtogs par 'di dag gi bde ba'i rgyu gzhan med do snyam mo/_/de de ltar so sor rtog pa ni snying rje chen po 'thob/_/de cher snying rje bas thams cad mkhyen pa ma thob kyi bar du mgo dang gos la me 'bar ba bzhin du brtson 'grus mi 'dor ro/_/shA ri'i bu gzhan yang 'di la byang chub sems dpa' de 
[\[269b\]]
[\[269b.1\]]bzod pa'i go cha gyon cing bzod pa'i stobs dang ldan pa yin gyi/_nga rgyal gyi stobs dang ldan pa ma yin no/_/de spyos brgyad brdegs bsdigs kyang bzod pa sgrub ste/_pha rol la mi 'khrug gnod par mi sems so/_/de 'di ltar sems bskyed de/_gal te bdag la sems can de dag gis ri rab 
[\[269b.2\]]tsam gyi tho bas brdegs shing bskal pa bye ba'i bar du rgyun mi 'chad par gshe yang bdag gis gnod sems dang /_tha ba dang /_zhe sdang gi sems bskyed par mi bya'o/_/de ci'i phyir zhe na/_sems can de dag ni ma bslabs pa bdag ni sangs rgyas bcom ldan 'das rnams la slob par 'dod pa'o 
[\[269b.3\]]snyam nas de ji lta ji lta bur sems can rnams kyis spyos pa dang /_brgyad pa dang /_brdegs pa de lta de lta bur snying rje chen po skyed de/_bdag gis sems can 'di dag bskyab par bya'o/_/bdag sems can 'di dag gi don du go cha bgos nas bdag gis sems can 'di dag gzung ba yin 
[\[269b.4\]]te/_bdag gis 'di dag 'khor ba las yongs su thar par bya'i/_bdag gis 'di dag la gnod sems dang tha ba dang /_zhe sdang gi sems bskyed par ni mi bya'o snyam mo/_/de de ltar bzod pa'i go cha bgos pas phun sum tshogs pa bcu 'thob ste/_bcu gang zhe na/_gang 'di rigs phun 
[\[269b.5\]]sum tshogs pa dang /_longs spyod phun sum tshogs pa dang /_gzugs phun sum tshogs pa dang /_g.yog 'khor phun sum tshogs pa dang /_gtong ba phun sum tshogs pa dang /_dge ba'i bshes gnyen phun sum tshogs pa dang /_chos nyan pa phun sum tshogs pa dang /_chos la 
[\[269b.6\]]nan tan byed pa phun sum tshogs pa dang /_shi 'phos nas kyang sangs rgyas mthong ba phun sum tshogs pa rnyed pa dang /_mthong nas kyang dad pa thob pa ste/_shA ri'i bu bzod pa'i go cha bgos pa'i byang chub sems dpa' ni phun sum tshogs pa bcu po de dag 'thob bo/_/shA ri'i bu gzhan yang 'di la 
[\[269b.7\]]byang chub sems dpa'i dge ba'i chos yongs su bsgrub pa'i phyir brtson 'grus brtsams shing yi dam la brtan pa yin no/_/de 'di ltar brtson 'grus rtsom ste/_gal te bdag gis sems can re re'i don gyi phyir yang phyi ma'i mtha'i bskal pa bye bar yang 'khor bar bya'o zhes tshul 'di dang /_brtson 
[\[270a\]]
[\[270a.1\]]'grus rtsom pa 'di dang /_spyod pa 'di dang /_sems zhi ba 'di dang /_yi dam 'di dang /_dge ba'i bsam pa 'di dang /_snying rje'i sems 'dis sems can thams cad kyi ched du bskal pa de snyed du 'khor bar bya ste/_de ltar bdag gis sems can 'di dag yongs su mi gtong ngo snyam nas 
[\[270a.2\]]brtson 'grus rtsom mo/_/yang shA ri'i bu byang chub sems dpa' gang gis gang gA'i klung gi bye ma snyed kyi phyogs bcu'i sangs rgyas kyi zhing rin po che sna bdun gyis yongs su gang bar byas te/_sems bskyed pa/_sems bskyed pa tsam la de bzhin gshegs pa dgra bcom pa yang dag par rdzogs pa'i 
[\[270a.3\]]sangs rgyas rnams la sbyin pa byin te/_tshul 'di dang /_stobs bskyed pa 'dis phyi ma'i mtha'i bskal pa bye bar sbyin pa byin pa bas byang chub sems dpa' gang lhag pa'i bsam pa phun sum tshogs pa snying rje chen po la gnas pas 'di lta bu'i brtson 'grus kyi go cha'i sems bskyed na de de bas bsod nams 
[\[270a.4\]]ches mang du skyed do/_/sha ri'i bu brtson 'grus brtsams pa'i byang chub sems dpas yon tan gyi chos bcu 'thob ste/_bcu gang zhe na/_'di lta ste/_des byis pa'i spyod pa spangs pa yin/_des sangs rgyas kyi spyod pa yongs su bzung ba yin/_des 'khor ba la nyes par 'du shes bskyed pa yin/_
[\[270a.5\]]des snying rje chen po yongs su bzung ba yin/_sngon dam bcas pa las mi 'gyur ba yin/_nad nyung ba yin/_'das pa dang /_ma byon pa dang /_da ltar byung ba'i sangs rgyas bcom ldan 'das rnams kyi bka' bzhin byas pa yin/_'dod chags dang /_zhe sdang dang /_gti mug chung ba yin/_ji ltar 
[\[270a.6\]]bstan pa'i tshig dang /_yi ge rnams kyi don rab tu shes pa yin/_nan tan gyis yang dag par sgrub pa yin te/_shA ri'i bu brtson 'grus brtsams pa'i byang chub sems dpa' ni yon tan gyi chos bcu po de dag 'thob bo/_/shA ri'i bu gzhan yang 'di la byang chub sems dpa' sangs rgyas 
[\[270a.7\]]bcom ldan 'das rnams rjes su dran zhing de 'di snyam du sems te/_de bzhin gshegs pa de dag ni thugs rtse gcig pa/_rtag tu mnyam par bzhag pa/_bsnyel ba mi mnga' ba dang ldan pa'o/_/snyam nas de yang 'di snyam du sems te/_bdag de bzhin gshegs pa bzhud pa'i rjes su 'gro bar bya na sems 
[\[270b\]]
[\[270b.1\]]g.yengs pa dang /_brjed ngas pas ni gang 'di sangs rgyas kyi gnas te/_gnas 'di thob par mi nus so snyam nas de chags pa thams cad dang /_yongs su 'dzin pa thams cad dang /_'thob pa dang /_bkur sti thams cad dang /_grong dang /_grong khyer dang /_grong rdal la chags pa thams 
[\[270b.2\]]cad dang /_grogs po dang /_gla mi dang /_khyim la sred pa thams cad yongs su btang ste/_sems can thams cad kyi don gyi phyir sems can thams cad ni bdag gis yongs su mi gtang ngo /_/snyam nas dgon pa rab tu dgon pa la mngon par dga' ba yin te/_bse ru ltar gcig pu 
[\[270b.3\]]spyod cing de dgon pa rab tu dgon pa dag tu gnas nas phyogs gcig tu sems can rnams la byams pas khyab par byed do/_/de bzhin du sbyar te/_phyogs bcu kun gyi bar du tshad med pa dang ldan pa'i sems kyis sems can thams cad la byams pas khyab par byed do/_/byams pa la 
[\[270b.4\]]gnas nas bsam gtan la bsam gtan par 'gyur ro/_/yang shA ri'i bu byang chub sems dpa' khyim pa gang gis gang gA'i klung gi bye ma snyed kyi de bzhin gshegs pa dge slong gi dge 'dun gyi 'khor dang bcas pa rnams la gang gA'i klung gi bye ma snyed kyi bskal par bde bar sbyar ba thams 
[\[270b.5\]]cad kyis bsti stang du byas pa bas byang chub sems dpa' rab tu byung ba na rab tu dben par 'dod cing dgon pa logs su phyogs te/_gom pa bdun bor na 'di ni de bas bsod nams ches mang du skyed do/_/ches myur du byang chub 'thob par 'gyur ro/_/shA ri'i bu bcu po 'di dag ni dben 
[\[270b.6\]]pa na gnas shing bsam gtan la bsam gtan pa'i byang chub sems dpa'i phan yon te/_bcu gang zhe na/_'di lta ste/_dran pa dang ldan pa yin/_blo gros dang ldan pa yin/_rtogs pa dang ldan pa yin/_mos pa dang ldan pa yin/_myur du spobs pa rab tu thob pa yin/_gzungs 
[\[270b.7\]]sgrub pa yin/_skye ba dang /_'jig pa la mkhas pa thob pa yin/_tshul khrims kyi phung po las mi nyams pa yin/_lha rnams kyang de la rim gror byed pa yin/_gzhan gyi 'byor pa la mi 'dod pa yin te/_shA ri'i bu bcu po de dag ni dben pa la gnas shing bsam gtan la bsam gtan 
[\[271a\]]
[\[271a.1\]]pa'i byang chub sems dpa'i phan yon no/_/shA ri'i bu gzhan yang 'di la byang chub sems dpa' shes rab kyi rgyu 'thun pa la mkhas pa yin te/_de 'di ltar shes rab gang nas byung snyam du nye bar rtog cing de 'di snyam du sems te/_shes rab ni tshul khrims kyi sdom pa'i gnas las 
[\[271a.2\]]byung ste/_shes rab byung ba las chos dkar po thams cad rnam par 'phel lo snyam nas de shes rab la slob ste/_gang 'jig rten gyi bzo'i gnas dang /_las kyi gnas dang /_sngags kyi gnas dang /_sman gyi gnas dang /_gang bya dka' ba dang /_bsgrub dka' ba'i las de dag thams cad la slob 
[\[271a.3\]]bo/_/bslabs nas kyang de 'di ltar sems bskyed de/_gang 'jig rten pa'i shes rab 'di ni yid 'byung bar ma yin/_'dod chags dang bral bar ma yin/_'gog par ma yin/_zhi bar ma yin/_mngon par shes par ma yin/_mngon par rdzogs par byang chub par ma yin/_dge sbyong du ma yin/_
[\[271a.4\]]mya ngan las 'da' bar 'gyur ba ma yin gyis/_'di ltar bdag gis shes rab gang gis shin tu zhi bar 'gyur ba'i bzo rnam pa de lta bu dang /_sngags rnam pa de lta bu dang /_sman rnam pa de lta bu dang /_shes rab rnam pa de lta bu yongs su btsal lo snyam nas de chos thams cad kyi thog ma yongs su tshol lo/_/
[\[271a.5\]]de chos thams cad kyi thog ma yongs su tshol ba na chos gang yang chos gang la yang nye bar 'jog pa'i chos de gang yang yang dag par rjes su mi mthong ngo /_/yang dag par rjes su mi mthong bas rab tu zhi ba la gnas par 'gyur ro/_/rab tu zhi bar spyod pa la gnas nas yongs su yi mi 'chad do/_/yongs 
[\[271a.6\]]su yi mi 'chad pas de sems can rnams kyi don du 'di lta ste/_sems can thams cad kyi sdug bsngal rab tu zhi bar bya ba'i phyir bsams bzhin du srid pa 'dzin te/_shA ri'i bu chos drug po de dag dang ldan na byang chub sems dpa' myur du bla na med pa yang dag par rdzogs pa'i byang chub mngon par 
[\[271a.7\]]rdzogs par 'tshang rgya zhing smon lam las mi nyams la/_'jig rten thams cad las mngon par 'phags pa'i sangs rgyas kyi zhing gi yon tan bkod pa phun sum tshogs pa yang yongs su rdzogs par 'gyur ro/_/shA ri'i bu gzhan yang chos bdun dang ldan na byang chub sems dpa' smon lam las mi 
[\[271b\]]
[\[271b.1\]]nyams shing rgyan thams cad kyis brgyan pa'i sangs rgyas kyi zhing yongs su sbyong ngo /_/bdun gang zhe na/_'di lta ste/_bdog pa thams cad yongs su gtong zhing sbyin pa de yang mi dmigs pa dang /_tshul khrims kyang skyon med la/_tshul khrims de la rlom sems kyang med pa dang /_bzod cing des 
[\[271b.2\]]la/_sems de yang mi dmigs pa dang /_brtson 'grus kyang rtsom la/_lus dang /_ngag dang /_sems de yang mi dmigs pa dang /_bsam gtan yang yongs su sgrub la/_de yang mi gnas pa'i bsam gtan la bsam gtan pa dang /_shes rab kyang yongs su rdzogs par byed la/_de 
[\[271b.3\]]rtog pa yang med pa dang /_sangs rgyas kyang rjes su dran la de mtshan ma yang sel ba ste/_shA ri'i bu chos bdun po de dag dang ldan na byang chub sems dpa' smon lam las mi nyams shing sangs rgyas kyi zhing rgyan thams cad kyis brgyan pa yang yongs su 'dzin to/_/shA ri'i bu chos brgyad 
[\[271b.4\]]dang ldan na byang chub sems dpa' smon lam las mi nyams shing sangs rgyas kyi zhing yang yongs su sbyong ste/_brgyad gang zhe na/_phrag dog med pa dang /_rgyan sbyin pa dang /_sems rgya che ba dang /_chos smra ba la bsti stang byed pa dang gus pa dang bcas pa dang /_'tsho ba rnam par dag pa dang /_
[\[271b.5\]]kun bged pa'i ngang tshul can dang /_bdag la mi stod cing gzhan la mi smod pa ste/_shA ri'i bu chos brgyad po de dang ldan na byang chub sems dpa' smon lam las mi nyams shing sangs rgyas kyi zhing yang yongs su sbyong ngo //_//bam po gsum pa/_shA ri'i bu chos dgu 
[\[271b.6\]]dang ldan na byang chub sems dpa' smon lam las mi nyams shing sangs rgyas kyi zhing yang yongs su dag par byed de/_dgu gang zhe na/_'di lta ste/_lus sdom pa dang /_ngag sdom pa dang /_yid sdom pa dang /_'dod chags bsal ba dang /_zhe sdang bsal ba dang /_gti mug bsal ba dang /_slu ba med 
[\[271b.7\]]pa dang /_mdza' ba brtan pa dang /_dge ba'i bshes gnyen la brnyas pa med pa ste/_shA ri'i bu chos dgu po de dag dang ldan na byang chub sems dpa' smon lam las mi nyams shing sangs rgyas kyi zhing yang yongs su dag par byed do/_/shA ri'i bu chos bcu dang ldan na byang chub sems dpa' smon lam 
[\[272a\]]
[\[272a.1\]]las mi nyams shing sangs rgyas kyi zhing yang yongs su dag par byed do/_/bcu gang zhe na/_'di lta ste/_sems can dmyal ba'i sdug bsngal thos na mi 'jigs shing snying rje ba dang /_dud 'gro'i skye gnas kyi sdug bsngal thos na mi 'jigs shing snying rje ba dang /_gshin 
[\[272a.2\]]rje'i 'jig rten gyi sdug bsngal thos na mi 'jigs shing snying rje ba dang /_lha rgud pa thos na mi 'jigs shing snying rje ba dang /_mi rgud pa thos na mi 'jigs shing snying rje ba dang /_dbul ba dang /_mu ge dang /_rkun po dang /_rang rta dang dmag gi gnod pa thos na mi 'jigs shing snying rje ba ste/_de 'di 
[\[272a.3\]]snyam du ci nas kyang bdag gi sangs rgyas kyi zhing na sems can dmyal ba dang /_dud 'gro'i skye gnas dang /[ {]yi dgas [,]yi dwags [}]kyi yul med cing bsams pa tsam gyis bza' ba dang /_btung ba dang /_bgo ba phun sum tshogs pa dang /_sems can rnams kyang tshe dpag tu med par gyur te/_nga'i ba med 
[\[272a.4\]]cing yongs su 'dzin pa med pa bla na med pa yang dag par rdzogs pa'i byang chub tu nges pa de lta bu'i sangs rgyas kyi zhing du yongs su dag par ma byas kyi bar du brtson 'grus mi gtong ngo snyam du sems skyed pa ste/_shA ri'i bu chos bcu po de dag dang ldan na byang chub sems dpa' smon lam las 
[\[272a.5\]]kyang mi nyams shing sangs rgyas kyi zhing yang yongs su dag par byed do/_/shA ri'i bu gzhan yang byang chub sems dpa' me tog khyer zhing de bzhin gshegs pa 'am/_de bzhin gshegs pa'i mchod rten gyi drung du song nas 'di snyam du sems skyed de/_me tog 'di ji ltar dri zhim la kha dog bzang zhing 
[\[272a.6\]]blta na sdug ste/_yid du 'ong ba dang /_mdzes pa de bzhin du bdag byang chub thob pa'i sangs rgyas kyi zhing de yang me tog sna tshogs kyis yongs su gang ba dang /_rin po che sna tshogs kyi shing ljon pas rab tu brgyan par gyur cig ces bya bar sems bskyed do/_/de bzhin du sbyar te/_phye ma dang /_
[\[272a.7\]]bdug spos dang /_phreng ba dang /_byug pa dang /_bzhon pa dang /_gos dang /_bza' ba dang /_btung ba dang /_gdugs dang /_rgyal mtshan dang /_ba dan dang /_gser dang /_dngul dang /_bai dUr+ya dang /_mu tig dang /_dung dang /_man shel dang /_byi ru'i bar du gang ci 'bul yang rung ste/_de dag thams cad 
[\[272b\]]
[\[272b.1\]]sangs rgyas kyi zhing gi yon tan bkod pa bsgrub pa'i don du yongs su bsngo zhing tshul khrims kyi sdom pa la gnas pas byang chub sems dpa' tshul khrims kyi sdom pa la gnas pa de'i sems kyi smon pa 'grub par 'gyur ro/_/shA ri'i bu gzhan yang 'di la byang chub sems dpa' ni su la yang yid du mi 
[\[272b.2\]]'ong ba'i tshig mi rjod cing yid du 'ong ba'i tshig sha stag brjod de/_de byang chub thob pa'i sangs rgyas kyi zhing de na sems can gang gis kyang yid du mi 'ong ba'i sgra mi thos te/_yid du 'ong ba'i sgra sha stag thos par 'gyur ro/_/shA ri'i bu gzhan yang 'di la byang chub sems dpa' bdag gi bde ba yongs 
[\[272b.3\]]su mi tshol zhing gzhan bde bas dga' bar 'dzin te/_de la byang chub thob pa'i tshe sangs rgyas kyi zhing de'i sems can bde ba'i dam pas tshim par 'gyur ro/_/shA ri'i bu gzhan yang 'di la byang chub sems dpa'i dge ba bcu'i las kyi lam rtag tu rgyun mi 'chad par yang dag par blangs shing 
[\[272b.4\]]sgrub ste/_dge ba'i rtsa ba de yang sangs rgyas kyi zhing gi yon tan bkod pa yongs su rdzogs par bya ba'i phyir thams cad mkhyen pa nyid du bsngo ste/_de byang chub thob pa'i tshe sangs rgyas kyi zhing de'i sems can thams cad dge ba bcu'i las kyi lam dang ldan zhing 'byung ba'i shes rab can du 'gyur ro/_/
[\[272b.5\]]shA ri'i bu gzhan yang 'di la byang chub sems dpa' yul gang na 'dug kyang rung ste/_yul der skyes pa'am/_bud med dam/_khye'u 'am/_bu mo 'am/_sems can gang ji snyed cig des mthong ba de thams cad byang chub yang dag par 'dzin du 'jug cing su la yang nyan thos dang /_rang sangs 
[\[272b.6\]]rgyas kyi theg pa'i gtam mi rjod cing /_gzhan du na sangs rgyas kyi theg pa'i gtam sha stag brjod de/_de byang chub thob pa'i tshe sangs rgyas kyi zhing der sems can gang ji snyed cig skyes pa de dag thams cad bla na med pa yang dag par rdzogs pa'i byang chub tu nges par gyur te/_nyan thos dang /_rang 
[\[272b.7\]]sangs rgyas med cing byang chub sems dpa'i tshogs kyis yongs su gang ba'i sangs rgyas kyi zhing de thob par 'gyur ro/_/shA ri'i bu gzhan yang 'di la byang chub sems dpa' gzhan gyi rnyed pa mi 'phrog cing gzhan gyis thob na dga' bar 'dzin te/_de byang chub thob pa'i tshe sangs rgyas kyi zhing der 
[\[273a\]]
[\[273a.1\]]sems can gang ji snyed cig skyes pa de thams cad mi 'phrogs pa'i phun sum tshogs pa dang /_chos kyi 'thob pa chen po dang ldan par 'gyur ro/_/shA ri'i bu gzhan yang 'di la byang chub sems dpa' dge slong ngam/_dge slong ma 'am su yang rung ste/_nyes pa byung bas 
[\[273a.2\]]mi rgol la bdag nyid kyang dam pa'i chos la sbyor te/_de byang chub thob pa'i tshe sangs rgyas kyi zhing de na nyes pa'i ming yang ye med par 'gyur te/_de ci'i phyir zhe na/_sems can de dag ni nyes pa med pa'i chos can yongs su dag par 'gyur ba'i phyir ro/_/shA ri'i bu gzhan yang 'di la 
[\[273a.3\]]byang chub sems dpa' chos 'dod cing chos don du gnyer la yongs su yi 'chad pa med pa'i rang bzhin can yin te/_ji skad du thos pa'i chos la nan tan byed pas de byang chub thob pa'i tshe sangs rgyas kyi zhing der sems can gang dag skyes pa de dag thams cad chos 'dod cing chos don du gnyer 
[\[273a.4\]]ba dang /_yongs su yi 'chad pa med pa'i rang bzhin can yin te/_ji skad du thos pa'i chos rnams la nan tan byed par 'gyur ro/_/shA ri'i bu gzhan yang 'di la byang chub sems dpa' rnga bo che dang /_dung dang /_rdza rnga dang /_'khar rnga dang /_pi bang rgyud gcig pa dang /_sgra snyan dang /_
[\[273a.5\]]'khar dkrol dang /_gling bu dang /_pi bang dang /_bal la ki dang /_kim pa la la sogs pa rol mo sil snyan gyi yo byad yid du 'ong ba sna tshogs kyis de bzhin gshegs pa'i mchod rten la mchod pa byed cing dge ba'i rtsa ba de yang sangs rgyas kyi zhing gi yon tan bkod pa bsgrub 
[\[273a.6\]]pa'i don du yongs su bsngo ste/_de byang chub thob pa'i tshe sangs rgyas kyi zhing de na sil snyan brgya stong ma dkrol ma brdungs par sgra 'byin par 'gyur ro/_/shA ri'i bu gzhan yang 'di la byang chub sems dpa' brjed ngas pa'i sems can rnams la dran par 'gyur ba'i gdams ngag gis 
[\[273a.7\]]'dems te/_de byang chub thob pa'i tshe sangs rgyas kyi zhing de'i sems can rnams bsam gtan gyi zas can du 'gyur ro/_/shA ri'i bu ngas sangs rgyas kyi zhing gi yon tan bkod pa phun sum tshogs pa las brtsams te bskal pa 'am/_bskal pa las lhag par chos bstan kyang de bzhin gshegs 
[\[273b\]]
[\[273b.1\]]pa'i spobs pa la mtha' thug pa med mod kyi/_mos pa dang /_lhag pa'i bsam pa phun sum tshogs pa byang chub sems dpa'i theg pa pa'i rigs kyi bu dang /_rigs kyi bu mo gang dag gis gang thos na de yongs su rdzogs par byed par 'gyur ba mdor bstan to/_/shA ri'i bu chos gsum dang ldan na 
[\[273b.2\]]byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya zhing ji ltar bsams pa'i sangs rgyas kyi zhing mngon par 'grub par 'gyur te/_gsum gang zhe na/_'di lta ste/_bag yod par gnas pa dang /_ji skad du thos pa'i chos la nan tan byed pa dang /_
[\[273b.3\]]smon lam gyi khyad par te/_shA ri'i bu chos gsum po de dag dang ldan na byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya zhing ji ltar bsams pa'i sangs rgyas kyi zhing mngon par 'grub par 'gyur ro/_/de nas bcom ldan 'das la tshe dang ldan 
[\[273b.4\]]pa shA ri'i bus 'di skad ces gsol to/_/bcom ldan 'das ji tsam du de bzhin gshegs pas legs par gsungs pa ni ngo mtshar te/_bcom ldan 'das byang chub kyi phyogs kyi chos thams cad ni bag mchis pa la gnas pa'o/_/byang chub ni nan tan la gnas so/_/sangs rgyas kyi zhing gi 
[\[273b.5\]]yon tan bkod pa phun sum tshogs pa ni smon lam gyi khyad par gyis 'grub bo/_/bcom ldan 'das kyis bka' stsal pa/_shA ri'i bu de de bzhin te/_byang chub kyi phyogs kyi chos thams cad ni bag yod pa la gnas so/_/byang chub ni nan tan la gnas so/_/sangs rgyas kyi zhing gi 
[\[273b.6\]]yon tan bkod pa phun sum tshogs pa ni smon lam gyi khyad par gyis 'grub po/_/shA ri'i bu ngas sngon ji ltar smon lam btab pa de bzhin du sangs rgyas kyi zhing yongs su grub bo/_/shA ri'i bu nga bag yod pa la gnas pas smon lam yongs su rdzogs so/_/shA ri'i bu ngas nan tan byas pas byang 
[\[273b.7\]]chub thob bo/_/shA ri'i bu bag med par gnas shing tshig gi las lhur len pa dang /_nan tan med pas ni nyan thos kyis yang sgrub par mi nus na bla na med pa yang dag par rdzogs pa'i byang chub lta ci smos te/_shA ri'i bu de lta bas na byang chub sems dpa' yang dag pa'i ming du gdags 
[\[274a\]]
[\[274a.1\]]par dam bca' bar 'dod pa'i byang chub sems dpas byang chub sems dpa'i bslab pa ji ltar bcas pa 'di la bslab par bya'o/_/de nas 'khor de'i nang nas byang chub sems dpa' brgyad khri bzhi stong so so'i stan las langs te/_thal mo sbyar nas kun gyis kyang mgrin 
[\[274a.2\]]gcig tu bcom ldan 'das la 'di skad ces gsol to/_/bcom ldan 'das bdag cag gis byang chub sems dpa'i bslab pa ji ltar bcas pa 'di la bslab par bgyi'o/_/nan tan gyis yongs su bsgrub par bgyi'o/_/bag mchis par gnas par bgyi'o/_/smon lam rnams 
[\[274a.3\]]yongs su rdzogs par bgyi'o/_/sangs rgyas kyi zhing phun sum tshogs pa yongs su rdzogs par bgyi'o/_/ji ltar bsams pa'i smon lam yongs su rdzogs par ma gyur gyi bar du byang chub sems dpa'i spyod pa spyad par bgyi'o/_/de nas bcom ldan 'das kyis de'i tshe 
[\[274a.4\]]'dzum pa mdzad do/_/de nas bcom ldan 'das la tshe dang ldan pa shA ri'i bus 'di skad ces gsol to/_/bcom ldan 'das 'dzum pa mdzad pa'i rgyu gang lags/_rkyen gang lags/_bcom ldan 'das kyis bka' stsal pa/_shA ri'i bu khyod kyis 'di skad du 
[\[274a.5\]]seng ge'i sgra sgrogs pa'i rigs kyi bu 'di dag mthong ngam/_gsol pa/_bcom ldan 'das mthong lags so/_/bcom ldan 'das kyis bka' stsal pa/_shA ri'i bu rigs kyi bu 'di dag thams cad bskal pa brgya phrag stong 'das nas bla na med pa yang dag par 
[\[274a.6\]]rdzogs pa'i byang chub mngon par rdzogs par 'tshang rgya bar 'gyur te/_shA ri'i bu dper na seng ge zhes bya ba'i de bzhin gshegs pa sha stag sangs rgyas kyi zhing gzhan dang gzhan du 'byung ba ngas gzigs pa de bzhin du de bzhin gshegs pa de de dag kyang ming smon lam bkod pa 
[\[274a.7\]]zhes bya ba sha stag tu sangs rgyas kyi zhing gzhan dang gzhan du 'byung bar 'gyur te/_shA ri'i bu de bzhin gshegs pa de dag gis sangs rgyas kyi zhing yang de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas kyi zhing na sangs 
[\[274b\]]
[\[274b.1\]]rgyas kyi zhing gi yon tan bkod pa ci 'dra ba de 'dra bar lhag chad med par 'gyur te/_tshe'i tshad ni ma gtogs so/_/gsol pa/_bcom ldan 'das 'di dag gi tshe'i tshad ji tsam zhig tu 'gyur/_bcom ldan 'das kyis bka' stsal pa/_shA ri'i bu de bzhin gshegs 
[\[274b.2\]]pa de dag re re zhing tshe'i tshad ni bskal pa bcu bcur 'gyur ro/_/de nas byang chub sems dpa' sems dpa' chen po seng ge'i rtsal gyis mngon par bsgrags pa'i sgra zhes bya ba 'khor de nyid du 'dus par gyur te/_'dug pa stan las langs te/_bla gos phrag pa gcig 
[\[274b.3\]]la gzar nas pus mo g.yas pa'i lha nga sa la btsugs te/_bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/_/bcom ldan 'das 'jam dpal gzhon nur gyur pa 'di sangs rgyas bcom ldan 'das rnams kyis 
[\[274b.4\]]bstod cing bsngags na/_bcom ldan 'das 'jam dpal gzhon nur gyur pa 'di yun ji srid cig na bla na med pa yang dag par rdzogs pa'i byang chub mngon par rdzogs par 'tshang rgya/_de'i sangs rgyas kyi zhing ni ji lta bu zhig tu 'gyur/_de skad ces gsol pa dang /_
[\[274b.5\]]bcom ldan 'das kyis byang chub sems dpa' sems dpa' chen po seng ge'i rtsal gyis mngon par bsgrags pa'i sgra la 'di skad ces bka' stsal to/_/rigs kyi bu 'jam dpal gzhon nur gyur pa 'di nyid la dris shig_/de nas byang chub sems dpa' sems dpa' chen po 
[\[274b.6\]]seng ge'i rtsal gyis mngon par bsgrags pa'i sgras 'jam dpal gzhon nur gyur pa la 'di skad ces smras so/_/'jam dpal khyod ji srid cig na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/_'jam dpal gyis smras pa/_rigs 
[\[274b.7\]]kyi bu khyod kyis kho bo la ci khyod bla na med pa yang dag par rdzogs pa'i byang chub tu yang dag par zhugs sam/_'on te ma zhugs zhes je dris shig_/de ci'i phyir zhe na/_rigs kyi bu gal te kho bo byang chub tu yang dag par zhugs na ni de'i phyir mngon par rdzogs par 'tshang 
[\[275a\]]
[\[275a.1\]]yang rgya na/_kho bo yang dag par zhugs pa med pas mngon par rdzogs par 'tshang rgya bar ji ltar 'gyur/_smras pa/_'jam dpal khyod sems can rnams kyi don du bla na med pa yang dag par rdzogs pa'i byang chub tu yang dag par ma zhugs sam/_smras 
[\[275a.2\]]pa/_rigs kyi bu de ni ma yin no/_/de ci'i phyir zhe na/_sems can dmigs su med pa'i phyir te/_rigs kyi bu gal te kho bos sems can zhig dmigs na ni de'i phyir kho bo yang de dag gi don du byang chub tu yang dag par 'jug na/_rigs kyi bu gang gi phyir 
[\[275a.3\]]sems can yang med/_srog kyang med/_gang zag kyang med pa de'i phyir kho bo 'jug pa med do/_/ldog pa med do/_/smras pa/_'jam dpal khyod sangs rgyas kyi chos la ma zhugs sam/_smras pa/_rigs kyi bu de ni ma yin no/_/de ci'i phyir zhe na/_rigs kyi bu chos 
[\[275a.4\]]thams cad ni sangs rgyas kyi chos la zhugs pa ste/_chos gang zag pa med cing khongs su gtogs pa med la mtshan ma med cing mtshan nyid med pa de ni sangs rgyas su zhugs pa yin te/_chos thams cad kyang sangs rgyas su zhugs pa de dang 'dra bas sangs rgyas su zhugs 
[\[275a.5\]]pa de dang mi 'dra ba med do/_/rigs kyi bu gang yang khyod kyis 'di skad du khyod sangs rgyas kyi chos kyi don du ma zhugs sam zhes smras pa de khyod nyid la dris/_khyod kyis ji ltar bzod pa bzhin du lung ston cig_/rigs kyi bu 'di ji snyam du sems/_gzugs byang chub tu 
[\[275a.6\]]smon tam/_'on te gzugs kyi rang bzhin nam/_gzugs kyi de bzhin nyid dam/_gzugs kyi ngo bo nyid ma/_gzugs kyi stong pa nyid dam/_gzugs kyi dben pa nyid dam/_gzugs kyi chos nyid byang chub tu smon/_rigs kyi bu 'di ji snyam du sems/_gzugs 
[\[275a.7\]]byang chub mngon par rdzogs par 'tshang rgya 'am/_'on te gzugs kyi rang bzhin nam/_gzugs kyi de bzhin nyid dam/_gzugs kyi ngo bo nyid dam/_gzugs kyi stong pa nyid dam/_gzugs kyi dben pa nyid dam/_gzugs kyi chos nyid byang chub mngon par rdzogs par 
[\[275b\]]
[\[275b.1\]]'tshang rgya/_smras pa/_'jam dpal de ni ma yin te/_gzugs byang chub tu smon pa med do/_/gzugs kyi rang bzhin dang /_gzugs kyi de bzhin nyid dang /_gzugs kyi ngo bo nyid dang /_gzugs kyi stong pa nyid dang /_gzugs kyi dben pa nyid dang /_gzugs kyi chos nyid ni 
[\[275b.2\]]byang chub tu smon pa med do/_/gzugs ni byang chub mngon par rdzogs par 'tshang mi rgya ste/_gzugs kyi chos nyid kyi bar du yang byang chub mngon par rdzogs par 'tshang mi rgya'o/_/smras pa/_rigs kyi bu 'di ji snyam du sems/_tshor ba dang /_'du shes dang /_'du 
[\[275b.3\]]byed rnams dang /_rnam par shes pa byang chub tu smon tam/_rnam par shes pa'i chos nyid kyi bar du yang byang chub tu smon tam/_rigs kyi bu 'di ji snyam du sems/_rnam par shes pa byang chub mngon par rdzogs par 'tshang rgya 'am/_rnam par shes pa'i chos nyid kyi bar 
[\[275b.4\]]du yang mngon par rdzogs par 'tshang rgya 'am/_smras pa/_'jam dpal de ni ma yin te/_tshor ba dang /_'du shes dang /_'du byed rnams dang /_rnam par shes pa ni byang chub tu smon pa med do/_/rnam par shes pa'i chos nyid kyi bar du yang byang chub tu smon pa med do/_/rnam 
[\[275b.5\]]par shes pa ni byang chub mngon par rdzogs par 'tshang mi rgya'o/_/rnam par shes pa'i chos nyid kyi bar du yang byang chub mngon par rdzogs par 'tshang mi rgya'o/_/smras pa/_rigs kyi bu 'di ji snyam du sems/_phung po lnga po dag las phyi rol du bdag gam bdag 
[\[275b.6\]]gi zhes bya bar gdags par nus sam/_smras pa/_'jam dpal de ni ma yin no/_/smras pa/_rigs kyi bu de lta yin na byang chub tu smon pa'i chos de gang zhig yod/_byang chub mngon par rdzogs par 'tshang rgya ba yang gang zhig yod/_smras pa/_'jam dpal khyod 
[\[275b.7\]]lta bu byang chub sems dpa' sems dpa' chen po gzhan dag gi dbang du gyur pa/_tshad mar gyur pas kho bo byang chub tu smon pa med do/_/kho bo mngon par rdzogs par 'tshang mi rgya'o zhes bshad na/_bstan pa de thos pas byang chub sems dpa' las dang po pa rnams 
[\[276a\]]
[\[276a.1\]]skrag par 'gyur ro/_/'jam dpal gyis smras pa/_rigs kyi bu chos thams cad ni skrag pa med pa ste/_yang dag pa'i mtha' ni skrag pa med pa'o/_/skrag pa med par bya ba'i phyir de bzhin gshegs pa yang chos ston te/_gang skrag pa de ni skyo bar 'gyur ro/_/gang skyo bar 
[\[276a.2\]]gyur pa de ni 'dod chags dang bral bar 'gyur ro/_/gang 'dod chags dang bral ba de ni rnam par grol lo/_/gang rnam par grol ba de ni bcings pa med par 'gyur ro/_/gang bcings pa med pa de ni chags par mi 'gyur ro/_/gang chags pa 
[\[276a.3\]]med pa de ni 'gro ba med do/_/gang 'gro ba med pa de ni 'ong ba med do/_/gang 'ong ba med pa de ni smon pa med do/_/gang smon pa med pa de ni smon lam 'debs pa med do/_/gang smon lam 'debs pa med pa de ni ldog pa med do/_/gang ldog pa med pa de ni phyir ldog pa ste/_ci las phyir 
[\[276a.4\]]ldog ce na/_bdag tu 'dzin pa las phyir ldog go_/sems can du 'dzin pa dang /_srog tu 'dzin pa dang /_gang zag tu 'dzin pa dang /_chad par 'dzin pa dang /_rtag par 'dzin pa dang /_mtshan mar 'dzin pa las phyir ldog go_/rnam par rtog pa las phyir ldog go_/nam phyir ldog 
[\[276a.5\]]pa de'i tshe 'gyur ba med pas phyir mi ldog ste/_gang las phyir mi ldog ce na/_stong pa nyid las phyir mi ldog go_/mtshan ma med pa dang /_smon pa med pa dang /_yang dag pa'i mtha' dang /_sangs rgyas kyi chos rnams las phyir mi ldog go_/de la gang las phyir mi ldog pa'i 
[\[276a.6\]]sangs rgyas kyi chos rnams gang zhe na/_bral ba med pa ni sangs rgyas kyi chos rnams so/_/khongs su gtogs pa med pa ni sangs rgyas kyi chos rnams so/_/dmigs pa med pa ni sangs rgyas kyi chos rnams so/_/len pa med pa ni sangs rgyas kyi chos rnams so/_/dor 
[\[276a.7\]]ba med pa ni sangs rgyas kyi chos rnams so/_/rgyu ba med pa dang /_rnam par rig pa med pa dang /_ming tsam du zad pa dang /_stong pa dang /_ma skyes pa dang /_ma 'gags pa dang /_'ong ba med pa dang /_'gro ba med pa dang /_rnam par byang ba med pa dang /_kun nas nyon mongs pa dang bral ba 
[\[276b\]]
[\[276b.1\]]dang /_rdul med pa dang /_rdul dang bral ba dang /_bdag gi ba med pa dang /_yid la bya ba med pa dang mi ldan pa med pa dang /_zag pa med pa dang /_blangs pa med pa dang /_mnyam pa dang mi mnyam pa med pa ni sangs rgyas kyi chos rnams so/_/rigs kyi bu sangs rgyas kyi 
[\[276b.2\]]chos gang yin pa de dag ni chos kyang ma yin/_chos ma yin pa yang ma yin te/_de ci'i phyir zhe na/_de dag la gang las 'di dag ni sangs rgyas kyi chos rnams so zhes bya bar brjod pa'i gnas mi dmigs so/_/rigs kyi bu byang chub sems dpa' las dang po pa gang gis bstan pa 
[\[276b.3\]]'di thos nas 'jigs par gyur pa de dag ni myur du bla na med pa yang dag par rdzogs pa'i byang chub mngon par rdzogs par 'tshang rgya'o/_/gang 'jigs par ma gyur pa de dag ni ci yang mngon par rdzogs par 'tshang rgya bar mi 'gyur ro/_/smras pa/_'jam dpal ci las 
[\[276b.4\]]bsams shing de skad du ston/_smras pa/_rigs kyi bu gang 'jigs par gyur pa de dag ni rnam par rtog par 'gyur te/_gang rnam par rtog pa de dag ni 'di snyam du bdag cag gis byang chub mngon par rdzogs par 'tshang rgya bar bya'o snyam nas de dag mngon par rdzogs par 
[\[276b.5\]]'tshang rgya ba dang ldan pa'i sems bskyed pa ji snyed du bskyed par gyur pa de snyed du mngon par rdzogs par 'tshang rgya'o/_/gang dag de lta bu'i sems mi skyed pa de dag ni byang chub tu dmigs pa med cing sems kyis rlom sems su mi byed de byang chub kyi sems su dmigs pa med 
[\[276b.6\]]pas rnam par rtog pa med do/_/gang gi tshe rnam par mi rtog pa de'i tshe ci yang mngon par rdzogs par 'tshang rgya ba med do/_/ci'i phyir ci yang mngon par rdzogs par 'tshang rgya ba med ce na/_byang chub de mi dmigs pas de'i phyir mngon par rdzogs par 'tshang rgya ba med do/_/rigs 
[\[276b.7\]]kyi bu 'di ji snyam du sems/_nam mkha'i khams byang chub mngon par rdzogs par 'tshang rgya 'am/_smras pa/_'jam dpal de ni ma yin no/_/'jam dpal gyis smras pa/_rigs kyi bu ci bcom ldan 'das kyis chos thams cad nam mkha' dang mnyam par bstan mod/_smras 
[\[277a\]]
[\[277a.1\]]pa/_'jam dpal de de bzhin no/_/'jam dpal gyis smras pa/_rigs kyi bu de lta bas na nam mkha' ji lta bar byang chub kyang de bzhin/_byang chub ji lta bar nam mkha' yang de bzhin te/_nam mkha' dang byang chub de ni gnyis su med de gnyis su dbyer med do/_/
[\[277a.2\]]gang gis de lta bu'i mnyam pa nyid shes pa de ni cung zad kyang shes pa med la des ma shes pa yang gang yang med do/_/bstan pa 'di bshad pa'i tshe dge slong khri nyis stong nye bar len pa med par zag pa rnams las sems rnam par grol lo/_/lha dang mi khri bzhi stong chos la chos kyi 
[\[277a.3\]]mig rdul dang bral zhing dri ma med par rnam par dag go_/srog chags dgu khri drug stong gis sngon ma bskyed pa las bla na med pa yang dag par rdzogs pa'i byang chub tu sems bskyed par gyur to/_/byang chub sems dpa' lnga khri nyis stong gis mi skye ba'i chos la bzod pa thob par 
[\[277a.4\]]gyur to/_/de nas byang chub sems dpa' sems dpa' chen po seng ge'i rtsal gyis mngon par bsgrags pa'i sgras 'jam dpal gzhon nur gyur pa la 'di skad ces smras so/_/'jam dpal khyod kyis yun ring po ji srid cig nas bla na med pa yang dag par rdzogs pa'i byang chub 
[\[277a.5\]]tu sems bskyed/_'jam dpal gyis smras pa/_rigs kyi bu kha rog chos rnams ma skyes pa la bdag rnam par rtog tu ma gzhug_/rigs kyi bu gang la la zhig 'di skad du bdag gis byang chub tu sems bskyed do/_/bdag gis byang chub kyi phyir spyad par bya'o/_/zhes 
[\[277a.6\]]zer na de nyid de'i log par lta ba chen por 'gyur te/_rigs kyi bu bdag gis ni sems gang byang chub tu bskyed par bya ba de lta bu yang dag par rjes su ma mthong ste/_de ltar bdag gis sems de yang dag par rjes su ma mthong bas byang chub tu yang sems ma bskyed do/_/
[\[277a.7\]]smras pa/_'jam dpal rjes su ma mthong zhes bya ba'i tshig de'i don gang yin/_'jam dpal gyis smras pa/_rigs kyi bu yang dag par rjes su mthong zhes bya ba ni mnyam pa nyid bstan pa'o/_/smras pa/_'jam dpal ci'i phyir mnyam pa nyid ces bya/_smras pa/_rigs kyi 
[\[277b\]]
[\[277b.1\]]bu mnyam pa nyid ces bya ba ni gang la tha dad pa med pa ste/_mnyam pa nyid des chos thams cad 'di lta ste/_dben pa'i tshul du tshul gcig tu bstan pas ro gcig tu brjod cing kun nas nyon mongs pa med pa dang /_rnam par byang ba med pa dang /_chad pa med pa dang /_rtag 
[\[277b.2\]]pa med pa dang /_mi skye ba dang /_mi 'gag pa dang /_nga'i ba med pa dang /_yongs su 'dzin pa med pa dang /_dor ba med pa'i phyir chos ston cing mi rtog rnam par mi rtog pa ste/_rigs kyi bu chos de lta bu mnyam pa nyid du rtogs pa'i ye shes ni mnyam pa nyid ces bya'o/_/
[\[277b.3\]]rigs kyi bu gzhan yang byang chub sems dpa' gang gis chos nyid khong du chud pa de ni khams las tha dad par yang yang dag par rjes su mi mthong /_gcig tu yang yang dag par rjes su mi mthong ba 'di ni mnyam pa nyid do/_/mnyam pa nyid gang yin pa de ni mi mnyam pa med 
[\[277b.4\]]pa'o/_/mi mnyam pa med pa gang yin pa de ni gzod ma nas dag pa'o/_/de nas bcom ldan 'das la byang chub sems dpa' sems dpa' chen po seng ge'i rtsal gyis mngon par bsgrags pa'i sgras 'di skad ces gsol to/_/bcom ldan 'das 'jam dpal gzhon 
[\[277b.5\]]nur gyur pa 'di ni 'di srid cig nas ngas bla na med pa yang dag par rdzogs pa'i byang chub tu sems bskyed do zhes bgyi bar mi ston te/_'khor 'di dag ni nyan par 'tshal lo/_/bcom ldan 'das kyis bka' stsal pa/_rigs kyi bu 'jam dpal gzhon nur gyur pa 'di ni zab 
[\[277b.6\]]mo'i bzod pa dang ldan pa ste/_de yang ji tsam du byang chub kyang mi dmigs/_sems kyang mi dmigs pa de tsam du zab mo'i bzod pa dang ldan te/_des byang chub kyi sems mi dmigs pas ngas 'di srid cig nas byang chub tu sems bskyed do/_/zhes bya bar mi ston na/_
[\[277b.7\]]rigs kyi bu 'jam dpal gzhon nur gyur pas yun ring po ji srid cig nas bla na med pa yang dag par rdzogs pa'i byang chub tu sems bskyed pa bstan par bya'o/_/rigs kyi bu sngon byung ba 'das pa'i dus bskal pa grangs med pa brgya stong gang gA'i klung gi bye ma snyed phrag bdun 
[\[278a\]]
[\[278a.1\]]'das pa de pha rol gyi yang ches pha rol de'i tshe de'i dus na/_de bzhin gshegs pa dgra bcom pa yang dag par rdzogs pa'i sangs rgyas 'brug sgra'i dbyangs kyi rgyal po zhes bya ba rig pa dang zhabs su ldan pa/_bde bar gshegs pa/_'jig rten mkhyen pa/_
[\[278a.2\]]skyes bu 'dul ba'i kha lo sgyur ba bla na med pa/_lha dang mi rnams kyi ston pa/_sangs rgyas bcom ldan 'das 'jig rten du byung ste/_sangs rgyas kyi zhing 'di nas shar phyogs logs su sangs rgyas kyi zhing gang gA'i klung bye ba phrag dgu bcu rtsa gnyis kyi bye ma snyed 'das pa na 
[\[278a.3\]]'jig rten gyi khams 'byung ba bzang po zhes bya ba byung ste/_de na bcom ldan 'das de bzhin gshegs pa 'brug sgra'i dbyangs kyi rgyal po zhes bya ba de chos ston to/_/de'i tshe bcom ldan 'das de'i nyan thos 'dus pa ni bye ba khrag khrig brgya stong phrag brgyad cu rtsa bzhir gyur/_
[\[278a.4\]]byang chub sems dpa'i 'dus pa ni de'i nyis 'gyur du gyur te/_de'i tshe rgyal po nam mkha' zhes bya ba chos dang ldan pa/_chos kyi rgyal po 'khor los sgyur ba'i rin po che bdun dang ldan pa byung ste/_rigs kyi bu rgyal po nam mkha' zhes bya ba de bu dang chung ma dang /_gnyen 
[\[278a.5\]]'dab dang /_'khor du bcas pas las gzhan med cing skyo ba med pa'i sems kyis de bzhin gshegs pa 'brug sgra'i dbyangs kyi rgyal po nyan thos kyi dge 'dun dang /_byang chub sems dpa'i dge 'dun du bcas pa de la lo brgyad khri bzhi stong du zhal zas kyi rnam pa kha na 
[\[278a.6\]]ma tho ba med pa gzhan dang gzhan dag dang /_na bza' sar pa sar pa gzhan dang gzhan dag dang /_pho brang khang pa brtsegs pa sar pa sar pa gzhan dang gzhan dag dang /_rim gro ba kha na ma tho ba med pa gzhan dang gzhan dag dang /_bde bar sbyar ba thams cad kyis rim gror 
[\[278a.7\]]byas par gyur to/_/de ltar lo brgyad khri bzhi stong 'das pa'i 'og tu de gcig pu dben pa na gnyis su med par 'dug 'dug pa'i yid la rnam pa 'di lta bu'i sems skyes par gyur te/_bdag gis dge ba'i rtsa ba mang po mngon par 'dus byas kyang de dag nges pa med pa'i sems kyis 
[\[278b\]]
[\[278b.1\]]'dus byas nad ni dge ba'i rtsa ba de dag kyang yongs su bsngo bar bya'o/_/snyam nas de 'di snyam du sems te dge ba'i rtsa ba 'di brgya byin du bsngo 'am/_tshangs par bsngo 'am 'khor los sgyur bar bsngo'am/_nyan thos su bsngo 'am/_rang sangs rgyas su bsngo 'am/_gang du bsngo 
[\[278b.2\]]snyam pa dang /_rigs kyi bu rgyal po de'i sems de ltar bskyed ma thag tu steng gi bar snang las lha mang pos sgra bsgrags pa/_rgyal po chen po de ltar dma' ba'i sems ma skyed cig_/de ci'i phyir zhe na/_khyod kyis bsod nams kyi phung po yangs pa byas kyis rgyal po chen po 
[\[278b.3\]]bla na med pa yang dag par rdzogs pa'i byang chub tu sems skyed cig ces byas pa dang /_rigs kyi bu de'i tshe rgyal po chen po nam mkha' de dga' ba dang /_mchog tu dga' ba chen po skyes par gyur te/_des 'di snyam du bsams so/_/bdag ni byang chub las phyir 
[\[278b.4\]]mi ldog go_/de ci'i phyir zhe na/_lha rnams kyis bdag gi sems yongs su shes te sgra bsgrags so snyam mo/_/rigs kyi bu de nas rgyal po nam mkha' de srog chags bye ba khrag khrig brgya stong phrag brgyad cus yongs su bskor cing mdun du bdar te/_bcom ldan 'das 
[\[278b.5\]]de bzhin gshegs pa 'brug sgra'i dbyangs kyi rgyal po ga la ba der dong ste lhags nas bcom ldan 'das kyi zhabs gnyis la mgo bos phyag 'tshal te/_bcom ldan 'das de la lan bdun bskor ba byas nas phyogs gcig tu 'khod do/_/rigs kyi bu de nas rgyal po nam 
[\[278b.6\]]mkha' zhes bya ba des bcom ldan 'das de bzhin gshegs pa 'brug sgra'i dbyangs kyi rgyal po ga la ba de logs su thal mo sbyar ba btud nas bcom ldan 'das la tshigs su bcad de gsol pa/_khyod kyi spyan sngar dam chos zhu/_/skyes bu dam pa mchog skye bar/_/rnam pa gang gis 
[\[278b.7\]]'gyur ba de/_/rnam par 'dren pas bdag la gsungs/_/rnam 'dren khyod la mngon sum du/_/mchod pa yangs pa bgyid bgyid kyang /_/ma nges sems kyis bgyis gyur gyis/_/gar yang yongs su bsngo ma bgyis/_/bdag ni gcig pu dben gnas tshe/_/'di 'dra'i sems shig 
[\[279a\]]
[\[279a.1\]]skyes par gyur/_/bdag gis bsod nams che bas gsan/_/ji ltar yongs su de bsngo snyam/_/tshangs par bsngo 'am brgya byin nam/_/gling bzhi'i dbang phyug thob par ram/_/'on te nyan thos dngos por ram/_/rang rgyal 'thob pa'i phyir bsngo snyam/_/de ltar 
[\[279a.2\]]sems bskyed de ma thag_/lha rnams sgra 'byin brjod pa ni/_/dman pa'i sems kyis bsod nams 'di/_/rnam par chud gzon ma byed cig_/sems can kun la phan pa'i phyir/_/smon lam rlabs chen gdab par gyis/_/byang chub sems rab bskyed byas shing /_/'jig 
[\[279a.3\]]rten rnams kyi don kyang gyis/_/de bas chos kyi dbang phyug gtso/_/rdzogs sangs rgyas la bdag zhu ste/_/thub pa ji ltar sems bskyed na/_/rdzogs pa'i byang chub skye bar 'gyur/_/ye shes de ni gang gis 'thob/_/de don bdag la bstan du gsol/_/byang chub sems ni bskyed 
[\[279a.4\]]bgyis shing /_/thub pa khyod 'drar bdag kyang smon/_/de yi tshig de gsan gyur nas/_/de bzhin gshegs pas bka' stsal pa/_/rgyal po chen po shes par gyis/_/rim gyis khyod la bstan par bya/_/chos rnams thams cad rkyen bzhin te/_/'dun pa'i rtsa la rab tu gnas/_/
[\[279a.5\]]gang gis smon lam ci btab pa/_/de 'dra'i 'bras bu thob par 'gyur/_/rgyal po ngas kyang sngon chad ni/_/rdzogs pa'i byang chub sems bskyed gyur/_/sems can kun la phan don du/_/ngas ni smon lam dam pa btab/_/smon lam ji ltar btab tshul du/_/ngas ni 'bras bu thob 
[\[279a.6\]]par gyur/_/byang chub dam pa ngas thob pas/_/nga yi bsam pa rdzogs par gyur/_/rgyal po chen po brtan gyis la/_/mi 'gyur sems ni bskyed par gyis/_/gal te spyod pa spyad byas na/_/khyod kyang yang dag sangs rgyas 'gyur/_/thub pa'i gsung de thos gyur nas/_/
[\[279a.7\]]rgyal po de ni dga' bar gyur/_/'jig rten kun gyi mngon sum du/_/seng ge'i nga ror tshig 'di brjod/_/'khor ba'i tha ma med pa yi/_/sngon gyi tha ma ji srid pa/_/de srid sems can phan don du/_/spyod pa dpag yas spyad par bya/_/'jig rten mgon po'i spyan snga 'dir/_/byang chub 
[\[279b\]]
[\[279b.1\]]mchog tu sems bskyed do/_/'gro ba thams cad 'gron gnyer te/_/dbul zhing phongs las dgrol bar bya/_/de ring phan chad gal te yang /_/bdag gis 'dod chags sems bskyed na/_/phyogs bcu dag na gang bzhugs pa'i/_/sangs rgyas thams cad bslus par gyur/_/
[\[279b.2\]]byang chub nam zhig thob bar du/_/tha ba'i sems dang gnod sems dang /_/phrag dog dang ni ser sna yang /_/de ring phan chad mi bya'o/_/tshangs pa'i spyod pa bdag gis spyad/_/sdig pa'i 'dod pa yongs su gtang /_/tshul khrims sdom dang nges pa la/_/sangs rgyas rjes su 
[\[279b.3\]]bslab par bya/_/bdag ni byang chub [{]rings [,]ring [}]tshul du/_/'tshang rgyar mos shing spro ba med/_/phyi mthar thug gi bar du yang /_/sems can gcig phyir spyad par bya/_/tshad med bsam gyis mi khyab pa'i/_/sangs rgyas zhing ni sbyang bar bya/_/phyogs rnams bcu po thams cad 
[\[279b.4\]]du/_/bdag gi ming ni thos par bya/_/bdag gis bdag la lung bstan te/_/sangs rgyas 'gyur bar dogs pa med/_/bdag gi lhag bsam rnam par dag_/bdag dbang 'di na 'dren pa rnams/_/lus dang ngag gi las rnams kyang /_/rnam pa kun tu bdag gis sbyang /_/yid 
[\[279b.5\]]kyi las kyang sbyang bar bya/_/mi dge'i las ni spyad mi bya/_/ma 'ongs dus na sangs rgyas te/_/'jig rten mgon du 'gyur zhe na/_/bden pa des ni sa 'di yang /_/rnam pa drug tu g.yos gyur cig_/bdag gis bden tshig gang brjod pa/_/ma nor yang dag smras shes na/_/bden 
[\[279b.6\]]pa des ni mkha' dbyings las/_/sil snyan dag gi sgra grag shog_/bdag la gal te g.yo med cing /_/de bzhin tha ba med ce na/_/man dA ra ba'i me tog bzang /_/bden pa des ni char du phob/_/yang dag don du nges pa yi/_/tshig bden de skad brjod pa dang /_/phyogs bcu mtha' 
[\[279b.7\]]yas thams cad kyi/_/bye ba'i zhing rnams rab tu g.yos/_/de yi mod las mkha' dbyings nas/_/sil snyan bye ba'i sgra yang byung /_/me tog man dA ra ba dag_/mi 'greng bdun srid bab par gyur/_/rgyal po de yi rjes bslabs te/_/srog chags bye ba nyi shu yi/_/'dren par bdag cag 
[\[280a\]]
[\[280a.1\]]'gyur smon ces/_/yid du 'ong ba'i sgra yang bsgrags/_/de ltar srog chags bye ba phrag_/nyi shu po rnams thams cad kyang /_/rgyal po mchog gi rjes slob cing /_/byang chub mchog tu zhugs par gyur/_/rigs kyi bu de'i tshe de'i dus na 'khor los sgyur ba'i 
[\[280a.2\]]rgyal po nam mkha' zhes bya ba byung ba de gzhan zhig yin pa snyam du khyod sems na/_khyod kyis de ltar mi blta'o/_/de ci'i phyir zhe na/_'jam dpal gzhon nur gyur pa 'di nyid de'i tshe de'i dus na/_'khor los sgyur ba'i rgyal po nam mkha' zhes bya bar gyur pa ste/_'jam dpal 
[\[280a.3\]]gzhon nur gyur pa 'dis/_byang chub tu sems bskyed phyin chad bskal pa gang gA'i klung grangs med pa brgya stong phrag bdun gyi bye ma snyed 'das par gyur to/_/mi skye ba'i chos la bzod pa thob nas kyang /_bskal pa gang gA'i klung drug cu rtsa bzhi'i bye ma snyed 'das par gyur te/_de nas 
[\[280a.4\]]nye bar bzung nas 'di de bzhin gshegs pa'i stobs bcu yongs su rdzogs so/_/'di byang chub sems dpa'i sa bcu thams cad yongs su rdzogs so/_/'di sangs rgyas kyis yongs su rdzogs so/_/'di sangs rgyas kyi chos thams cad kyang yongs su rdzogs te/_bar 
[\[280a.5\]]'ga' yang des bdag byang chub mngon par rdzogs par 'tshang rgya bar 'gyur ram/_mi 'gyur snyam pa'i sems gcig kyang bskyed par ma gyur to/_/rigs kyi bu bcom ldan 'das de bzhin gshegs pa 'brug sgra'i dbyangs kyi rgyal po'i spyan sngar rgyal po de dang lhan cig tu/_
[\[280a.6\]]byang chub tu sems bskyed pa'i srog chags bye ba phrag nyi shu po de dag thams cad kyang /_bla na med pa yang dag par rdzogs pa'i byang chub mngon par rdzogs par sangs rgyas nas/_chos kyi 'khor lo bskor te/_sems can tshad med grangs med pa'i don du sangs rgyas 
[\[280a.7\]]kyi bya ba byas nas sangs rgyas kyi mya ngan las 'das pas yongs su mya ngan las 'das so/_/de dag thams cad kyang 'jam dpal gzhon nur gyur pa 'dis sbyin pa la yang dag par btsud do/_/de bzhin du tshul khrims dang /_bzod pa dang /_brtson 'grus dang /_bsam gtan dang /_shes 
[\[280b\]]
[\[280b.1\]]rab la yang dag par btsud de/_thams cad la yang bsnyen bkur dang yongs su spyad par byas so/_/thams cad kyi dam pa'i chos bzung ngo /_/de bzhin gshegs pa gcig ma gtogs pa ni sangs rgyas kyi zhing 'di nas 'og gi phyogs logs su sangs rgyas kyi zhing gang gA'i klung bzhi khri bzhi stong 
[\[280b.2\]]gi bye ma snyed 'das pa na 'jig rten gyi khams sa'i dbyangs zhes bya ba yod de/_de na de bzhin gshegs pa sa'i lha zhes bya ba/_byang chub sems dpa'i dge 'dun tshad med pa dang /_sku tshe'i tshad dpag tu med par bzhugs pa ste/_de da ltar yang bzhugs shing 'tsho'o gzhes so/_/
[\[280b.3\]]sngon byung ba'i le'u 'di bstan pa'i tshe/_srog chags brgya stong phrag bdun bla na med pa yang dag par rdzogs pa'i byang chub tu sems skyes par gyur to/_/de nas byang chub sems dpa' seng ge'i rtsal gyis mngon par bsgrags pa'i sgras/_'jam dpal gzhon nur 
[\[280b.4\]]gyur pa la/_'di skad ces smras so/_/'jam dpal gal te de ltar khyod kyis de bzhin gshegs pa'i stobs bcu yang yongs su rdzogs/_byang chub sems dpa'i sa bcu yang yongs su rdzogs/_sangs rgyas kyi sa yang yongs su rdzogs/_sangs rgyas kyi 
[\[280b.5\]]chos thams cad kyang yongs su rdzogs na/_ci'i phyir bla na med pa yang dag par rdzogs pa'i byang chub mngon par rdzogs par 'tshang mi rgya/_de skad ces smras pa dang /_'jam dpal gzhon nur gyur pas/_byang chub sems dpa' seng ge'i rtsal gyis mngon par bsgrags pa'i 
[\[280b.6\]]sgra la 'di skad ces smras so/_/rigs kyi bu sangs rgyas kyi chos yongs su rdzogs na yang dang yang du byang chub mngon par rdzogs par 'tshang rgyar med do/_/de ci'i phyir zhe na/_des byang chub thob par gyur pas thob zin pa ni gzod thob par mi bya'o/_/smras pa/_'jam dpal 
[\[280b.7\]]sangs rgyas kyi chos yongs su rdzogs zhes bya ba ji lta bu/_smras pa/_rigs kyi bu de bzhin nyid yongs su rdzogs pa gang yin pa de ni sangs rgyas kyi chos rnams yongs su rdzogs pa'o/_/nam mkha' yongs su rdzogs pa gang yin pa de ni sangs rgyas kyi chos rnams yongs su rdzogs pa'o/_/
[\[281a\]]
[\[281a.1\]]de ltar na nam mkha' dang /_sangs rgyas kyi chos rnams dang /_de bzhin nyid ces bya ba 'di ni gnyis su med de gnyis su dbyer med do/_/rigs kyi bu sangs rgyas kyi chos rnams yongs su rdzogs pa gang yin zhe na/_de skad zer ba la gang gzugs yongs su rdzogs pa 
[\[281a.2\]]dang /_gang tshor ba dang 'du shes dang /_'du byed rnams dang /_gang rnam par shes pa yongs su rdzogs pa de ni sangs rgyas kyi chos rnams yongs su rdzogs pa'o/_/smras pa/_'jam dpal gzugs yongs su rdzogs pa ni ji lta bu/_tshor ba dang /_'du shes dang /_'du 
[\[281a.3\]]byed rnams dang /_rnam par shes pa yongs su rdzogs pa ni ji lta bu/_smras pa/_rigs kyi bu khyod kyis gzugs kyi rtag pa'am/_mi rtag pa yang dag par rjes su mthong ngam/_smras pa/_'jam dpal de ni ma mthong ngo /_/'jam dpal gyis smras pa/_rigs kyi bu chos gang 
[\[281a.4\]]rtag pa yang ma yin/_mi rtag pa yang ma yin pa de la yongs su rdzogs pa'am 'grib par 'gyur ba yod dam/_smras pa/_'jam dpal de ni med do/_/'jam dpal gyis smras pa/_rigs kyi bu de ltar chos gang yongs su rdzogs pa yang med/_'grib pa med pa de ni yongs 
[\[281a.5\]]su rdzogs pa zhes bya'o/_/smras pa/_des chos cis yongs su rdzogs zhes bya/_smras pa/_des chos ji ltar shes pa de ltar ye shes 'jug par 'gyur te/_gang gi tshe ye shes 'jug par 'gyur ba de'i tshe mi rtog_/rnam par mi rtog go_/gang gi tshe mi rtog_/rnam par mi rtog pa 
[\[281a.6\]]de'i tshe yongs su rdzogs pa'am 'grib par byed pa med de/_gang yongs su rdzogs pa'am/_'grib pa med pa de ni mnyam pa nyid do/_/rigs kyi bu de lta bas na gzugs kyi mnyam pa nyid mthong ba gang yin pa de ni gzugs yongs su rdzogs pa'o/_/tshor ba dang /_'du shes dang /_'du 
[\[281a.7\]]byed rnams dang /_rnam par shes pa'i mnyam pa nyid mthong ba gang yin pa de ni rnam par shes pa yongs su rdzogs pa'o/_/de nas byang chub sems dpa' sems dpa' chen po seng ge'i rtsal gyis/_mngon par bsgrags pa'i sgras 'jam dpal gzhon nur gyur pa la 'di skad ces smras 
[\[281b\]]
[\[281b.1\]]so/_/'jam dpal de ltar khyod yun ring po nas bzod pa thob kyang bdag gis byang chub thob par bya'o/_/zhes bya ba'i sems bskyed pa gcig kyang skye ba med na/_'jam dpal khyod kyis da ji ltar sems can gzhan dag byang chub la yang dag par gzud par bya/_smras pa/_
[\[281b.2\]]rigs kyi bu kho bo ni sems can gang yang byang chub la yang dag par mi 'dzud do/_/de ci'i phyir zhe na/_sems can med pa dang /_sems can dben pa'i phyir te/_rigs kyi bu gang gis sems can dmigs pa des ni byang chub kyang dmigs/_gang gis byang chub dmigs 
[\[281b.3\]]pa de ni byang chub la/_sems can rnams yang dag par 'dzud par byed kyis/_rigs kyi bu bdag gis ni byang chub kyang ma dmigs/_sems can yang ma dmigs pas/_de ltar byang chub la sems can rnams 'dzud par mi byed do/_/mnyam pa nyid ni byang chub tu smon par 
[\[281b.4\]]byed pa yang med de/_de las ldog pa yang med do/_/de ci'i phyir zhe na/_mnyam pa nyid la rnam par rtog pa med pas de ltar mnyam pa nyid la smon pa med do/_/ldog pa med do/_/de'i phyir na 'du byed rnams la gang nas kyang 'ong ba dang /_gang du yang 'gro ba med de/_de ni mnyam 
[\[281b.5\]]pa nyid do/_/rigs kyi bu mnyam pa nyid ces bya ba ni stong pa nyid kyi tshig ste/_stong pa nyid la smon pa gang yang med do/_/rigs kyi bu gang yang khyod kyis 'di skad du de ltar yun ring po nas bzod pa thob na/_ci'i phyir bdag gis byang chub mngon par rdzogs par 'tshang rgya bar bya'o/_/
[\[281b.6\]]zhes bya bar sems mi skyed ces zer ba ni/_rigs kyi bu khyod kyis sems gang gis byang chub thob par bya ba de lta bu yang dag par rjes su mthong ngam/_smras pa/_'jam dpal de ni ma mthong ste/_de ci'i phyir zhe na/_sems la gzugs med cing bstan du med pas byang chub 
[\[281b.7\]]kyang ming tsam ste/_yid las byung ba ma yin pas byang chub ces bya ba 'am/_sems zhes bya ba ni ming tsam ste/_ming tsam gang yin pa de ni dben zhing byed pa med pa'o/_/smras pa/_rigs kyi bu de la sa bsams nas bdag gis byang chub ji ltar thob par bya snyam du sems bskyed pa med 
[\[282a\]]
[\[282a.1\]]do/_/zhes smras pa yin no/_/de ci'i phyir zhe na/_sems de ni ma skyes pa ste/_ma skyes pa la skye ba med do/_/gang la skye ba med pa de la thob pa dang /_mngon par rtogs par bya ba yang gang zhig yod smras pa/_'jam dpal mngon par rtogs pa zhes bya ba ji lta bu smras pa/_
[\[282a.2\]]rigs kyi bu gang chos thams cad la rlom sems med cing mnyam pa nyid du khong du chud pa 'di ni mngon par rtogs pa zhes bya'o/_/ji ltar rdul tsam gyi 'du shes kyang mi skye mi 'gog pa/_de ltar rtogs pa de ni mngon par rtogs pa zhes bya'o/_/de bzhin nyid dang ma nor ba de bzhin nyid ni rnam 
[\[282a.3\]]par mi rtog ste/_de ni mngon par rtogs pa zhes bya'o/_/yang dag pa'i lta bas zhugs te/_mnyam pa nyid la/_chos gang yang mi dmigs shing ma dmigs pas gcig pa 'am tha dad par mi byed cing rlom sems su mi byed pa 'di ni mngon par rtogs pa zhes bya'o/_/chos 
[\[282a.4\]]thams cad gang 'di mtshan nyid med par mtshan nyid gcig tu lus kyis mngon sum du byas shing shes kyang lus la yang mngon par zhen pa med/_sems la yang mngon par zhen pa med pa 'di ni mngon par rtogs pa thob pa zhes bya'o/_/smras pa/_'jam dpal thob pa zhes bya ba de ji 
[\[282a.5\]]lta bu/_smras pa/_rigs kyi bu de ni rgyu ba med pa'i tshig ste/_de'i phyir thob pa zhes bya'o/_/de'i rgyu ba khams gsum na tha snyad du 'di yin no zhes bstan du med de/_'phags pa rnams kyi thob pa gang yin pa de ni brjod par mi nus so/_/de ci'i phyir zhe na/_chos de ni gnas 
[\[282a.6\]]med cing rgyu ba med pas de'i phyir brjod par mi nus so/_/rigs kyi bu gzhan yang de ni thob pa med pa las thob pa'i sgrar brjod pa ste/_de ni chos gang yang thob pa yang ma yin/_ma thob pa yang ma yin pas de'i phyir thob pa zhes bya'o//_//bam po bzhi pa ste tha 
[\[282a.7\]]ma/_de nas bcom ldan 'das la byang chub sems dpa' sems dpa' chen po seng ge'i rtsal gyis mngon par bsgrags pa'i sgras 'di skad ces gsol to/_/bcom ldan 'das 'jam dpal gzhon nur gyur pa 'di'i sangs rgyas kyi zhing gi yon tan bkod pa ji lta bu zhig tu 'gyur ba 
[\[282b\]]
[\[282b.1\]]de bzhin gshegs pas legs par bstan du gsol/_bcom ldan 'das kyis bka' stsal pa/_rigs kyi bu 'jam dpal gzhon nur gyur pa 'di nyid la dris shig_/de nas byang chub sems dpa' sems dpa' chen po seng ge'i rtsal gyis mngon par bsgrags pa'i sgras/_'jam 
[\[282b.2\]]dpal gzhon nur gyur pa la 'di skad ces smras so/_/'jam dpal khyod kyi sangs rgyas kyi zhing gi yon tan bkod pa ji lta bu zhig tu 'gyur/_smras pa/_rigs kyi bu gang byang chub la mngon par dga' ba de la dris shig/_/smras pa/_'jam dpal khyod byang chub la mngon par dga' 
[\[282b.3\]]ba ma yin na nam/_smras pa/_rigs kyi bu de ni ma yin no/_/de ci'i phyir zhe na/_gang mngon par dga' ba de ni 'dod chags dang ma bral ba'o/_/gang 'dod chags dang ma bral ba de ni sred pa'o/_/sred pa gang la yod pa de ni skye bar 'gyur ro/_/skye ba gang la yod pa de la tshor ba yod do/_/gang la 
[\[282b.4\]]tshor ba yod pa de la 'byung ba med de/_rigs kyi bu de lta bas na kho bo byang chub la mngon par dga' ba med de/_byang chub tu dmigs pa med pas de'i phyir mngon par dga' ba med do/_/rigs kyi bu de lta mod kyi 'on kyang gang khyod kyis 'di skad du khyod kyi sangs rgyas kyi zhing gi yon tan 
[\[282b.5\]]bkod pa ji lta bu zhig tu 'gyur zhes smras pa ni de la bdag gis bdag bstod par mi nus te/_de ci'i phyir zhe na/_de bzhin gshegs pa chos thams cad thugs su chud pa mngon sum du bzhugs bzhin du bdag gi sangs rgyas kyi zhing gi yon tan bkod pa bdag nyid kyis brjod pa na de ni 
[\[282b.6\]]byang chub sems dpa' sems dpa' chen po'i bdag bstod tu 'gyur ro/_/bcom ldan 'das kyis bka' stsal pa/_'jam dpal khyod kyis khyod nyid kyi sangs rgyas kyi zhing gi yon tan bkod pa'i smon lam ston cig_/de bzhin gshegs pas gnang ngo /_/de ci'i phyir zhe na/_khyod las 
[\[282b.7\]]smon lam de dag thos na byang chub sems dpa' sems dpa' chen po gzhan dag kyang spyod pa de lta bu yongs su rdzogs par byed do/_/'jam dpal gyis gsol pa/_bcom ldan 'das bdag ni de bzhin gshegs pa'i bka' la slar mi zlog ste/_sangs rgyas kyi mthus bstan 
[\[283a\]]
[\[283a.1\]]par bgyi'o/_/de nas 'jam dpal gzhon nur gyur pa stan las langs nas bla gos phrag pa gcig tu gzar te/_pus mo g.yas pa'i lha nga sa la btsugs nas/_bcom ldan 'das de bzhin gshegs pa shAkya thub pa ga la ba der logs su thal 
[\[283a.2\]]mo sbyar ba btud de/_bcom ldan 'das la 'di skad ces gsol to/_/bcom ldan 'das de'i slad du rigs kyi bu dang /_rigs kyi bu mo byang chub don du gnyer ba dag bdag la nyan cing smon lam de dag thos nas kyang yongs su rdzogs par bgyid 
[\[283a.3\]]la/_de bzhin nyid du nan tan bgyid na bdag gis bstan par bgyi'o/_/de ltar 'jam dpal gzhon nur gyur pas pus mo g.yas pa'i lha nga sa la btsugs ma thag tu/_de nas skad cig de la phyogs bcur 'jig rten gyi khams gang gA'i klung gi bye ma snyed rnam pa drug tu g.yos par 
[\[283a.4\]]gyur to/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bskal pa bye ba khrag khrig phrag 'bum phrag grangs ma mchis pa nas nye bar bzung ste bdag gis smon lam btab pa ni/_nam bdag gis phyogs bcu mtha' yas 
[\[283a.5\]]mu med pa'i 'jig rten gyi khams su sangs rgyas kyi spyan sgrib pa med pas bltas na/_sangs rgyas bcom ldan 'das gang ji snyed pa de dag thams cad bdag gis byang chub la yang dag par btsud pa dang /_bdag gis byang chub kyi sems la bkod pa dang /_bdag gis sbyin pa la 
[\[283a.6\]]yang dag par btsud pa dang /_de bzhin du bdag gis tshul khrims dang /_bzod pa dang /_brtson 'grus dang /_bsam gtan dang /_sa rab la yang dag par btsud pa dang /_bdag gis bskul ba dang /_bdag gis rjes su bstan par gyur par ma mthong ba de srid du bdag bla na 
[\[283a.7\]]med pa yang dag par rdzogs pa'i byang chub mngon par rdzogs par 'tshang rgya bar mi bya'i/_nam bdag gis sangs rgyas kyi spyan sgrib pa med pas phyogs bcur rnam par bltas kyang bdag gis sangs rgyas nyid la ma bkod pa'i de bzhin gshegs pa de lta bu gang yang mthong bar ma 
[\[283b\]]
[\[283b.1\]]gyur pa de'i tshe bdag kyang bla na med pa yang dag par rdzogs pa'i byang chub mngon par rdzogs par 'tshang rgya bar bya'o/_/zhes bgyi bar smon lam btab bo/_/de nas 'khor de'i nang nas byang chub sems dpa' la la 'di snyam du sems par 'gyur te/_'jam dpal gzhon nur gyur pa 'dis 
[\[283b.2\]]sangs rgyas bcom ldan 'das ji snyed cig mthong bar 'gyur snyam pa dang /_de nas bcom ldan 'das kyis byang chub sems dpa' de dag gi sems kyi rtog pa thugs kyis thugs su chud nas/_byang chub sems dpa' sems dpa' chen po seng ge'i rtsal gyis mngon par bsgrags pa'i 
[\[283b.3\]]sgra la 'di skad ces bka' stsal to/_/rigs kyi bu 'di lta ste/_dper na skyes bu gang la la zhig skyes par gyur te/_des stong gsum gyi stong chen po'i 'jig rten gyi khams 'di rdul phra rab tu brlags shing bshig ste thal bar byas na rigs kyi bu de ji snyam du sems/_rdul phra rab kyi 
[\[283b.4\]]rdul de dag rtsi shes pa 'am/_rtsis la shin tu mkhas pa dag gis brgya phrag 'di snyed cig yod do zhe'am/_stong phrag 'di snyed cig yod do zhe'am/_'bum phrag 'di snyed cig yod do zhe'am/_bye ba phrag 'di snyed cig yod do zhe'am/_bye ba brgya phrag 'di snyed cig yod do zhe'am/_
[\[283b.5\]]bye ba stong phrag 'di snyed cig yod do zhe'am/_bye ba 'bum phrag 'di snyed cig yod do zhes shes pa'am/_bgrang ba'am/_gzhal ba'am/_tshad gzung bar nus sam/_gsol pa bcom ldan 'das de ni ma lags so/_/bde bar gshegs pa de ni ma lags so/_/bcom ldan 'das 
[\[283b.6\]]kyis bka' stsal pa/_'jam dpal gzhon nur gyur pas sangs rgyas kyi spyan sgrib pa med pas rnam par bltas na/_phyogs bcu'i phyogs re rer yang de snyed kyi sangs rgyas bcom ldan 'das dag mthong bar 'gyur ro/_/de nas bcom ldan 'das la 'jam dpal gzhon nur gyur pas 
[\[283b.7\]]'di skad ces gsol to/_/bcom ldan 'das bdag gis ni bdag gi sangs rgyas kyi zhing gcig la gang gA'i klung du ma'i bye ma snyed kyi sangs rgyas kyi zhing tsam gyi tha gru yangs pa yongs su ma grub cing sangs rgyas kyi zhing de rin po che brgya stong du ma las grub pa dang /_rin po che brgya stong du 
[\[284a\]]
[\[284a.1\]]mas spras pa/_srid pa'i rtse mo'i tshad tsam du ma gyur gyi bar du bla na med pa yang dag par rdzogs pa'i byang chub mngon par rdzogs par 'tshang rgya bar mi bgyi bar smon lam btab bo/_/bcom ldan 'das gzhan yang bdag gis sangs rgyas kyi zhing der stong gsum 
[\[284a.2\]]gyi stong chen po'i 'jig rten gyi khams bcu'i tshad tsam gyi byang chub kyi shing skyes te/_byang chub kyi shing de'i 'od kyis sangs rgyas kyi zhing de thams cad rgyas shing khyab par gyur cig ces bgyi bar smon lam de skad btab bo/_/bcom ldan 'das gzhan yang bdag gis byang chub kyi shing 
[\[284a.3\]]de'i drung du bdag 'dug pa'i tshe/_bla na med pa yang dag par rdzogs pa'i byang chub mngon par rdzogs par sangs rgyas pa nas yongs su mya ngan las 'das pa'i bar du byang chub kyi shing drung de nas ma langs kyang /_bdag gi sprul pa phyogs bcu'i phyogs re re zhing sangs rgyas 
[\[284a.4\]]kyi zhing bye ba khrag khrig phrag 'bum phrag grangs med pa dag tu dong zhing sems can rnams la chos ston par gyur cig ces bgyi bar smon lam de skad btab bo/_/bcom ldan 'das gzhan yang bdag gis bdag gi sangs rgyas kyi zhing der nyan thos dang rang sangs rgyas kyi ming tsam 
[\[284a.5\]]yang ye med par gyur te/_byang chub sems dpa' zhe sdang dang /_tha ba dang /_'chab pa med pa/_tshangs pa'i spyod pa yongs su dag par spyod pa sha stag gis sangs rgyas kyi zhing de gang la sangs rgyas kyi zhing de na bud med kyi ming yang mi grag cing mngal du skye ba med pa dang /_byang chub 
[\[284a.6\]]sems dpa'i de dag thams cad kyang gos ngur smrig gyon cing skyil mo krung bcas bar rdzus te byung ba dang /_sangs rgyas kyi zhing de shin tu dag par gyur te/_de bzhin gshegs pa'i sprul pa phyogs bcu'i 'jig rten gyi khams bye ba khrag khrig phrag 'bum phrag grangs med par gshegs 
[\[284a.7\]]shing /_sems can rnams la chos ston pa de dag theg pa gsum las brtsams te mos pas tshul bzhin du sems can rnams la chos ston pa ma gtogs par sangs rgyas kyi zhing de na nyan thos dang /_rang sangs rgyas med cing byang chub sems dpas yongs su gang bar gyur cig ces 
[\[284b\]]
[\[284b.1\]]bgyi bar smon lam de skad btab bo/_/de nas bcom ldan 'das la byang chub sems dpa' sems dpa' chen po seng ge'i rtsal gyis mngon par bsgrags pa'i sgras 'di skad ces gsol to/_/bcom ldan 'das 'jam dpal gzhon nur gyur pa byang chub mngon par rdzogs par sangs 
[\[284b.2\]]rgyas pa na ming ji skad ces bgyi bar 'gyur/_bcom ldan 'das kyis bka' stsal pa/_rigs kyi bu de bzhin gshegs pa kun tu gzigs pa zhes bya bar 'gyur ro/_/rigs kyi bu 'di ci snyam du sems/_de bzhin gshegs pa de ci'i phyir kun tu gzigs pa zhes bya zhe na/_
[\[284b.3\]]rigs kyi bu de bzhin gshegs pa kun tu gzigs pa des phyogs bcu'i 'jig rten gyi khams bye ba khrag khrig brgya stong tshad med grangs med pa kun gyi sangs rgyas bcom ldan 'das rnams mthong bar 'gyur ba dang /_sems can gang gis de bzhin gshegs pa de mthong bar 
[\[284b.4\]]'gyur ba de dag thams cad kyang bla na med pa yang dag par rdzogs pa'i byang chub tu nges par 'gyur ba dang /_rigs kyi bu da ltar byung ba'i dus sam/_nga mya ngan las 'das pa'i dus kyang rung ste/_de bzhin gshegs pa dgra bcom pa yang dag par rdzogs pa'i sangs rgyas kun tu 
[\[284b.5\]]gzigs pa de'i mtshan gang gis thos pa de dag ni mi 'gyur ba la zhugs pa dang /_mos pa chung ba'i gang zag rnams ma gtogs par thams cad kyang bla na med pa yang dag par rdzogs pa'i byang chub mngon par rdzogs par 'tshang rgya bas/_de'i phyir de bzhin gshegs pa de kun tu 
[\[284b.6\]]gzigs pa zhes bya'o/_/de nas yang bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das bdag gis smon lam ni de bzhin gshegs pa 'od dpag med kyis dga' ba'i zas dang ldan par 'gyur bar smon lam mdzad pa lta bu 
[\[284b.7\]]yang ma lags te/_bcom ldan 'das bdag gis ni bdag gi sangs rgyas kyi zhing der byang chub sems dpa' gang dag skyes par gyur pa de dag kha zas kyi 'du shes shig skyes par gyur pa na/_de ma thag tu skad cig de la de dag gi lag pa g.yas par ro bro ba brgya phrag du ma dang 
[\[285a\]]
[\[285a.1\]]ldan pa'i kha zas kyis gang ba'i snod mngon du byung bar gyur la/_snod de dag byung ma thag tu de dag 'di snyam du 'di ltar bdag cag gis phyogs bcu'i sangs rgyas bcom ldan 'das rnams la ma phul/_sems can dbul zhing phongs pas sdug bsngal ba dang mgon med 
[\[285a.2\]]par gyur pa dag dang /[ {]yi dgas [,]yi dwags [}]kyi 'jig rten du skyes pa gang dag lo stong phrag du mar yang mchil ma'i thal ba 'ga' yang mi rnyed pa de lta bu dag yongs su tshim par ma byas par bdag nyid kyis bza' ba ni tshul dang mi 'dra'o zhes bgyi ba dran pa thob par gyur cing de'i mod la de dag mngon par 
[\[285a.3\]]shes pa lnga yongs su grub par 'gyur te/_rdzu 'phrul dang ldan zhing nam mkha' las mchi ba dang /_rlung ltar chags pa ma mchis pa'i shugs kyis phyogs bcu'i 'jig rten gyi khams grangs dang tshad ma mchis pa dag tu phyin nas kha zas de las de bzhin gshegs pa nyan thos 
[\[285a.4\]]kyi dge 'dun dang bcas pa la yang phul/_sems can phongs shing ltogs pa dang /_mgon ma mchis pa rnams dang /[ {]yi dgas [,]yi dwags [}]kyi 'jig rten du skyes pa rnams kyang yongs su tshim par bgyis nas de dag la chos bstan te/_skad cig gcig gis sangs rgyas kyi zhing der slar 
[\[285a.5\]]mchi bar gyur cig ces bgyi bar smon lam de skad btab bo/_/bcom ldan 'das gzhan yang bdag gis ni bdag byang chub thob pa'i tshe bdag gi sangs rgyas kyi zhing der byang chub sems dpa' gang ji snyed cig skyes pa de dag gos rin po che rnam pa sna tshogs kyi longs spyod dang ldan par 
[\[285a.6\]]gyur te/_bsams pa tsam gyis ci la dga' ba'i gos rin po che dge sbyong gi tshul dang 'thun pa rung bdag 'byung bar gyur la gos rin po che de dag byung ma thag tu 'di snyam du 'di ltar bdag cag gis gos 'di lta bu phyogs bcu'i sangs rgyas bcom ldan 'das rnams la ma phul bar 
[\[285a.7\]]bdag cag nyid kyis yongs su spyad pa ni tshul dang mi 'dra'o snyam pa'i dran pa thob par gyur nas/_de dag gis sems de ltar skyes ma thag tu 'jig rten gyi khams tshad ma mchis/_grangs ma mchis pa dag tu mchis shing gos de dag thams cad sangs rgyas bcom ldan 'das rnams la mngon 
[\[285b\]]
[\[285b.1\]]par bkab ste/_slar sangs rgyas kyi zhing der mchis nas/_ci dga' ba'i gos rin po che la spyod par gyur cig ces bgyi bar smon lam de skad btab bo/_/bcom ldan 'das de bzhin du sangs rgyas kyi zhing de na byang chub sems dpa' sems dpa' chen po de dag gi longs spyod dang /_
[\[285b.2\]]yongs su spyad pa gang ji snyed cig mchis pa de dag thams cad kyang sangs rgyas bcom ldan 'das nyan thos kyi dge 'dun dang bcas pa dag la phul nas slad kyis bdag cag yongs su spyod par 'gyur ba dang /_sangs rgyas kyi zhing de na mi khom pa brgyad ma mchis pa dang /_sangs rgyas kyi 
[\[285b.3\]]zhing de na mi dge ba'i sgra ma mchis pa dang /_sangs rgyas kyi zhing de na sdug bsngal gyi sgra ma mchis pa dang /_sangs rgyas kyi zhing de na skyon du 'gyur ba'i sgra ma mchis pa dang /_sangs rgyas kyi zhing de na gzugs dang /_sgra dang /_dri dang /_ro dang /_reg bya yid du mi 'ong ba ma mchis par 
[\[285b.4\]]gyur cig ces bgyi bar smon lam btab bo/_/de nas bcom ldan 'das la byang chub sems dpa' sems dpa' chen po seng ge'i rtsal gyis mngon par bsgrags pa'i sgras 'di skad ces gsol to/_/bcom ldan 'das gang du bcom ldan 'das de bzhin gshegs pa kun tu 
[\[285b.5\]]gzigs pa de 'byung bar 'gyur ba'i 'jig rten gyi khams de'i ming ci zhes bgyi bar 'gyur/_bcom ldan 'das kyis bka' stsal pa/_smon lam ji lta ba bzhin du yongs su rdzogs shing dag la rdul med pa bsags pa zhes bya ba'i 'jig rten gyi khams su 'gyur ro/_/
[\[285b.6\]]gsol pa/_bcom ldan 'das 'jig rten gyi khams de phyogs gang logs shig tu 'byung bar 'gyur/_bcom ldan 'das kyis bka' stsal pa/_rigs kyi bu 'jig rten gyi khams de ni lho phyogs logs su 'byung ste/_'jig rten gyi khams mi mjed 'di nyid kyang de'i nang 
[\[285b.7\]]du 'dus shing khongs su chud par 'gyur ro/_/de nas bcom ldan 'das la 'jam dpal gzhon nur gyur pas gzhan yang 'di skad ces gsol to/_/bcom ldan 'das bdag gis ni smon lam 'di ltar btab ste/_bdag gi sangs rgyas kyi zhing de rin po che bye ba khrag khrig 'bum phrag 
[\[286a\]]
[\[286a.1\]]du mas gang zhing nor bu rin po che du mas spras pas nor bu rin po che kun tu bstan pa dang 'dra la rin po che de dag kyang phyogs bcu'i 'jig rten na dkon la sngan chad ma mthong zhing mi srid pa sha stag ste/_de dag gi ming brjod na yang lo bye ba brgya stong thogs par 'gyur ba de lta 
[\[286a.2\]]bu'i nor bu rin po che dag gis sangs rgyas kyi zhing de yongs su gang bar gyur te/_sangs rgyas kyi zhing de la byang chub sems dpa' la la zhig sangs rgyas kyi zhing 'di gser las grub par mthong bar dga'o snyam na yang des gser las grub par mthong ba dang /_dngul las 
[\[286a.3\]]grub par mthong bar dga'o snyam na yang dngul las grub par mthong la/_gzhan gyis gser las grub par mthong ba ma mchis par mi 'gyur ba dang /_de bzhin du bai dUr+ya las grub pa dang /_shel las grub pa dang /_mu tig dmar po las grub pa dang /_rdo'i snying po las grub 
[\[286a.4\]]pa dang /_spug las grub pa'am/_de bzhin du rin po che sna tshogs kyi rgyu las grub pa 'am/_tsan dan las grub pa 'am/_a ga ru las grub pa 'am/_ta ka ra las grub pa 'am/_tam la'i lo ma las grub pa 'am/_tsan dan sbrul gyi snying po las grub pa 'am/_tsan dan 
[\[286a.5\]]dmar po las grub pa 'am/_su rnam pa ji lta bur 'dod pa de dag gis de bzhin du mthong ste/_phan tshun nas sangs rgyas kyi zhing tha dad par mthong ba yang ma mchis par 'gyur ba dang /_sangs rgyas kyi zhing de na byang chub kyi shing de las 'od byung ba dang /_byang chub sems dpa' rang rang 
[\[286a.6\]]las 'od byung bas snang zhing gsal ba ma gtogs par nyi ma dang zla ba'i 'od kyang mi mngon/_skar ma dang /_rin po che dang /_zhugs dang /_glog gam/_sems can gzhan gang gi 'od kyang mi mngon pa dang /_gang dag ji tsam du 'od kyis khyab par gda' ba tha na sangs rgyas 
[\[286a.7\]]kyi zhing bye ba khrag khrig phrag 'bum de snyed du de dag gi 'od kyis gsal bar 'gyur te/_sangs rgyas kyi zhing de na byang chub sems dpa' rnams kyi bsam pa'i khyad par gyis me tog kha bye ba dang /_kha zums par 'gyur ba dang /_gang dus dang /_tshod rnam pa ji lta bur yongs su 
[\[286b\]]
[\[286b.1\]]spyad par 'tshal ba de bzhin du de'i grub pa ma gtogs par nyin mtshan gyi ming yang ma mchis pa dang /_sangs rgyas kyi zhing de na grang ba dang tsha ba yang ma mchis/_rga ba dang /_na ba dang /_'chi ba yang ma mchis te/_byang chub sems dpa' gang byang chub mngon par rdzogs par 'tshang 
[\[286b.2\]]rgya bar 'tshal ba de 'jig rten gyi khams gzhan du mchis shing dga' ldan gyi gnas su tshe bas par bgyis nas byang chub mngon par rdzogs par 'tshang rgya bar 'gyur ba dang /_sangs rgyas kyi zhing de'i steng gi bar snang las sil snyan bltar mi gda' ba bye ba khrag khrig phrag 'bum rtag tu rgyun 
[\[286b.3\]]mi 'chad par sgra 'byin pa dang /_sil snyan de dag las kyang 'dod pa dang ldan pa'i sgra mi 'byung gi gzhan du na pha rol tu phyin pa'i sgra dang /_sangs rgyas kyi sgra dang /_chos kyi sgra dang /_dge 'dun gyi sgra dang /_byang chub sems dpa'i sde snod kyi chos kyi rnam grangs kyi sgra 'byin par 'gyur te/_
[\[286b.4\]]byang chub sems dpa' de dag ji lta bur mos pa'i sgra de lta bu thos par 'gyur ba dang /_byang chub sems dpa' gang dag de bzhin gshegs pa de blta bar 'tshal lam/_'chag gam/_'gro'am/_'ong ngam/_sdod dam/_mchis kyang rung ste/_gang dag der sangs rgyas blta ba'i yid la 
[\[286b.5\]]bgyi ba skyes ma thag tu de dag gis de bzhin gshegs pa dgra bcom pa yang dag par rdzogs pa'i sangs rgyas kun tu gzigs pa byang chub kyi shing drung na bzhugs pa de de nyid na bzhugs par mthong bar gyur cing mthong nas kyang bcom ldan 'das de mthong ma thag tu de dag gi the tshom mam/_
[\[286b.6\]]nem nur ram/_yid gnyis sam/_chos kyi som nyi gang ci mchis pa yongs su chad par gyur te/_bstan mi 'tshal bar chos kyi tshig de'i don yongs su 'tshal bar gyur cig ces bgyi bar smon lam btab bo/_/de nas 'khor de'i byang chub sems dpa' bye ba khrag khrig phrag 'bum phrag du 
[\[286b.7\]]mas mgrin gcig tu smras pa/_gang 'di kun tu gzigs pa zhes bya ba mtshan de ni tshul dang 'dra ba ste/_sems can gang dag gis bcom ldan 'das de bzhin gshegs pa kun tu gzigs pa de'i mtshan thos pa de dag kyang rnyed pa legs par rnyed pa yin na sangs rgyas kyi zhing der skyes par gyur 
[\[287a\]]
[\[287a.1\]]pa lta ci smos te/_gang dag gis lung bstan pa'i chos kyi rnam grangs 'di thos pa dang /_gang dag gis 'jam dpal gzhon nur gyur pa'i ming thos pa de dag gis ni sangs rgyas mngon sum du mthong bar blta'o/_/de skad ces smras pa dang /_bcom ldan 'das kyis byang 
[\[287a.2\]]chub sems dpa' de dag la 'di skad ces bka' stsal to/_/rigs kyi bu dag de de bzhin no/_/ji skad smras pa de bzhin te/_rigs kyi bu dag gang gis sangs rgyas bye ba khrag khrig phrag 'bum gyi mtshan brjod pa bas ni gang gis 'jam dpal gzhon nur gyur pa'i ming brjod na 'di 
[\[287a.3\]]nyid de bas bsod nams ches mang du skyed na/_bcom ldan 'das de bzhin gshegs pa kun tu gzigs pa de'i mtshan brjod pa lta smos kyang ci dgos/_de ci'i phyir zhe na/_'jam dpal gzhon nur gyur pas bskal pa re re zhing sems can gyi don ji snyed du byas pa'i sems 
[\[287a.4\]]can gyi don de ni sangs rgyas bye ba khrag khrig phrag 'bum gyis kyang ma mdzad do/_/de nas 'khor de'i lha dang /_klu dang /_gnod sbyin dang /_dri za dang /_lha ma yin dang /_nam mkha' lding dang /_mi'am ci dang /_lto 'phye chen po dang /_mi dang mi ma yin pa bye ba khrag khrig 'bum phrag du mas 
[\[287a.5\]]mgrin gcig tu 'di skad ces smras so/_/'jam dpal gzhon nur gyur pa la phyag 'tshal lo/_/de bzhin gshegs pa kun tu gzigs pa la phyag 'tshal lo/_/de skad ces brjod pa dang /_/de'i mod la srog chags bye ba khrag khrig 'bum phrag brgyad cu rtsa bzhi bla na med pa yang dag par 
[\[287a.6\]]rdzogs pa'i byang chub tu sems skyes par gyur to/_/sems can tshad med pa dag kyang dge ba'i rtsa ba yongs su smin par gyur te/_bla na med pa yang dag par rdzogs pa'i byang chub las phyir mi ldog par gyur to/_/bcom ldan 'das la 'jam dpal gzhon nur gyur pas gzhan yang 
[\[287a.7\]]'di skad ces gsol to/_/bcom ldan 'das bdag gis ni 'di ltar phyogs bcu'i 'jig rten gyi khams bye ba khrag khrig phrag 'bum phrag tshad med grangs med pa dag na sangs rgyas bcom ldan 'das bzhugs pa rnams kyi sangs rgyas kyi zhing gi yon tan bkod pa'i rgyan dang /_smon 
[\[287b\]]
[\[287b.1\]]lam gyi rgyan dang /_mtshan nyid dang /_mtshan ma dang /_spyod pa dang /_gnas kyi rnam pa'i rgyan gang ji snyed cig mthong ba las nyan thos kyi bkod pa dang /_snyigs ma lnga'i sangs rgyas rnams ma gtogs par de dag thams cad bdag gis sangs rgyas kyi zhing gcig gi nang du 'dus pa 
[\[287b.2\]]dang /_khongs su chud par bya'o zhes bgyi bar smon lam btab ste/_bcom ldan 'das bdag 'tshal na bskal pa gang gA'i klung gi bye ma snyed du bdag gi sangs rgyas kyi zhing gi yon tan bkod pa las brtsams te/_rnam pa gzhan dang gzhan du thogs pa ma mchis pa'i tshul gyis sug 
[\[287b.3\]]las gzhan ma mchis par bshad dam de bas kyang ring du bshad kyang sangs rgyas kyi zhing gi yon tan bkod pa de dag mthar thug par mi 'gyur ro/_/bcom ldan 'das bdag gi smon lam gyi rnam pa gang ci 'dra ba de la de bzhin gshegs pa dgra bcom pa yang dag par rdzogs 
[\[287b.4\]]pa'i sangs rgyas ma gtogs par dpang du gyur pa gzhan gang yang ma mchis so/_/bcom ldan 'das kyis bka' stsal pa/_'jam dpal de de bzhin te/_de bzhin gshegs pas thugs su chud do/_/de bzhin gshegs pa dgra bcom pa yang dag par rdzogs pa'i sangs 
[\[287b.5\]]rgyas kyi ye shes la ni thogs pa med de dus gsum kun tu 'jug go_/de nas 'khor de'i nang nas byang chub sems dpa' kha cig 'di snyam du sems par gyur te/_'jam dpal gzhon nur gyur pas rang gi sangs rgyas kyi zhing gi yon tan bkod pa de brjod pa dang /_bcom 
[\[287b.6\]]ldan 'das de bzhin gshegs pa 'od dpag med kyi sangs rgyas kyi zhing 'jig rten gyi khams bde ba can na sangs rgyas kyi zhing gi yon tan bkod pa yod pa de gnyis 'dra 'am/_'on te mi 'dra snyam pa dang /_de nas bcom ldan 'das kyis byang chub sems dpa' de dag gi 
[\[287b.7\]]sems kyi rtog pa thugs kyis thugs su chud nas byang chub sems dpa' seng ge'i rtsal gyis mngon par bsgrags pa'i sgra la bka' stsal pa/_rigs kyi bu 'di lta ste/_dper na mi la la zhig gis skra'i rtse mo brgyar gshags pa'i chas rgya mtsho chen po las chu'i thigs pa 
[\[288a\]]
[\[288a.1\]]gcig blangs na/_rigs kyi bu 'di ji snyam du sems/_chu blangs pa de de dang /_phyin las pa de gnyis gang mang bar 'gyur/_gsol pa/_bcom ldan 'das blangs pa ni nyung slad na las pa ni tshad ma mchis so/_/bcom ldan 'das kyis bka' stsal pa/_rigs kyi 
[\[288a.2\]]bu mi des skra'i rtse mo brgyar gshags pa'i chas rgya mtsho chen po las chu'i thigs pa gcig blangs pa de tsam du ni 'jig rten gyi khams bde ba can de bzhin gshegs pa 'od dpag med kyi sangs rgyas kyi zhing gi yon tan bkod par blta'o/_/rgya mtsho chen po na chu'i lhag ma ji snyed cig 
[\[288a.3\]]yod pa de tsam du ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun tu gzigs pa'i sangs rgyas kyi zhing gi yon tan bkod par blta'o/_/de nas bcom ldan 'das la byang chub sems dpa' seng ge'i rtsal gyis mngon par bsgrags 
[\[288a.4\]]pa'i sgras 'di skad ces gsol to/_/bcom ldan 'das de bzhin gshegs pa kun tu gzigs pa'i sangs rgyas kyi zhing gi yon tan bkod pa rnam pa de lta bu de bzhin gshegs pa gzhan la la la mnga' bar gyur tam/_mnga' bar 'gyur ram/_da ltar la la na de lta bu mnga' ba lta yang 
[\[288a.5\]]bzhugs sam/_bcom ldan 'das kyis bka' stsal pa/_rigs kyi bu yod de/_sangs rgyas kyi zhing 'di nas shar phyogs logs su sangs rgyas kyi zhing gang gA'i klung bye ba phrag brgya'i bye ma snyed 'das pa na 'jig rten gyi khams smon lam la rab tu gnas pas mngon par 'phags pa 
[\[288a.6\]]zhes bya ba yod de/_de na de bzhin gshegs pa dgra bcom pa yang dag par rdzogs pa'i sangs rgyas kun nas 'od zer yon tan rtag tu mang ba rgya mtsho'i rgyal po zhes bya ba sku tshe'i tshad dpag tu med pa da ltar bzhugs te/_'tsho zhing gzhes la byang chub sems dpa'i tshogs tshad med 
[\[288a.7\]]pas yongs su bskor cing mdun gyis bltas te chos ston to/_/rigs kyi bu de bzhin gshegs pa kun tu gzigs pa'i sangs rgyas kyi zhing gi yon tan bkod pa phun sum tshogs par 'gyur ba gang yin pa dang /_da ltar bcom ldan 'das de bzhin gshegs pa dgra bcom pa yang dag 
[\[288b\]]
[\[288b.1\]]par rdzogs pa'i sangs rgyas kun nas 'od zer yon tan rtag tu mang ba rgya mtsho'i rgyal po'i sangs rgyas kyi zhing gi yon tan bkod pa gang yin pa de gnyis mtshungs te lhag chad med do/_/rigs kyi bu byang chub sems dpa' bsam gyis mi khyab pa'i go bgos pa/_'jug pa chen 
[\[288b.2\]]pos zhugs pa gang 'di 'jam dpal gzhon nur gyur pa'i spyod pa 'di nyid la gnas pa bzhi yod de/_byang chub sems dpa' de dag gi sangs rgyas kyi zhing gi yon tan bkod pa yang 'di dang 'dra bar 'gyur ro/_/gsol pa bcom ldan 'das byang chub sems dpa' de dag gi ming 
[\[288b.3\]]bstan tu gsol/_byang chub sems dpa' de dag gang na mchis pa dang /_bcom ldan 'das de bzhin gshegs pa kun nas 'od zer yon tan rtag tu mang ba rgya mtsho'i rgyal po'i sangs rgyas kyi zhing yang bstan du gsol/_de bzhin gshegs pa de dang byang chub sems dpa' de dag 
[\[288b.4\]]kyang bstan du gsol/_de ci'i slad du zhe na/_byang chub sems dpa' gzhan dag kyang sangs rgyas kyi zhing gi yon tan bkod pa de lta bu yongs su 'dzin par 'gyur ba'i slad du'o/_/bcom ldan 'das kyis bka' stsal pa/_rigs kyi bu de'i phyir nyon cig dang bstan par bya'o/_/
[\[288b.5\]]rigs kyi bu byang chub sems dpa' gcig ni 'od kyi tog ces bya ste/_shar phyogs logs na bcom ldan 'das de bzhin gshegs pa mya ngan med pa'i dpal gyi sangs rgyas kyi zhing na 'dug go_/gnyis pa ni ye shes bla ma zhes bya ste/_lho phyogs logs na bcom ldan 
[\[288b.6\]]'das de bzhin gshegs pa ye shes rgyal ba'i sangs rgyas kyi zhing na 'dug go_/gsum pa ni zhi ba'i dbang po zhes bya ste/_nub phyogs logs na bcom ldan 'das de bzhin gshegs pa shes rab brtsegs pa'i sangs rgyas kyi zhing na 'dug go_/bzhi pa ni smon lam blo gros zhes bya 
[\[288b.7\]]ste/_byang phyogs logs na bcom ldan 'das de bzhin gshegs pa mthu bo che'i sangs rgyas kyi zhing na 'dug go_/de nas bcom ldan 'das kyis de'i tshe rdzu 'phrul mngon par 'du mdzad pa 'di lta bu mngon par mdzad de/_rdzu 'phrul mngon par 'du mdzad pa de mngon par mdzad 
[\[289a\]]
[\[289a.1\]]pas bcom ldan 'das de bzhin gshegs pa kun nas 'od zer yon tan rtag tu mang ba rgya mtsho'i rgyal po'i sangs rgyas kyi zhing yang kun tu snang bar gyur/_bcom ldan 'das de yang byang chub sems dpa'i 'khor gyis kun nas bskor cing mdun gyis byas pa dang /_
[\[289a.2\]]sangs rgyas kyi zhing gi yon tan bkod pa sngan chad ma mthong ma thos shing bsam gyis mi khyab la rnam pa'i mchog thams cad dang ldan pa de dag kyang 'di lta ste/_dper na skyes bu mig dang ldan pa'i lag na skyu ru ra'i 'bru 'dug pa mthong ba de bzhin du sangs rgyas kyi zhing de sangs rgyas kyi 
[\[289a.3\]]zhing 'di nas kun nas snang bar gyur to/_/bcom ldan 'das de bzhin gshegs pa kun nas 'od zer yon tan rtag tu mang ba rgya mtsho'i rgyal po de yang sku tha mal pa dpag tshad brgyad khri bzhi stong mnga' ba ste/_'dzam bu'i chu bo'i gser gyi ri bo ltar mdzes shing lam me lhan ne lhang 
[\[289a.4\]]nger bzhugs pa/_byang chub sems dpa' sems dpa' chen po lus dpag tshad bzhi khri nyis stong tsam du gyur pa sha stag gis bskor cing mdun gyis byas te/_byang chub kyi shing yon tan bkod pa du mas rab tu brgyan pa'i drung na seng ge'i khri la bzhugs shing sprul pa bye ba khrag 
[\[289a.5\]]khrig brgya stong mngon par sprul pa mdzad de/_sprul pa de dag kyang phyogs bcu'i 'jig rten gyi khams bye ba khrag khrig brgya stong mang por dong zhing sems can rnams la chos ston pa mthong ngo /_/de nas bcom ldan 'das kyis byang chub sems dpa'i tshogs la bka' stsal pa/_
[\[289a.6\]]rigs kyi bu dag khyod kyis sangs rgyas kyi zhing 'dir sangs rgyas kyi zhing gi yon tan bkod pa dang /_byang chub sems dpa'i tshogs phun sum tshogs pa mthong ngam/_de nas 'khor de'i nang nas byang chub sems dpa' brgyad khri bzhi stong stan las langs te/_thal mo sbyar nas kun 
[\[289a.7\]]gyis kyang mgrin gcig tu 'di skad ces gsol to/_/bcom ldan 'das bdag cag gis kyang 'jam dpal gzhon nur gyur pa'i spyod pa ci 'dra ba'i spyod pa de la bslab par bgyi'o/_/bdag cag gis kyang sangs rgyas kyi zhing gi yon tan bkod pa de lta bu bsgrub par bgyi'o/_/de nas de'i tshe bcom 
[\[289b\]]
[\[289b.1\]]ldan 'das kyis zhal 'dzum pa mdzad do/_/de nas bcom ldan 'das kyi zhal gyi sgo nas 'od zer kha dog sna tshogs pa/_kha dog du ma dang ldan pa 'di lta ste/_sngon po dang /_ser po dang /_dmar po dang /_dkar po dang /_le brgan dang /_shel dang /_dngul gyi kha dog lta bu mang po 'thon 
[\[289b.2\]]par gyur te/_de dag gis 'jig rten gyi khams mtha' yas mu med pa dag snang bar byas nas slar log ste/_bcom ldan 'das la lan gsum bskor ba byas nas bcom ldan 'das kyi dbu'i gtsug tu nub par gyur to/_/de nas bcom ldan 'das la byang chub sems dpa' sems 
[\[289b.3\]]dpa' chen po byams pas 'di skad ces gsol to/_/bcom ldan 'das 'dzum pa mdzad pa'i rgyu gang lags/_rkyen gang lags bcom ldan 'das kyis bka' stsal pa/_byams pa sangs rgyas kyi zhing gi yon tan bkod pa 'di bstan pa'i tshe byang chub sems dpa' brgyad khri bzhi 
[\[289b.4\]]stong 'jam dpal gzhon nur gyur pa'i sangs rgyas kyi zhing gi yon tan bkod pa rnam pa de lta bu'i sangs rgyas kyi zhing gi yon tan bkod pa yongs su bsgrub pa'i phyir sems bskyed de/_byams pa byang chub sems dpa' brgyad khri bzhi stong po de dag las skyes bu dam pa bcu drug gis ni lhag 
[\[289b.5\]]pa'i bsam pa dang ldan par bsam pa thag pas tshig brjod de/_de dag gi sangs rgyas kyi zhing gi yon tan bkod pa yang 'jam dpal gzhon nur gyur pa'i sangs rgyas kyi zhing gi yon tan bkod pa ci 'dra ba de bzhin du 'gyur ro/_/lhag ma rnams kyi sangs rgyas kyi zhing gi yon tan bkod 
[\[289b.6\]]pa ni de ltar mi 'gyur yang bla na med pa yang dag par rdzogs pa'i byang chub tu mngon par rdzogs par 'tshang rgya ste/_de dag gi sangs rgyas kyi zhing gi yon tan bkod pa ni de bzhin gshegs pa 'od dpag med kyi sangs rgyas kyi zhing 'jig rten gyi khams bde ba can na sangs rgyas kyi zhing gi 
[\[289b.7\]]yon tan bkod pa ci 'dra ba de 'dra bar lhag chad med par 'gyur ro/_/byams pa byang chub sems dpa' sems dpa' chen po rnams kyi lhag pa'i bsam pa gces spras byed pa la ltos/_tshig tu brjod par 'dra yang gang gis lhag pa'i bsam pas bsam pa thag pa nas tshig tu brjod pa de 
[\[290a\]]
[\[290a.1\]]dag gi sangs rgyas kyi zhing gi yon tan bkod pa dag ni 'jam dpal gzhon nur gyur pa'i sangs rgyas kyi zhing gi yon tan bkod pa bzhin du gyur to/_/gang gis dman pa'i sems dang /_dad pa tsam gyis tshig tu brjod pa de dag kyang las dma' ba des bskal pa bye ba khrag 
[\[290a.2\]]khrig brgya stong phrag drug cur 'khor ba phyir bsnyil te/_pha rol tu phyin pa lnga yongs su rdzogs par gyur to/_/de nas byang chub sems dpa' bzhi po 'od kyi tog dang /_ye shes bla ma dang /_zhi ba'i dbang po dang /_smon lam blo gros dag kyang /_phyogs bzhi nas khang pa brtsegs 
[\[290a.3\]]pa bai dUr+ya'i mdog tu 'dug pa mtshungs pa med par bzang ba dag gi nang du zhugs te/_lha bye ba khrag khrig phrag brgya stong du mas yongs su bskor cing mdun du bdar te/_sangs rgyas kyi zhing ni rnam pa drug tu g.yo bar byed/_me tog gi char chen po ni rab tu 'bebs/_sil snyan 
[\[290a.4\]]bye ba khrag khrig phrag 'bum ni sgra 'byin cing rdzu 'phrul gyi cho 'phrul sna tshogs kyis 'ong bar snang bar gyur to/_/de nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das ci'i slad du 'jig rten du dog sa cher 
[\[290a.5\]]g.yos par gyur pa dang /_phyogs bzhi nas khang pa brtsegs pa bzhi mchi bar gda' bar gyur/_bcom ldan 'das kyis bka' stsal pa/_byams pa byang chub sems dpa' bzhi po de dag de bzhin gshegs pas bskul nas de bzhin gshegs pa la blta ba'i phyir nye bar 'ong bar 
[\[290a.6\]]gyur to/_/de skad ces bka' stsal nas ring po ma lon par de'i mod la byang chub sems dpa' bzhi po de dag lhags te/_lhags nas kyang khang pa brtsegs pa de dag nas babs nas bcom ldan 'das de bzhin gshegs pa shAkya thub pa ga la ba der song ste phyin nas bcom ldan 
[\[290a.7\]]'das kyi zhabs gnyis la mgo bos phyag 'tshal te/_bcom ldan 'das la lan bdun bskor ba byas nas phyogs gcig tu 'khod do/_/byang chub sems dpa' de dag 'khod ma thag tu thams cad dang ldan pa'i 'khor phyogs bzhi nas snang ba chen pos snang bar gyur to/_/de 
[\[290b\]]
[\[290b.1\]]nas bcom ldan 'das kyis byang chub sems dpa'i tshogs la bka' stsal pa/_rigs kyi bu dag skyes bu dam pa 'ongs pa bzhi po 'di dag ni bsam gyis mi khyab pa'i go gyon pa/_'jug pa chen pos yang dag par zhugs pa yin gyis/_rigs kyi bu dag khyod kyis skyes bu 
[\[290b.2\]]dam pa 'di dag la rim gro skyed la chos dris shig_/rigs kyi bu dag skyes bu dam pa 'di dag gi smon lam nyon cig_/rigs kyi bu dag skyes bu dam pa 'di dag gi smon lam ni rnam pa 'di lta bu ste/_rigs kyi bu dang /_rigs kyi bu mo byang chub sems dpa'i theg pa pa gang su dag 
[\[290b.3\]]gis bdag cag mthong bar gyur pa de dag thams cad bla na med pa yang dag par rdzogs pa'i byang chub las phyir mi ldog par gyur te/_bskal pa bye ba phrag nyi shur 'khor ba phyir bsnyil bar gyur cig_/pha rol tu phyin pa lnga yongs su rdzogs par gyur cig_/bud med gang gis bdag 
[\[290b.4\]]cag gi ming thos na yang myur du bud med kyi lus las 'gyur bar shog shig ces bya ba de lta bu'i smon lam dang ldan pa dag go_/de nas bcom ldan 'das kyis sangs rgyas kyi zhing de bstan te/_rdzu 'phrul de dag phyir brtul ba mdzad pa dang /_sangs rgyas kyi zhing de yang mi snang 
[\[290b.5\]]bar gyur to/_/de nas bcom ldan 'das la 'jam dpal gzhon nur gyur pas 'di skad ces gsol to/_/bcom ldan 'das chos thams cad ni sgyu ma lta bu ste/_bcom ldan 'das 'di lta ste/_dper na sgyu ma mkhan ni sgyu ma sprul pa yang bgyid/_sgyu ma ma mchis par yang 
[\[290b.6\]]bgyid de/_bcom ldan 'das de bzhin du chos thams cad kyang skye yang skye/_'gag kyang 'gag ste/_gang la skye ba dang /_'gag pa ma mchis pa de ni mnyam pa nyid do/_/bcom ldan 'das mnyam pa nyid la slob pa'i byang chub sems dpa' sems dpa' chen po ni myur 
[\[290b.7\]]du bla na med pa yang dag par rdzogs pa'i byang chub mngon par rdzogs par 'tshang rgya'o/_/de nas byang chub sems dpa' ye shes bla mas 'jam dpal gzhon nur gyur pa la 'di skad ces smras so/_/'jam dpal byang chub ji lta bu zhig mngon par rdzogs par 'tshang rgya bar bya/_
[\[291a\]]
[\[291a.1\]]'jam dpal gyis smras pa/_gang sus kyang ma thob ma bshig cing gang la yod pa 'am med par chags pa dmigs su med pa'o/_/byang chub sems dpa' ye shes bla mas smras pa/_'jam dpal byang chub de ji tsam du yod pas kyang mi 'thob/_med pas kyang mi 'thob 
[\[291a.2\]]bam/_smras pa/_rigs kyi bu de de bzhin no/_/de ci'i phyir zhe na/_chos thams cad ni gzod ma nas ma skyes pa ste/_yod par ma gyur mi 'gyur bas de'i phyir 'thob par 'gyur ba med do/_/smras pa/_'jam dpal tshul gcig pa'i chos bstan pas de skad du ston tam/_'jam dpal 
[\[291a.3\]]gyis smras pa/_rigs kyi bu tshul gcig pa'i chos bstan pa zhes bya ba gang yin/_smras pa/_'jam dpal gang phung po rnams kyang mi mthong /_khams dang skye mched rnams kyang mi mthong la dmus long yang ma yin/_sha'i mig can yang ma yin zhing chos gang la yang mi rtog_/rnam 
[\[291a.4\]]par mi rtog pa dang /_chos gang la yang 'phel ba dang /_'grib par mi mthong ba 'di ni chos kyi tshul gcig tu bstan pa zhes bya'o/_/de nas byang chub sems dpa' seng ge'i rtsal gyis mngon par bsgrags pa'i sgras smras pa/_gang de bzhin nyid dang mi 'gal zhing chos nyid dang 'gal bar 
[\[291a.5\]]mi byed de/_'di dag ni so so'i skye bo'i chos so/_/'di dag ni nyan thos kyi chos so/_/'di dag ni rang sangs rgyas kyi chos so/_/'di dag ni sangs rgyas kyi chos so zhes bya bar tha dad du mi 'byed cing gang 'di dben pa'i tshul du tshul gcig pa la 'jug pa 'di ni chos kyi tshul gcig tu 
[\[291a.6\]]bstan pa'o/_/byang chub sems dpa' mthong dgas smras pa/_gang de bzhin nyid la yang zhugs la de bzhin nyid kyis kyang rlom sems su mi byed cing 'di ni zab po zhes bya bar mi rtog_/rnam par mi rtog pa de ltar bstan pa gang yin pa de ni chos kyi tshul gcig tu bstan pa'o/_/byang chub 
[\[291a.7\]]sems dpa' spobs pa mi zad pas smras pa/_chos thams cad mi zad pa gang yin pa de ni shin tu zad pa ste/_gang chos thams cad mi zad par chos bstan pa de ni chos nyid las 'gal bar mi byed pa ste/_de ltar bstan pa gang yin pa de ni chos kyi tshul gcig tu bstan pa'o/_/byang 
[\[291b\]]
[\[291b.1\]]chub sems dpa' bsam pa legs par sems pas smras pa/_gang bsam pas bsam du med pa la yang 'jug la bsam du med pa des kyang rlom sems su mi byed cing mi dmigs pa de ltar bstan pa gang yin pa de ni chos kyi tshul gcig tu bstan pa'o/_/byang chub sems dpa' rdul dang 
[\[291b.2\]]bral bas smras pa/_gang 'dod chags dang shin tu bral ba de ni mtshan ma thams cad la 'dod chags pa yang med/_'dod chags dang bral ba yang med/_rjes su chags pa yang med/_khong khro ba yang med/_rmongs pa yang med/_gcig tu byed pa yang med/_gnyis su byed 
[\[291b.3\]]pa yang med/_byed pa yang med/_mi byed pa yang med/_len pa yang med/_'dor ba yang med de de ltar bstan pa gang yin pa de ni chos kyi tshul gcig tu bstan pa'o/_/byang chub sems dpa' rgya mtshos smras pa/_gang rgya mtsho lta bur zab cing gting dpag dka' ba'i chos la 
[\[291b.4\]]zhugs pa de chos la yang mi rtog rnam par mi rtog la ji ltar gnas pa de bzhin du chos ston cing /_bdag dang gzhan du rlom sems su mi byed pa de ltar bstan pa gang yin pa de ni chos kyi tshul gcig tu bstan pa'o/_/zla ba'i bla ma gzhon nur gyur pas smras pa/_gang sems can 
[\[291b.5\]]thams cad la mnyam pa'i sems kyis zla ba lta bur gyur kyang sems can de dag la yang rlom sems med pa de ltar bstan pa gang yin pa de ni chos kyi tshul gcig tu bstan pa'o/_/byang chub sems dpa' mya ngan gyi mun pa thams cad rnam par sel bas smras pa/_gang 
[\[291b.6\]]mya ngan thams cad rgyun chad pa de ni mya ngan med cing zhum par 'gyur ba med do/_/sems can rnams ni mya ngan gyi zug rngu dang ldan pa'o/_/de la mya ngan gyi rtsa ba gang zhe na/_gang 'di ngar 'dzin pa dang /_nga yir 'dzin pa ste/_gang ngar 'dzin pa dang /_nga yir 'dzin pa mnyam pa nyid la 
[\[291b.7\]]gnas shing chos ston pa de ni chos kyi tshul gcig tu bstan pa'o/_/byang chub sems dpa' dmigs pa med pas smras pa/_gang 'dod pa'i khams la yang mi dmigs/_gzugs kyi khams dang /_gzugs med pa'i khams dang /_nyan thos kyi chos dang /_rang sangs rgyas kyi chos la'ang mi 
[\[292a\]]
[\[292a.1\]]dmigs pa de ltar bstan pa gang yin pa de ni chos kyi tshul gcig tu bstan pa'o/_/byang chub sems dpa' kun tu lta bas smras pa/_gang chos ston na gang 'di stong pa nyid kyis mnyam pa nyid kyis mnyam pa nyid ston la/_stong pa nyid kyis kyang rlom sems su mi byed/_
[\[292a.2\]]mnyam pa nyid kyis kyang mi dmigs pa de ltar bstan pa gang yin pa de ni chos kyi tshul gcig tu bstan pa'o/_/byang chub sems dpa' 'khor gsum yongs su dag pas smras pa/_gang chos ston pa'i tshe 'khor gsum dang 'gal bar mi byed de/_'khor gsum gang zhe na/_bdag 
[\[292a.3\]]mi dmigs pa dang /_chos nyan pa mi dmigs pa dang /_chos la yang mngon par zhen pa med pa'o/_/'di ni 'khor gsum yongs su dag pa'i chos bstan pa zhes bya ste/_de ltar bstan pa gang yin pa de ni chos kyi tshul gcig tu bstan pa'o/_/byang chub sems dpa' 'gro ba grub pas 
[\[292a.4\]]smras pa/_gang chos thams cad 'du ba med par yang shes shing ji ltar shes pa de bzhin du yang ston la 'di lta ste/_chos thams cad brjod du med pa'i phyir yi ge gcig kyang mi brjod pa de ltar bstan pa gang yin pa de ni chos kyi tshul gcig tu bstan to/_/byang chub sems 
[\[292a.5\]]dpa' zab mor spyod pas smras pa/_gang chos thams cad kyi zab pa nyid kyang shes la chos de yang yang dag par rjes su mi mthong /_gang ston pa dang /_gang la ston pa dang /_gang bstan pa de yang yang dag par rjes su mi mthong ba de ltar bstan pa gang yin pa de ni/_chos kyi tshul 
[\[292a.6\]]gcig tu bstan pa'o/_/de bzhin du sbyar te/_byang chub sems dpa' sems dpa' chen po gzi brjid chen po gzi brjid chen po dag gis so nas rang rang gi spobs pa ston par gyur to/_/tshul gcig tu bstan pa'i chos kyi sgo 'di bstan pa'i tshe byang chub sems dpa' bye ba phrag bdun 
[\[292a.7\]]cus mi skye ba'i chos la bzod pa thob par gyur to/_/srog chags bye ba khrag khrig 'bum phrag brgyad cu rtsa bzhi ni bla na med pa yang dag par rdzogs pa'i byang chub tu sems bskyed par gyur to/_/dge slong bdun stong ni nye bar len pa med par zag pa rnams las sems rnam par grol lo/_/
[\[292b\]]
[\[292b.1\]]lha dang mi'i skye dgu las khrag khrig dgu bcu rtsa drug ni chos la chos kyi mig rdul dang bral zhing dri ma med pa rnam par dag par gyur to/_/de nas bcom ldan 'das la byang chub sems dpa' sems dpa' chen po seng ge'i rtsal gyis mngon par bsgrags pa'i sgras 'di skad ces gsol to/_/bcom 
[\[292b.2\]]ldan 'das de bzhin gshegs pa kun tu gzigs pa de'i byang chub sems dpa'i dge 'dun ni ji snyed cig tu 'gyur/_de'i sku tshe'i tshad ni ji tsam zhig tu 'gyur/_'jam dpal gzhon nur gyur pa ni ji srid cig na bla na med pa yang dag par rdzogs pa'i byang chub mngon par rdzogs par 
[\[292b.3\]]'tshang rgya/_bcom ldan 'das kyis bka' stsal pa/_rigs kyi bu khyod 'jam dpal gzhon nur gyur pa 'di nyid la dris shig_/de nas byang chub sems dpa'i sems dpa' chen po seng ge'i rtsal gyis mngon par bsgrags pa'i sgras 'jam dpal gzhon nur gyur pa la 'di skad ces 
[\[292b.4\]]smras so/_/'jam dpal khyod ji srid cig na bla na med pa yang dag par rdzogs pa'i byang chub mngon par rdzogs par 'tshang rgya/_'jam dpal gyis smras pa/_rigs kyi bu gang gi tshe nam mkha'i khams gzugs can du gyur pa de'i tshe bdag kyang byang chub mngon par rdzogs par 'tshang 
[\[292b.5\]]rgya'o/_/gang gi tshe sgyu ma'i skyes bu byang chub mngon par rdzogs par 'tshang rgya ba de'i tshe bdag kyang byang chub mngon par rdzogs par 'tshang rgya'o/_/gang gi tshe dgra bcom pa zag pa zad pa byang chub mngon par rdzogs par 'tshang rgya ba de'i tshe bdag kyang byang chub mngon par rdzogs par 
[\[292b.6\]]'tshang rgya'o/_/gang gi tshe rmi lam gyi skyes bu dang /_brag ca dang /_mig yor dang /_chu zla dang /_de bzhin gshegs pa'i sprul pa byang chub mngon par rdzogs par 'tshang rgya ba de'i tshe bdag kyang byang chub mngon par rdzogs par 'tshang rgya'o/_/gang gi tshe nyi ma'i 'od kyis mtshan 
[\[292b.7\]]mor gyur la zla ba'i 'od kyis nyin mor gyur pa de'i tshe bdag kyang byang chub mngon par rdzogs par 'tshang rgya'o/_/rigs kyi bu de lta yin gyis/_su byang chub tu smon pa de la dris shig_/smras pa/_'jam dpal khyod byang chub tu mi smon tam/_/smras pa/_rigs kyi bu de ni ma yin 
[\[293a\]]
[\[293a.1\]]te/_de ci'i phyir zhe na/_'jam dpal nyid kyang byang chub la byang chub nyid kyang 'jam dpal lo/_/de ci'i phyir zhe na/_rigs kyi bu gang 'di byang chub ces bya ba 'am/_'jam dpal zhes bya ba de ni ming tsam mo/_/ming gang yin pa de ni dben zhing byed pa med pa ste stong pa'o/_/
[\[293a.2\]]stong pa nyid gang yin pa de ni byang chub bo/_/de nas bcom ldan 'das kyis byang chub sems dpa' sems dpa' chen po seng ge'i rtsal gyis mngon par bsgrags pa'i sgra la 'di skad ces bka' stsal to/_/rigs kyi bu khyod kyis bcom ldan 'das de bzhin gshegs pa 'od dpag med 
[\[293a.3\]]kyi byang chub sems dpa' 'dus pa dang /_nyan thos 'dus pa mthong ngam/_thos sam/_gsol pa/_bcom ldan 'das bdag gis mthong ngo /_/thos so/_/bka' stsal pa/_rigs kyi bu 'di ji snyam du sems/_gsol pa/_bcom ldan 'das de ni bsam gyis mi khyab bo/_/
[\[293a.4\]]bde bar gshegs pa de ni bgrang du ma mchis so/_/bcom ldan 'das kyis bka' stsal pa/_rigs kyi bu 'di lta ste/_dper na yul ma gad+ha'i til gyi dong nas til gyi 'bru gcig cig blangs na rigs kyi bu til gyi 'bru gcig po de ji lta ba de bzhin du ni de bzhin gshegs pa 
[\[293a.5\]]'od dpag med kyi byang chub sems dpa' 'dus pa dang /_nyan thos 'dus par blta'o/_/phyi na til gyi lhag ma lus pa ltar ni 'jam dpal gzhon nur gyur pa mngon par rdzogs par sangs rgyas pa'i byang chub sems dpa'i tshogs 'dus par blta'o/_/rigs kyi bu 'di lta ste/_
[\[293a.6\]]dper na stong gsum gyi stong chen po'i 'jig rten gyi khams 'di thal bar brlags te/_rdul phra rab tsam du byas pa la rigs kyi bu rdul phra rab ji snyed cig yod pa de snyed kyi bskal par de bzhin gshegs pa kun tu gzigs pa de bzhugs par byas kyang brgya'i char yang smos par mi 'gyur 
[\[293a.7\]]ro/_stong gi cha dang /_bye ba brgya phrag stong gi cha dang /_bye ba khrag khrig phrag 'bum gyi cha dang /_grangs dang cha dang /_bgrang ba dang /_rgyur yang smos par mi 'gyur ro/_/rigs kyi bu rnam grangs des kyang 'di ltar bcom ldan 'das de bzhin gshegs pa dgra bcom pa yang dag 
[\[293b\]]
[\[293b.1\]]par rdzogs pa'i sangs rgyas de'i tshe'i tshad ni tshad med grangs med par 'gyur bar rig par bya'o/_/rigs kyi bu 'di lta ste/_dper na stong gsum gyi stong chen po'i 'jig rten gyi khams 'di skyes bu la la zhig gis rdul phra rab tu brlags te/_thal bar byas pa de las 
[\[293b.2\]]skyes bu la la zhig gis rdul phra rab kyi rdul gcig khyer te/_rdul phra rab kyi rdul ji snyed pa de snyed kyi stong gsum gyi stong chen po'i 'jig rten gyi khams 'das nas der rdul phra rab kyi rdul gcig bzhag ste/_skyes bu des tshul de bzhin du shar phyogs logs su rdul 
[\[293b.3\]]phra rab kyi rdul de dag thams cad zad zad du bkod par gyur la/_de bzhin du skyes bu gnyis pa zhig skyes te/_des kyang lho phyogs logs su de snyed kyi rdul phra rab kyi rdul re re nas/_tshul de bzhin du bor te/_de bzhin du phyogs bcur skyes bu de lta bu re res tshul de 
[\[293b.4\]]dang 'dra bar de snyed kyi rdul phra rab kyi rdul zad zad du re re nas bor na rigs kyi bu de ji snyam du sems/_stong gsum gyi stong chen po'i 'jig rten gyi khams de dag brgya phrag ni 'di snyed cig yod do/_/stong phrag ni 'di snyed cig yod do/_/'bum phrag ni 'di snyed cig 
[\[293b.5\]]yod do/_/bye ba phrag ni 'di snyed cig yod do/_/bye ba brgya phrag ni 'di snyed cig yod do/_/bye ba stong phrag ni 'di snyed cig yod do/_/bye ba 'bum phrag ni 'di snyed cig yod do/_/bye ba khrag khrig 'bum phrag ni 'di snyed cig yod do/_/gtams phrag ni 'di snyed cig yod do/_/
[\[293b.6\]]dkrigs phrag ni 'di snyed cig yod do/_/mi 'khrugs pa phrag ni 'di snyed cig yod do/_/zhes bya bar tshad gzung bar nus sam/_gsol pa/_bcom ldan 'das de ni mi nus so/_/bde bar gshegs pa de ni mi nus so/_/bcom ldan 'das kyis bka' stsal pa/_
[\[293b.7\]]rigs kyi bu skyes bu bcu po de dag gis stong gsum gyi stong chen po'i 'jig rten gyi khams ji snyed cig 'das pa dang gang dag tu phyin te/_rdul phra rab kyi rdul de dag bor ba dang /_gang dag las 'das te rdul phra rab ma bor ba'i 'jig rten gyi khams de dag thams cad btags 
[\[294a\]]
[\[294a.1\]]te rdul phra rab tu brlags na/_rigs kyi bu de ji snyam du sems/_rdul phra rab de dag rtsis shes pa'am/_rtsis la mkhas pas brgya phrag ni 'di snyed cig yod do/_/stong phrag ni 'di snyed cig yod do/_/'bum phrag ni 'di snyed cig yod do/_/bye ba 
[\[294a.2\]]phrag ni 'di snyed cig yod do/_/bye ba brgya phrag ni 'di snyed cig yod do/_/bye ba stong phrag ni 'di snyed cig yod do/_/bye ba 'bum phrag ni 'di snyed cig yod do/_/bye ba khrag khrig 'bum phrag ni 'di snyed cig yod do/_/gtams phrag ni 'di snyed cig yod do/_/dkrigs 
[\[294a.3\]]phrag ni 'di snyed cig yod do/_/mi 'khrugs pa phrag ni 'di snyed cig yod do zhes bya bar shes pa'am/_bgrang ba'am/_gzhal ba'am/_tshad gzung bar nus sam/_gsol pa/_bcom ldan 'das dpe de la ni sems can rnams myos par 'gyur gyi/_don 
[\[294a.4\]]'tshal ba'am/_gzhal ba'am/_bgrang ba'am/_tshad gzung bar mi nus so/_/bcom ldan 'das kyis bka' stsal pa/_rigs kyi bu de bzhin gshegs pas ni rdul phra rab de dag bgrang ba'i tshul gyis brgya phrag ni 'di snyed cig yod do/_/stong phrag 
[\[294a.5\]]ni 'di snyed cig yod do/_/'bum phrag ni 'di snyed cig yod do/_/bye ba phrag ni 'di snyed cig yod do/_/bye ba brgya phrag ni 'di snyed cig yod do/_/bye ba stong phrag ni 'di snyed cig yod do/_/bye ba 'bum phrag ni 'di snyed cig yod do/_/bye ba khrag khrig 'bum phrag 
[\[294a.6\]]ni 'di snyed cig yod do/_/gtams phrag ni 'di snyed cig yod do/_/dkrigs phrag ni 'di snyed cig yod do/_/mi 'khrugs pa phrag ni 'di snyed cig yod do/_/zhes bya ba de bas kyang lhag par gong du de bzhin gshegs pas rnam pa thams cad du thugs su chud do/_/de 
[\[294a.7\]]nas bcom ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das gal te ye shes chen po de lta bu'i slad du byang chub sems dpa' sems dpa' chen po phyi ma'i mtha'i mur thug par sems can dmyal ba chen 
[\[294b\]]
[\[294b.1\]]por bsregs kyang bcom ldan 'das de ni byang chub sems dpa' sems dpa' chen po des bzod par bgyi'o/_/de lta bu'i ye shes chen po ni yongs su gtang bar mi bgyi'o/_/bcom ldan 'das kyis bka' stsal pa/_byams pa de de bzhin no/_/ji skad smras pa de bzhin te/_
[\[294b.2\]]sems can mos pa chung ngu dang /_le lo che ba dang /_brtson 'grus chung ba ma gtogs par su zhig de lta bu'i ye shes chen po la 'dod pa mi skyed/_sangs rgyas kyi ye shes 'di bstan pa'i tshe srog chags khri byang chub tu sems bskyed par gyur to/_/de nas bcom ldan 
[\[294b.3\]]'das kyis byang chub sems dpa' seng ge'i rtsal gyis mngon par bsgrags pa'i sgra la 'di skad ces bka' stsal to/_/rigs kyi bu de ltar phyogs bcur skyes bu bcu po de dag gis stong gsum gyi stong chen po'i 'jig rten gyi khams ji snyed cig 'das pa dang /_'jig rten 
[\[294b.4\]]gyi khams gang dag tu phyin te rdul phra rab kyi rdul bor ba dang /_gang dag las 'das te ma bor ba de thams cad rdul phra rab tu brlags pa de dag pas kyang mang ba'i bskal par da dung 'jam dpal gzhon nur gyur pa byang chub kyi spyad pa spyod par 'gyur ro/_/de ci'i phyir zhe na/_
[\[294b.5\]]rigs kyi bu 'jam dpal gzhon nur gyur pa'i smon lam ni bsam gyis mi khyab/_yang dag par 'jug pa ni bsam gyis mi khyab pas de byang chub thob pa'i tshe'i tshad kyang bsam gyis mi khyab/_byang chub sems dpa'i dge 'dun yang bsam gyis mi khyab par 'gyur 
[\[294b.6\]]ro/_/de nas bcom ldan 'das la byang chub sems dpa' seng ge'i rtsal gyis mngon par bsgrags pa'i sgras 'di skad ces gsol to/_/bcom ldan 'das 'di lta ste/_'jam dpal gzhon nur gyur pa 'di ltar bskal pa 'di snyed du yang skyo ba mi skyed pa'i 'jug pa 
[\[294b.7\]]chen po de ngo mtshar lags so/_/bcom ldan 'das spyod pa chen po de ngo mtshar lags so/_/'jam dpal gyis smras pa/_rigs kyi bu 'di ji snyam du sems/_nam mkha'i khams 'di snyam du zhag dang /_nyi ma dang /_zla ba phyed dang /_dus dang /_lo dang /_
[\[295a\]]
[\[295a.1\]]bskal pa dang /_bskal pa brgya dang /_bskal pa stong dang /_bskal pa bye ba dang /_bskal pa khrag khrig dang /_bskal pa bye ba khrag khrig 'bum phrag dang /_gtams dang /_dkrigs dang /_mi 'khrugs pa zhig 'das so snyam du sems 
[\[295a.2\]]sam/_smras pa/_'jam dpal de ni ma yin te/_de ci'i phyir zhe na/_nam mkha'i khams la rnam par rtog pa med pa'i phyir ro/_/smras pa rigs kyi bu de de bzhin te/_byang chub sems dpa' gang gis chos thams cad nam mkha' lta bur khong du chud de ci nas kyang 
[\[295a.3\]]mi rtog rnam par mi rtog pa de ltar khong du chud pa de ni 'di snyam du zhag gcig 'das par gyur to/_/nyi ma gcig 'das par gyur to zhes bya ba nas snga ma bzhin du lo 'di snyed cig 'das par gyur to zhes rnam par mi rtog go_/de ci'i phyir zhe na/_chos gang la 
[\[295a.4\]]yang de'i 'du shes gang yang 'jug pa med do/_/rigs kyi bu 'di lta ste/_dper na nam mkha'i khams ni bskal pa gang gA'i klung gi bye ma snyed pas lhag pa zhig 'das par gyur kyang skyo zhing yongs su yi 'chad pa med de/_nam mkha'i khams la skye ba 'am/_
[\[295a.5\]]'jig pa 'am/_'tshig pa 'am/_'gyes par 'gyur ba med do/_/de ci'i phyir zhe na/_nam mkha'i khams la dngos po med pa'i phyir ro/_/rigs kyi bu de bzhin du byang chub sems dpa' gang gis chos thams cad dngos po med par shes pa de ni skyo ba dang /_
[\[295a.6\]]yongs su yi 'chad pa'i sems mi bskyed do/_/rigs kyi bu gang la nam mkha'i khams zhes bya ba de ni 'tshig pa med/_skyo ba med/_yi 'chad pa med/_g.yo ba med/_skye ba med/_rga ba med/_'chi ba med/_'pho ba med/_'byung ba med/_'ong ba med/_'gro ba 
[\[295a.7\]]med do/_/rigs kyi bu de bzhin du gang la 'jam dpal zhes bya ba'i ming 'di la yang 'tshig pa med/_skyo ba med/_yi chad pa med/_g.yo ba med/_skye ba med/_rga ba med/_'chi ba med/_'pho ba med/_'byung ba med/_'ong ba med/_'gro ba med do/_/de 
[\[295b\]]
[\[295b.1\]]ci'i phyir zhe na/_ming de ni shin tu dben pa'i phyir ro/_/chos kyi rnam grangs 'di bstan pa'i tshe rgyal po chen po bzhi dang /_lha'i dbang po brgya byin dang /_mi mjed kyi bdag po tshangs pa dang /_lha'i bu gzhan yang dbang che ba/_dbang che bar grags pa dag gis 
[\[295b.2\]]mgrin gcig tu 'di skad ces smras so/_/bcom ldan 'das sems can gang gis chos kyi rnam grangs 'di thos pa de dag kyang rnyed pa legs par rnyed pa lags na/_gang gis thos nas 'dzin cing 'chang ba dang /_klog cing kun chub par bgyid pa dang gzhan la yang rgya 
[\[295b.3\]]cher ston pa lta smos kyang ci 'tshal te/_bcom ldan 'das sems can gang dag 'di skad du bdag cag gis gis gang 'di sangs rgyas kyi chos yongs su gzung ba'i phyir chos kyi rnam grangs 'di gzung bar bya'o/_/bcang bar bya'o/_/bklag par bya'o/_/kun chub 
[\[295b.4\]]par bya'o/_/gzhan dag la yang rgya cher yang dag par bstan par bya'o zhes tshig tu brjod pa de dag ni dge ba'i rtsa ba ngan ngon dang ldan pa ma lags so/_/de nas bcom ldan 'das la byang chub sems dpa' sems dpa' chen po seng ge'i rtsal gyis mngon par bsgrags pa'i 
[\[295b.5\]]sgras 'di skad ces gsol to/_/bcom ldan 'das rigs kyi bu 'am/_rigs kyi bu mo gang gis chos kyi rnam grangs 'di thos nas 'dzin tam/_'chang ngam/_klog gam/_kun chub par bgyid dam/_'jug par bgyid dam/_gzhan la yang rgya cher bstan pa dang /_
[\[295b.6\]]gang 'jam dpal gzhon nur gyur pa'i rjes su bslab bo zhes sems bskyed pa des bsod nams ji tsam zhig skyed par 'gyur/_bcom ldan 'das kyis bka' stsal pa/_rigs kyi bu byang chub sems dpa' gang la las phyogs bcur de bzhin gshegs pas sangs rgyas kyi 
[\[295b.7\]]spyan sgrib pa med pas sangs rgyas kyi zhing ji snyed cig gzigs pa de dag thams cad rin po che sna bdun gyis yongs su bkang ste/_de bzhin gshegs pa re re la phul ba dang /_rnam grangs de bzhin du sems can thams cad la snyoms pa'i sems kyis tshul khrims kyi sdom 
[\[296a\]]
[\[296a.1\]]pa thams cad yang dag par blangs pa la gnas te/_phyi ma'i mtha'i mur thug gi bar du sbyin pa byin pa bas/_byang chub sems dpa' gzhan zhig gis chos kyi rnam grangs 'di thos nas 'dzin tam/_'chang ngam/_klog gam/_kun chub par byed dam/_
[\[296a.2\]]'jug par byed dam/_gzhan la yang rgya cher ston par byed dam/_'jam dpal gzhon nur gyur pa'i rjes su bslab par bya'o zhes bya ba'i bar du sems skyed cing gom pa bdun 'dor na/_bsod nams kyi phung po de la bsod nams kyi phung po snga mas brgya'i 
[\[296a.3\]]char yang nye bar mi 'gro'o/_/stong gi char yang nye bar mi 'gro'o/_/brgya stong gi char yang nye bar mi 'gro'o/_/bye ba'i char yang nye bar mi 'gro'o/_/bye ba brgya'i char yang nye bar mi 'gro'o/_/bye ba stong gi char yang nye bar mi 'gro'o/_/bye ba brgya stong gi char yang nye bar mi 'gro'o/_/bye ba khrag khrig 
[\[296a.4\]]phrag 'bum gyi char yang nye bar mi 'gro ste/_grangs dang /_cha dang /_bgrang ba dang /_dpe dang /_rgyur yang mi bzod do/_/de nas 'jam dpal gzhon nur gyur pas de'i tshe byang chub sems dpa'i ting nge 'dzin kun nas snang ba sgyu ma lta bur 'byung ba zhes bya ba la snyoms par 
[\[296a.5\]]zhugs so/_/de ltar 'jam dpal gzhon nur gyur pas ting nge 'dzin de la snyoms par zhugs ma thag tu 'khor der byang chub sems dpa' ji snyed cig 'dus par gyur pa de dag gis phyogs bcu'i 'jig rten gyi khams mtha' yas mu med pa dag gi sangs rgyas bcom ldan 
[\[296a.6\]]'das rnams mthong bar gyur te/_de bzhin gshegs pa de dag thams cad kyi spyan snga na 'jam dpal gzhon nur gyur pa 'dug cing rang gi sangs rgyas kyi zhing gi yon tan bkod pa ston par mthong nas/_de dag 'di snyam du sems te/_'jam dpal gzhon 
[\[296a.7\]]nur gyur pa 'di de ltar 'jig rten gyi khams bye ba khrag khrig 'bum phrag mang por cig car du snang bar gyur pa ni smon lam dang /_ting nge 'dzin dang /_ye shes kyi khyad par ngo mtshar che'o snyam du ngo mtshar gyi 'du shes skyes par gyur to/_/de nas bcom 
[\[296b\]]
[\[296b.1\]]ldan 'das la byang chub sems dpa' sems dpa' chen po byams pas 'di skad ces gsol to/_/bcom ldan 'das chos kas+yi rnam grangs 'di'i ming ci lags/_'di ji ltar gzung bar bgyi/_bcom ldan 'das kyis bka' stsal pa/_byams 
[\[296b.2\]]pa de'i phyir chos kyi rnam grangs 'di'i ming sangs rgyas rnam par rol pa zhes bya bar zung shig_/smon lam bsam gyis mi khyab pa zhes bya bar yang zung shig_/'jam dpal gyi sangs rgyas kyi zhing gi yon tan bkod pa bstan pa zhes bya bar yang zung 
[\[296b.3\]]shig_/byang chub kyi sems yang dag par dga' bar byed pa zhes bya bar yang zung shig_/de nas de'i tshe 'khor der phyogs bcu dag nas byang chub sems dpa' tshad med grangs med pa 'dus pa de dag thams cad kyis de bzhin gshegs pa 
[\[296b.4\]]dang /_chos kyi rnam grangs 'di la mchod pa bya ba'i phyir me tog gi char chen po phab nas bcom ldan 'das kyi zhabs gnyis la phyag 'tshal te/_rang rang gi sangs rgyas kyi zhing du 'dong zhing 'di skad du kye ma sangs rgyas kye ma sangs rgyas deng ni bdag cag 
[\[296b.5\]]gis 'jam dpal gzhon nur gyur pa'i seng ge'i sgra dang /_bkod pa bsam gyis mi khyab pa thos so zhes ched du brjod pa ched du brjod do/_/chos kyi rnam grangs 'di bstan pa'i tshe na byang chub sems dpa' gang gA'i klung gi bye ma snyed bla na med pa yang dag 
[\[296b.6\]]par rdzogs pa'i byang chub las phyir mi ldog par gyur to/_/sems can tshad med pa yang dge ba'i rtsa ba yongs su grub par gyur to/_/bcom ldan 'das kyis de skad ces bka' stsal nas/_'jam dpal gzhon nur gyur pa dang /_byang chub 
[\[296b.7\]]sems dpa' byams pa dang /_byang chub sems dpa' seng ge'i rtsal gyis mngon par bsgrags pa'i sgra dang /_phyogs bcu nas 'dus pa'i byang chub sems dpa'i sems dpa' chen po de dag dang /_dge slong de dag dang /_lha dang /_mi dang /_
[\[297a\]]
[\[297a.1\]]lha ma yin dang /_dri zar bcas pa'i 'jig rten yi rangs te/_bcom ldan 'das kyis gsungs pa la mngon par bstod do//_//'phags pa dkon mchog brtsegs pa chen po'i chos kyi rnam 
[\[297a.2\]]grangs le'u stong phrag brgya pa las/_'jam dpal gyi sangs rgyas kyi zhing gi yon tan bkod pa bstan pa'i le'u zhes bya ste/_le'u bco lnga pa rdzogs so//_//rgya gar gyi mkhan po shI len dra bo d+hi dang /_dzi na 
[\[297a.3\]]mi tra dang /_zhu chen gyi lo ts+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa//_//
